{"id": "1519586", "url": "https://cs.wikipedia.org/wiki?curid=1519586", "title": "Parsons School of Design", "text": "Parsons School of Design\n\nParsons School of Design (známá též jako Parsons) je soukromá umělecká škola v Greenwich Village v New Yorku, na které se vyučují obory jako architektura, kurátorství i interiérový nebo textilní design. Založena byla v roce 1896 malířem Williamem Merrittem Chasem a první dva roky nesla název The Chase School (Chaseova škola). Poté se až do roku 1909 jmenovala New York School of Art (Newyorská škola umění) a následně do roku 1936 New York School of Fine And Applied Art (Newyorská škola krásného a užitého umění). V roce 1936 dostala název Parsons School of Design (Parsonsova škola designu) podle Franka Alvaha Parsonse. Parsonsova škola je součástí univerzity The New School. Mezi absolventy školy patří například malíř Adolph Gottlieb, ilustrátor Ian Falconer a návrhář Marc Jacobs.\n"}
{"id": "1519591", "url": "https://cs.wikipedia.org/wiki?curid=1519591", "title": "Thalassophonea", "text": "Thalassophonea\n\nThalassophonea (\"mořští zabijáci\") byl klad středně velkých až velkých masožravých mořských plazů ze skupiny Pliosauria. Žili v období střední jury až rané svrchní křídy (geologické stupně kelloway až turon, asi před 165 až 90 miliony let). Jejich fosilie jsou zatím známé z Evropy, Austrálie a Severní i Jižní Ameriky. Tento klad definovali roku 2014 paleontologové Benson a Druckenmiller.\n\nV září roku 2019 byla publikována studie popisující objevy zástupců tohoto kladu na území České republiky (v jurských sedimentech z okolí Brna). Draví plazi o délce až 6 metrů a váze 1,5 tuny zde žili v době před asi 160 miliony let.\n\n\n"}
{"id": "1519592", "url": "https://cs.wikipedia.org/wiki?curid=1519592", "title": "Rjódži Ikeda", "text": "Rjódži Ikeda\n\nRjódži Ikeda (; * 8. července 1966 Gifu) je japonský hudebník. Během své kariéry spolupracoval s různými hudebníky, mezi něž patří například Alva Noto a Mika Vainio. Věnuje se mimo jiné různým audiovizuálním instalacím. V roce 2004 se účastnil výstavy \"Terminal 5\" v budově TWA Flight Center na Letišti JFK. Za své dílo \"Matrix\" získal v roce 2001 cenu Prix Ars Electronica. V roce 2005 složil hudbu k filmu \"See You at Regis Debray\" režiséra C. S. Leigha.\n\n"}
{"id": "1519594", "url": "https://cs.wikipedia.org/wiki?curid=1519594", "title": "Národní řád Beninu", "text": "Národní řád Beninu\n\nNárodní řád Beninu \"(: Ordre National du Bénin)\" je nejvyšší státní vyznamenání republiky Benin založené v roce 1960. Řád je udílen prezidentem republiky, který je zároveň velmistrem řádu. Vyznamenání je udíleno za zásluhy pro stát jak občanům Beninu, tak cizincům.\n\nNárodní řád Dahomey \"(:\" \"Ordre national du Dahomey)\" byl založen zákonem № 60-26 dne 21. července 1960 poté, co země získala nezávislost. Nahrazoval tak Řád Černé hvězdy, francouzské koloniální vyznamenání. Měl sloužit k ocenění občanů Dahomey za vynikající služby ve prospěch národa civilní i vojenské povahy. Řád mohl být udělen i cizím státním příslušníkům.\n\nV roce 1986 byl stát Dahomey přejmenován na Beninskou lidovou republiku. Na základě této skutečnosti byl dne 26. února 1986 zákonem № 86-010 řád reformován a zároveň přejmenován na Národní řád Beninu. Došlo i ke změně vzhledu insignií v souladu s nově přijatými úpravami státních symbolů Beninské lidové republiky.\n\nV roce 1990 v Beninu došlo ke změně politické situace a byly také přijaty nové státní symboly. Dle toho byl pozměněn i vzhled řádových insignií. Další významnější změna v organizaci řádu byla provedena zákonem № 94-029 ze dne 3. června 1996.\n\nVelmistrem řádu je úřadující prezident Beninu, který po převzetí funkce prezidenta získává řád v hodnosti velkokříže a během svého funkčního období může nosit i řádový řetěz. Organizační záležitosti jsou spravovány Velkým kancléřstvím národních řádů, kterému předsedá Velký kancléř. Nominace na udělení řádu jsou posuzovány Radou řádu a poté předloženy velmistru ke schválení. Osobnostmi, které mohou předkládat návrhy na ocenění jsou: prezident republiky, předseda národního shromáždění, předseda Ústavního soudu, předseda Nejvyššího soudu, předseda Vysokého úřadu pro audiovizuální oblast a komunikaci, předseda Nejvyššího soudního dvora a předseda Hospodářské a sociální rady. Velký kancléř Národního řádu Beninu také spravuje další tři sekundární záslužné řády, které vznikly na základě zákonů № 87-018, 019 a 020 ze dne 21. září 1987. Jsou jimi Řád za zásluhy Beninu, Řád za sociální zásluhy a Řád za zásluhy v zemědělství.\n\nŘád je udílen v nejnižší třídě s možností pozdějšího povýšení. Vyznamenány mohou být osoby po 10 letech civilní nebo vojenské služby a zároveň by měly být starší 30 let s právně neomezenými občanskými právy. Ve výjimečných případech nemusí být tato pravidla respektována.\n\nZákonem № 94-029 ze dne 3. června 1996 byly stanoveny roční limity na počet udělení řádu v jednotlivých třídách. Každý rok může být uděleno maximálně 50 řádů v hodnosti rytíře, 30 v hodnosti důstojníka, 20 v hodnsoti komtura, 6 v hodnsoti velkodůstojníka a 2 v hodnosti rytíře velkokříže. Ve výjimečných případech můžou být tyto limity porušeny. Do tohoto počtu se nezapočítávají vyznamenání, která byla udělena cizím státním příslušníkům.\n\nVe výjimečných případech může být řád udělen i posmrtně. V případě nevhodného chování oceněné osoby může být vyznamenání opětovně odebráno.\n\nŘádový odznak je inspirován vzhledem Řádu čestné legie, ale není tak zdobný. Mezi černě smaltovanými cípy pěticípé hvězdy je vždy umístěno sedm zlatých nebo stříbrných paprsků. V řádu rytíře je řád stříbrný, ve vyšších třídách pak pozlacený. Uprostřed hvězdy je zlatý středový medailon s vyobrazením státního znaku republiky Dahomey (člun plující po vlnách, nad ním jsou dvě zkřížené motyky a luk s nataženou tětivou a vloženým šípem). Státní znak je obklopený vavřínovým věncem. Rubová strana je hladká bez smaltu. Uprostřed je zlatý středový medailon s nápisem uprostřed FRATERNITE • JUSTICE • TRAVAIL. Na okraji medailonu je vepsáno REPUBLIQUE DU DAHOMEY v horní části a 1960 ve spodní části. Ke stuze je připevněn jednoduchým kroužkem. Insignie byly stejné jak pro civilisty tak pro vojáky.\n\nStuha řádu z hedvábného moaré je tmavě červené (granátové) barvy. Ve středu je červený pruh široký 2 mm, obklopený z obou stran pruhy o šířce 1 mm žluté a zelené barvy. Šířka stuhy je 101 mm u velkokříže a 37 mm u ostatních tříd.\n\nŘádový odznak je inspirován vzhledem Řádu čestné legie, ale není tak zdobný. Mezi červeně smaltovanými cípy pěticípé hvězdy je vždy umístěno sedm zlatých nebo stříbrných paprsků. V řádu rytíře je řád stříbrný, ve vyšších třídách pak pozlacený. Uprostřed hvězdy je zlatý středový medailon s vyobrazením státního znaku Beninské lidové republiky. Rubová strana je hladká bez smaltu, uprostřed je zlatý středový medailon s nápisem uprostřed REPUBLIQUE POPULAIRE DU BENIN. Ke stuze je připevněn jednoduchým kroužkem.\n\nStuha řádu z hedvábného moaré je tmavě červené (granátové) barvy. Ve středu je zelený pruh široký 5 mm. Šířka stuhy je 101 mm u velkokříže a 37 mm u ostatních tříd.\n\nŘádový odznak je inspirován vzhledem Řádu čestné legie, ale není tak zdobný. Mezi světle zeleně smaltovanými cípy pěticípé hvězdy je vždy umístěno sedm zlatých nebo stříbrných paprsků. V řádu rytíře je řád stříbrný, ve vyšších třídách pak pozlacený. Uprostřed hvězdy je zlatý středový medailon s vyobrazením starého státního znaku republiky Dahomey (člun plující po vlnách, nad ním jsou dvě zkřížené motyky a luk s nataženou tětivou a vloženým šípem). Na okraji medailonu ve spodní části je rozvíjející se stuha s nápisem FRATERNITE • JUSTICE • TRAVAIL a v horní části nápis REPUBLIQUE DU BENIN. Rubová strana je hladká bez smaltu, uprostřed je zlatý středový medailon se zeleno-červeno-žlutě smaltovaným trojúhelníkovým heraldickým štítem, který je obklopený zeleně smaltovaným vavřínovým věncem. Ke stuze je připevněn jednoduchým kroužkem.\n\nVelikost rytířských a důstojnických odznaků je 45 mm, velikost odznaků komtura a velkodůstojníka je 60 mm a velikost odznaku velkokříže je 70 mm.\n\nŘádová hvězda se vzhledem podobá řádovému odznaku, ale paprsky v rozích jsou stříbrné s diamantovým řezem. Průměr hvězdy je 90 mm.\n\nStuha řádu z hedvábného moaré je tmavě červené (granátové) barvy. Ve středu je červený pruh široký 2 mm, obklopený z obou stran pruhy žluté a zelené barvy širokými 1 mm. Šířka stuhy je 101 mm u velkokříže a 37 mm u ostatních tříd.\n\nŘád je udílen v pěti třídách:\n\n\n"}
{"id": "1519598", "url": "https://cs.wikipedia.org/wiki?curid=1519598", "title": "Miguel Ángel Ayuso Guixot", "text": "Miguel Ángel Ayuso Guixot\n\nMiguel Ángel Ayuso Guixot, M.C.C.I. (* 17. června 1952, Sevilla) je španělský římskokatolický kněz, biskup, kardinál a předseda Papežské rady pro mezináboženský dialog a prefekt Komise pro náboženské vztahy s muslimy.\n\nNarodil se 17. června 1952 ve španělské Seville.\n\nDne 2. května 1980 složil věcného sliby u Misionářů komboniánů Srdce Ježíšova. Stejného roku 20. září byl vysvěcen na kněze a začal působit jako misijní kněz v Egyptě a Súdánu, a to až do roku 2002.\n\nNa Papežském institutu arabistických studií a islamologie získal roku 1982 licenciát a na Univerzitě v Granadě získal doktorát z dogmatické teologie (2000).\n\nRoku 1989 začal působit jako profesor islamologie v Chartúmu a později v Káhiře. Poté odešel na Papežský institut arabistických studií a islamologie kde v letech 2006-2012 působil jako předseda tohoto institutu.\n\nDne 30. června 2012 jej papež Benedikt XVI. jmenoval sekretářem Papežské rady pro mezináboženský dialog a viceprefektem Komise pro náboženské vztahy s muslimy.\n\nDne 29. ledna 2016 jej papež František ustanovil titulárním biskupem z Luperciany. Biskupské svěcení přijal 19. března stejného roku z rukou papeže Františka a spolusvětiteli byli kardinál Fernando Filoni a arcibiskup Giovanni Angelo Becciu.\n\nDne 25. května 2019 byl jmenoval předsedou Papežské rady pro mezináboženský dialog a prefektem Komise pro náboženské vztahy s muslimy.\n\nMluví španělsky, arabsky, anglicky, francouzsky a italsky.\n\nDne 5. října 2019 jej papež František jmenoval kardinálem–jáhnem diakonie San Girolamo della Carità.\n"}
{"id": "1519599", "url": "https://cs.wikipedia.org/wiki?curid=1519599", "title": "José Tolentino de Mendonça", "text": "José Tolentino de Mendonça\n\nMons. José Tolentino Calaça de Mendonça (* 15. prosince 1965, Madeira) je portugalský římskokatolický kněz, arcibiskup, knihovník Vatikánské apoštolské knihovny a archivář Vatikánského tajného archivu.\n\nNarodil se 15. prosince 1965 v portugalské Madeiře.\n\nDne 28. července 1990 byl vysvěcen na kněze.\n\nRoku 1989 získal na lisabonské Katolická univerzita v Portugalsku|Katolické univerzitě v Portugalsku licenciát z teologie a roku 1992 na Papežském biblickém institutu licenciát z biblických věd.\n\nRoku 2004 získal na Katolické univerzitě v Portugalsku doktorát z biblické teologie.\n\nPoté působil jako profesor diecézního semináře ve Funchalu, rektor stejného semináře, vicerektor a profesor Katolické univerzity v Portugalsku a profesor Katolické univerzity v Pernambuco a Rio de Janeiro.\n\nRoku 2011 se stal poradcem Papežské rady pro kulturu.\n\nDne 26. června 2018 jej papež František jmenoval knihovníkem Vatikánské apoštolské knihovny, archivářem Vatikánského tajného archivu a titulárním arcibiskupem ze Suavy. Biskupské svěcení přijal 28. července 2018 z rukou kardinála Manuela Josého Macária do Nascimento Clemente a spolusvětiteli byli kardinál António Marto a biskup Teodoro de Faria.\n\nDne 5. října 2019 jej papež František jmenoval kardinálem–jáhnem ze Ss. Domenico e Sisto.\n\n"}
{"id": "1519604", "url": "https://cs.wikipedia.org/wiki?curid=1519604", "title": "Dějiny Nepálu", "text": "Dějiny Nepálu\n\nDějiny Nepálu jsou dějinami území současné Federativní demokratické republiky Nepál. Státní historie Nepálu začíná v 6. století př. n. l., díky kmeni Kirátů. Později ústřední roli převzali Liččhaviové, od 13. století pak Névarové, z nichž vzešla královská dynastie Mallůů. Mallůovský stát prožil vrchol na počátku 15. století, a pak se rozpadl na tři části (Bhaktapur, Lalitpur, Káthmándú). Nejednoty v 18. století využil původně indický kmen Gurkhů a všechny tři části ovládl. Vytvořil novou královskou dynastii Šáhů. Její chuť ovládnout i Tibet vedla ke konfliktu s Brity. Když dynastii Šáhů a vládu různých regentů upozadil rod Kurvánů, který si vymohl dědičnost premiérského úřadu (tzv. ránové), začal Nepál s Brity naopak intenzivně spolupracovat. Vymohl si tak značnou nezávislost. Absolutní vláda ránů však od konce 19. století budila nevoli u rodící se demokratické opozice, zpočátku zvláště exilové. Po roce 1945 již opozice přešla do otevřeného boje, její klíčovou složkou se stal Nepálský kongres. Konzervativní ránové udrželi moc do roku 1950, kdy je smetla ozbrojená revoluce. Demokracie však vydržela jen do roku 1959, kdy král Mahéndra Bír Bikram Šáh Déva nastolil svou autokratickou vládu opírající se o systém \"rad starších\" (paňčájatů) z celé země. Parlamentní demokracie byla obnovena roku 1991. Narušována byla ovšem ozbrojenými povstáními nepálských maoistů. Král kvůli nim několikrát uzmul znovu moc parlamentu, neboť si byl jist, že jen on v čele armády může povstalce porazit. To nakonec ovšem parlament přivedlo ke zrušení monarchie roku 2007. Od té doby jsou maoisté (podporovaní komunistickou Čínou) součástí parlamentu i vlád. Jejich oponentem je Nepálský kongres, podporovaný Indií.\n\nPrvní známý státní útvar na území Nepálu vytvořili kolem roku 600 př. n. l. Kiráti v údolí řeky Bágmatí. Existoval až do 1. století. Po Kirátech se nejmocnějším kmenem údolí Káthmándú staly Liččhaviové. Jejich stát se ve 4. století dostal do závislosti na indické Guptovské říši, ale po jejím pádu se stal znovu nezávislým. Vrcholným obdobím Liččhaviovského státu bylo 7. století a vláda krále Amšuvarmana. Právě z této doby pochází zpráva známého čínského cestovatele Süan-canga o Nepálu. Od 7. století lze také vnímat zvýšené napětí se severním sousedem Tibetem, z něhož se v té době stalo nové mocenské centrum v oblasti, po průniku buddhismu z Indie. Tibetská verze buddhismu však neladila s nepálským hinduismem (odvěkým a až do současnosti převládajícím) a napětí mezi oběma zeměmi tak trvalo minimálně do 12. století. \n\nV roce 1207 moc v Nepálu získala nová dynastie z kmene Névarů, Mallůové. Musela čelit nově islamizovanému severu Indie (Dillíský sultanát), který se pokusil Nepál roku 1346 ovládnout vojenskou výpravou. Vojska sultána Šamsuddína Ilijáse Šáha velmi zpustošila celé Káthmándské údolí, ale Nepál si podrobit nedokázala. Mallůovský stát prožil svůj kulturní vrchol na přelomu 14. a 15. století, za vlády Džajasthitimally, který připravil řadu reforem i nechal postavit mnoho paláců a klášterů. Po Džajasthitimallyově smrti se však stát rozpadl na tři části, jakkoli všem vládli Mallůovští rádžové. Rozdělení Nepálu na Bhaktapur (Bhatgáón), Lalitpur (Pátan) a Káthmándú trvalo až do 18. století. \n\nVedle těchto tří klíčových jednotek se začala rozvíjet ještě jedna, do značné míry samostatná. Vytvořili ji Gurkhové. Tento indický kmen (v Indii původně nazýván Rádžpútové) začal přicházet do Himaláje ve 12. století, kdy prchal před islamizací. Usazoval se na území Gurungů a Magarů, s nimiž se smísil. Časem Gurkhové vytvořili vlastní stát, který byl jen formálně závislý na králi Káthmándú. V 18. století již byla síla tohoto státu taková, že odmítl respektovat jakoukoli závislost. Do karet mu hrála řevnivost mezi třemi hlavními královstvími. Prvním, kdo požádal poněkud neprozřetelně Gurkhy o zásah do sporu těchto tří entit, byl bhaktapurský král Randžít Malla. Vládce Gurkhů Prithví Nárájan Šáh (vládl 1742–1775) mu vyhověl, ovšem výsledkem po dvaceti letech bojů bylo, že Gurkhové ovládli všechna tři království a území Nepálu zcelili pod svou vládou. Hlavní sídlo vytvořili v Káthmándú a založili novou královskou dynastii Šáhů. Gurkhská vojska brzy pronikla i na území Tibetu. To Nepál vtáhlo do velmocenské hry, do níž se na jedné straně zapojila Čína a na druhé Britové.\n\nČínská armáda Gurkhy z Tibetu vytlačila a navíc Čína následně Nepál přinutila roku 1793 podepsat mírovou smlouvu, v níž uznával svou závislost na ní. Dary a poselstva z Nepálu skutečně od té doby pravidelně mířily na čínský dvůr, a to až do roku 1908. Tento víceméně středověký rituál závislosti na sousedovi na severu nebyl ovšem takovým problémem jako tlak z jihu, který začala vyvíjet britská Východoindická společnost (ovládající stále větší část Indie). \n\nPrvní vojenskou výpravu proti Gurkhům Britové vyslali již roku 1767. Gurkhové se ubránili a v následujících letech Brity přinutili se stáhnout i z okupovaných příhraničních nížin. Na další střet s Brity Nepál již nepřipravoval král, ale regent (regenti po smrti Prithví Nárájana Šáha v roce 1777 vládli až do roku 1845), především pak nejprozíravější z nich Bhímsén Thápa, který britský útok předvídal (krom toho, že zemi v mnoha směrech modernizoval). Tento útok přišel v roce 1814, po několika incidentech v Butaulu. Východoindická společnost zaútočila s velkou početní převahou, přesto byla poražena. Při dalším tažení o rok později však Britové změnili taktiku a přinutili již Bhímséna Thápu k ústupkům – v mírové smlouvě ze Sánaulí (1815) odevzdal Britům Sikkim na západě a příhraniční nížiny na jihu. V Káthmándú se rovněž usídlil britský rezident, jenž měl napříště plnit, de facto, funkci nepálského ministra zahraničí. Byla to porážka, ale nakonec vítězná – gurkhské vojenské umění Brity natolik ohromilo, že se nadějí na vojenské ovládnutí Nepálu navždy zřekli a napříště v něm chtěli mít spíše přátelsky naladěný nárazníkový pás. Aby to však bylo možné, bylo potřeba sesadit Bhímséna Thápu, což se Britům podařilo roku 1837. \n\nNastal chaos, v němž nechyběly krvavé masakry a palácové převraty. Jako nový reálný vládce z něj vyšel nejbrutálnější z hráčů – kšatrijský důstojník Džang Bahádur Kunvár, před nímž z Nepálu raději prchla i královská rodina. Uprchlého krále Rádžéndru nechal Kunvár sesadit z trůnu roku 1847 a formálně vládl jako regent (náhradník) nedospělého prince Suréndry Vikrama. Toho však později přinutil mu dát post ministerského předsedy a roku 1856 tento úřad dokonce prohlásit dědičným, pro rod Kunvárů. Nakonec si udělil titul \"rána\" (odkaz na starobylou dynastii Ránů). Vznikl tak nový mocenský systém – králové Nepálu trávili celý život zavřeni v paláci bez jakékoli reálné moci, zatímco moc drželi ránové, dědiční premiéři. Tento rod všemocných premiérů, který si vynucoval sňatky s příslušníky královské rodiny, čímž si dodával královský lesk, získal nejen úplnou moc politickou, ale i drtivou většinu majetků v zemi. Rozhodujícím faktorem však bylo, že Džang Bahádur Kunvár hluboce věřil, že jedinou možnou a výhodnou zahraničně-politickou orientací Nepálu je spolupráce s Brity. \n\nNedá se přitom říci, že by Džang Bahádur Kunvár nebyl v tomto ohledu úspěšným politikem a stratégem. Roku 1848 pomohl vojensky Východindické společnosti ve válce proti Sikhům. Vysloužil si za to setkání s královnou Viktorií. Když Britům pomohl proti Velkému indickému povstání (1857–1859), přičemž osobně vedl protirevoluční vojska v Avadhu, odměnili se již Britové více – vrátili Nepálu část území získaných roku 1815. Když v Číně vypuklo tchajpingské povstání a čínská vojska odešla z tibetské Lhasy, dali Britové Kunvárovi zelenou pro vpád do Tibetu. Podrobil si ho (tributem a obchodními smlouvami zvýhodňujícími nepálské kupce), a to byl také konec závislosti Nepálu na Číně. Spolupráce s Brity se zkrátka Kunvárovi vyplácela. A vyplácela se i Britům, neboť Gurkhové, vynikající a obávaní vojáci, vstupovali stále více do služeb britské armády v Indii (a \"gurkhské oddíly\", pověstné svými zahnutými noži a tím, že \"nikdy neberou zajatce\", jsou prestižními jednotkami bristké armády dodnes).\nDžang Bahádur Kunvár zemřel roku 1877 a vlády se ujal jeho bratr Ranodip Sinh Kunvár, který vládl do roku 1885, kdy byl zavražden Bírem Šamšérem. Větev Šamšérů, potomků bratra Džanga Bahádura, pak vládla v Nepálu až do roku 1951. Právě za jejich vlády ovšem přestala být spolupráce s Brity výhodná. V letech 1903–1904 si nejprve Britové vzali Tibet (Younghusbandova expedice), což bylo pro Nepál nevýhodné hlavně ekonomicky, neboť ztratil roli zprostředkujícího článku mezi Tibetem a Indií. A pak přišla první světová válka. Dimeneze tohoto konfliktu byla již taková, že neodpovídala \"himalájským\" populačním měřítkům. Britové si nakonec vyžádali pomoc 200 000 Nepálců v této válce, což však značilo celou čtvrtinu dospělé nepálské populace. Odměna i tentokrát přišla – z britského rezidenta se po válce stal pouhý velvyslanec a smlouva z roku 1923 pak potvrdila plnou nezávislost Nepálu. Ovšem druhá světová válka znamenala další nepálskou krev prolitou za britské zájmy. A to vzbuzovalo postupně nevoli a posilovalo opozici, která se rodila zvláště v Indii.\n\nPokusy vládu ránů svrhnout se objevovaly od jejích počátků. Zpočátku šlo většinou o palácové spiklence, nezřídka z některé větve ránovské rodiny, nebo napojené na královskou rodinu Šáhů, s nimiž si vládci snadno poradili. Roku 1876 vypuklo první lidové povstání, omezilo se však na kmen Magarů (který je buddhistický a jeho odpor měl tak spíše náboženský význam). Rozhodující centrum odporu se začalo formovat v exilu. Nejprve v indickém Váránasí, což bylo místo, kam tradičně odcházeli členové královské rodiny Šáhů, nebo nespokojená nepálská šlechta. Za první světové války zde začal vycházet významný exilový tisk. Roku 1921 byla v indickém Déhrádúnu založena Gurkhská liga, první exilová politická organizace. Ve 30. letech vznikl i na území Nepálu opoziční Výbor občanských práv vedený Šukrarádžou Šástrím. Roku 1935 pak vzniklo Nepálské lidové shromáždění (do značné míry byl jeho vzorem Indický národní kongres), tajná politická strana v čele Tankaprasád Áčárjou působící částečně v Káthmándú a částečně ve Váránasí. Napojení měla i na krále. Proti této skupině již Šamšér zasáhl a čtyři hlavní představitele dal popravit (vůdce Tankaprasád dostal jen doživotí, protože byl bráhman a ránovský režim si velmi potrpěl na kastovní hinduistická pravidla, krom toho, že vytvářel i vlastní komplikovaný systém urozenosti a hierarchie). Britové Šamšérovi vyhověli a pozatýkali řadu členů tohoto hnutí i v Indii. Změněná situace v Indii po roce 1945 ovšem silně ovlivnila i dění v Nepálu.\nPo konci druhé světové války bylo zřejmé, že Britové nemají sílu dál udržovat koloniální říši. Rána Šamšér si to dobře spočítal. V listopadu 1945 tak k překvapení všech politických aktérů dobrovolně odstoupil z úřadu a odjel do zahraničí. Horkou kaši byl přinucen jíst jeho nástupce Padma Šamšér. I on pochopil, že pomoc Britů nemá již žádnou váhu a pokoušel se navázat kontakt s Američany. Ti o to však valný zájem neměli. Slíbil reformy, aby opoziční nálady utlumil. Opozice však mohutněla. 31. října 1946 ve Váránasí založila novou stranu Nepálský národní kongres. Formálně stál v čele stále vězněný Tankaprasád Áčárja, reálně ji vedl Bišéšvar Prasád Kóírála. V březnu 1947 vedl stávku dělníků v Birátnagaru. Vláda odpověděla represemi, zatčen byl i Kóírála. Kongres na 13. duben vyhlásil podle ghándíovského vzoru hnutí občanské neposlušnosti. Účinek byl značný, v Káthmándú dokonce vyšlo do ulic 30 000 lidí. Padma Šamšér nechal pod tímto tlakem většinu zatčených propustit a slíbil další reformy. V lednu 1948 pak vydal manifest, který sliboval první ústavu.\n\nTo však již bylo moc na konzervativní síly v ránovské dynastii. Lídr konzervativců Móhan Šamšér přinutil Padmu rezignovat a sám se ujal vlády. Všechna liberalizační opatření jeho předchůdce byla zrušena, Kongres byl zakázán. To vzbudilo naopak liberální opozici uvnitř ránovského klanu a tito členové vládnoucího rodu pak založili v exilu Nepálský demokratický kongres. Když ztroskotal nový pokus Kongresu o vyhlášení občanské neposlušnosti, Kongres se rozštěpil. Jeho umírněná část se pak roku 1950 sloučila s demokratickým kongresem a vznikla tak politická strana Nepálský kongres, v jejímž čele stál Matrika Prasád Kóírála. Radikálové si ponechali název Nepálský národní kongres, od nich se posléze odštěpila Čínou silně ovlivňovaná Komunistická strana Nepálu. Všechny tyto síly se začaly ozbrojovat.\n\n6. listopadu 1950 nepálský král Tribhuvan uprchl z královského paláce a skryl se na indickém velvyslanectví v Káthmándú. Požádal o politický azyl a byl převezen do Indie. Tento akt rozrušil celou zemi a opozice to pochopila jako signál k zahájení povstání. Povstalci zabrali značnou část území a ke zděšení rány se k nim přidávaly i mnohé vládní jednotky. Móhan Šamšér souhlasil s jednáními v indickém Dillí. 8. ledna 1951 uznal Tribhuvana za nepálského krále (předtím jmenoval nového), vyhlásil amnestii a volby do ústavodárného shromáždění. Do nich měla zemi vést koaliční vláda, v níž by opozice měla své zástupce. Král následně vyzval všechny povstalce, aby složili zbraně. Nepálský kongres s tím souhlasil, radikálové z Národního kongresu jen s nechutí, komunisté vůbec. Vláda nicméně začala fungovat a revoluce tak zvítězila.\nVe volbách vyhrál Nepálský kongres a v listopadu 1951 se tak moci chopila vláda s Matrikou Prasádem Kóírálou v čele. \n\nRoku 1955 ovšem nastoupil na trůn nový král Mahéndra Bír Bikram Šáh Déva. Netajil se touhou držet mnohem více moci než jeho předchůdce, ani odporem k parlamentní demokracii. Roku 1957 měly proběhnout volby, ale král jejich termín stále posouval. Mezitím sám, bez ohledu na dohody ústavodárného shromáždění, vyhlásil novou ústavu, která mu dávala značné pravomoci. Volby, první parlamentní, se nakonec konaly roku 1959. Opět zvítězil Nepálský kongres. To se však králi nelíbilo a sáhl k autoritativní vládě. Kóírala byl zatčen, ostatní lídři Nepálského kongresu utekli za hranice. Namísto volených institucí měli zemi řídit tzv. paňčájaty (rady starších). Jejich shromáždění, Národní Paňčájat, přímo podléhalo králi. Strany byly zakázány. Tento systém fungoval až do roku 1989, kdy Lidové hnutí (Džan Andólan) přinutilo krále Bírendru Bíra Bikrama Šáha Dévu k přijetí nové ústavy a v květnu 1991 k obnově parlamentní demokracie.\n\nVelkým problémem nové éry se však ukázali komunisté. Ač maoismus byl v Číně, kde se zrodil, v zásadě opuštěn, u nepálských komunistů byla tato ideologie do značné míry konzervována. V roce 1996 zahájila Komunistická strana Nepálu (maoisté) v jeho jménu ozbrojené povstání. Následující občanská válka si vyžádala 12 000 mrtvých. \n\nV roce 2001 se odehrál podivný incident, který otřásl autoritou královské rodiny (viz též masakr nepálské královské rodiny). Korunní princ Dípéndra při něm zastřelil deset členů své rodiny a nakonec i sebe. Mezi zabitými byl i tehdejší nepálský král Biréndra se svou chotí královnou Aišvarjou. Střelba se odehrála na večírku, kde se korunní princ opil, urážel hosty a král ho z večírku vypověděl. Ten se ale po hodině vrátil se samopalem Heckler & Koch MP5 a puškou M16 a zastřelil krále, královnu a několik dalších hostů. Krom opilosti byla možným motivem princových činů nespokojenost s výběrem jeho budoucí manželky. Novým králem Nepálu se po oblíbeném Biréndrovi stal Dípéndrův strýc Gjánéndra, který byl v osudný den mimo palác. Navzdory jasným důkazům, že viníkem celého incidentu byl morálně zhýralý princ, ve veřejnosti se rozšířily fámy, že masakr zosnoval Gjánéndra, aby se dostal na trůn. Celý incident i tyto fámy velmi snížily autoritu krále, což mělo značné politické důsledky. \n\nV roce 2001 navíc komunisté zahájili další fázi ozbrojeného boje. Ještě král Bíréndra vyhlásil v zemi výjimečný stav, aby rebelie mohla být efektivně potlačena. V roce 2003 nový král Gjánéndra znovu umožnil volby, ale roku 2005 opětovně rozpustil parlament i vládu, opět se zdůvodněním, že musí nejprve potlačit maoistické ozbrojence. Toto zdůvodnění řada politických sil nepřijala a pod jejich tlakem král umožnil parlamentu se znovu sejít. Parlament ztratil s královými pokusy jeho práci mařit trpělivost a 18. května 2006 zahájil proces k faktickému zrušení monarchie. 28. prosince 2007 parlament schválil změnu článku 159 ústavy a Nepál byl prohlášen republikou. Prvním nepálským prezidentem se stal Rám Baran Jádav, člen Nepálského kongresu. V dalších volbách ovšem zvítězili maoisté. Nepálský kongres s nimi byl ochoten jít do vlády, navzdory tomu, že ještě nedávno drželi v ruce zbraně, ale již roku 2009 se vláda rozpadla a napětí opět vzrostlo. Polarizace země má i geopolitické pozadí, Nepálský kongres podporuje Indie, komunisty Čína.\n\nV září 2015 byla přijata nová ústava. Toho roku také zemi postihlo zemětřesení, které stálo život 9000 lidí a zničilo řadu historických památek, včetně nejstarší stavby v zemi, paláce Kášthamandapam, na Palácovém náměstí v hlavním městě.\n"}
{"id": "1519605", "url": "https://cs.wikipedia.org/wiki?curid=1519605", "title": "Heidi Julavits", "text": "Heidi Julavits\n\nHeidi Julavits (* 20. dubna 1968 Portland) je americká spisovatelka. Studovala na Dartmouth College v Hanoveru ve státě New Hampshire a později na Kolumbijské univerzitě, kde získala titul MFA. Svůj první román \"The Mineral Palace\" publikovala v roce 2000. Za svou knihu \"The Vanishers\" obdržela cenu PEN New England Award. V roce 2003 založila magazín \"The Believer\". Jejím manželem je spisovatel Ben Marcus.\n\n"}
{"id": "1519607", "url": "https://cs.wikipedia.org/wiki?curid=1519607", "title": "Řád Makaria III.", "text": "Řád Makaria III.\n\nŘád Makaria III. \"(: ΤΑΓΜΑ ΜΑΚΑΡΙΟΥ Γ')\" je nejvyšší záslužný řád Kyperské republiky. Byl založen v roce 1991 a je pojmenován po prezidentu republiky, arcibiskupu Makariovi III.\n\nŘád byl založen v roce 1991 na památku prvního kyperského prezidenta a arcibiskupa v jedné osobě Makaria III. Je udílen zahraničním hlavám států, významným osobám a za významné zásluhy pro Kyperskou republiku.\n\nŘádový odznak má podobu zlaceného byzantského dvouhlavého orla korunovaného červeně smaltovanou korunou. V drápech pravé nohy svírá kříž a v drápech levé nohy jablko. Uprostřed orlí hrudi je červeně smaltovaný oválný medailon s úzkým vlnitým zlaceným lemem. Uvnitř medailonu je pozlacený portrét Makaria III. Rubová strana odznaku je hladká. Ke koruně je připojen jednoduchý kroužek, kterým je odznak zavěšen na stuze.\n\nŘádová hvězda je osmicípá s řádovým odznakem uprostřed. V případě velkokříže je zlacená a v případě velkodůstojníka stříbrná.\n\nStuha z hedvábného moaré je modrá s žlutým pruhem na obou okrajích.\n\nŘád je udílen v šesti řádných třídách:\n\n\n"}
{"id": "1519608", "url": "https://cs.wikipedia.org/wiki?curid=1519608", "title": "Iain Forsyth a Jane Pollard", "text": "Iain Forsyth a Jane Pollard\n\nIain Forsyth (* 13. února 1973 Manchester) a Jane Pollard (* 4. listopadu 1972 Newcastle upon Tyne) jsou angličtí filmaři. Seznámili se během studií na Goldsmiths, kde v roce 1994 – ještě coby studenti – začali vydávat magazín \"Words & Pictures\". Vyšlo celkem deset čísel magazínu, poslední z nich v roce 1997. V roce 2008 začala dvojice spolupracovat s australským zpěvákem Nickem Cavem. Dvojice natočila například videoklipy k písním „More News from Nowhere“ a „Higgs Boson Blues“, stejně jako dokumentární filmy ke každému Caveovu albu. V roce 2014 byl uveden celovečerní dokumentární film \"\".\n\n"}
{"id": "1519615", "url": "https://cs.wikipedia.org/wiki?curid=1519615", "title": "Galina Višněvská (biatlonistka)", "text": "Galina Višněvská (biatlonistka)\n\nGalina Alexandrovna Višněvská (, \"Višněvskaja\"; * 10. února 1994 Semej) je kazašská biatlonistka. \n\nNarodila se ve městě Semej. Váží 60 kilogramů a měří 163 centimetrů. V dětství se věnovala fotbalu a až v roce 2008, ve svých 14 letech, začala s biatlonem. Největších úspěchů dosáhla na juniorské scéně. \n\nNikdy se nedostala na stupně vítězů. Jejím kariérním maximem je 4. místo z hromadného startu v Oberhofu ze sezóny 2016-17. \n"}
{"id": "1519616", "url": "https://cs.wikipedia.org/wiki?curid=1519616", "title": "Günther Förg", "text": "Günther Förg\n\nGünther Förg (5. prosince 1952 Füssen – 5. prosince 2013 Freiburg im Breisgau) byl německý malíř, sochař a fotograf. V letech 1973 až 1979 studoval na Akademii výtvarných umění v Mnichově, kde později sám také vyučoval. Svou první vlastní výstavu měl v Mnichově v roce 1980. V roce 1996 získal cenu Wolfganga Hahna. Zemřel na rakovinu ve Freiburgu v den svých 61. narozenin. Roku 2018 se konala rozsáhlá retrospektivní výstava jeho díla nazvaná \"A Fragile Beauty\" v Dallaském muzeu umění.\n\nFörg se narodil ve Füssenu ve městě Allgäu. Jeho otec, Michael, pracoval v celním úřadu. Studoval od roku 1973 do roku 1979 na Akademii výtvarných umění v Mnichově u Karla Freda Dahmena. Od roku 1992 do roku 1999 vyučoval na Staatliche Hochschule für Gestaltung v Karlsruhe. Od roku 1999 byl profesorem v Mnichově. Střídavě pobýval v Areuse ve Švýcarsku nebo ve Freiburgu. V roce 1993 se oženil s Ikou Huberovou.\n\nFörgovo umělecké dílo zahrnuje malby, grafické a sochařské práce i velké množství fotografií architektury. Jeho geometrické, abstraktní a hodně barevné obrázky mají silný dekorativní charakter. Kombinuje různé materiály a média v malířství, sochařství i fotografii. Témata jeho rozsáhlých architektonických fotografií jsou Bauhaus a fašistická estetika, zatímco jeho monochromatické nástěnné malby a olověné obrazy odrážejí umění.\n\nMezi rokem 1973 (Förgův první studijní rok na Akademii výtvarných umění v Mnichově) a 1976 Förg maloval téměř výhradně černé monochromatické obrazy akrylem na plátně, které s přídavkem průsvitné šedé vytvořily mléčný, zahalený povrchový efekt. Po smrti jeho uměleckého kolegy, Blinkyho Palerma, Förg sledoval jeho evropské dědictví amerického minimalistického umění od roku 1977. Jeho obrazy v abstraktních stylech připomínají Cy Twombly, Ellsworth Kelly a další.\n\nNa začátku 80. let vytvořil Förg tzv. \"Alubilder\" – sestavy hliníkových fólií, na které malíř maloval lineární vzory nebo portrétní fotografie. Pro svou sérii obrazů malovaných na olovu, které pocházejí z 80. a 90. let, zabalil olověné listy na dřevo a potom maloval každý povrch akrylovou barvou.\n\nFörg začal fotografovat na počátku 80. let. V oblasti fotografie je známý svými pracemi z let 1980–2006, především velkými formáty zobrazující známá architektonická místa, jako je Wittgensteinův dům, Casa Malaparte, Casa del Fascio nebo budovu IG Farben Hanse Poelziga ve Frankfurtu. Za tímto účelem značně cestoval do Španělska, Izraele, Rakouska, Ruska, Francie, Turecka a Itálie, kde primárně fotografoval budovy postavené ve stylu Bauhausu. Förgův fotografický výzkum pomocí kinofilmového fotoaparátu a zoom – objektivy představují nekompromisně moderní architekturu v neopomenutelném provedení, někdy chátrající, často představující neopatrné renovace nebo doplňky. Jeho fotografie budov s kulturním a politickým významem – například struktury Bauhaus v Tel Avivu a Jeruzalémě nebo v nacistické Itálii – byly získány z neobvyklých, ostře vyhlížejících perspektiv, mimo středové rámování a často v zrnitém provedení, naznačující malbu. Mnoho fotografií jsou pohledy pořízené okny, které upozorňují na přechody z interiéru do vnějšího prostoru. Fotografie jsou prezentovány pod silným ochranným sklem odrážejícím místnost a diváka. \n\nV roce 1988, v rámci výstavy Sculpture in the City, instaloval Förg dvoumetrové zrcadlové stěny ve stanici metra Rotterdam; které byly rozbity v roce 1999.\n\nZačátkem roku 1992 se objevily ve Förgově díle objevily obrazy a práce na papíře, známé a dokumentované v literatuře jak “Gitterbilder” (mřížkové obrazy). Kořeny těchto děl lze nalézt již v dřívějších sériích, tzv. „Fenster-Aquarelle“ (Akvarely oken): příčka tvoří mřížku pro prostor v obrázku, která poskytuje rámec pro celkový tok obrazů bez omezení jejich volného zobrazení a vývoje.\n\nV roce 1991 při otevření frankfurtského Muzea moderního umění vyrobil Förg barevný nástěnný díl pro centrální schodiště, který spolu s bronzovým reliéfem vytvořil kontrast k architektonické struktuře postmoderní muzejní architektury. V roce 2000 byl pověřen zhotovit návrhy pro Centrum pro globální dialog společnosti Swiss Re v Curychu. Pro tento projekt Förg řešil barevný design interiérů Bodmerovy Villy z dvacátých let a nainstaloval dvě obrovské trubky ze surového kovu v centrální vstupní hale.\n\nZemřel na rakovinu ve Freiburgu v den svých 61. narozenin.\n\nFörg měl svou první samostatnou výstavu v galerii Rüdiger Schöttle v Mnichově v roce 1980 se sérií monochromatických obrazů. V roce 1992 bylo jeho dílo možné vidět na documenta IX, následovala výstava v muzeu Stedelijk v Amsterdamu v roce 1995. Förg měl samostatné výstavy v Essl muzeu, Klosterneuburg, Rakousko, Langen Foundation, Neuss, Německo, Umělecké muzeum Basilej, Švýcarsko; Kunsthalle Bremen, Německo; Gemeentemuseum Den Haag, Nizozemsko; Tel Avivské muzeum umění, Tel Aviv, Kunsthaus Bregenz, Bregenz, Rakousko, Museum der Stadt Füssen, Füssen, Německo a Deutsche Guggenheim, Berlín, Německo.\n\n\n\nBěhem jeho života, jeho díla vystavovaly: Galerie Greene Naftali v New Yorku; Galerie Almine Rech v New Yorku, Londýně, Paříži a Bruselu; a Galerie Max Hetzler v Berlíně. Od roku 2018 jeho majetek zastupuje výhradně společnost Hauser & Wirth.\n\nV roce 1996 získal Förg cenu Wolfganga Hahna. Je zmíněn v \"Art Now vol. 3\" (Taschen Verlag, 2009) jako jeden z nejzajímavějších žijících současných umělců. Podle časopisu \"Artinvestor Magazine\" (2009) se Förg umístil na 23. místě na celém světě mezi žijícími umělci, když se spojilo několik faktorů, jako jsou sbírky, výsledky aukcí a reprezentace v galeriích.\n\n\n\n\n\n\n\n\n\n\n"}
{"id": "1519620", "url": "https://cs.wikipedia.org/wiki?curid=1519620", "title": "Ivan Gubijan", "text": "Ivan Gubijan\n\nIvan Gubijan (14. června 1923 Bjelovar – 4. ledna 2009 Bělehrad) byl jugoslávský atlet chorvatské národnosti, specialista na hod kladivem. \n\nZačínal s gymnastikou v Sokole, na hod kladivem se zaměřil pod vedením trenéra Petara Goiće. Po druhé světové válce se stal členem Partizanu Bělehrad. \n\nNejvětšího úspěchu v kariéře dosáhl na Letních olympijských hrách 1948, kde díky výkonu 54,27 m obsadil druhé místo za Maďarem Imre Némethem. Byla to historicky první olympijská medaile pro Jugoslávii v atletice. Startoval také na Letních olympijských hrách 1952, kde skončil devátý. Reprezentoval na třech evropských šampionátech: v roce 1946 obsadil 11. místo, v roce 1950 4. místo a v roce 1954 7. místo. Vyhrál pětkrát mistrovství Jugoslávie (1948, 1949, 1950, 1952 a 1953) a třikrát Balkánské hry (1946, 1953 a 1955). Jeho osobním rekordem bylo 59,69 m.\n\nPo ukončení kariéry působil jako učitel tělocviku a trenér, do vysokého věku se účastnil veteránských závodů.\n\nJako první používal techniku hodu se čtyřmi otočkami, která se mezi kladiváři ujala natrvalo.\n\n \n"}
{"id": "1519622", "url": "https://cs.wikipedia.org/wiki?curid=1519622", "title": "Řád budovatelů lidového Polska", "text": "Řád budovatelů lidového Polska\n\nŘád budovatelů lidového Polska \"(: Order Budowniczych Polski Ludowej)\" bylo nejvyšší civilní vyznamenání Polské lidové republiky. Byl založen v roce 1949 a oficiálně zrušen v roce 1992. Udílen byl za zásluhy o rozvoj lidového Polska.\n\nŘád byl založen Sejmem dne 2. července 1949 v jediné třídě. Byl udílen za mimořádné úspěchy při budování lidového Polska. Autory jeho designu byli Michał Bylina a Wojciech Jastrzębski.\n\nNeoficiálně nahradil Řád bílé orlice, nejvyšší polský civilní řád udílený před druhou světovou válkou, který sice nebyl nikdy oficiálně zrušen, ale za existence Polské lidové republiky nebyl nikdy udělen.\n\nPoprvé byl \"Řád budovatelů lidového Polska\" udělen dne 22. července 1949, a to osmi odborovým předákům (dvěma z nich posmrtně). Nejvíce ocenění bylo uděleno v roce 1974, a to 56.\n\nŘád budovatelů lidového Polska byl naposled udělen v roce 1985. Do té doby jej obdrželo 310 osob a 10 institucí, například Společnost bojovníků za svobodu a demokracii \"(Związek Bojowników o Wolność i Demokrację)\", či územních jednotek. V roce 1981 bylo 7 držitelů ocenění obviněno ze socioekonomické krize a řád jim byl odebrán. Jmenovitě šlo o Edwarda Babiucha, Zdzisława Grudzieńa, Franciszka Kaima, Włodzimierza Lejczaka, Tadeusze Pyky, Jana Szydlaka a Zdzisława Żandarowského. Navíc byl v roce 1982 Józef Cichowłas na základě rozhodnutí soudu také zbaven vyznamenání.\n\nOficiálně byl řád zrušen zákonem ze dne 16. října 1992, tedy dva roky poté, co byla Polská lidová republika nahrazena Třetí republikou.\n\nŘád byl až do roku 1952 udílen prezidentem Polska. Poté co byla funkce prezidenta zrušena byl řád nadále udílen Polskou státní radou. Byl udílen v jediné třídě a nositeli náležel titul \"„Budovatel lidového Polska“ (\": \"Budowniczy Polski Ludowej)\". V tomto smyslu byl protějškem Hrdiny socialistické práce Sovětského svazu. Byl udílen úderníkům, významným členům komunistické strany (včetně příslušníků ozbrojených sil) a dalším osobám.\n\nŘád mohl být udělen občanům Polské lidové republiky, polským podnikům a územním jednotkám, které prokázaly výjimečné skutky na poli:\n\n\nTato pravidla se změnila zákonem ze dne 17. února 1960. Nově řád mohl být udělen občanům Polské lidové republiky, kteří se při budování státu zasloužili zvláště znamenitými činy, zejména v oblasti:\n\n\nŘád má tvar zlaté rozety o velikosti 53 mm v průměru. Rozetu tvoří osm okvětních lístků smaltovaných bíle (vnitřní část) a červeně (vnější části). Okvětní lístky jsou od sebe odděleny zlatými paprsky. Uprostřed je bíle ohraničený modře smaltovaný kruhový medailon o průměru 19 mm s vyobrazením mužské postavy držící kladivo a rudý prapor.\n\nNa zadní straně je červeně smaltovaný medailon s písmeny vepsanými zlatým písmem PRL (zkratka pro \"Polska Rzeczpospolita Ludowa\"). Vyznamenání udělená před rokem 1952 a tedy před oficiální změnou názvu státu nesou v medailonu písmena RP (\"Rzeczpospolita Polskai\").\n\nStuha je široká 40 mm a tvoří ji tři stejně široké pruhy v barvě červeno-bílo-červené s okraji lemovanými tenkými modrými pruhy. Od roku 1960 byla ke stuze přidána zlatá rozeta.\n\nŘád byl nošen vlevo na hrudi. Pokud bylo vyznamenání více, umisťoval se jako první zprava.\n\n\n"}
{"id": "1519626", "url": "https://cs.wikipedia.org/wiki?curid=1519626", "title": "Kyselina taurochenodeoxycholová", "text": "Kyselina taurochenodeoxycholová\n\nKyselina taurochenodeoxycholová je organická sloučenina vznikající připojením taurinu na molekulu kyselinychenodeoxycholové. Je vylučována do žluče a odtud do tenkého střeva. Za fyziologického pH je obvykle ionizována, může však krystalizovat jako sodná sůl. Slouží k usnadnění rozpouštění tuků v tenkém střevě a tím zlepšuje jejich trávení a sama je následně vstřebávána v kyčelníku. Používá se jako cholagog a choleretikum.\n\n"}
{"id": "1519635", "url": "https://cs.wikipedia.org/wiki?curid=1519635", "title": "Bašić", "text": "Bašić\n\nPříjmení Bašić nosí více osobností:\n\n"}
{"id": "1519636", "url": "https://cs.wikipedia.org/wiki?curid=1519636", "title": "Arnošt ze Schwarzenbergu", "text": "Arnošt ze Schwarzenbergu\n\nKníže biskup Arnošt ze Schwarzenbergu (německy \"Ernst Fürst zu Schwarzenberg\", maďarsky \"Schwarzenberg Ernő herceg\", 29. května 1773 Vídeň – 14. března 1821 tamtéž) byl kníže ze Schwarzenbergu, kanovník v Kolíně nad Rýnem a rábský biskup.\n\nArnošt ze Schwarzenbergu se narodil ve Vídni jako syn v Čechách narozeného knížete Jana Nepomuka I. ze Schwarzenbergu (1742–1789) a jeho manželky, Marie Eleonory, roz. hraběnky z Oettingen-Wallersteinu, a jako dvojče Františka z Pauly. Ten byl od roku 1783 domicelář řádové kapituly v Kolíně nad Rýnem. Vzdělání pro svou duchovní dráhu získával ve Vídni a souběžně s tím byl od roku 1782 kanovníkem v Kolíně nad Rýnem a od roku 1792 také v Lutychu. Po zrušení tamní kapituly roku 1795, a tím pádem též ztrátě svých prebend, se stal kanovníkem v Salcburku a od roku 1796 taktéž v Pasově. Oba kanonikáty však později rovněž zanikly následkem jejich sekularizace.\n\nRoku 1807 ve Vídni jej arcibiskup Jeroným František Josef z Colloredo-Mannsfeldu vysvětil na kněze. Od roku 1808 byl kanovníkem v Ostřihomi, v roce 1816 se stal arcidiakonem ve slovenském Šaštíně, kde prováděl vizitaci. V roce 1818 byl kníže Schwarzenberg jmenován biskupem rábským (Győr) v době výročí 220 let osvobození města od Turků jedním z jeho předků, Adolfem ze Schwarzenbergu. Biskupské svěcení obdržel roku 1819. Jeho započatá intenzivní duchovní činnost však byla přerušena jeho náhlou smrtí.\n\nJedním z jeho bratrů byl polní maršál generalissimus Karel Filip ze Schwarzenbergu (1771–1820), vrchní velitel koaliční armády proti Napoleonovi, v „Bitvě národů“ u Lipska. Jeho synovci pak byli rakouský ministerský předseda Felix ze Schwarzenbergu (1800–1852) a jeho bratr kníže, kardinál a arcibiskup pražský Bedřich ze Schwarzenbergu (1809–1885).\n\nV roce 1804 se usadil na zámku Aigen poblíž Salcburku a nechal zásadně rozšířit tamní zámecký park. Z jeho iniciativy byl Gollinský vodopád zpřístupněn veřejnosti. Věnoval se krajinomalbě, sepsal pojednání o zřízení hudební akademie v Salcburku a podporoval hudební talenty, jako např. sopranistku Elisabeth von Neukomm nebo pozdějšího vídeňského dvorního kapelníka Ignaze Aßmayera. Na svém panství pořádal koncerty, který se aktivně účastnil jako zpěvák a dostalo se mu věnování mnoha skladeb, mj. např. od Josepha Haydna. \n"}
{"id": "1519637", "url": "https://cs.wikipedia.org/wiki?curid=1519637", "title": "Kyselina deoxycholová", "text": "Kyselina deoxycholová\n\nKyselina deoxycholová je karboxylová kyselina patřící mezi žlučové kyseliny. Patří mezi sekundární žlučové kyseliny, které jsou tvořeny střevními bakteriemi jako vedlejší produkty jejich metabolismu. V játrech vznikají primární žlučové kyseliny, kyselina cholová a kyselina chenodeoxycholová. Bakterie přeměńují kyselinu chenodeoxycholovou na kyselinu lithocholovou a kyselinu cholovou na deoxycholovou. Existují i další serkundární žlučové kyseliny, jako například kyselina ursodeoxycholová.\n\nKyselina deoxycholová je rozpustná v ethanolu a kyselině octové. V čisté podobě vytváří bílé krystaly.\n\nU kyseliny deoxycholové bylo od jejího objevu nalezeno několik využití v různých oblastech lidského lékařství. V lidkém těle slouží jako emulgátor při trávení tuků, konkrétně emulgací usnadńuje jejich vstřebávání v tenkém střevě. V některých zemích (například ve Švýcarsku) se používá v potravinářství. Využití také nachází při přípravě cholagogů a slouží i k rozpouštění žlučových kamenů. \n\nV laboratořích se kyselina deoxycholová používá jako mírný detergent při izolaci proteinů spojených s membránami. Kritická micelární koncentrace této kyseliny je asi 2,4 až 4 mmol/dm\n\nDeoxycholáty a obecně deriváty žlučových kyselin jsou zkoumány pro své možné využití v nanotechnologiích.\n\nVyužívají se rovněž v mikrolitografii jako světluodolné složky.\n\nDetergentní vlastnosti kyseliny deoxycholové se také využívají při výrobě očkovacích látek založených na vnějších membránových proteinech, jako je MenB, vyvinutá na začátku 90. let 20. století. Stejným postupem se rovněž vyrábí vakcína MeNZB.\n\nKyselina deoxycholová se váže na membránový enzym NAPE-PLD a aktivuje jej. NAPE-PLD katalyzuje uvolnění endogenního kanabinoidu anandamidu a ostatních \"N\"-acylethanolaminů, což jsou bioaktivní signální molekuly, které se účastní několika fyziologických pochodů jako jsou chuť a odpověď na stres a bolest.\n\nNěkteré studie poukazují na imunostimulační účinky kyseliny deoxycholové na přirozenou imunitu, jelikož aktivuje makrofágy. Dostatečné množství kyseliny deoxycholové v lidském těle tak souvisí s dobrou reakcí nespecifického imunitního systému. Klinické studie provedené v 70. a 80. letech 20. století potvrdily, že se tato kyselina podílí na přirozeném léčení zánětů, a různých druhů oparu.\n"}
{"id": "1519661", "url": "https://cs.wikipedia.org/wiki?curid=1519661", "title": "Československé zemědělské školství po roce 1952", "text": "Československé zemědělské školství po roce 1952\n\nČeskoslovenské zemědělské školství po roce 1952 prošlo na základě usnesení ÚV KSČ a vlády ze dne 3. června 1952 o upevnění a dalším rozvoji JZD a vládního usnesení ze dne 23. prosince 1952 č. 108/1952 Sb. z. o změně působnosti v oboru škol zemědělských a lesnických rozsáhlými změnami. Vrchní správa a dozor nad povinnými i výběrovými zemědělskými školami včetně příslušných internátů, školních statků a školních budov příslušela ministerstvu zemědělství, které vedle denního řádného studia a odborného vzdělávání mládeže na zemědělských učilištích, středních zemědělských technických školách a vysokých zemědělských školách vytvořilo celou řadu zkrácených forem odborného vzdělávání a zvyšování kvalifikace pro vedoucí zemědělské funkcionáře JZD (předseda, účetní, agronom, zootechnik), pro zemědělský stranický a úřední aparát a pro zemědělské kádry (například jednoletý kurz zemědělské školy pro předsedy JZD, zakončený maturitou z odborných předmětů, tříleté inženýrské studium na vysokých zemědělských školách). \n\nVe školním roce 1936/1937 existovala v Československu ustálená soustava zemědělských škol: Vysoké školy (4), Vyšší střední školy (23), Nižší střední školy (245), Pokračovací školy (1 193) a Státní pedagogické semináře pro učitele zemědělských škol (3). Po druhé světové válce došlo k obnovení téměř všech učebních zařízení zemědělského a lesnického školství. První změny v odborném vzdělávání pracujících přinesly v září roku 1945 Školy práce ÚRO. Další vývoj zemědělské výuky byl ovlivněn zákonem č. 95/1948 Sb. o základní úpravě jednotného školství, který zavedl tři typy (stupně) zemědělského školství a v rámci jednotné soustavy učebních oborů studium zemědělství a lesnictví. Při výběrových zemědělských školách byly zřizovány a rozšiřovány školní objekty pro praktická cvičení žáků.\n\nV období probíhající kolektivizace v letech 1952-1960 proběhly v zemědělském vzdělávání rozsáhlejší změny. Z rozhodnutí strany a vlády byla v roce 1952 vytvořena socialistická soustava přípravy mládeže a vzdělávání pracujících, při všech školách zemědělského typu docházelo k budování internátů a školních statků. V letech 1954-1958 byly otevírány zimní školy zemědělské mládeže pro základní odborné vzdělání pěstitelsko-chovatelského zaměření, učiliště státních pracovních záloh pro vzdělávání v mechanizačních oborech. Úkolem dvouletých zemědělských účetnických škol se stala příprava kvalifikovaných pomocných účetní pro JZD a pro socialistické zemědělské podniky. Střední technické pracovníky připravovaly čtyřleté zemědělské a lesnické technické školy (dříve Vyšší střední školy). Dvouleté denní studium na zemědělských (a po roce 1955 i lesnických) mistrovských školách sloužilo k výchově a vzdělávání uchazečů o funkce vedoucích výrobních (pracovních) skupin. Na základě zákona č. 86/1960 Sb. byla celá soustava zemědělských a lesnických škol zařazena pod školy II. stupně.\n\nOd školního roku 1948/1949 se výrazně změnilo postavení studentů na vysokých školách, jednak zavedeným systémem postupových a souborných zkoušek, za neúčast na přednáškách a cvičeních u studentů prvních ročníků hrozilo vyloučení ze studia, došlo k zavedení přijímacího řízení. Při přijímacích pohovorech hrála významnou roli kádrová oddělení, která byla zřízena na počátku padesátých let. K prvnímu vylučování studentů došlo bezprostředně po uchopení moci KSČ a po ustavení tzv. Akčních výborech Národní fronty. Největší počet studentů na Vysoké škole zemědělského a lesnického inženýrství (VŠZLI) byl z politických důvodů vyloučen teprve v prvních měsících roku 1949 při tzv. studijních prověrkách, které proběhly na všech vysokých školách v Československu.\n\nDalší etapa nového vylučování začala v roce 1952 a souvisela s dříve zahájenou „Akcí Kulak“, která měla postihnout selský stav a připravit tak cestu ke kolektivizaci zemědělství. Sekretariát ÚV KSČ uložil ministru Zdeňku Nejedlému připravení návrhu „\"očisty vysokých škol zemědělských a veterinárních od vesnických boháčů a městské buržoazie\"“. Tím byly ze středních a vysokých škol odstraněny poslední zbytky selské mládeže, která v té době ještě v určitém počtu studovala. Rozšířením směrnic i na „městskou buržoazii“ postihly čistky i studenty z rodin bývalých majitelů továren, realit či větších firem, ale také živnostníků, bývalých úředníků a dokonce i studenty z rodin příslušníků inteligence (pokud se otevřeně nevyjádřili pro budování nového řádu). Již ve školním roce 1950/1951 začali například na VŠZLI studovat první absolventi dělnických přípravek, kteří nastoupili na místa vyloučených studentů. \n\nDlouhodobým problémem zůstávala v zemědělství otázka personální, kdy se nedařilo zajistit potřebný počet zaměstnanců. S otázkou personální úzce souvisela i otázka kádrová, neboť se nedostávalo zejména tzv. dělnických kádrů, kteří by byli dostatečně ideově motivováni k práci. V roce 1949 bylo otevřeno Ústřední učiliště státních statků pro dělnické kádry v Pohořelicích u Brna (ředitel ing. Svatopluk Čalkovský), ze které vyšlo několik set absolventů. Dále se zřizovala odborná učiliště a později rovněž závodní školy práce na statcích a hospodářstvích. V roce 1950 byla na zámku Horky nad Jizerou otevřena Ústřední politická škola pro výchovu kádrů agronomů a zootechniků.\n\nOd léta 1948 byla budována organizační struktura kádrových komisí a oddělení, provádějících výběr a rozmísťování pracovníků, obzvláště do řídících funkcí. Na všech stranických úrovních vznikly samostatné orgány kádrové práce pro uskutečňování kádrové politiky KSČ (uplatňování kritérií výběru, rozmisťování, výchova a kontrolu kádrů, organizace školení, kurzů a výběr jejich posluchačů, instruktorů, vedení evidence a kartotéky). Na celorepublikové úrovni působilo „Ústřední kádrové oddělení” (ÚKO). Zvláštní zřetel měl být věnován zejména dělnickým kádrům, které byly upřednostňovány na vedoucí místa. Pro uvádění kádrové politiky do praxe vydal ÚV KSČ „Zásady kádrové politiky v průmyslu, peněžnictví a obchodu“. Jednou z těchto zásad bylo \"všechny dělnické kádry odborně kvalifikovat\" (se zřetelem na případné politické školení). \n\nKe zvyšování vzdělanosti a odborné kvalifikace pracujících v zemědělství sloužila od roku 1952 celá řada různých forem studia, které vláda KSČ přizpůsobovala a upravovala svým politickým potřebám. Výnos MŠK ze dne 29. 2. 1960 upravoval nomenklatury skupin, směrů a oborů studia na vysokých a odborných školách a doplňoval postup při plánování potřeby nových odborných kádrů z vysokých a odborných škol (v roce 1974 nahrazen výnosem o úpravě nomenklatury skupin, směrů a oborů studia na vysokých školách, konzervatořích, středních odborných a odborných školách). V roce 1960 bylo možné tyto formy zemědělské kvalifikace rozdělit do čtyř hlavních skupin:\n\nSe získáváním plánovaného počtu mládeže do zemědělství úzce souvisela výchova mládeže na středních zemědělských technických školách. Ve školním roce 1963/64 plánoval ÚV KSČ studium pro 8 872 mladých lidí, z toho 7 758 pro studium v I. ročnících čtyřletých škol, do kterých měla být i nadále přednostně přijímána mládež z učebního poměru a z praxe, a 1 114 pro studium na dvouletých nástavbových středních technických školách (pro absolventy tříletých zemědělských učebních oborů). Od vedení středních zemědělských technických škol a zemědělských odborných učilišť strana očekávala, že budou věnovat náležitou pozornost výběru učňů I. a III. ročníků a že budou napomáhat při jejich uvolňování. Vedení zemědělských podniků mělo učně ve studiu plně podporovat. \n\nVysokoškolské zemědělské studium v Praze, Č. Budějovicích, Brně, VŠP Nitře a Košicích mělo být v daném roce umožněno 2 500 studentům (přijímaných do I. ročníků). Značnou část těchto kvót pro vysokoškolské zemědělské studium tvořili absolventi \"dvanáctiletek\" (více než 40 %) a absolventi středních zemědělských technických škol. Upřednostněni byli především absolventi dvanáctiletek z pohraničních oblastí na úkor absolventům z vnitrozemských okresů, čímž ÚV KSČ plánoval, že se podaří po ukončení vysokoškolského studia odstranit mnohé problémy při umísťování a stabilizaci absolventů (na tzv. \"umístěnky\"). \n\nV roce 1960 zavedl ÚV KSČ „\"v zájmu urychleného zajištění dostatečného počtu kvalifikovaných kádrů a umožnění funkcionářům a osvědčeným pracovníkům zemědělských závodů zvýšit svoje vzdělání a odbornou kvalifikaci\"” vedle dosavadních zemědělských mistrovských škol na přechodnou dobu zkrácené vysokoškolské a středoškolské studium s přerušením zaměstnání. Zřízení tohoto studia pracovníci v zemědělství přivítali a byl o ně velký zájem. Problém nastal u vybraných kandidátů pro tyto formy studia, jelikož zemědělské podniky (především JZD), vysílaly do tohoto studia často \"nevhodné pracovníky\", případně je nechtěly pro tzv. nepostradatelnost ke studiu uvolnit, čímž kapacity škol nebyly naplněny. \n\nPo dobu studia byli posluchači (a jejich rodina) ve všech těchto formách hmotně zabezpečeni. JZD přispívala na hmotné zabezpečení svých členů nejvýše do 50 % skutečných nákladů. Výši náhrady stanovoval ONV, který přihlížel k hospodářské situaci jednotlivých JZD. Od roku 1968 upravovala poskytování pracovního volna a hospodářského zabezpečení během studia při zaměstnání, prohlubování a rozšiřování kvalifikace vyhláška ministerstva školství č. 140/1968 Sb., \"o pracovních úlevách a hospodářském zabezpečení studujících při zaměstnání\" (pracovníků, členů jednotných zemědělských družstev a členů výrobních družstev, studujících při zaměstnání nebo v kursech), které v ustanovení § 1 odst. 2 zakotvilo zásadu, že pracovní úlevy a hospodářské zabezpečení podle této vyhlášky přísluší jen těm studujícím, s jejichž studiem vyslovila organizace souhlas. Bylo pravidlem, že organizace současně s doporučením ke studiu (vyslovením souhlasu) uzavřela se žadatelem dohodu podle § 143 zákoníku práce.\n\nTříleté inženýrské vysokoškolské studium bylo možné absolvovat při vysokých zemědělských školách (popřípadě při provozně ekonomických fakultách s oborem „provoz a ekonomika zemědělské výroby“). Studující skládali závěrečnou zkoušku po třech letech studia s přerušením zaměstnání nebo po dvou letech internátního studia a v dalších dvou letech dokončovali vysokoškolské studium dálkově. Složením závěrečné zkoušky absolventi získali stejnou kvalifikaci jako absolventi řádného studia provozně technických fakult (zemědělský nebo lesní inženýr). \n\nPodmínkou přijetí bylo úspěšné absolvování střední školy ukončené maturitou nebo „absolvování ročního přípravného kurzu” (na zemědělských mistrovských školách) organizovaného k tomuto účelu krajskými národními výbory, nejméně 5 roků praxe v zemědělství, pracovní zařazení v zemědělské výrobě a po ukončení studia navrácení na své pracoviště, doporučení ke studiu vedením zemědělského závodu a schválení v orgánech ONV. Pracující byli přijímáni ve věku od 25 let do 45 let. \n\nPřihlášky na školu podávali uchazeči o studium vedení družstva (zemědělského závodu) do 31. října toho roku, který předcházel školnímu roku uvedeném na přihlášce ke studiu. Vedení družstva či zemědělského závodu postoupilo přihlášku škole nejpozději do 31. prosince téhož roku. Prodloužení termínu povolovalo ministerstvo školství. Přijímací pohovory se konaly v době mezi 1. únorem a 15. březnem před pohovorovými komisemi Vysoké zemědělské školy (VZŠ). V přijímacích pohovorech na studijní obor mechanizace zemědělské výroby se ověřovaly znalosti matematiky a fyziky, na studijní obor pěstitelství, chovatelství, zemědělské meliorace, provoz a ekonomika zemědělské výroby a veterinářství znalosti chemie a biologie. \n\nStudium bylo zřízeno při středních zemědělských školách v těchto oborech: pěstitelsko-chovatelský, ekonomický a mechanizační. Jednoleté studium připravovalo posluchače ke složení závěrečné zkoušky z odborných předmětů, přičemž dosáhli kvalifikace technika příslušného oboru. Absolventi tohoto studia si mohli ve dvouletém dálkovém studiu doplnit všeobecné vzdělání (maturitu) potřebné ke studiu na vysoké zemědělské škole. Podmínkou přijetí bylo absolvování zemědělské mistrovské školy (ZMŠ) příslušného oboru nebo absolvování některého oboru studia. Přihlášky se předkládaly obdobně jako u vysokoškolského studia do 30. června. V roce 1963 se již posluchači do I. ročníků nepřijímali. \n\nDvouleté studium funkcionářů bylo zřízeno namísto dřívějších jednoletých škol pro předsedy a bylo určeno funkcionářům JZD a pracovníkům ostatních socialistických závodů, kteří byli absolventy „zemědělských mistrovských škol”, popřípadě se vyučili v některém zemědělském učebním oboru. Dvouleté studium v oboru pěstitelství-chovatelství při středních zemědělských technických školách funkcionáři zakončovali maturitou ze všeobecných i odborných předmětů. V roce 1963 bylo studium umožněno 300 uchazečům.\nNa základě vládního usnesení ze dne 3. června 1952 a na základě reorganizace zemědělského školství vznikly přejmenováním nižších odborných škol zemědělské mistrovské školy (ZMŠ). Ministerstvo zemědělství po dohodě s ministerstvem školství, věd a umění stanovilo, že uchazeči ke studiu na jednoletých a dvouletých mistrovských školách se po dvouleté praxi v zemědělství mohou přihlašovat ke studiu těchto škol až do 31. srpna 1952.\n\nZemědělské mistrovské školy (jednoleté až dvouleté) měly přijímat především uchazeče z rodin drobných a středních rolníků a dělníků ve věku od 17 do 40 let. Podmínkou k přijetí bylo úspěšné dokončení školy II. stupně, dvouletá praxe v zemědělské výrobě. Z mistrovských škol vycházeli kvalifikovaní zemědělští pracovníci, vyškoleni po politické i odborné stránce k řízení a organizování zemědělské výroby, pro samostatnou práci v provozu JZD, strojních traktorových stanic (STS), československých státních statků a v provozu ostatních zemědělských závodů, popřípadě mohli obsadit i nižší technické funkce. \n\nU jednoletých ZMŠ trval školní rok 34 nebo 40 týdnů (8 nebo 10 měsíců), u dvouletých ZMŠ 16 nebo 20 měsíců (25 týdnů teorie, 6 týdnů studijní praxe, 2 týdny pololetní a závěrečné zkoušky, 1 týden prázdniny pro školní rok). Posluchači nastupovali od 1. září nebo od 1. listopadu a končili 30. června. Závěrečné zkoušky (z písemné práce, z domácí odborné praktické zkoušky a ze závěrečné ústní zkoušky) se konaly u jednoletých i dvouletých mistrovských škol před zkušební komisí, která posuzovala praktickou a odbornou připravenost absolventa na funkci mistra svého oboru zemědělské velkovýroby a doporučovala na příslušný pracovní úsek. \n\nPodle vládního usnesení ze dne 3. června 1952 mohli posluchači dvouletého studia na ZMŠ studovat obor: mechanizační, zahradnicko-ovocnářský, vinařský (vinohradnictví), chmelařský, pro pěstování přadných rostlin, pro pěstování teplomilných rostlin, u jednoletých obor: pěstitelský, chovatelský, drůbežářský, včelařský, mechanizační, pícninářský a rybářský. Zemědělské mistrovské školy organizovaly a poskytovaly též různé odborné kurzy, instruktáže a besedy. \n\nPodmínkou přijetí pro dělnické kádry byla nejméně tříletá praxe v zemědělství. Vzdělávání v oborech: zahradnictví, vinařství, drůbežářství a mechanizace zemědělské výroby probíhalo po celou dobu školního roku. Naproti tomu studium v oboru pěstitelství a chovatelství probíhala výuka od 1. listopadu do konce března ( „pětiměsíční teoretické vyučování”) a po dobu dalších 7 měsíců prováděli posluchači ve svých mateřských závodech kontrolovanou provozní praxi. Přihlášky ke studiu posílaly zemědělské závody přímo mistrovským školám. Na základě výnosu MŠ ze dne 27. května 1969, čj. 19228/69-II/4 o zřizování odborných škol zemědělských a lesnických (č. 11/1969 Věstníku MŠ a MK), byly první ročníky těchto škol otevřeny naposledy ve školním roce 1969/1970, poslední výuka proběhla ve školním roce 1970/1971.\n\nSpeciální studium pro dělnické kádry při MZŠ v podstatě nahradilo „Zimní školy zemědělské mládeže”, které vznikly na základě výnosu ministerstva zemědělství ze dne 27. 8. 1954, č. 176.828/54-228 a byly zrušené v roce 1958. Zimní školy zemědělské mládeže byly určené pro odborné vzdělávání mládeže, která dokončila základní školní docházku, pracovala v zemědělství a nebyla zařazena do přípravy v učebním oboru. Na návrh zemědělské správy rady KNV byly zřizovány v každém okrese, zpravidla při Zemědělských mistrovských školách (někdy při fungujících zemědělských školách) z důvodu zvyšování kvalifikační úrovně rolníků v JZD. Dvouletá školní výuka probíhala od 1. listopadu do 30. dubna.\n\nVedle denního (řádného) studia bylo na všech stupních škol zavedeno studium při zaměstnáni pro pracující, a to studium večerní, dálkové, směnné a externí, jehož absolventi dosahovali při zaměstnání plnoprávného absolutoria příslušného studia. Kromě studia při zaměstnání byly při všeobecně vzdělávacích školách zřízeny kurzy z učiva osmileté střední školy a na vysokých školách několikasemestrové kurzy vybraných předmětů.\nPodmínkou k přijetí ke studiu pracujících při zaměstnání byla nejméně tříletá praxe v zemědělství, přičemž se jednalo převážně o studium zemědělských oborů. Výběrové komise, zřizované ve všech podnicích, a to i v JZD a na státních statcích, měly vybírat takové uchazeče, kteří disponovali \"předpoklady a osobními vlastnostmi\" toto studium úspěšně absolvovat. \n\nDálkové studium (na dobu 10-13 semestrů) bylo zřízeno při všech fakultách VŠZ v těchto oborech: provoz a ekonomika zemědělské výroby, pěstitelství, zemědělské meliorace, chovatelství, mechanizace zemědělské výroby, veterinářství. Uchazeči podávali přihlášky vedení závodu (družstva) do 31. října roku, který předcházel školnímu roku na který se přihláška vztahovala vedení přihlášku postupovalo dané škole nejpozději do 31. prosince téhož roku. Prodloužení termínu povolovalo ministerstvo školství. Podmínkou studia bylo úspěšné absolvování studia na střední vzdělávací, střední odborné nebo podnikové technické škole. Přijímací pohovory se konaly v době mezi 1. únorem a 15. březnem před pohovorovými komisemi VZŠ. V přijímacích pohovorech na studijní obor mechanizace zemědělské výroby se ověřovaly znalosti matematiky a fyziky a na studijní obor pěstitelství, chovatelství, zemědělské meliorace, provoz a ekonomika zemědělské výroby a veterinářství znalosti chemie a biologie.\n\nDálkové studium pro pracující ve věku od 25 let do 45 let bylo zřízeno také při všech středních zemědělských technických školách a to ve všech oborech studia. Členilo se na tříleté a pětileté studium. Tříleté studium bylo zakončeno maturitou z odborných předmětů. Studující, kteří chtěli získat ucelené střední odborné zemědělské vzdělání, pokračovali další 2 roky ve studiu všeobecně vzdělávacích předmětů, ze kterých skládali maturitní zkoušku. Podmínkou ke studiu bylo úspěšné absolvování základní školy. Výjimky, pod podmínkou absolvování přípravného kursu, povoloval příslušný ONV. Další podmínkou byla 3–5letá praxe ve výrobě (do této doby se započítávala i učební doba). V roce 1963 již nebyli posluchači do I. ročníků přijímáni. Přihlášky se předkládaly zemědělskému odboru ONV a to nejpozději do 30. června. V roce 1963 mělo být přijato 400 uchazečů.\n\nUchazeči, kteří absolvovali jedenáctiletou střední školu (nebo jinou školu na stejné úrovni), mohli nastoupit do druhých ročníků tříletého studia (pokud splnili podmínku tříleté praxe v zemědělství). Do druhých ročníků tříletého studia mohli být přijati i absolventi zemědělské mistrovské školy (ZMŠ) a zemědělské učňovské školy (ZÚŠ), kteří splnili podmínky přijetí a složili rozdílové zkoušky z učiva I. ročníku. Uchazeči absolvovali přijímací pohovor a ti, kteří nesplňovali podmínku předběžného vzdělání, vykonávali přijímací zkoušku. Nevyučení uchazeči o studium mechanizačního oboru skládali zkoušku z technického minima. Do všech oborů studia se podrobovali zkoušce z vyučovacího jazyka vyučovacího a matematiky na úrovni učiva devítileté základní školy.\n\nÚkoly v rozvoji podnikové odborné výchovy a zvyšování kvalifikace pracujících se v zemědělství řídily usnesením ÚV KSČ z 13. 12. 1961 o dalším rozvoji podnikové odborné výchovy v zemědělství. Základ podnikových forem vzdělávání v zemědělství tvořily závodní školy práce (ZŠP) a družstevní školy práce (DŠP), jejichž úkolem byla soustavná péče o zvyšování kvalifikace pracovníků. Celkové požadavky na vzdělání obsahoval tarifní kvalifikační katalog (TKK), přičemž se přihlíželo k provozním potřebám podniků a družstev. \n\nVzdělávání v závodních a družstevních školách páce doplňovaly krátkodobé internátní kurzy pro technicko-hospodářské pracovníky a některé specialisty, organizované národními výbory, řídícími nadpodnikovými složkami a ministerstvem zemědělství, lesního a vodního hospodářství, a mimoškolní formy vzdělávání, organizované především zemědělskými lidovými akademiemi. Vyšší formy podnikové výchovy (jako podnikové technické školy a podnikové instituty v jiných odvětvích národního hospodářství) nebyly v zemědělství v 60. letech využívány. Závodní školy práce (ZŠP) a družstevní školy práce (DŠP) poskytovaly dva hlavní směry školení: kvalifikační a účelová. \n\nV kvalifikačních kurzech, které se řídily vzorovými kvalifikačními osnovami Ministerstva zemědělství, lesního a vodního hospodářství (MZLVH), byly pracujícím poskytovány znalosti a dovednosti požadované k prokázání plné kvalifikace v povolání odpovídající požadavkům „Tarifně kvalifikačního katalogu” (TKK). Pracovníkům, kteří složili kvalifikační zkoušku, přiznával příslušný závod podle plánu potřeby kvalifikovaných pracovníků platovou třídu a její přiznání zaznamenával do průkazu odborné kvalifikace. Až do roku 1963 probíhala v JZD kvalifikační školení podle požadavků TKK jen u družstevních mechanizátorů ve Strojních traktorových stanicích (STS) a tzv. \"přední\" JZD začínala zavádět kvalifikační kurzy i pro pracovníky v živočišné výrobě. ÚV KSČ proto nařídil ONV „tyto snahy JZD plně podporovat” a pro specializované družstevníky zřizovat „Zemědělské školy práce” (ZŠP). Očividně v tomto roce nebyla v JZD dodržována ani podmínka zaznamenávání dosažené kvalifikace do průkazů, jelikož strana apelovala, „aby k jejich vydávání u družstevníků bylo plně přistoupeno”.\n\nÚčelová školení a funkční doškolování měla zajistit nepřetržitý růst odborných znalostí, seznamovat pracovníky s nejnovějšími poznatky. Jednalo se zpravidla o jednorázová školení, zaměřená na konkrétní téma, které souviselo plně nebo částečně s činností pracovníka (většinou politicky zaměřená). \nMimoškolní formy vzdělávání \"pro nejširší veřejnost\", kam spadaly například zemědělské lidové akademie a univerzity, měly ve stále větší míře rozšiřovat znalosti ve všech odvětvích zemědělské výroby a doplňovat odborné vzdělávání v zemědělství. Jednalo se o různé formy výuky, zvláště tam, kde nebylo možné pro malý počet pracovníků realizovat přímo v jednotlivých závodech střediskové lidové akademie. Tato forma byla určená pro přípravu zemědělských lektorů, využívaných pro výuku v závodních a družstevních školách práce a plnění \"dalších úkolů při zvyšování politické a kulturní úrovně pracujících v zemědělství\".\n\nPři zemědělském vzdělávání, uskutečňovaném cestou učebního poměru, se u mládeže kladl důraz ve všech učebních oborech na ovládání, řízení a údržbu mechanizace. Struktura učebních oborů byla plně podřízena potřebám JZD a dalších socialistických zemědělských závodů.\n\n\n\n\n\n\n\n\n\n\n\n\n\n\n\n"}
{"id": "1519666", "url": "https://cs.wikipedia.org/wiki?curid=1519666", "title": "Milíčovský rybník", "text": "Milíčovský rybník\n\nMilíčovský rybník (dříve nazývaný také \"Nový rybník\") v Újezdu u Průhonic je plochou největší rybník ze soustavy vodních ploch na Milíčovském potoce, do které patří ještě rybníky Kančík, Homolka, Vrah a Šátek (nebo Šáteček, v Petrovicích). Je součástí přírodní památky Milíčovský les a rybníky v přírodním parku Botič-Milíčov.\n\nCelá milíčovská rybniční soustava vznikla už v 18. století na podmáčených loukách v lokalitě Kateřinky, kde pramení Milíčovský potok. Podle historických map měl původně Milíčovský rybník plochu asi dvakrát větší než dnes a byl v něm malý ostrůvek. V 2. polovině 20. století v souvislosti s výstavbou nedalekých sídlišť Jižní Město a Kateřinky došlo k odvodnění horní části povodí Milíčovského potoka. I v souvislosti s nedostatkem srážek v poslední době dochází k poklesu hladiny vodních ploch v celé rybniční soustavě.\n\nMajetkem hlavního města Prahy je Milíčovský rybník teprve od roku 2016, kdy se ho podařilo odkoupit od soukromého vlastníka za necelých 7 milionů korun. Brzy poté v období listopad 2018 – květen 2019 proběhla rekonstrukce rybníka. Kromě odbahnění byla provedena oprava výpustného zařízení a celé hráze, z níž bylo odstraněno 8 vrb napadených hnilobou. Byl vybudován kašnový bezpečnostní přeliv a u severního okraje vzniká soustava tůní, které by měly podpořit výskyt obojživelníků.\n\nPo hrázi vede cesta s cyklotrasou A 216. Na jižním konci hráze je jedno ze zastavení naučné stezky Milíčov a na blízké rovinaté ploše nedaleko rybníka je veřejně přístupný ovocný sad.\n\n\n"}
{"id": "1519669", "url": "https://cs.wikipedia.org/wiki?curid=1519669", "title": "Kostel svatého Jana Křtitele (Frýdek-Místek)", "text": "Kostel svatého Jana Křtitele (Frýdek-Místek)\n\nKostel svatého Jana Křtitele se nachází ve Frýdku-Místku poblíž Frýdeckého náměstí. Je to jednolodní bazilikální stavba s kaplemi a kryptou, jejíž gotické jádro pochází patrně z 2. poloviny 14. století. Dominantou kostela je hranolovitá věž pocházející z pozdního 16. století. Kostel byl několikrát poškozen požáry, které měly za následek mnoho úprav. V současnosti slouží jako farní kostel se stálou expozicí „Pohledy do dějin farnosti Frýdek“ v horní části věže.\n\nPrvní neoficiální zmínky o kostele sv. Jana Křtitele pochází ze 14. století. Byl postaven poblíž řeky Ostravice, tedy blízko moravskoslezské hranice, a to v době, kdy vznikal i slezský Frýdek. Město bylo zřízeno v sousedství staršího hradu patřícího těšínským knížatům, jenž zajišťoval zmíněnou hranici. Kostel sv. Jana Křtitele byl, jako bylo v té době zvykem, vystavěn na okraji městské zástavby a byla mu udělena samostatná duchovní správa. Už v té době nesl kostel patrocinium sv. Jana Křtitele. Přesto, že nevíme, kdy a kým byl kostel vystavěn, protáhlá gotická okna, klenba a nepravidelný svislý oblouk mezi presbytářem a hlavním oltářem dosvědčuje, že presbytář současného kostela byl pravděpodobně původním jádrem.\n\nPrvní oficiální zmínky o kostele jsou z roku 1447, kdy byl zaznamenán v soupise lokalit opolského arcijáhenství. Roku 1490 bylo zřízeno u kostela kaplanské místo knížetem Kazimírem II. Kvůli vzrůstu počtu obyvatel byla k původnímu kostelu přistavěna nynější kostelní loď a také kaple sv. Anny, která je jednou z nejstarších dochovaných částí kostela a je písemnými prameny doložena k roku 1524. O tomto tvrzení svědčí i fragment gotické klenby.\n\nV polovině 16. století zasáhla Frýdek jako mnohá města reformace, což dosvědčuje správa kostela luterskými kněžími. Není prokázáno, zda pastoři provedli významnější změny v dosavadním vzhledu a výbavě chrámu, dochoval se však značně opotřebovaný kalich nazýván „luterský\". Později byl kostel mnohokrát zásadně poškozen požáry, z nichž první proběhl v roce 1592.\n\nRoku 1604 bylo zvýšeno obvodové zdivo kněžiště a lodi, obě části byly zaklenuty a také byla vestavěna kruchta.\n\nRoku 1649 byl vysvěcen hřbitov, který byl ale zrušen během josefinských reforem. Hřbitov byl ohraničen zdí obsahující pět výklenkových kaplí, které vyobrazovaly výjevy z Kristova utrpení. Ještě dnes lze najít v obvodových zdech kostela pozůstatky barokních náhrobků.\n\nV roce 1673 udeřil do kostelní věže blesk a její střecha shořela, ale střecha nad presbytářem ani město neutrpělo žádné škody. Další rána však přišla 12. dubna 1688, když přišel obrovský požár, jenž zničil farní kostel, faru, školu, část zámku a předměstí. Škody byly nedozírné a velká část obyvatelstva zůstala bez domova, farníky připravil požár o ekonomické prostředky. Tehdejší farář Jindřich Samuel Wolf, který nemohl očekávat pomoc, organizoval sbírky a na rekonstrukci kostela také sám přispíval. Nakonec byly obrovské škody na církevním majetku během 12 let nahrazeny. Právě díky Wolfovi byl farní kostel obnoven a rozšířen o kapli sv. Kříže, nové oltáře a tři farní zvony, které farář zakoupil s pomocí manželů Hertschlägerových a bratrstva Nejsvětějšího růžence. Také vybudoval kapli Panny Marie Bolestné a naproti ní kapli tehdy ještě nekanonizovaného Jana Nepomuckého. Kaple Panny Marie Bolestné sloužila jako pohřební kaple pro frýdecký rod Wolfů z Března. To bylo výjimkou, protože většina významných osob, která přispívala na farnost, byla pohřbena pod dlažbou kostela nebo v později přistavěné kryptě pod boční kaplí sv. Anny. Wolf navíc znova vystavěl farní budovu. Obnovený farní kostel byl tak připraven na další vysvěcení, které se konalo v roce 1699 rukou biskupa Jana Brunettiho.\n\nNa začátku 18. století byl založen Václavem Tadeášem Faldinou špitál s kaplí, později sloužící jako obydlí kaplanů. Ve farním kostele nechal Faldina vystavět hlavní oltář a kazatelnu. Roku 1768 byla vybudovaná pod kaplí sv. Anny krypta, do které byli pohřbíváni zvlášť zasloužilí farníci a kněžstvo. Ta byla ale za vlády císaře Josefa II. zazděna a přestala se používat. V 18. století byl dále přistavěn na jižní straně kněžiště depozitář s oratoří v patře a další oratoř vybudována nad jižní kaplí.\n\n11. dubna 1848 vypukl požár v domě číslo 106, který se zapříčiněním větru rozšířil tak, že byla ohněm pohlcena fara, kostel i několik okolních domů. Vyhořelo celé vnitřní město i se zámkem, farní školou, farou a kostelem samotným. Největší ztráty utrpěla věž. Současná podoba kostela vznikla během oprav po zmíněném požáru. Zásluhu nese převážně zdejší arcikněz a farář Karel Findinský.\n\nRoku 1944 došlo k dalšímu požáru kvůli zkratu elektrického vedení, při kterém shořel novogotický oltář v kapli sv. Anny. Roku 1957 byl však nahrazen autentickou kopií. Roku 1994 proběhla rekonstrukce kostela - byla například vyměněna dlažba, upraven portál vedoucí z hlavního vstupu do hlavní lodi a odkryto několik pozůstatků renesanční výmalby.\nStavba kostelní věže začala roku 1604, ale stavba probíhala velmi pomalu, a tak trvala až do roku 1650. To bylo zapříčiněno nejistým obdobím třicetileté války, zhoubnými nemocemi a požáry. Základní kámen položila hraběnka Anna Vyškotová z Vodnik, vdova po držiteli panství Bartoloměji Bruntálském z Vrbna. Ještě před dokončením stavby věže byl do farního kostela pořízen velký zvon, a to za faráře Stanislava Nikoliadese Agrikoly. 38 let po dokončení byla však věž zničena požárem. Poté byla až do roku 1765 zastřešena jen provizorně. Tehdy dal farář Karel Ibram zhotovit novou kopuli. Po dalším požáru v roce 1848 byla věž opět pokryta jen prozatímní plochou střechou. Dnešní podoba věže vznikla v poslední třetině 19. století podle návrhu Fridricha Schmidta, který vybudoval novogotické zvonicové patro věže. Věž praskala pod zvonicí a proto byla roku 1993 spuštěna oprava věže. V roce 1974 byla věž obložena měděným plechem. Od roku 2011 je věž přístupná pro veřejnost. Téhož roku byla vybudována stála expozice „Pohledy do dějin farnosti Frýdek“, která seznamuje návštěvníky s faktografií církevních dějin města Frýdku.\nKostel sv. Jana Křtitele je podélná jednolodní stavba s odsazeným trojboce ukončeným kněžištěm, k jehož severní straně se přimyká dlouhá úzká sakristie s obdélným půdorysem, z níž vedou schody do kazatelny, a k jižní zdi přiléhá depozitář s oratoří v patře, do kterého se vstupuje přímo z kněžiště. Druhá oratoř se nachází na jižní straně hlavní lodi a vstupuje se do ní zvenku. Je spojena s druhým depozitářem a kruchtou. Samotná loď má také obdélný půdorys a v severních a jižních polích lodě se nacházejí kaple, rovněž obdélného půdorysu. Na severní straně je to větší kaple sv. Anny a menší kaple sv. Jana Nepomuckého. Pod kaplí sv. Anny se nachází prostorná krypta, dnes už uzavřená. Na jižní straně to je zase větší kaple sv. Kříže a menší kaple Panny Marie Bolestné. Hlavní vstup do kostela je situován na jižní straně. Boční vstup je také na jihu a vede přímo do kaple sv. Kříže. V ose západního průčelí je situována kostelní věž.\n\nKostel má hladké fasády pokryté moderní omítkou, které jsou prolomeny barokními okny s půlkruhovým záklenkem. Za zmínku stojí vybraná okna, která mají gotické prvky - lomený oblouk a vložený trojlist. Na vnější straně obvodových zdí se nachází několik barokních náhrobků. Kněžiště je zvenku vybaveno třemi odstupňovanými polygonálními opěráky.\n\nDominantou kostela je mohutná hranolovitá věž. Ta je ukončena polygonálním zvonicovým nástavcem z režného cihlového zdiva. Dolní patra jsou z lomového nepravidelného kladeného kamene a výše je zdivo smíšené. Patra jsou oddělena římsami a nároží je armováno kamennými kvádry. V dolní části věže jsou umístěna obdélná okna. Fasády horních tří pater jsou opatřeny opět okny s půlkruhovým záklenkem a s kamenným ostěním zdobeným vybíjeným ornamentem.\n\nHlavní vstup je zaklenut lunetovou valenou klenbou s hřebínky. Na západní stěně se nachází dva barokní náhrobky. Portál vedoucí do hlavní lodi je půlkruhového tvaru s moderní vsazenou mříží. Kamenné ostění portálu je původní, tvořené pruty hruškovitého tvaru. Kněžiště i hlavní loď jsou zaklenuty opět lunetovou valenou klenbou s hřebínky. V kněžišti doléhají klenební patky na římsy, v lodi na masivní pilíře. V severní zdi lodi i kněžiště jsou balkony vedoucí do oratoří. Obě oratoře i depozitář jsou plochostropé. Sakristie je zaklenuta valeně. Kruchta je zaklenuta křížovou bezžebrovou klenbou. Obě boční zdi lodi jsou otevřeny dvojicí půlkruhových oblouků do kaplí. Větší kaple - to je kaple sv. Anny a kaple sv. Kříže - jsou zaklenuty hvězdicovou klenbou, zatímco menší kaple jsou zase zaklenuty křížovou bezžebrovou klenbou. V kapli sv. Kříže se nacházejí dvě pole hvězdicové klenby, která obsahuje menší vložený obrazec hvězdice. Její žebra byly původně pravděpodobně hruškovitého tvaru. Klenba je upevněná na konzolách půlkruhového tvaru s krycí destičkou a profilací. Kaple sv. Anny obsahuje jedno pole hvězdicové klenby, která je ukončena jednoduchými odstupňovanými konzolami polygonálního tvaru. V kapli sv. Anny se nachází odkrytý fragment původní klenby. Všechny kaple jsou na oktagonálním půdoryse.\n\nDnešní oltář pochází z roku 1871 a byl pořízen farářem Václavem Tadeášem Faldinou. Oltář je opatřen přízedním retabulem, který tvoří čtveřice sloupů nesoucí římsové kladí. Uprostřed je umístěna malba vyobrazující Jana Křtitele, hlavního patrona celého kostela, právě křtícího Ježíše Krista v řece Jordán, po bocích jsou umístěny barokní sochy sv. Petra a Pavla a na konzolách jsou figury sv. Václava, hlavního českého patrona, a sv. Floriána, ochránce před ohněm. Sochařská výzdoba oltáře pochází z původního barokního oltáře ze začátku 18. století. Nad římsou je umístěna plastická barokní dřevořezba Boha Otce v oblacích s andílky.\n\nZe stejné doby pochází přízední kazatelna umístěná na severní straně, která je ozdobena řezbami čtyř evangelistů – sv. Matouše, sv. Marka, sv. Lukáše a sv. Jana, řečniště s reliéfy Krista Dobrého pastýře a čtyř evangelistů. Na jižní straně se nachází mramorová křtitelnice se sousoším Kristova křtu. Nad baldachýnem se nachází odznak víry (kříž), naděje (kotva) a lásky (srdce).\n\nV kapli sv. Kříže se nachází novogotický oltář sloužící jako Boží hrob. Po stranách oltáře jsou umístěny sochy sv. Antonína z Padovy a sv. Františka z Assisi. Na zadní straně kaple je umístěná zrestaurovaná freska s výjevem Kristova vzkříšení mrtvých, kterou zakoupil farář Karel Findinský roku 1888. Koncem 19. století dodala mnichovská dílna barevné okenní vitráže zobrazující Krista s trnovou korunou a nesoucí kříž.\n\nKaple sv. Anny je pravděpodobně nejzajímavější ze čtveřice kaplí. Roku 1957 byl vytvořen oltář sv. Anny, který je kopií novogotického oltáře, zničeného při požáru roku 1944. Za pozornost stojí také voskové kopie sošky Pražského Jezulátka umístěná nad svatostánkem oltáře. V zadní části kaple se nacházejí obnovené barokní zpovědnice z 18. století, které se stále používají ke svátosti smíření a nedávno zrestaurovaná freska Panny Marie s Ježíškem pocházející z 19. století. V této kapli jsou obnažené fragmenty původní výmalby ze 17. století a nacházejí se na její pravé straně.\n\nV kapli sv. Jana Nepomuckého se nachází oltářní obraz znázorňující glorifikaci sv. Jana Nepomuckého, v dolní části obrazu je zachycen Karlův most v Praze, z něhož bylo vhozeno tělo světce do Vltavy. Na stěnách jsou volně zavěšeny vzácné barokní olejomalby sv. Anny (původně obraz starého oltáře v sousední kapli sv. Anny) a Piety (Bolestné Panny Marie s tělem mrtvého Krista sňatého z kříže).\n\nV kapli Panny Marie Bolestné se nachází náhrobek frýdeckého faráře Jindřicha Samuela Wolfa, kterému patří i deska s reliéfní figurou kněze a anděla držícího Wolfův rodový znak.\n\nV kostele se nachází několik náhrobků, z toho tři jsou umístěny na zdech kostela a jsou upomínkou již neexistujícího hřbitova. Vevnitř kostela se nachází náhrobník Jaška Fryštátského, dvojnáhrobek frýdeckých kněží Stanislava Agricoly Nikolaida a Matyáše Františka Tlamencia s jejich ideálními portréty, dále náhrobek Pavlíny Němčikové, Jindřicha Wolfa z Března a jeho manželky Judity.\n\nRoku 1688 podlehl kostel rozsáhlému požáru. Tehdy jako zázrakem neshořel dřevěný kříž, který stál původně u Lískovecké brány, zatímco celé okolí bylo zcela zpustošeno. Od té doby k němu chovají kněží velkou úctu, a ještě téhož roku byl přenesen do nově vybudované kaple sv. Kříže.\n\n"}
{"id": "1519674", "url": "https://cs.wikipedia.org/wiki?curid=1519674", "title": "Kostel svatého Cyrila a Metoděje (Bratřejov)", "text": "Kostel svatého Cyrila a Metoděje (Bratřejov)\n\nKostel sv. Cyrila a Metoděje se nachází v Bratřejově (Zlínský kraj). Byl postaven v letech 1871–1890 v novogotickém slohu. Iniciátorem stavby kostela byl vizovický děkan Jan Bartoš (1829–1899). Peníze na stavbu získal z milodarů věřících a darů různých podniků, kterým posílal dopisy s žádostí o příspěvek. Finančně přispěl i císař František Josef I.\n\nKostel je dominantním prvkem obce. Dohromady s farou a sousedním hřbitovem utváří sakrální okrsek. Kostel vlastní římskokatolický farní úřad Bratřejov. Kostel je nemovitá kulturní památka od roku 2007.\n\nPřed tím, než byl postaven kostel v Bratřejově, museli zdejší věřící chodit na mši do kostela ve Vizovicích. Ten byl zasvěcen sv. Vavřinci. Okolo roku 1870 se vizovický farář a děkan Jan Baroš rozhodl, že v Bratřejově postaví nový kostel. Majitel vizovického panství baron Filip Stillfried chtěl Bratřejově postavit kostel pouze ze dřeva. Správce farnosti chtěl postavit kostel z kamene. A protože neměl podporu od barona, tak v roce 1870 uveřejnil první prosbu o milodary. Sbírky byly zahájeny bez uvědomění důležitých úřadů. A proto správce Jan Baroš zaplatil pokutu 10 zl. Aby mohl ve sbírkách pokračovat, musel Pan Baroš nejdříve zařídit veškerá povolení. V organizaci pomáhal Janu Barošovi jeho bratr František. Ten se totiž vyznal v účetnictví. Registroval výsledky sbírek a zaznamenával každý příjem.\n\nVýstavba bratřejovského kostela stála 100 000 zl. Byl postaven za 19 let. Vizovická fara na začátku výstavby posílala každodenně přes 100 prosebných dopisů, aby sehnala potřebné finance. Část peněz šla ze samotných mší, spoustu duchovních odsloužilo svou mši zdarma. Peníze, které za ni měli dostat, věnovali na výstavbu kostela v Bratřejově. Pan Baroš posílal každému dárci předtištěné poděkování i s obrázkem budoucího kostela. Jeden z dárců byl císař František Josef I.\n\nJan Baroš také uveřejňoval sbírkové listy v Moravské orlici, i ve vídeňských listech Vaterland, Gemeinde-Zeitung, Weltblatte a Volks-Freund.\n\nKameny na výstavbu kostela vozili dělníci z bratřejovských hor „Na lozách“. Kameny byly zpracovávány ručně.\n\nNa začátku roku 1883 byla nejobtížnější část stavby dokončena. Byla dostavena fara, kostel, hospodářská stavení. K dohotovení zbývala dlažba uvnitř kostela a také vnitřní výzdoba, oltáře, varhany, vnitřní výmalba, lavice, sochy, zvony. Proto byl kostel dokončen až roku 1890.\n\nStavbu projektoval vsetínský architekt Michal Urbánek (1849–1923). Základní kámen kostela byl položen 22. října 1871. Kostel byl vysvěcen 22. října 1890 brněnským biskupem Františkem Saleským Bauerem. Náklady na výstavbu kostela, fary a hospodářských budov přesáhly 100 000 zlatých. Celkem bylo spotřebováno 295 000 cihel, které se z části pálily na místě, částečně ve Vizovicích a v Želechovicích.\n\nPrvní farář, který sloužil v kostele, byl P. Antonín Sopůch. Je pochován na místním hřbitově.\n\nKostel je jednolodní, orientovaná obdélná stavba s pětibokým presbytářem a věží. Exteriér stavby je zachován v nedotčeném stavu, původní je také vnitřek stavby, a to včetně vybavení a výmalby (jak dekorativní, tak také té figurální). Kostel je orientován oltářem na východ. Původní krytina kostela byla břidlice. Celková výška kostela je 40,5 m.\n\nPrůčelí kostela má postranní dvakrát odstupňované opěráky. V přízemí i patře je vždy po jednom klenutém oknu. V patře má okno kružbu, archivoltou a ve vrcholu kytku. Horizontálně je průčelí členěno římsami: kordonovou a korunní. V průčelí je na osu představena čtyřpodlažní hranolová kamenná věž. Celá věž je postavena z kamene. Sedlový pravoúhlý portál je hlavní vchod do kostela. Portál je na ose věže. Vchod má z každé strany opěrák, završený kytkou. Mezi opěráky je vložena stříška, která chrání vchod. Tympanon nad dveřmi je prolomen kružbou. V supraportě nad kružbou je nápis „Pokoj vám!“ Nápis je doplněný soškami andělíčků. V ose nade dveřmi je lomené klenuté okno s kytkou ve vrcholu. Druhé patro věže je prolomeno dvěma lomenými okny a nad okny v průčelí je reliéfní zvěrokruh. Nad ním obíhá kordonová římsa. Zvoncové patro je tvořeno sdruženými okny s lomeným obloukem a archivoltou. Sdružená okna jsou románský prvek. Věž je zakončena cimbuřím a na každém rohu věžičkou. Střecha věže je polygonální. Na vrcholu věže je kytka a na ní je připevněn kříž.\nLoď je prolomena na severní a jižní straně třemi lomenými okny s archivoltou a podokenní římsou. Ty jsou zvýrazněny ve vrcholu obloukovým lomeným prutem. Mezi okny je prostor rozdělen dvakrát odstupňovanými opěráky. Ty jsou umístěny i na rozích. V nejzápadnější části severní a jižní zdi je okno slepé. V obou zdí je pak pravoúhlý vchod s vloženým sedlovým portálem. Dřevěné dveře jsou dvoukřídlé s plastickými kružbami. Korunní římsa nese sedlovou střechu, která je v závěru zvalbená a ve vrcholu má kytku. Pod korunní římsou jsou lizény s obloučkovým vlysem.\n\nZávěr je prolomen pěti lomenými okny v profilovaném ostění, doplněné archivoltou a s podokenní římsou. Okno je rozděleno na dvě jeptišky a v oblouku trojlaločné a čtyřlaločné rozety. Také je rozdělen dvakrát odstupňovanými opěráky. V ose závěru je pravoúhlý vchod v sedlovém portálku, chráněný novogotickou tepanou mříží. Portálek je zasazen v profilovaném ostění a je přístupný dvěma schody. Střecha nad závěrem je zvalbená s námětky, ve vrcholu střechy je kytka. Střechu nese profilovaná korunní římsa. Pod římsou jsou lizény s obloučkovým vlysem.\n\nPolygonální sakristie jsou umístěny na rozhraní mezi presbytářem a lodí. Byly stavěny společně s celým kostelem. Dokazují to dvě menší lomené okna presbytáře nad nimi. K závěru jsou symetricky připojeny na severní i jižní straně. Jižní sakristie je pro kněze, severní pro ministranty. Sakristie mají taky opěráky. Každá má dvě malá lomená okna s jeptiškou.\n\nPodvěží je zaklenuté křížovou žebrovou klenbou. Ve věži visí tři zvony a umíráček. Kruchta je zaklenutá křížovou žebrovou klenbou. Do lodi se kruchta otvírá třemi lomenými oblouky. V kruchtě jsou umístěny varhany. Na kruchtě je typické gotické zábradlí s trojlaločnými rozetami. Podkůří je do lodi otevřeno třemi tudorskými oblouky. Na pravé straně vede točité schodiště na kruchtu a do věže. Loď je zaklenutá žebrovou hvězdicovou klenbou. Presbytář je zaklenutý poloviční hvězdicovou klenbou. Žebra se mezi okny presbytáře a hlavní lodi se spojují do listových konzol. Presbytář od hlavní lodi je oddělen vítězným obloukem, ten je zvýrazněn pruty. V presbytáři se nachází dřevěný gotický oltář. Okna v presbytáři kostela jsou vitrážová s dvojicemi světců v tomto pořadí z pravé strany: sv. Jan Nepomucký, sv. Ludmila, sv. Václav, sv. Petr, Ježíš, P. Maria, sv. Pavel, sv. Josef, sv.Hedvika, sv. Adalbert. Skleněné vitráže jsou z dílny Carla Geylinga z Vídně. Z presbytáře jsou sakristie přístupné sedlovým portálkem. Interiér vyzdoben nástěnnými malbami.\n\nV kostele se nacházejí dva oltáře. Hlavní oltář je umístěn v presbytáři. Je zdoben obrazem patronů kostela. Taktéž jsou zde socha sv. Zdislavy a sv. Anežky České. Tyto sochy byly vyrobeny, když byla v roce 1989 svatořečená Anežka. Původní sochy sv. Cyrila a Metoděje jsou uloženy v depozitáři farnosti. Druhý oltář je postranní. Znázorňuje záchranu dítěte andělem strážným na přímluvu Boží Rodičky.\n\nV kostele se nachází nástěnné obrazy ze života sv. Cyrila a Metoděje a obraz bočního oltáře. Obrazy pocházejí od vídeňského akademického malíře Rudolfa Geylinga. Ten je taktéž autorem oltářního obrazu sv. Cyrila a Metoděje. Původní malba kostela byla od vídeňského umělce Aloise Růžičky, v kostelních výkazech se zmiňuje je také zmíněn Ignác Schönbrunner z Vídně. V roce 1985 byla malba obnovena samotnými farníky. \n\nPrvní varhany do Bratřejova smontovala v roce 1890 firma Schlag & Söhne z města Schweidnitz ve Slezsku. Dokazují to nalezené účty za provedenou práci na rozestavěných varhanách. Varhany měly jeden manuál, mechanickou trakturu, 8 rejstříků. Varhany stály 1190 zlatých. \n\nV roce 1976 se farnosti podařilo získat vyřazené varhany z hudební školy v Poličce. Dvoumanuálové varhany s mechanickou trakturou a kuželkovou vzdušnicí sestavil v roce 1901 pražský varhanář Emanuel Štěpán Petr. \n\nPři montáži na kruchtu kostela byly celé rekonstruovány. Část fondu dřevěných píšťal doplnil místní truhlář. Z varhan původních se využily také některé píšťaly a další díly. Přestavba je poznamenána ve farní kronice. Varhany jsou sestaveny ze 2-3 různých starších nástrojů. \n\nV roce 1997 byla provedena rekonstrukce varhanářem Hajmanem z Brna, při které bylo z varhan odstraněno nevyhovující tremolo. Současně byl proveden celkem rozsáhlý zásah do dispozice. Burdon 16´ byl nahrazen čtyřstopou flétnou, osmistopý portunal nahrazen dvoustopou superoktávou, mixtura doplněna novými píšťalami a všechny píšťaly přeintonovány. Byl vyroben taky nový vzduchovod, utěsněny úniky vzduchu a varhany byly ošetřeny proti červotoči. Varhany ztratily jediný šestnáctistopý rejstřík v manuálu, stejně tak i původní výrazné osmistopé rejstříky. \n\nV současné době jsou varhany v uspokojivém stavu. Vlivem stáří mají poruchovou trakturu. Spojka s druhým manuálem je nepoužitelná, zapadávají při ní klávesy a nemá dostatečný zátah. Pokusy o její regulaci byly neúspěšné.\n\nPři posvěcení kostela v roce 1890 bylo ve věži 5 zvonů. Z této doby zůstaly pouze dva (nejmenší a největší). O tři prostřední zvony přišla farnost v průběhu první světové války. Až v roce 1933 tehdejší administrátor pan Sroslík objednal dva zvony u firmy Rudolf Perner, jako náhradu. Větší zvon „Antonín“ měl tón b´a vážil 373 kg, menší „Maria“ měl tón des“ a vážil 224,5 kg. Zvony byly posvěceny 5. listopadu 1933. Za druhé světové války neunikly válečné rekvizici dva nejnovější zvony. Tehdejší administrátor P. Kolář se snažil zabránit odejmutí zvonů, ale nebyl vyslyšen. Rekvizici unikl pouze již zmíněný největší zvon, který nemohl být pro své rozměry bez rozbití z věže sundán (byl totiž zavěšen ještě před dokončením věže - v červenci 1879) a potom nejmenší zvon, který farníci schovali před nebezpečím, odkud byl po válce znovu zavěšen na věž. V roce 1971 nechal pan Jemelka odlít další dva zvony, které posvětil 21. listopadu téhož roku pan kanovník Vašica z Valašského Meziříčí. Jeden ze zvonů je posvěcen ke cti Panny Marie. A je na něm reliéf Matky jednoty křesťanů. Druhý zvon je posvěcen ke cti olomouckého arcibiskupa Antonína Cyrila Stojana. Druhý zvon má reliéf arcibiskupovy osobnosti.\n\nNejvzácnější je největší zvon, který váží 525 kg, má 101 cm v průměru a výšku 89 cm. Zvon je ozdoben obrazy sv. Cyrila a Metoděje a kardinála Bedřicha landhraběte de Fürstenberk. Je na něm nápis \"Sub regimine reverendissimi archiepiscopi Friedeci Landgravii de Fürstenberg. Confecit Theres-Gugg - Znaimae 1878.\" Dva zvony (největší a nejmenší \"„umíráček“\") byly obstarány částečně z daru císaře Františka Josefa I. V roce 1978 byl pohon tří největších zvonů elektrifikován. V té době zde působil pan Oldřich Vinklárek. V roce 1983 jeden zvon praskl. Byl proto ve zvonařské dílně Ditrich v Brodku u Přerova přelit. Do kostela se zvon vrátil na podzim 1984 a následně byl zavěšen na věž.\n\nV současné době se ve věži kostela nacházejí čtyři zvony. Dva z roku 1878, jeden z roku 1971 a jeden z roku 1984.\n\nVlevo před vstupem do kostela je kamenný kříž se zlatým tělem ukřižovaného Krista. Na malém dlážděném plácku stojí dvoustupňový hranatý podstavec. Na podstavci je sokl, který má na přední straně vyrytý a vybarvený nápis: \n\n\"Pojďte ke mě všichni, /kteří pracujete a obtížení/\"\n\n\"Jste a já Vás občerstvím /neboť jho mé jest/\"\n\n\"Sladké a břímě mé lehké. Sv. Matouš kap. XI. V. 28. 30.\"\n\n\"Tento nápis je ohraničen plasticky vyvýšeným gotickým obloukem.\"\n\n\"Na zadní straně soklu je hůře čitelný nápis:\"\n\n\"Věnováno od\" \n\n\"Bohumila Heidricha\"\n\n\"a jeho paní choti\"\n\n\"Antonie Heidrichové\"\n\n\"A nástupců jeho firmy\"\n\n\"Heidricha a Niče\"\n\n\"v Zigharticich roku 1894.\"\n\nTento nápis je odsazený a vyrytý jako různé rostlinné motivy. Písmena jsou přibarvena zlatou barvou. Ramena kříže jsou ukončena tvarem trojlístku. Na vrchním rameni kříže je nápis INRI.\n\n\n\n"}
{"id": "1519675", "url": "https://cs.wikipedia.org/wiki?curid=1519675", "title": "Křesťanská revue", "text": "Křesťanská revue\n\nKřesťanská revue je ekumenický křesťanský časopis pro odpovědný dialog, který se neváže na žádnou církev. Vychází několikrát ročně, od roku 2019 jako čtvrtletník. Časopis vydává Akademická YMCA ve vydavatelství Eman Benešov. Přispívají do něho především autoři protestantské orientace.\nČasopis založili v roce 1927 teolog Josef Lukl Hromádka a filozof Emanuel Rádl, představitelé české pobočky mládežnické organizace YMCA, jejíž studentská sekce periodikum vydávala. Programem časopisu bylo sledování křesťanského života v církvích v duchu modernity a kritičnosti. Ke spolupráci byli vyzváni představitelé všech církví. Katolíci se však od časopisu většinou distancovali, přispívali jen nemnozí, např. Alfred Fuchs. Ve výsledku se \"Křesťanská revue\" stala časopisem evangelických autorů. Jejím dalším redaktorem se stal publicista a filozof Jaroslav Šimsa. Mezi významné přispěvatele patřili Josef Bohumil Souček, Jan Blahoslav Čapek, Přemysl Pitter a mnoho dalších.\n\nV časopisu byla propagována Masarykova humanitní demokracie, vycházely v něm i články zabývající se potřebou pozitivního vztahu mezi náboženstvím a socialismem. V reflexích španělské občanské války stála \"Křesťanská revue\" jednoznačně na straně republikánů. V roce 1939 byla zastavena. \n\nPo osvobození bylo v roce 1946 vydávání časopisu obnoveno a od té doby vychází nepřetržitě. Když byla v 50. letech v Československu násilně ukončena činnost organizace YMCA, stala se od ročníku 1954 vydavatelem periodika Kostnická jednota. V roce 1991 se vydávání časopisu opět ujala YMCA. \n\n\"Křesťanská revue\" vycházela původně desetkrát ročně, od roku 2006 šestkrát ročně a od roku 2019 vychází čtyřikrát ročně. V letech 1952–1968 vycházela pětkrát ročně ještě i \"Theologická příloha Křesťanské revue\".\n\nPo druhé světové válce publikovali v revui a v její příloze přední protestantští teologové a historici: Jan Milíč Lochman, Amedeo Molnár, Rudolf Říčan, František Michálek Bartoš, Josef Smolík, Alexandr Havránek a řada dalších.\n\n"}
{"id": "1519676", "url": "https://cs.wikipedia.org/wiki?curid=1519676", "title": "Ondřej Rychlý", "text": "Ondřej Rychlý\n\nOndřej Rychlý (* 31. srpna 1992, Praha) je český herec. Jeho nejznámější rolí je Prokop Hlinka v Modrém kódu. Je synem herce, zpěváka a moderátora Petra Rychlého a herečky Pavly Rychlé. Aktuálně působí v Divadle v Dlouhé.\n\nOd mládí působil jako komparzista. Jeho prvním filmem byla pohádka O kominickém učni a dceři cukráře. Zahrál si i v seriálech Trapasy, Vyprávěj, Gympl a Ordinace v růžové zahradě.\n"}
{"id": "1519677", "url": "https://cs.wikipedia.org/wiki?curid=1519677", "title": "Place Baudoyer", "text": "Place Baudoyer\n\nPlace Baudoyer je náměstí v Paříži v historické čtvrti Marais.\n\nObdélníkové náměstí leží ve 4. obvodu mezi ulicemi \"Rue de Rivoli\" a \"Rue François-Miron\". Pod náměstím jsou umístěny podzemní garáže firmy Vinci.\n\nNáměstí nese svůj název po staré bráně, umístěné v bývalých městských hradbách na křižovatce dnešních ulic \"Rue François-Miron\" a \"Rue du Pont-Louis-Philippe\". Její název se od 13. století dochoval v různých podobách (Baldaeri, Balederii, Baudeerii, Baudeti, Bauderia, Baudea, Porta Baudia, dveře Baudéer, Baudier, Baudet, Baudayer, Baudoyer, Baudacharius, Baudarius, Baudaire, Baudaier).\n\n\"Place Baudoyer\" se nachází na místě části paláce Hôtel de Craon, který byl zbořen v roce 1392. V 16. století zde vznikl hřbitov, který patřil ke kostelu Saint-Jean-en-Grève. Hřbitov byl uzavřen v roce 1772, kosti byl uloženy v katakombách a náměstí bylo přejmenováno na \"Place du Marché-Saint-Jean\". Původně bylo náměstí velmi malé a umístěno jižněji. Až do 19. století se jednalo o křižovatku \"Rue du Pourtour-Saint-Gervais\" (část současné \"Rue François-Miron\" mezi \"Place Saint-Gervais\" a \"Place Baudoyer\"), \"Rue Saint-Antoine\" (část současné \"Rue François-Miron\" mezi \"Place Baudoyer\" a \"Place Saint-Paul\") a \"Rue de la Tisseranderie\" (ulice zanikla při výstavbě \"Rue de Rivoli\").\n\nNáměstí \"Place du Marché-Saint-Jean\" bylo zcela změněno, když byla v letech 1818–1851 proražena východní část \"Rue de Rivoli\". prostor mezi \"Rue Rivoli\" a \"Rue François-Miron\" získal v roce 1868 název \"Place Baudoyer\".\n\n\n"}
{"id": "1519678", "url": "https://cs.wikipedia.org/wiki?curid=1519678", "title": "John Duka", "text": "John Duka\n\nJohn Duka (16. srpna 1949 Miami – 21. ledna 1989 Manhattan) byl americký novinář.\n\nNarodil se v Miami. Jeho otcem byl řecký číšník. Studoval na Medillově škole žurnalistiky na Severozápadní univerzitě v Illinois. Studium dokončil v roce 1971 a poté se usadil ve Florencii, kde se věnoval pedagogické činnosti. Po návratu do rodné země pracoval nejprve pro časopis \"Esquire\" a později například pro \"Simon & Schuster\" a \"New York\". Nakonec začal přispívat sloupky do deníku \"The New York Times\", kde se zabýval převážně módou, mj. zde každý týden měl sloupek \"Notes on Fashion\". \"Timesy\" opustil v roce 1985, kdy spoluzaložil reklamní agenturu \"Keeble, Cavaco & Duka\". Nadále občasně přispíval do časopisů jako \"Vanity Fair\", \"Elle\" a \"Interview\". Zemřel na Manhattanu ve věku 39 let. Podle teorií byl inspirací pro postavu Felixe ve hře (a stejnojmenném filmu) \"Stejná srdce\" od Larryho Kramera.\n"}
{"id": "1519680", "url": "https://cs.wikipedia.org/wiki?curid=1519680", "title": "Jan Gryll z Gryllova (1525–1597)", "text": "Jan Gryll z Gryllova (1525–1597)\n\nJan Gryll z Gryllova (též Jan Cvrček; 1525 Rakovník – 8. července 1597 Rakovník) byl rakovnický primátor a humanistický spisovatel, autor teologických spisů i duchovních písní.\n\nJan byl synem rakovnického ševce Ondřeje Másla a jméno Cvrček (lat. \"Gryllus\") přijal po svém nevlastním dědovi. Studoval na pražské univerzitě a vzdělání si dále rozšiřoval během mnoha cest po Evropě. K roku 1550 se vrátil do rodného Rakovníka, kde se veřejně angažoval, roku 1588 byl také zvolen purkmistrem. O město se velmi zasloužil, neboť v tehdejší době podléhalo vrchnosti na královském hradě Křivoklát, která vůči rakovnickým měšťanům vyžadovala slib člověčenství. Jan Cvrček se kvůli tomu několikrát vypravil ke královskému dvoru, kde učinil dobrý dojem, takže roku 1571 při jedné z těchto výprav získal erb a přídomek „z Gryllova“. Především ale nechal potvrdit městská privilegia, roku 1579 vymohl osvobození Rakovníka od útisku ze strany křivoklátské vrchnosti a v roce 1588 od Rudolfa II. získal majestát, jímž bylo město prohlášeno svobodným. Byl též literárně činný, nepsal ale latinsky, jen česky. Kromě několika duchovních písní šlo převážně o teologická pojednání, např. \"Starý zákon v českých verších\" (1586), \"Akta neb skutky Krista P. a jeho kázání\" (1586, 1595), \"Patriarchův čtyr životy, též propadnutí měst sodomských\" (1587, 1597), \"Sečtení rokův od počátku světa\" (1588), \"Evangelia s figurami a rhytmy\" (1595) nebo \"Opravdové světlo duchovní\" (1595). Jan Gryll z Gryllova měl celkem 5 dcer a 11 synů, z nichž někteří se také věnovali literární činnosti.\n"}
{"id": "1519685", "url": "https://cs.wikipedia.org/wiki?curid=1519685", "title": "Katherine Sophie Dreier", "text": "Katherine Sophie Dreier\n\nKatherine Sophie Dreier (10. září 1877 – 29. března 1952) byla americká malířka, patronka umělců a sociální reformátorka. Dreier se začala zajímat o umění již v mladém věku a díky finančně zajištěným rodičům a jejich progresivním postojům měla příležitost studovat umění ve Spojených státech a v Evropě. Její sestra Dorothea, postimpresionistická malířka, cestovala a studovala v Evropě s ní. Nejvíce ji ovlivňovalo moderní umění, zejména její přítel Marcel Duchamp. Kvůli frustraci ze špatného přijetí moderních uměleckých děl ve společnosti se stala zastáncem těchto odmítaných autorů. Byla spoluzakladatelkou Společnosti nezávislých umělců a Société Anonyme, která měla první stálou sbírku moderního umění, představující 175 umělců a více než 800 uměleckých děl. Sbírka byla věnována Yaleově univerziě. Její díla byla vystavena v Evropě a ve Spojených státech, včetně Mezinárodní výstavy moderního umění roku 1913.\n\nDreier byl také aktivní sufražetkou a jako delegátka se účastnila šestého kongresu Mezinárodní aliance sufražetek ve švédském Stockholmu. V roce 1915 byla předsedkyní německo-amerického výboru New Suffrage v New Yorku a pokladníkem organizace German House for Recreation of Women and Children, kterou založila její matka. Spoluzaložila spolek German House for Recreation of Women and Children a byla jeho prezidentkou. Dvě z jejích sester byly sociální reformátorky, Mary Dreier a Margaret Dreier Robins.\nKatherine Sophie Dreier se narodila v Brooklynu v New Yorku 10. září 1877. O umění se začala zajímat již v mladém věku a díky bohatství rodičů a jejich progresivním postojům jí byla poskytnuta příležitost studovat umění ve Spojených státech a v Evropě. Její sestra Dorothea, postimpresionistická malířka, s ní cestovala a studovala v Evropě. Nejvíce Katherine Sophii ovlivňovalo moderní umění, zejména její přítel Marcel Duchamp. Byla velmi frustrovaná špatným přijetím jeho díla a stala se zastáncem nejen jeho, ale i jiných umělců. Byla spoluzakladatelkou Society of Independent Artists (Společnost nezávislých umělců) a umělecké organizace Société Anonyme, Inc. (Společnost anonymních), která vlastnila první stálou sbírku moderního umění, představující 175 umělců a více než 800 uměleckých děl. Sbírka byla věnována Yaleově univerzitě. Její díla byla vystavena v Evropě a ve Spojených státech. V roce 1913 se zúčastnila výstavy International Exhibition of Modern Art (Mezinárodní výstava moderního umění), známé také jako Armory Show. Byla také aktivní bojovnicí za volební právo žen a jako delegátka se zúčastnila šestého kongresu International Alliance of Women (Mezinárodní aliance pro boj proti potlačování práv žen) ve Stockholmu ve Švédsku. V roce 1915 byla předsedkyní a také pokladní německo-amerického výboru strany „New Suffrage“ v New Yorku, organizace, kterou založila její matka. Spoluzaložila „German House for Recreation of Women and Children“ (Německý dům pro rekreaci žen a dětí) a byla jeho prezidentkou. Dvě z jejích sester byly sociální reformátorky, Mary Dreier a Margaret Dreier Robins.\n\nO svém datu narození Katherine Sophie Dreier uvedla: „Narodila jsem se v roce 1877. Šťastnou náhodou právě tři sta let po Rubensovi – a tato skutečnost mě vždy ovlivňovala. Část jeho vitality a citlivosti pro barvu byla součástí mého uměleckého dědictví.“ Její rodiče, úspěšný podnikatel Theodor Dreier a Dorothea Dreier, byli oba přistěhovalci z Německa. Rodné jméno její matky bylo Dreier a její rodiče byli bratranec a sestřenice z Brém v Německu. Jejich předci byli občanští vůdci a obchodníci. Theodor přišel do Spojených států v roce 1849 a stal se partnerem anglické železářské firmy Naylor, Benson a pobočky společnosti v New Yorku. Oženil se s Dorotheou v roce 1864 při návštěvě v Brémách, přivedl ji zpět do Spojených států a žili spolu v domě v Brooklynu v New Yorku. Katherine Dreier měla staršího bratra a tři starší sestry. Dvě z jejích sester, Mary Elisabeth a Margaret, byly sociální reformátorky. Její třetí sestra Dorothea byla postimpresionistická malířka. V rodině panovaly vřelé vztahy, Katherine si byla obzvláště blízká Mary, kterou viděla jako neuvěřitelně dobrého člověka.\n\nDreierovi chtěli svým dcerám nabídnou stejné příležitosti, jaké poskytli svému synovi. Byli demokratičtí a vážili si svých německých tradic. Když jí bylo 12 let chodila Katherine Sophie každý týden do výtvarné školy a navštěvovala soukromou školu George Bracketta v Brooklynu. Její rodina byla v občanské komunitě aktivní v sociálních projektech a ona se od mládí podílela na charitativní a sociální práci. V roce 1900 její matka založila German House for Recreation of Women and Children, kde Katherine pracovala jako dobrovolnice od roku 1900 do roku 1909. V roce 1905 spoluzaložila v Brooklynu sdružení Little Italy Neighborhood Association a stala se prezidentkou této organizace. O pět let později se stala jednou z prvních ředitelek Manhattan Trade School for Girl (Manhattanská obchodní škola pro dívky), což byla veřejná střední škola v New Yorku založená v roce 1902 a v té době byla jedinou odbornou školou pro studentky v tomto městě.\n\nV roce 1911 žila v Londýně. Potkala zde amerického malíře Edwarda Trumbulla, známého také jako Edward Trumbull-Smith a v srpnu 1911 se v Brooklynu vzali a žili spolu na 6. Montague Terrace, Brooklyn. Svatbu zorganizoval její švagr Raymond Robins. Během několika týdnů po sňatku Katherine Sohie zjistila, že Edward je již ženatý. Byl totiž přesvědčen, že anglické manželství není v Americe právně závazné. Vytiskla kartu s omluvou a poslala ji těm, kteří obdrželi svatební oznámení. Na kartě Katherine uváděla: „Manželství uzavřené 8. srpna mezi Katherinou S. Dreier a Edwardem Trumbullem je neplatné kvůli existenci bývalé manželky pana Trumbulla, s níž nebyl legálně rozvedený a strany, které nežily společně jako manžel a manželka, pan a paní H. Edward Dreier tímto odvolávají své oznámení manželství zaslané dříve, než byla tato skutečnost známa.“ Toto manželství bylo zrušeno a ona se následně vrátila do Londýna. Zapojila se do boje za volební právo žen v International Woman Suffrage Alliance a v roce 1911 se zúčastnila šestého kongresu této organizace ve švédském Stockholmu jako delegátka. V roce 1915 byla předsedkyní německo-amerického výboru strany New Suffrage v New Yorku. Po smrti svých rodičů koncem let 1890 se po obdržení dědictví stala finančně nezávislou.\n\nDreierová studovala umění v letech 1895 až 1897 na Brooklyn Art School. V roce 1900 studovala spolu se sestrou Dorotheou na soukromé univerzitě Pratt Institute. V roce 1902 odcestovala do Evropy, kde dva roky studovala mistrovské umění starých malířů spolu se sestrami Mary Quinn a Dorotheou. Po návratu studovala soukromě u malíře Waltera Shirlawa, který jí dal skvělý umělecký základ a pomáhal jí najít její individuální výraz. Po třech měsících v roce 1907 Dreier pokračovala ve studiu u Raphaëla Collina v Paříži a část roku 1912 strávila studiem u Gustafa Britsche, o kterém říkala, že je to její nejúspěšnější učitel.\n\nV roce 1905 vytvořila oltářní obraz pro kapli Školy Sv. Pavla v Garden City v New Yorku. V roce 1909 se přestěhovala do Londýna, do čtvrti Chelsea, kde byli jejími sousedy Oscar Wilde a James Abbott McNeill Whistler. Dreierová se setkávala se spisovateli a umělci prostřednictvím své švagrové Elizabethy Robins, která byla sestrou manžela její sestry Margaret Dreier Robinsové, Raymonda. V době kdy žila v Londýně, prošla obdobím nemocí a pochybností.\n\nV srpnu 1911 se Dreierová vrátila z Londýna, aby se provdala za Edwarda Trumballa, ale již v září byla zpět v Anglii neboť její manželství bylo anulováno. Měsíc po svém příjezdu měla samostatnou výstavu v Doré Galleries v Londýně a další v roce 1912 ve Frankfurtu nad Mohanem v Německu. V té době cestovala po Německu a studovala u Gustafa Britsche. Právě zde se setkala s pracemi modernistů a moderní abstraktní obrazy ji naprosto zaujaly.\n\nJejí první výstava ve Spojených státech byla v MacBeth Gallery. Dreierová vystavovala v roce 1913 na výstavě Armory Show dvě olejomalby: \"The Blue Bowl\" (\"Modrá mísa\") a \"The Avenue, Holland\". Tam viděla obraz \"Akt sestupující se schodů\" Marcela Duchampa, dílo které bylo považováno za „nejkontroverznější obraz z výstavy“. Byla velmi frustrována nedostatkem respektu vůči nově vznikající artformě. Vasilij Kandinskij a Duchamp, oba ovlivnili její práci, což lze vidět na obraze \"Abstraktní portrét Marcela Duchampa\" z roku 1918, a znamenal její přechod k modernímu umění.\n\nProstřednictvím sběratele umění Waltera Arensberga se setkávala s avantgardními umělci ze Spojených států a Evropy. Stala se spoluzakladatelkou Society of Independent Artists (Společnosti nezávislých umělců) v New Yorku. Duchamp byl ústřední postavou v této tehdy zneuctívané skupině a ona stala jeho patronkou, přítelkyní a partnerkou. Na první výstavě společnosti nazvané First Annual Exhibition vystavovala dva své obrazy. Výstava probíhala od 10. dubna do 6. května 1917.\n\nDreierová, Duchamp a dadaista a surrealista Man Ray založili Société Anonyme v roce 1920 pro „studium a propagaci moderního umění“, včetně kubismu, expresionismu, dadaismu, futurismu a umění školy Bauhaus. Byla hybnou silou organizace – prostřednictvím vlastní finanční podpory a propagačního úsilí. První výstava Société se konala 30. dubna 1920. Následně Katherine pokračovala v propagaci umělců prostřednictvím přednášek a výstav, které pořádala, a publikací, které vytvořila. Propagovala díla Paula Kleea, Stantona Macdonalda-Wrighta, Vasila Kandinského, Heinricha Campendonka, Joana Miróa, Davida Burliuka, Kazimira Maleviče a Fernanda Légera. Organizace Société Anonyme vytvořila první stálou sbírku moderního umění ve Spojených státech, 175 umělců bylo zastoupeno ve více než 800 dílech. Dreierová byla také členkou skupiny Abstraction-Création. V roce 1926 slavnostně zahájila první velkou výstavu moderního umění v Americe, Armory Show v Brooklynském muzeu, trvající od pátku 19. listopadu 1926 do pondělí 10. ledna 1927, tři roky předtím, než v roce 1929 v New Yorku vzniklo Muzeum moderního umění (Museum of Modern Art). Navštívila ateliér Pieta Mondriana v Paříži a na výstavu získala jednu z jeho diamantových kompozic \"Painting I.\"\n\nKatherine Dreier hluboce nesnášela svého rivala, Muzeum moderního umění. Vnímala to tak, že bohatí podporovatelé nového muzea jí ukradli nejen její vizi a její ideu, ale dokonce i jméno její organizace – podtitul Société Anonyme byl „Muzeum moderního umění“. Ve skutečnosti však neúnavný idealismus Dreierové nedokázal dostatečně nahradit nedostatek významné finanční podpory. Výstavní síně Société Anonyme byly příliš malé, ale její pokusy o nalezení lepších prostor ve významnější čtvrti byl neúspěšné, neboť finanční prostředky, pocházející hlavně od ní a jejích dvou sester, nebyly dostačující. Její společnost se postupem času stávala stále více projektem jedné ženy – přesto se jí podařilo založit první muzeum na světě, které se věnovalo výhradně modernímu umění.\n\nNapsala knihu \"Western Art in the New Era\" (\"Západní umění v nové době\") o moderním umění, která vyšla v roce 1923 a odrážela její pohled inspirovaný Kandinským, který viděl „formu jako vnější výraz vnitřního duchovního významu“. V letech 1930 a 1931 přednášela na „The New School for Social Research“ (Nové škole pro sociální výzkum) a na „Rand School of Social Science“. V roce 1933 byla uspořádána retrospektivní výstava jejích prací na Academy of Allied Arts v New Yorku a ve stejném roce byla vydána její kniha \"Shawn the Dancer\" o jejím příteli a tanečníkovi Tedu Shawnovi. Výstava „40 variací“ z roku 1935 je přehlídkou jejích abstraktních obrazů, insirovaných hudbou. Podporovala kolegy umělce, pomáhala jim s publicitou a stávala se jejich patronkou.\n\nV roce 1914 založila Dreierová umělecký spolek Cooperative Mural Workshop. Inspiroval ji výsměch, jaký u veřejnosti sklidilo moderní umění po výstavě Armory Show. Workshop popsala takto: „Sjednocení umění a řemesla přináší užitek a krásu.“ Dílna neexistovala dlouho, ale ve své době vytvářela nástěnné malby, organizovala výstavy a nabízela workshopy. V roce 1916 Dreierová pomohla založit Society of Independent Artists (Společnost nezávislých umělců), kde se setkala s Marcelem Duchampem. Stali se celoživotními přáteli. Ke zděšení Dreierové Duchamp rezignoval na funkci prezidenta společnosti poté, co mu odmítli vystavit jeho \"Fontánu\". Poté, v roce 1920, Drierová, Duchamp a Man Ray založili Société Anonyme. Pokud jde o jméno, uvedla: „Protože naší touhou bylo propagovat umění a ne naše vlastní osobnosti, Man Ray vymyslel zábavný název Société Anonyme. Společnost sponzorovala přednášky, koncerty, publikace a výstavy moderního umění. Duchamp a Dreierová představili sbírku umění Société Anonyme na Yaleově univerzitě v roce 1941. V roce 1948 na téže univerzitě přednesla přednášku „Intrinsic Significance of Modern Ar“ (Vnitřní význam moderního umění). V roce 1950 Duchamp a Dreier zveřejnili katalog prací Société Anonyme věnovaných universitě Yale. Organizace ukončila činnost k 30. výročí svého založení v roce 1950, kdy ji její tři zakladatelé formálně rozpustili.\n\nDreierové zdraví se kolem roku 1942 začalo zhoršovat, ona ale přesto pokračovala v práci, přednášela a psala. Zemřela 29. března 1952 v Milford Connecticutu v důsledku cirhózy jater, která nebyla způsobena alkoholem.\n\n\n\n"}
{"id": "1519687", "url": "https://cs.wikipedia.org/wiki?curid=1519687", "title": "Židovská obec v Sušici", "text": "Židovská obec v Sušici\n\nPrvní zprávy o židovském obyvatelstvu (a obci) v Sušici (německy dříve Schüttenhofen), okres Klatovy, Plzeňský kraj, pocházejí ze 16. století. Od 17. století se jejich počet zvyšuje, aby dosáhl svého vrcholu v roce 1860 se 300 osobami. Žili v ghettu, zejména v bývalé Židovské ulici (Judenstraße). Po jejich deportaci do koncentračních táborů v roce 1942 se na konci války vrátilo pouze deset osob a židovská obec nebyla obnovena.\n\nPrvní písemná zmínka o židovském obyvatelstvu v Sušici pochází z roku 1562 ze záznamů tzv. smolné knihy., a již dva roky později, 1564, se o Židech v obci zmiňuje i kniha cechu sladovnického. První zpráva o číselné síle Židů ve městě pochází z berní ruly z let 1654 až 1655, kde je zmíněno 14 mužských židovských obyvatel.\n\nZákladní informace o židovských obyvatelích, jako je datum narození a úmrtí a manželství, byly zavedeny vyhláškou až v únoru 1827, které byly vedeny od roku 1839 jako židovské matriky. Počet židovských obyvatel, trvale žijících v komunitě, byl omezen: jednalo se o tzv. „familianty“, tedy v tomto případě o hlavy židovských rodin, které se v zemi usadili v průběhu raabizace. Tak zvaný familiantský zákon zpřísňoval podmínky růstu židovského obyvatelstva. Za poplatek se židovští občané nacházeli pod ochranou obce. Po revolučním roce 1848 (kdy do městské národní gardy se připojilo téměř 30 židovských občanů) došlo k uvolnění těchto předpisů: Židé se mohli více podílet na společenském životě, snadněji obchodovat a kupovat a stavět domy mimo ghetto. K novým konfliktům došlo až roku 1866 v důsledku antižidovských pogromů.\n\nAsi 90 Židů, žijících v Sušici, bylo 27. listopadu 1942 přepraveno do Klatov, poté 30. listopadu 1942 deportováno transportem Ce z Klatov do koncentračního tábor Terezín a následně do vyhlazovacího tábora Auschwitz II (Auschwitz-Birkenau, česky Osvětim-Březinka). Většina z nich byla zavražděna, pouze deset se vrátilo po válce. Židovská komunita nebyla obnovena.\n\nV 16. století žilo v Sušici jen několik židovských rodin. V roce 1618 nebyli v obci zaznamenáni žádní židovští obyvatelé. Židovská populace v Sušicích se poté rozvíjela takto]:\n\n"}
{"id": "1519690", "url": "https://cs.wikipedia.org/wiki?curid=1519690", "title": "Alexi Worth", "text": "Alexi Worth\n\nAlexi Worth (* 13. května 1964 New York) je americký malíř, kurátor a kritik. Jeho matka byla sociální pracovnice, otec zakladatelem nakladatelství specializujícího se na vysokoškolské učebnice. Studoval na Yaleově škole umění, kde v roce 1986 získal titul BA. Poté studoval na Skowheganské škole malířství a sochařství a do roku 1993 na Škole krásného umění při Bostonské univerzitě, odkud má titul MFA. Později se věnoval pedagogické činnosti, mj. na Škole designu na Pensylvánské univerzitě. Svými články přispíval například do periodik \"The New Yorker\", \"Artforum\" a dalších. Roku 2009 získal Guggenheimovo stipendium. V roce 1997 se oženil s architektkou Erikou Belsey.\n"}
{"id": "1519693", "url": "https://cs.wikipedia.org/wiki?curid=1519693", "title": "Normovaný metr krychlový", "text": "Normovaný metr krychlový\n\nNormální metr krychlový, někdy nazývaný také normovaný metr krychlový (značí se Nm), je fyzikální jednotka objemu, která udává kolik m zaujímá plynná látka, nebo směs za normálních podmínek (p=101325Pa, t=0°C). Tato jednotka nepatří do SI soustavy.\n\nV průmyslu se s touto jednotnou setkáme při objemovém měření průtoku plynu, nebo plynné směsi (Nm za jednotku času, nejčastěji Nm/h). Udává potom, jaké množství dané látky, nebo směsi proteče měřeným místem, bez ohledu na okolní teploty, nebo kolísání tlaku v potrubí. Toho se využívá například při monitorování výroby technických plynů (dusíku, tlakového vzduchu, kyslíku), nebo při dávkování plynných reaktantů v chemických výrobách.\n"}
{"id": "1519695", "url": "https://cs.wikipedia.org/wiki?curid=1519695", "title": "Women's Wear Daily", "text": "Women's Wear Daily\n\nWomen's Wear Daily (\"WWD\") jsou americké módní noviny, jejichž historie sahá do roku 1910, kdy byly založeny Edmundem Fairchildem. Informují o trendech jak v dámské, tak i pánské módě. Spadají pod společnost Fairchild Fashion Media, kterou vlastní Penske Media Corporation. Poslední číslo \"WWD\" v novinovém formátu bylo vydáno 24. dubna 2015, odkdy noviny vycházely pouze v digitálním denním formátu. Od 29. dubna 2015 vychází tištěná týdenní verze.\n"}
{"id": "1519702", "url": "https://cs.wikipedia.org/wiki?curid=1519702", "title": "Clément Sibony", "text": "Clément Sibony\n\nClément Sibony (* 30. listopadu 1976 Paříž) je francouzský herec. Svou kariéru u filmu zahájil v roce 1991. Od té doby hrál v několika desítkách filmů a také mnoha televizních seriálech. Za svou roli ve filmu \"L'envol\" byl na Mezinárodním filmovém festivalu v Moskvě oceněn coby nejlepší herec. Roku 2014 hrál ve videoklipu k písni „Into the Blue“ australské zpěvačky Kylie Minogue. V minulosti byla jeho partnerkou herečka Isabelle Carré.\n\n\n"}
{"id": "1519703", "url": "https://cs.wikipedia.org/wiki?curid=1519703", "title": "Silnice D106", "text": "Silnice D106\n\nSilnice D106 () je silnice v Chorvatsku. Je dlouhá 73,8 km a je nejdůležitější silnicí na ostrově Pag. Začíná ve vesnici Posedarje a končí na severu Pagu u trajektu \"Žigljen\".\n\nSilnice začíná ve vesnici Posedarje, kde vychází ze silnice D8 na sever. Podchází dálnici A1, na kterou se zde lze napojit pomocí exitu (nájezdu) 16. Prochází přes vesnice Jovići a Rtina a pokračuje k pobřeží, kde zahrnuje Pažský most, spojující ostrov Pag s pevninou. Prochází přes vesnice Miškovići, Dinjiška, Stara Vas, Vrčići a Gorica do města Pag, kterým prochází. Pokračuje dále k severu ostrova přes vesnici Šimuni a opčinu Kolan. Poté míjí město Novalja a jde na severovýchod, kde končí u trajektu Žigljen. Za mořem pokračuje jako silnice D406 do vesnice Prizna, je však dlouhá pouze 2,9 km; poté se napojuje na silnici D8.\n\nSilnice D106 však i přesto, že prochází téměř celým Pagem, nedosahuje nejsevernějšího bodu ostrova. Toho dosahuje silnice 5151, která se od silnice D106 odpojuje na kruhovém objezdu odpojuje na sever do města Novalja a jde až do vesnice Lun, která je nejsevernější vesnicí na ostrově.\n"}
{"id": "1519704", "url": "https://cs.wikipedia.org/wiki?curid=1519704", "title": "Superpohár UEFA 2020", "text": "Superpohár UEFA 2020\n\nSuperpohár UEFA 2020 bude 45. ročník evropské klubové fotbalové soutěže Superpohár UEFA, pořádané Evropskou fotbalovou asociací UEFA. Jde o zápas mezi vítězem Ligy mistrů a vítězem Evropské ligy. V zápase se tak představí vítěz Ligy mistrů UEFA 2019/20 a vítěz Evropské ligy UEFA 2019/20. Zápas se odehraje v srpnu 2020 na stadionu Estádio do Dragão v portugalském Portu.\n\n"}
{"id": "1519706", "url": "https://cs.wikipedia.org/wiki?curid=1519706", "title": "Zentropa", "text": "Zentropa\n\nZentropa je dánská filmová produkční společnost, kterou v roce 1992 založili režisér Lars von Trier a producent Peter Aalbæk Jensen. Společnost vyprodukovala přes 70 filmů, mimo jiné od režisérů, jako jsou Jørgen Leth, Susanne Bierová, Henning Carlsen, Thomas Vinterberg a samotný von Trier. Kromě přístupných snímků společnost produkovala i několik pornografických filmů jako \"Constance\" (1998), \"Pink Prison\" (1999) a \"All About Anna\" (2005). Rovněž je spojována s minimalistickým hnutím Dogme 95. Roku 2011 Zentropa představila vlastní VOD distribuci filmů.\n\n"}
{"id": "1519709", "url": "https://cs.wikipedia.org/wiki?curid=1519709", "title": "Jay Blumler", "text": "Jay Blumler\n\nJay Blumler (* 18. února 1924 New York) je americký teoretik komunikace a médií. Nyní je emeritním profesorem veřejné komunikace na University of Leeds a také emeritním profesorem žurnalistiky na University of Maryland, který svůj raný akademický život strávil převážně ve Velké Británii. Spolu s Elihu Katzem se podílel na teorii užití a uspokojení. \n\nVystudoval politologii na Antioch College a doktorandem se stal od roku 1947 na London School of Economics. Vyučoval na Ruskin College v Oxfordu a poté od roku 1963 působil v Leedsu jako vědecký pracovník Granada Television Research Fellow. \n\n\n"}
{"id": "1519710", "url": "https://cs.wikipedia.org/wiki?curid=1519710", "title": "Music for a While (album)", "text": "Music for a While (album)\n\nMusic For A While (Baroque Melodies) je album švédské mezzosopranistky Anne Sofie von Otter z roku 2005. Na albu jsou nahrány árie a písně italských a anglických barokních skladatelů. Album vyšlo ve vydavatelství Archive Production, které patří pod nakladatelství Deutsche Grammophon.\n\nNázev alba je zvolen podle názvu stejnojmenné písně Henryho Purcella, která je rovněž na albu nahrána.\n\n\n"}
{"id": "1519712", "url": "https://cs.wikipedia.org/wiki?curid=1519712", "title": "Ignatius Suharyo Hardjoatmodjo", "text": "Ignatius Suharyo Hardjoatmodjo\n\nMons. Ignatius Suharyo Hardjoatmodjo (* 9. července 1950, Sedayu) je indonéský římskokatolický kněz a arcibiskup Jakarty.\n\nNarodil se 9. července 1950 v Sedayu jako sedmý z deseti dětí.\n\nNavštěvoval menší seminář sv. Petra Kanisia v Mertoyudanu, který ukončil roku 1968. Na Univerzitě Sanata Dharma získal titul z filosofie a teologie (1971). Později studoval na Papežské univerzitě Urbaniana v Římě (1981).\n\n26. ledna 1976 byl vysvěcen na kněze a stal se profesorem filosofie v Jakartě. Mezi roky 1983–1993 vedl fakultu filosofie a sociologie na Sanata Dharma. V letech 1993–1997 byl děkanem fakulty teologie stejné univerzity.\n\n21. dubna 1997 jej papež Jan Pavel II. jmenoval metropolitním arcibiskupem arcidiecéze Semarang. Biskupské svěcení přijal 22. srpna 1997 z rukou kardinála Julia Riyadi Darmaatmadjy a spolusvětiteli byli arcibiskup Pietro Sambi a biskup Blasius Pujoraharja.\n\n2. ledna 2006 byl jmenoval vojenským ordinářem v Indonésii.\n\n25. července 2009 jej papež Benedikt XVI. ustanovil arcibiskupem koadjutorem Jakarty.\n\n28. června 2010 rezignoval Julius Riyadi Darmaatmadja na post metropolitního arcibiskupa Jakarty a Hardjoatmodjo převzal jeho post.\n\nV letech 2011–2014 působil jako apoštolský administrátor diecéze Bandung.\n\nV listopadu 2012 byl zvolen předsedou Biskupské konference Indonésie. Dne 1. září 2019 oznámil papež František jeho jmenování kardinálem a dne 5. října 2019 jej kreoval kardinálem. \n\n"}
{"id": "1519714", "url": "https://cs.wikipedia.org/wiki?curid=1519714", "title": "Nebeský rybník", "text": "Nebeský rybník\n\nNebeský rybník může být:\n"}
{"id": "1519718", "url": "https://cs.wikipedia.org/wiki?curid=1519718", "title": "James Glaisher", "text": "James Glaisher\n\nJames Glaisher (7. dubna 1809 Londýn – 7. února 1903 Londýn) byl anglický meteorolog, astronom a průkopník balonového létání.\n\nNarodil se v Londýně ve čtvrti Rotherhithe jako syn hodináře.\n\nV letech 1833 až 1835 pracoval jako asistent v Cambridgské hvězdárně, přičemž do této pozice ho jmenoval anglický matematik a astronom George Biddell Airy. Poté se stal vedoucím oddělení meteorologie a magnetismu v Královské greenwichské observatoři tuto funkci zastával až do roku 1874.\n\nV roce 1845 vydal své tabulky rosného bodu, které sloužily k měření vlhkosti vzduchu. 7. června 1849 byl zvolen členem Královské společnosti. V roce 1856 byl též zvolen členem Mikroskopické společnosti v Londýně. Byl zakládajícím členem Meteorologické společnosti. Byl zakládajícím členem a posléze i prezidentem Královské meteorologické společnosti (v letech 1867 a 1868). V roce 1866 se podílel na založení Vzduchoplavecké společnosti Velké Británie.\n\nZnámý je také jako průkopník balonového létání. Mezi roky 1862 a 1866 provedl, nejčastěji ve spolupráci anglickým vzduchoplavcem Henrym Traceym Coxwellem, mnoho vzestupů s balonem s cílem měřit teplotu a vlhkost vzduchu v atmosféře. \n\nGlaisher žil v čísle 22 v ulici Dartmouth Hill v Londýně, kde je na jeho počest pamětní deska. Zemřel v Londýně ve čtvrti Croydon v roce 1903 ve věku 93 let.\nV roce 1843 se oženil s Cecilií Louisou Belvillovou, dcerou Henryho Belvilla. Společně měli tři děti:\n\n\nJe po něm pojmenovaný kráter na Měsíci. Název byl schválen Mezinárodní astronomickou unií v roce 1935.\n\n"}
{"id": "1519724", "url": "https://cs.wikipedia.org/wiki?curid=1519724", "title": "Juan de la Caridad García Rodríguez", "text": "Juan de la Caridad García Rodríguez\n\nMons. Juan de la Caridad García Rodríguez (* 11. července 1948, Camagüey) je kubánský římskokatolický kněz a metropolitní arcibiskup arcidiecéze Havana.\n\nDne 1. září 2019 oznámil papež František jeho jmenování kardinálem.\n\nNarodil se 11. července 1948 v Camagüey.\n\nStudoval v Semináři sv. Basila Velikého v El Cobre a poté v Semináři sv. Karla a Ambrože (dnes Kulturní centrum otce Felixe Varely) v Havaně. Dne 25. ledna 1972 byl vysvěcen na kněze. Poté působil v různých farnostech arcidiecéze Havana.\n\nDne 15. března 1997 jej papež Jan Pavel II. jmenoval pomocným biskupem diecéze Camagüey a titulárním biskupem z Gummi in Proconsulari. Biskupské svěcení přijal 7. června 1997 z rukou biskupa Adolfa Rodrígueze Herrery a spolusvětiteli byli biskup Mario Eusebio Mestril Vega a biskup Emilio Aranguren Echeverria.\n\nDne 10. června 2002 jej papež Jan Pavel II. ustanovil metropolitním arcibiskupem Camagüey.\n\nV letech 2007–2009 působil jako předseda Kubánské biskupské konference.\n\nDne 26. dubna 2016 jej papež František jmenoval metropolitním arcibiskupem Havany. Do úřadu byl uveden 22. května stejného roku.\n\nDne 5. října 2019 jej papež František kreoval kardinálem. \n\n"}
{"id": "1519730", "url": "https://cs.wikipedia.org/wiki?curid=1519730", "title": "Caspar Isenmann", "text": "Caspar Isenmann\n\nCaspar Isenmann, též Kaspar Insenmann (* asi 1410, pravděpodobně Colmar – 1484–1490, Colmar) byl významný hornorýnský gotický malíř, učitel Martina Schongauera. Působil jako městský malíř v Colmaru, kde vytvořil oltář pro tamní kostel sv. Martina.\n\nDatum narození Caspara Isenmana se uvádí obvykle kolem roku 1410. Mohl se vyučit u Hanse Hirtze ve Štrasburku nebo Konrada Witze v Basileji. Jeho dílo svědčí o tom, že byl obeznámen s malbami Rogiera van der Weyden. O jeho životě jsou pouze zmínky v archivech města Colmar a kostele svatého Martina: k roku 1433 doklad o platbě za malbu pro město Colmar od \"Caspara, malíře\", v roce pak 1436 záznam o přijetí mezi měšťany Colmaru a o třicet let později zápis o platbách za oltář objednaný pro kostel sv. Martina roku 1462 a dodaný mezi lety 1462–1465, včetně zlacení a řezeb. Roku 1461 byl hlavním organizátorem Mystérií při Slavnosti Těla a Krve Páně. \n\nDatum úmrtí se podle různých zdrojů liší – Francouzská národní knihovna uvádí 18. ledna 1472, Museum Unterlinden v Colmaru 1484–1490. Zachoval se jeho dům Colmaru na rue des Marchands 34 z roku 1435, kde je instalována deska s nápisem: \"Zum grienen hus, 1435. Ancienne demeure du maître-peintre Caspar Isenmann\" (U Zeleného domu, 1435. Bydliště malířského mistra Caspara Isenmanna).\n\nVyučil se u něj Ludwig Schongauer a patrně i jeho slavnější bratr Martin Schongauer.\n\nVedle Hanse Hirtze, Josta Hallera a Mistra Stauffenbergského oltáře patří Insenmann k nejdůležitějším alsaským gotickým malířům. Jeho styl malby je řazen k mezinárodní gotice, ovlivněné nizozemskou ranou renesancí. Inovace malířského stylu je patrná zejména ve znázornění detailů. V hlavním dochovaném díle, oltářních deskách pro kostel sv. Martina v Colmaru, Isenmann stále používá archaické zlacené pozadí, ale znázorňuje i krajinu a užívá perspektivní zkratku, např. v obrazu \"Zmrtvýchvstání Krista\". Isenmann směřoval k expresionismu, který později rozvinul Grünewald.\n\nJeho oltář pro kostel sv. Martina v Colmaru se roku 1720 rozpadl a částečně zničil. Dochovalo se z něj sedm desek, které nyní vlastní Museum Unterlinden v Colmaru. Na zadní straně křídel byli vyobrazeni světci (sv. Kateřina, sv. Martin, sv. Barbora, sv. Vavřinec).\n\n\n"}
{"id": "1519732", "url": "https://cs.wikipedia.org/wiki?curid=1519732", "title": "Anna Eleonora Hesensko-Darmstadtská", "text": "Anna Eleonora Hesensko-Darmstadtská\n\nAnna Eleonora Hesensko-Darmstadtská (30. července 1601 – 6. května 1659) byla dcerou lankraběte Ludvíka V. Hesensko-Darmstadtského a Magdaleny Braniborské.\n\nAnna Eleonora se narodila v hesenském Darmstadtu.\n\n14. prosince 1617 se v rodném městě provdala za budoucího brunšvicko-lüneburského vévodu Jiřího. Manželství s ním mělo velký vliv na Jiřího politiku v hesenské válce mezi rody Hese-Darmstadt a Hese-Kassel o Hesensko-Marbursko. Jiří šikovně využil dobrých vztahů tchána s císařem. Anna Eleonora vedla s otcem ohledně politických otázek rozsáhlou korespondenci.\n\nVévoda Jiří ustanovil ve své poslední vůli manželku opatrovnicí jejich synů, spolu se svým bratrem Fridrichem a švagrem Janem. Anna Eleonora, věrna otcovu rodu, svého bratra Jana okamžitě jmenovala velitelem brunšvicko-lüneburských jednotek.\n\nAnna Eleonora zemřela 6. května 1659 na zámku Herzberg.\n\nAnna Eleonora měla s Jiřím osm dětí:\n\n"}
{"id": "1519734", "url": "https://cs.wikipedia.org/wiki?curid=1519734", "title": "Wójtówka (Dolnoslezské Vojvodství)", "text": "Wójtówka (Dolnoslezské Vojvodství)\n\nWójtówka () je vesnice v Polsku nacházející se v okrese Kladsko, v Dolnoslezském vojvodství. Administrativně patří ke gmině Lądek-Zdrój.\n\nVe 40. letech 19. století zde působil baptistický sbor, oficiálně založený roku 1848 misionářem Ignácem Straubem. Působil zde také kazatel O. Priedemann. Sbor se stal střediskem baptistických misií pro oblast Kladska. Bohoslužby se zde konaly v soukromém domě a křest v místním rybníce. V roce 1849 měl sbor 18 pokřtěných členů. V polovině 19. století se někteří z této komunity odstěhovali do Ameriky, jiní se přidali k evangelíkům.\n\n"}
{"id": "1519742", "url": "https://cs.wikipedia.org/wiki?curid=1519742", "title": "Stimulace bradavek", "text": "Stimulace bradavek\n\nStimulace bradavek nebo stimulace prsů je stimulace, dráždění lidského prsu, které může vyvolat sexuální vzrušení.\n\nMužská a ženská prsa, bradavky a dvorce se vyvíjejí podobně u plodu a během kojeneckého věku. V pubertě zůstávají mužská prsa zakrnělá, ale ženská se dále vyvíjí, hlavně kvůli přítomnosti estrogenu a progesteronu, a stávají se mnohem citlivějšími než mužská. Menší ženská ňadra jsou však citlivější než ta větší.\n\nStimulací prsou může být kojení, některá sexuální aktivita, nebo nepřímá, nesexuální reakce. Stimulace prsou a bradavek partnerky je formou milostné předehry a je běžnou stránkou sexuální aktivity. V rámci sexuálních aktivit může být praktikována na osobě nebo osobou libovolného genderu nebo sexuální orientace. Dráždit bradavky je možné prsty, například třením, hlazením, mačkáním, taháním, dále orálně, například líbáním, sáním, olizováním, popř. kousáním či foukáním, jakož i použitím předmětu či změnou teploty. Někteří lidé dokáží orálně stimulovat své vlastní bradavky. \n\nStimulace bradavek může vyvolat sexuální vzrušení a vztyčené bradavky mohou být indikátorem sexuálního vzrušení jednotlivce. Mladé dospělé ženy a muži uvádějí, že stimulace prsu může být použita k vyvolání i k zesílení sexuálního vzrušení, a nemnoho žen uvádí, že stimulace bradavek u nich vyvolá orgasmus.\n\nSouvisející, ale daleko méně běžná, sexuální praktika je erotická laktace, spočívající v erotické stimulaci způsobené sáním mateřského mléka.\n\nPrsa, a zejména bradavky, jsou erotogenní zóny. Stimulace bradavek může vyvolat sexuální vzrušení a vztyčené bradavky mohou být ukazatelem sexuálního vzrušení jedince. Sexuální partner jednotlivce může považovat takovou erekci za eroticky vzrušující. Průzkum provedený v roce 2006 zjistil, že sexuální vzrušení u přibližně 82 % mladých žen a 52 % mladých mužů se vyskytuje nebo je zesíleno přímou stimulací bradavek, pouze 7–8 % uvádí, že dráždění snížilo jejich vzrušení.\n\nStimulace ženských bradavek sáním, včetně kojení, podporuje produkci a uvolňování oxytocinu a prolaktinu. Kromě vytváření mateřského citu snižuje sání také úzkost ženy a zvyšuje pocity sblížení a důvěry.\n\nOxytocin je spojen se sexuálním vzrušením a párovou vazbou, ale vědci se neshodnou, zda kojení obvykle vyvolává sexuální pocity. Erekce bradavek během sexuálního vzrušení nebo kojení jsou způsobeny uvolněním oxytocinu. Erekce bradavek je způsobena kontrakcí hladkého svalstva řízeného autonomní nervovou soustavou a je výsledkem pilomotorického reflexu, který vyvolává husí kůži.\n\nJen málo žen uvádí, že díky stimulaci bradavek zažívají orgasmus. Před výzkumem stimulace bradavek funkční magnetickou rezonancí (fMRI), který v roce 2011 provedl Komisaruk et al., se zprávy o ženách dosahujících orgasmu stimulací bradavek spoléhaly pouze na neoficiální důkazy. Komisarukova studie byla první, která mapovala ženské genitálie na smyslovou část mozku; naznačuje, že pocity z bradavek putují do stejné části mozku jako pocity z pochvy, klitorisu a děložního čípku, a že tyto popisované orgasmy jsou genitální orgasmy způsobené stimulací bradavek a mohou být přímo spojeny s genitální smyslovou kůrou („genitální oblast mozku“).\n\nDokonce i na místech, kde jsou veřejné projevy náklonnosti považovány za přijatelné, je hlazení nebo dotýkání ženských prsou na veřejnosti obecně považováno za osahávání a útok, a je obecně považováno za nepřijatelné. Obzvláště v případě, pokud s tím žena výslovně nesouhlasila. Dotýkání se těla souhlasící ženy během sexuální aktivity, masáže nebo lékařského vyšetření se obvykle nepovažuje za osahávání.\n\nPraxe, kdy jsou ženy na letištích vystaveny osobní prohlídce úředníků jako jsou celníci nebo bezpečnostní kontroloři, je kontroverzní, i když většina žen toto dotýkání neochotně akceptuje jako fakt moderního života. Osobní prohlídky od veřejných činitelů vyžadují jasnou zákonnou oporu. Aby se zmírnily námitky proti praxi, jsou instalovány celotělové skenery, zejména na letištích; ale tato zařízení jsou předmětem jiných výhrad.\n\n\n"}
{"id": "1519751", "url": "https://cs.wikipedia.org/wiki?curid=1519751", "title": "Puškar", "text": "Puškar\n\nPuškar (, ) je město v Rádžasthánu, jednom z indických svazových států. K roku 2011 v něm žilo přes jednadvacet tisíc obyvatel.\n\nPuškar leží v západní části pohoří Arávalí na východním okraji Thárské pouště. Od okresního města Adžméru je vzdálen necelých deset kilometrů severozápadně, od Džajpuru, hlavního města Rádžastánu, přibližně 150 kilometrů jihozápadně.\n\nPřevažujícím náboženstvím je s 94,5 % hinduismus, následuje s 4 % islám.\n"}
{"id": "1519755", "url": "https://cs.wikipedia.org/wiki?curid=1519755", "title": "Záchranný plán", "text": "Záchranný plán\n\nZáchranný plán (ve francouzském originále Plan cœur) je francouzský televizní webový seriál, který vytvořili Noémie Saglio a Julien Teisseire podle námětu Chrise Langa. Seriál byl poprvé zveřejněn na Netflixu dne 7. prosince 2018. Hlavní role ztvárnili Zita Hanrot, Marc Ruchmann, Sabrina Ouazani a Joséphine Draï.\n\nDruhá řada seriálu měla premiéru dne 11. října 2019.\n\nElsa se nedokáže přenést přes rozchod s Maxem, i když od něj uplynuly už dva roky. Její nejlepší kamarádky Charlotte a Émilie se proto rozhodnou najmout gigola, aby na svého bývalého přítele co nejrychleji zapomněla. Tato situace se ale samozřejmě neobejde bez komplikací.\n\n"}
{"id": "1519756", "url": "https://cs.wikipedia.org/wiki?curid=1519756", "title": "Torzo kalvárie u Skuřiny", "text": "Torzo kalvárie u Skuřiny\n\nTorzo kalvárie u Skuřiny je pozůstatek pískovcového sousoší, které se nalézá u křižovatky polní cesty se silnicí vedoucí z obce Zelenecká Lhota do vesnice Skuřiny v okrese Jičín asi 300 m západně od okraje vesnice Skuřina. \n\nTorzo pískovcového sousoší Kalvárie se nalézá u silnice vedoucí z obce Zelenecká Lhota do vesnice Skuřina u křižovatky s polní cestou. Torzo kalvárie sestává z pískovcového stupně, na kterém je umístěn sokl a pilíř v dolní části ozdobený volutami a zakončený zvlněnou římsou, na které byly v minulosti umístěny sochy světců a krucifix. Sochy a krucifix byly však v minulosti rozkradeny. Pilíř je ze všech stran ozdoben reliéfy světců. Kalvárie je umístěna mezi čtyřmi lipami. V rozích pískovcového stupně jsou umístěny pískovcové sloupky.\n\nObec Markvartice jako vlastník sousoší požádala v roce 2002 o prohlášení torza kalvárie za kulturní památku. Vzhledem ke skutečnosti, že se jedná o pouhé torzo sousoší, nebylo žádosti vyhověno.\n"}
{"id": "1519758", "url": "https://cs.wikipedia.org/wiki?curid=1519758", "title": "Eleonora Juliana Braniborsko-Ansbašská", "text": "Eleonora Juliana Braniborsko-Ansbašská\n\nEleonora Juliana Braniborsko-Ansbašská (23. října 1663, Ansbach – 4. března 1724, Ansbach) byla braniborsko-ansbašskou princeznou a sňatkem württembersko-winnentalskou vévodkyní.\n\nEleonora Juliana se narodila jako dcera markraběte Albrechta II. Braniborsko-Ansbašského a jeho druhé manželky Žofie Markéty, dcery hraběte Jáchyma Arnošta Oettingenského. 31. října 1682 se v Ansbachu provdala za vévodu Fridricha Karla Württembersko-Winnentalského, na svatbě se razila také pamětní mince. Na svatbě se Eleonořin bratr Jan Fridrich setkal s hudebním skladatelem Johannem Sigismundem Kusserem, který později pracoval v Ansbachu.\n\nFridrich Karel zemřel v roce 1698 na syfilis, kterým onemocněl v roce 1696. Po manželově smrti se Eleonora v roce 1710 přestěhovala do Ansbachu, kde podporovala svou nejmladší dceru, která se v roce 1709 provdala za Eleonořina synovce Braniborsko-Ansbašského. V té době přišla Eleonora do kontaktu s teologem a pedagogem Augustem Hermannem Franckem a také psala písně. Filip Fridrich von Geismar působil jako její správce a poradce.\n\nEleonora Juliana zemřela 4. března 1724 ve věku 60 let v rodném Ansbachu a byla pohřbena ve Stiftskirche ve Stuttgartu.\n\nEleonora Juliana měla s Fridrichem Karlem sedm dětí:\n\n"}
{"id": "1519759", "url": "https://cs.wikipedia.org/wiki?curid=1519759", "title": "Podlesník", "text": "Podlesník\n\nPodlesník je rybník o rozloze vodní plochy asi 1,72 ha zhruba obdélníkovitého tvaru o rozměrech asi 250 × 50 m nalézající se v polích cca 300 m jihovýchodně od obce Dolní Bousov v okrese Jičín. Podlesník je pozůstatkem někdejší rozsáhlé rybniční soustavy v okolí městečka Dolní Bousov. Rybník je zakreslen na mapovém listě č. 59 z prvního vojenského mapování z let 1764–1768. \n\nRybník je současnosti využíván pro chov ryb. \n"}
{"id": "1519760", "url": "https://cs.wikipedia.org/wiki?curid=1519760", "title": "Magdalena Kateřina Falcko-Zweibrückenská", "text": "Magdalena Kateřina Falcko-Zweibrückenská\n\nMagdalena Kateřina Falcko-Zweibrückenská (26. dubna 1607, Zweibrücken – 20. ledna 1648, Štrasburk) byla falcko-zweibrückenskou hraběnkou a sňatkem vévodkyní a hraběnkou falcko-birkenfeldskou.\n\nMagdalena Kateřina se narodila jako jediné dítě vévody a falckraběte Jana II. Falcko-Zweibrückenského a jeho první manželky Kateřiny z Rohanu, dcery Reného II. z Rohanu. Z druhého manželství měl otec dalších sedm potomků.\n\nMagdalena Kateřina se 14. listopadu 1630 ve Zweibrückenu provdala za falckraběte Kristiána I. Birkenfeldsko-Bischweilerského. Jako věno přinesla manželovi oblast Bischweiler v Alsasku. Pár žil zpočátku v křídle zámku Birkenfeld. Později nechal Kristián postavit vlastní zámek který používal jako rodinné sídlo. Bischweiler byl kompletně zničen v roce 1635 během třicetileté války.\n\nMagdalena Kateřina zemřela v exilu ve Štrasburku 20. ledna 1648 a byla pohřbena v kostele reformované církve v Bischweileru.\n\nMagdalena Kateřina měla s Kristiánem několik dětí:\n\n"}
{"id": "1519768", "url": "https://cs.wikipedia.org/wiki?curid=1519768", "title": "Jiří Ryšavý", "text": "Jiří Ryšavý\n\nJiří Ryšavý (v USA též \"Jirka Rysavy\", * 30. dubna 1954, Praha) je bývalý český atlet a americký podnikatel českého původu.\n\nV mládí závodil v atletice za pražskou Slavii. Na Mistrovství Československa v atletice 1973, stejně jako na Mistrovství Československa v atletice 1976, získal bronz v běhu na 400 metrů. I přes nadějné výsledky se avšak z důvodu zranění nemohl zúčastnit olympijských her v roce 1976 v Montréalu. \n\nPo vystudování pražské ČVUT získal v 80. letech povolení k výjezdu ze země. Zpočátku cestoval po různých zemích a nakonec emigroval do USA. Usadil se v městečku Boulder ve státě Colorado. Zde brzy založil úspěšnou obchodní firmu Transecon (Transformational Economy) a část zisku investoval do vývoje nové firmy Crystal Market, obchodující s biopotravinami, kterou později úspěšně prodal společnosti Wild Oats Market. \n\nPozději, inspirován teorií Sama Waltona v roce 1986 založil novou firmu Corporate Express, která roku 1994 vstoupila na burzu NASDAQ a dostala se do žebříčku firem \"Fortune 500\". Ryšavý byl za tuto aktivitu nominován v magazínu Inc. na ocenění Podnikatel roku. V roce 1998 firmu odkoupila nizozemská společnost Buhrmann.\n\nTaké jeho další firma \"Gaiam\" byla magazínem Inc. označena za 10. nejrychleji rostoucí americkou firmu. Ta dala později vzniknout vlastní televizní platformě Gaia, Inc. zaměřené na videa a spoty s esoterickou, spirituální a duchovní tematikou. Její tržní hodnota v roce 2019 činila 105 milionů amerických dolarů.\n\nRyšavý také režíroval vlastní pseudovědecký dokumentární film „Tajemství vody“, který však je kritizován za šíření neověřených informací a konspiračních teorií.\n"}
{"id": "1519770", "url": "https://cs.wikipedia.org/wiki?curid=1519770", "title": "Hôpital André Mignot", "text": "Hôpital André Mignot\n\nHôpital André Mignot je veřejná fakultní nemocnice v Le Chesnay.\n\nTato součást \"Centre Hospitalier de Versailles \" a výukové nemocnice Univerzity Versailles Saint Quentin en Yvelines.\n\nByla založena v roce 1981.\n\n"}
{"id": "1519772", "url": "https://cs.wikipedia.org/wiki?curid=1519772", "title": "Kacikyt", "text": "Kacikyt\n\nKacikyt nebo Vladimirovka ( Кациқыҭ, ვლადიმიროვკა - Vladimirovka) je vesnice v Abcházii v okrese Gulrypš v Samurzakanské nížině. Leží přibližně 13 km východně od okresního města Gulrypš. Obec sousedí na západě s Pšapem a s Drandou, na severu s Cabalem, na východě a na jihovýchodě s obcemi okresu Očamčyra s Arménskou Atarou, s Atarou a s Adzjubžou, od kterých obec odděluje řeka Kodori. Na severovýchodě od vsi se nachází těžko prostupný zalesněný horský terén.\n\nOficiálním názvem obce je Vesnický okrsek Kacikyt \"(rusky Кацикытская сельская администрация, abchazsky Кациқыҭ ақыҭа ахадара)\". Za časů Sovětského svazu se okrsek jmenoval Vladimirovský selsovět \"(Владимировский сельсовет)\".\n\nSoučástí Kacikytu jsou následující části:\n\n\nPo vyhnání abchazského obyvatelstva v druhé polovině 19. století během mahadžirstva následkem Kavkazské války se do obce nastěhovalo převážně ruské obyvatelstvo, které ji přejmenovalo na Vladimirovka \"(Владимировка)\". Později se sem přistěhovali i Arméni a Gruzínci. Od roku 1943 nesla ves název Kodori, než byl v roce 1955 vrácen zpět název Vladimirovka. V roce 1996 došlo ke změně na současný název Kacikyt. Po válce v Abcházii v roce 1993 většina gruzínského obyvatelstva opustila zemi.\n\nDle nejnovějšího sčítání lidu z roku 2011 je počet obyvatel této obce 1676 a jejich složení následovné:\n\n\nPřed válkou v Abcházii žilo v obci bez přičleněných vesniček 1579 obyvatel. V celém Vladimirovském selsovětu žilo 2577 obyvatel.\n\n"}
{"id": "1519773", "url": "https://cs.wikipedia.org/wiki?curid=1519773", "title": "Anna Magdalena Falcko-Birkenfeldsko-Bischweilerská", "text": "Anna Magdalena Falcko-Birkenfeldsko-Bischweilerská\n\nAnna Magdalena Falcko-Birkenfeldsko-Bischweilerská (14. února 1640, Štrasburk – 12. prosince 1693, Babenhausen) byla dcerou falckraběte Kristiána I. Falcko-Birkenfeldsko-Bischweilerského a jeho první manželky Magdaleny Kateřiny Falcko-Zweibrückenské.\n\nAnna Magdalena se 18. října 1659 provdala za hraběte Jana Reinharda II. Hanau-Lichtenberského, jehož rodová větev původně neměla zdědit vládu nad hrabstvím Hanau. Z manželství vzešlo pět dětí:\n\n\nPo manželově smrti se Anna Magdalena usadila v Babenhausenském paláci a stala se spolu se svým bratrem Kristiánem II. opatrovnicí svých dětí. Protože panující hrabě Fridrich Kazimír neměl potomky, měly se její děti stát dědici rodových statků. Když Fridrichovo chování ohrožovalo celistvost hrabství, zavedla Anna Magdalena s bratrem a s vědomím císaře Leopolda I. nucenou správu.\n\nAnna Magdalena zemřela 12. prosince 1693 ve věku 53 let a byla pohřbena v hrobce kostela svatého Jana v Hanau. Během druhé světové války byla krypta zcela zničena, ale hrobka Anny Magdaleny přečkala a je uložena v hanavském muzeu.\n"}
{"id": "1519775", "url": "https://cs.wikipedia.org/wiki?curid=1519775", "title": "Francisco Costa", "text": "Francisco Costa\n\nFrancisco Costa (* 10. května 1964 Minas Gerais) je brazilský módní návrhář.\n\nNarodil se jako druhý nejmladší z pěti dětí v brazilském státě Minas Gerais. Jeho matka vlastnila firmu na výrobu dětského oblečení. V roce 1985 odešel do New Yorku, kde studoval jazyk na Hunter College a zároveň docházel na kurzy na Fashion Institute of Technology. V roce 2001, poté, co odešel od společnosti Gucci, začal pracovat pro návrhářskou společnost Calvina Kleina. V letech 2006 a 2008 získal cenu Council of Fashion Designers of America pro nejlepšího designéra dámského oblečení.\n\n"}
{"id": "1519776", "url": "https://cs.wikipedia.org/wiki?curid=1519776", "title": "Nerina Pallotová", "text": "Nerina Pallotová\n\nNerina Natasha Georgina Pallotová (* 26. dubna 1974 Londýn) je anglická zpěvačka, hudebnice a skladatelka. Je představitelkou rockové písničkářky s přesahy do pop music, jejími vzory byly Kate Bush, Carole King a Sheryl Crow.\n\nPochází z rodiny s francouzskými a indickými kořeny, vyrůstala na ostrově Jersey a od dětství hrála na klavír. Vystudovala Wellington College a pracovala ve společnosti Mute Records, v roce 2001 vydala u Polydoru debutové album. Jejím nejúspěšnějším singlem byla skladba „Everybody's Gone to War“, v níž odsoudila válku v Iráku. V roce 2007 byla nominována na Ivor Novello Awards a BRIT Awards. Autorsky se podílela na albu Kylie Minogue \"Aphrodite\".\n\nJejím manželem je producent a skladatel Andy Chatterley. Mají syna, který se jmenuje Wolfgang Amadeus Chatterley.\n\n\n"}
{"id": "1519791", "url": "https://cs.wikipedia.org/wiki?curid=1519791", "title": "Makhaira", "text": "Makhaira\n\nMakhaira (z řec. označení zahnuté dýky) je rod vyhynulého dravého mořského plaza (pliosaurida), žijícího v době před 130 milióny let (geologický věk hoteriv) na území dnešního západu Ruské federace (Uljanovská oblast). Formálně byl popsán roku 2015 jako typový druh \"Makhaira rossica\". Je možné, že tento druh spadal do kladu Thalassophonea.\n\nS odhadovanou délkou kolem 5 metrů se jednalo spíše o menšího zástupce pliosauridů, pozdější druhy dosahovaly poněkud větší velikosti. Přesto byl rod \"Makhaira\" patrně dominantním predátorem, lovícím relativně velkou kořist. Dochovaný fosilní materiál je však nekompletní, a tak přesnou představu o tomto pliosauridovi nemáme. Nepochybně však šlo o obratně plavajícího dravce s veslovitými končetinami a velkou hlavou s tlamou plnou ostrých zubů, vhodných k lovu kořisti větších rozměrů.\n\n"}
{"id": "1519793", "url": "https://cs.wikipedia.org/wiki?curid=1519793", "title": "Seznam tunelů na Faerských ostrovech", "text": "Seznam tunelů na Faerských ostrovech\n\nToto je seznam silničních tunelů na Faerských ostrovech. Všechny tunely na Faerských ostrovech slouží k silniční dopravě; železnice na ostrovech není zavedena. Kromě tunelů vedou silnice mezi ostrovy také po mostech nebo násypech.\n"}
{"id": "1519796", "url": "https://cs.wikipedia.org/wiki?curid=1519796", "title": "Feštetićové", "text": "Feštetićové\n\nFeštetićové, později Festeticsové z Tolny (původně chorvatsky \"Feštetići\" nebo \"obitelj Feštetić\", známější pod maďarským přepisem \"Festetics de Tolna\", či německy \"Festetics von Tolna\", ale jsou známy i další podoby \"Festetich\", \"Ferstetich\" či \"Ferztheschych\") je původně starobylý chorvatský hraběcí a knížecí rod usazený v Uhrách. Největšího rozkvětu zaznamenal rod v době Rakouska-Uherska.\n\n8. srpna 1746 byl bratrům Josefovi a Kryštofovi Festeticsům (synové z druhého manželství Pavla Festeticse) k rodovému příjmení přidán predikát \"de Tolna\" (resp. \"von Tolna\"). 5. listopadu 1766 byl Josefův nejstarší syn Pavel Festetics z Tolny (1725–1782) povýšen do hraběcího stavu z rukou Marie Terezie. Titul byl dědičný v mužské i ženské linii.\n\n21. června 1911 povýšil císař František Josef I. hraběte Tassila Festeticse z Tolny (1850–1933) do knížecího stavu s predikátem Jasnost (\"Durchlaucht\"). Jeho vnuk kníže Jiří (György Pál Tasziló, * 1940) je současnou hlavu rodu.\n\nV roce 1973 se Dénes Festetics de Tolna (1943) stal členem nizozemské šlechty s dědičným hraběcím titulem.\n\nMezi významné členy rodu patřili či patří například:\n\nVýraz Festetics může také odkazovat na:\n\n\n"}
{"id": "1519802", "url": "https://cs.wikipedia.org/wiki?curid=1519802", "title": "Krajka broderie anglaise", "text": "Krajka broderie anglaise\n\nBroderie anglaise (česky také: \"anglická krajka\") je druh výšivky nazývané také vystřihovaná krajka. \n\nDo podkladové tkaniny (z jemného lnu nebo z bavlny) se propichují nebo vystřihují kulaté nebo oválné otvory, které se obšívají různými druhy stehů. Otvory se vzorují do tvaru květin, listů nebo stébel. Ke krajce se také přidávají různé zdobné efekty, např. jemné žebříčky, které se tvoří z nití vytažených z podkladové tkaniny a zdobí drobnými očky. Od 20. století se vystřihují ve tkanině větší otvory a ozdobné žebříčky jsou výraznější.\nTechnika broderie anglaise byla (podle nepotvrzených odhadů) vyvinuta v 16. století v Čechách.\n\nV 19. století se použití toho druhu krajky značně rozšířilo v Anglii (ve viktoriánském období výlučně na dámské spodní prádlo). Koncem 19. století se ve Švýcarsku začala borderie anglaise vyrábět na vyšívacích strojích.\n\nV 21. století se naprostá většina broderie anglaise vyrábí strojově, děrování podkladových tkanin se na vyšívacích strojích provádí laserem. Jen na ostrově Madeira existuje i ve 2. dekádě tohoto století asi 30 firem, které zaměstnávají 4500 pracovníků v ruční výrobě broderie anglaise (\"Madeira work\").\n\nBroderie anglaise je známá také pod označením \"Ayrshire work\", \"English work\", Eyelat work, \"Madeira work\", \"Swiss work\"\n\nPoužití v 21. století: zejména letní šaty, halenky, lemování bytových textilií, svršky letní obuvi (a jako luxusní zvláštnost) výšivky na jemné kůži\n"}
{"id": "1519805", "url": "https://cs.wikipedia.org/wiki?curid=1519805", "title": "Fridolin Ambongo Besungu", "text": "Fridolin Ambongo Besungu\n\nMons. Fridolin Ambongo Besungu, O.F.M. Cap. (* 24. ledna 1960, Boto) je konžský římskokatolický kněz a metropolitní arcibiskup Kinshasy.\n\nNarodil se 24. ledna 1960 v Botu. V mladí vstoupil do Řádu menších bratří kapucínů.\n\nStudoval v Římě a na Akademii Alfonsiana získal titul z morální teologie. Dne 14. srpna 1988 byl vysvěcen na kněze.\n\nPo vysvěcení působil jako farář a později vystřídal funkce jako; profesor na Katolické fakultě v Kinshase, vyšší představený, viceprovinciál kapucínů v Kongu či člen výboru \"Cri du Pauvre\".\n\nDne 22. listopadu 2004 jej papež Jan Pavel II. jmenoval biskupem diecéze Bokungu–Ikela. Biskupské svěcení přijal 6. března 2005 z rukou arcibiskupa Josepha Kumuondala Mbimby a spolusvětiteli byli arcibiskup Giovanni d'Aniello a kardinál Frédéric Etsou-Nzabi-Bamungwabi.\n\nOd 30. října 2008 do 6. května 2015 působil jako apoštolský administrátor diecéze Kole.\n\nDne 5. března 2016 se stal apoštolským administrátorem arcidiecéze Mbandaka–Bikoro a dne 12. listopadu 2016 jej papež František jmenoval metropolitním arcibiskupem této arcidiecéze a apoštolským administrátorem diecéze Bokungu–Ikela.\n\nDne 24. června 2016 se stal vicepředsedou Národní biskupské konference Konga.\n\nDne 6. února 2018 byl jmenován arcibiskupem koadjutorem arcidiecéze Kinshasa. Dne 1. listopadu 2018 rezignoval kardinál Laurent Monsengwo Pasinya na post metropolitního arcibiskupa a on se stal jeho nástupcem.\nDne 5. října 2019 jej papež František kreoval kardinálem. \n\n"}
{"id": "1519808", "url": "https://cs.wikipedia.org/wiki?curid=1519808", "title": "Jaroslav Šaroch", "text": "Jaroslav Šaroch\n\nJaroslav Šaroch je český státní zástupce, jehož specializací jsou kauzy podvodů a ekonomických deliktů.\n\nPo absolvování právnické fakulty pracoval jako prokurátor. V roce 1992 se stal advokátem, opakovaně však výkon advokacie pozastavoval a přestupoval zpět na státní zastupitelství.\n\nV roce 2002 poslal před soud kvůli možnému šíření nakažlivé choroby z nedbalosti lékařku Hanu Burešovou, která vyšetřovala muže s tuberkulózou, kterého poslala do Thomayerovy nemocnice, kam ovšem na plicní oddělení nedorazil a po několika dnech zemřel. Obvodní soud uložil Burešové šestiměsíční podmínku, lékařka ovšem dostala milost od prezidenta Václava Havla. Burešovou nakonec osvobodil odvolací městský soud.\n\nNa podzim 2002 Šaroch jako státní zástupce udělil souhlas s razií ve velkoskladu v pražských Malešicích, během něhož celní správa zabavila 161 tisíc falzifikátů textilií a obuvi za 80 milionů korun. Podle webu iRozhlas.cz se jednalo o průlomový postup v boji proti padělanému textilu, cigaretám nebo hudební nahrávkám, který ukázal cestu i k dalším zásahům.\n\nV minulosti také zastavil trestní stíhání někdejšího ministra práce Jaromíra Drábka (TOP 09) a exšéfa Sazky Aleše Hušáka. Řešil také kauzu bývalého ředitele televize Nova Vladimíra Železného.\n\nNejznámějším případem, který Šaroch dozoruje, je kauza Čapí hnízdo. Dne 2. září 2019 zastavil stíhání Andreje Babiše v kauze o střetu zájmů a tím se stal terčem kritiky veřejnosti i opozičních politiků. Toto rozhodnutí muselo ještě posoudit Městské státní zastupitelství v Praze a Šarochův nadřízený. Nejvyšší státní zástupce Pavel Zeman 4. prosince 2019 zrušil rozhodnutí o zastavení trestního stíhání premiéra Andreje Babiše a Jany Mayerové, čímž případ vrátil k došetření, Jaroslav Šaroch zůstal dozorujícím státním zástupcem.\n"}
{"id": "1519819", "url": "https://cs.wikipedia.org/wiki?curid=1519819", "title": "Vikky Alexander", "text": "Vikky Alexander\n\nVikky Alexander (* 30. ledna 1959 Victoria) je kanadská výtvarnice a fotografka, věnující se mj. fotokonceptualismu a instalacím. Studovala na Nova Scotia College of Art and Design. Vytvořila například tři fotografické série \"West Edmonton Mall\" (1988), \"Disneyland\" (1992) a \"Las Vegas\" (1995), které se zaměřují na místa s umělými prvky. Kromě Kanady a Spojených států amerických, kde také žila, svá díla vystavovala například i ve Švýcarsku, v Japonsku či na Tchaj-wanu.\n\nVikky Alexander se narodila ve Victorii v Britské Kolumbii v Kanadě a je absolventkou Vysoké školy umění a designu v Novém Skotsku. Alexander získala v roce 1979 titul bakalář výtvarných umění na Vysoké škole umění a designu v Novém Skotsku v Halifaxu. Je známá svými velkoplošnými fotografickými a multimediálními pracemi, které kombinují fotografii se sochařskými objekty. Tyto práce umocňují silný zájem o historii architektury, oblasti designu a módy podporované produkcí kresby a koláže. Autorčino použití modernistické architektury a průmyslového designu rozšířilo umělecké možnosti a reprezentaci. Její raná práce informovala o konceptuálním umění \"Appropriation art\" počátkem 80. let, pro které je historicky uznávána jako nejmladší inovátorka tendence vedle Richarda Prince, Louise Lawlerové, Barbary Krugerové nebo Sherrie Levine. Její novější práce používá technologii koláže a digitálního přenosu na tištěné plátno. Od roku 1992 byla Alexander profesorkou fotografie na katedře vizuálních umění na University of Victoria v Kanadě.\n\nMezinárodně vystavovala na samostatných výstavách včetně \"CEPA\", Buffalo 1983, New Museum, New York City 1985, Kunsthalle Bern, 1990, Galerie umění ve Vancouveru, Vancouver 1992, Mercer Union, Toronto 1993, The Polygon Gallery, Vancouver 1996, Art Galerie of Windsor, Windsor 1998, Galerie současného umění, Vancouver 1999, Catriona Jeffries Gallery, Vancouver, Národní galerie Kanady, Ottawa 2000, Státní galerie, Vancouver 2004, Trepanier Baer Gallery, Calgary 2009, Massey University, Wellington 2010. Zúčastnila se mnoha skupinových výstav: Whitney Museum of American Art, New York, Dia Art Foundation, New York, Yokohama Civic Art Gallery, Yokohama, Barbican Art Gallery, London, Tchaj-pejské muzeum výtvarných umění, Tchaj-pej, Seattle Art Museum, Seattle.\n\nByla také zapojena do komplexní výstavy \"Intertidal\" Vancouverské umělecké školy konané v MuHKA v Antverpách v roce 2004. Význam této výstavy upozornil na její vliv na dvě prominentní hnutí v produkci současného umění, jedno v New Yorku a druhé ve Vancouveru. Dřívější soubor prací předpokládal umění přivlastňování, zatímco její pozdější umělecká díla prohloubila jazyk fotografického konceptualismu, který se stal mezinárodní tendencí Vancouverské školy v mezinárodním měřítku. Sbírku jejích prací lze najít v Muzeum současného umění v Los Angeles, Los Angeles, Newyorská škola fotografie, New York City, National Gallery of Canada, Ottawa a Deste Foundation, Athény. Vikky Alexander zastupují: Trepanier Baer Gallery, Calgary, Wilding Cran, Los Angeles, Cooper Cole, Toronto a Downs & Ross, New York.\n\nPrůkopnický umělec a spisovatel Vancouverské školy Ian Wallace popisuje, jak její práce je „vyjádřením imaginárního, ve kterém se fantazie naděje a utopie konají v denních snech, které zpochybňují realitu. Jedná se o kolektivní fantazie odkazující na populární vkus obrazů, které přesahují každodenní život. Obrazy extrémní krásy, které jsou všudypřítomné v komoditní kultuře, fungují jako kult útěku z každodenního života. Zatímco ambicí velké části konceptuálního umění bylo představit kritické obrazy, které s těmito fantaziemi protirečí a rozbíjejí je silou reality, projekt fotografky Vikky Alexander promítá hrubou shovívavost, která existuje uvnitř těchto fantazií, čímž zvyšuje naše obavy a úzkosti zevnitř.“\n\nKonceptuální umělec a kritik Dan Graham komentovala kontext designu v její práci a její vztah k publiku v 80. letech: „Dvourozměrný design lze použít k odrážení firemní identity, sociální / politické identity a individuální identity. Příklady grafických značek individuální identity (které často slouží ke korelaci této identity s firemními nebo společenskými / politickými zájmy) jsou personalizovaná trička, osobní tiskoviny a vizitky, pohlednice apod. (Trička s logem jsou dobrým příkladem toho, že jednotlivci používají firemní nebo sociální identitu jako znak individuální identity. ) Tyto „osobní“ položky označují „individuální“ identitu, která je společensky předepsaná konvencemi a komerčními systémy výměny. Nedávno navrhli umělci jako Louise Lawler, Kim Gordon, Michael Asher a Vikky Alexander karty, interiéry a další objekty pro jednotlivé klienty. Tyto „produkty“ nejsou součástí komerční hromadné výroby ani nejsou určeny k výstavě a prodeji v galerii jako umělecké předměty. Vytvářeli zvláštní a ambivalentní vztah mezi umělcem a klientem... Nastavili vztah designér-klient, který je konstruován neodmyslitelně a zpochybňuje hodnoty „designového“ i uměleckého narušení, psychologicky i sociálně-esteticky.“\n\nAmerický kurátor Dan Cameron cituje revizi rozsáhlé instalační práce s názvem \"Lake of the Woods\" z roku 1986: „Omezené galerijní prostředí umělkyně Vikky Alexandr, které se skládá z idylického velkoformátového fotografického diptychu, který stojí před velkou prefabrikovanou nástěnnou stěnou, což podporuje řada zrcadlových panelů ve výšce ramen. Jen v případě, když divák stojí na jednom z konců místnosti, může zhlédnout celé dílo a uvědomit si, že příroda jako dekorativní rafinovanost se podobá univerzálně syntetickému vědomí.“\n\n\n"}
{"id": "1519824", "url": "https://cs.wikipedia.org/wiki?curid=1519824", "title": "Festeticsovo smyčcové kvarteto", "text": "Festeticsovo smyčcové kvarteto\n\nFesteticsovo kvarteto (\"Festetics Quartet\") je maďarské smyčcové kvarteto založené roku 1985 v Budapešti.\n\nČlenové kvarteta jsou: \n\nFesteticsovo kvarteto používá kombinace dobových nástrojů se slavnou tradicí maďarských smyčcových kvartet. Kvarteto nese jméno starého uherského rodu Festeticsů původem z Chorvatska, kteří stáli u zrodu slavné hudební knihovny Helikon v maďarském městě Kesthely. \n\nRepertoár zahrnuje především smyčcové kvartety vídeňských skladatelů Josepha Haydna, Wolfganga Amadea Mozarta, Ludwiga van Beethovena a Franze Schuberta.\n\nFesteticsovo kvarteto natočilo soubornou nahrávku smyčcových kvartetů Josepha Haydna.\n"}
{"id": "1519826", "url": "https://cs.wikipedia.org/wiki?curid=1519826", "title": "Luther Blissett", "text": "Luther Blissett\n\nJméno a příjmení Luther Blissett má více nositelů či uživatelů:\n\n"}
{"id": "1519829", "url": "https://cs.wikipedia.org/wiki?curid=1519829", "title": "Liverpool John Moores University", "text": "Liverpool John Moores University\n\nLiverpool John Moores University (zkracováno jako LJMU) je univerzita v anglickém Liverpoolu. Její historie sahá do roku 1823, kdy vznikla škola Liverpool Mechanics' School of Arts. Později byla sloučena s dalšími školami, přičemž od roku 1970 nesla název Liverpool Polytechnic a počínaje rokem 1992 má název Liverpool John Moores University. V sezóně 2016–2017 na univerzitě studovalo 22 445 lidí. Mezi absolventy školy patří například fotbalista Juan Carlos Osorio, maledivský prezident Mohamed Nasheed a gymnastka Beth Tweddle.\n\n"}
{"id": "1519833", "url": "https://cs.wikipedia.org/wiki?curid=1519833", "title": "Dějiny Srí Lanky", "text": "Dějiny Srí Lanky\n\nDějiny Srí Lanky jsou dějinami území Srílanské demokratické socialistické republiky, která se nachází na ostrově Cejlon. Obě klíčová etnika ostrova, Sinhálci a Tamilové, na něj přišla z Indie. Obě vyznávala nejprve hinduismus, ovšem Sinhálci zhruba ve 3. století př. n. l. přijali buddhismus. Nejstarší stát, království Anuradhápura, vznikl ve 2. století př. n. l. Svůj vrchol prožilo ve 12. století, na jeho konci však zaniklo. Srí Lanka se pak rozpadla na menší knížectví a vzdálila se od sebe také etnika Tamilů a Sinhálců. V 16. století byl ostrov kolonizován Evropany, nejprve Portugalci, později Nizozemci a nakonec Brity. Roku 1948 stát získal nezávislost, zároveň však snaha Sinhálců učinit jej národním vedla k etnickém konfliktu s Tamily, ten naplno propukl roku 1983. V roce 2009 byli tamilští separatisté poraženi.\n\nOstrov byl osídlen patrně již v pravěku z Indie, kdy existovalo mezi Indií a Srí Lankou i pevninské spojení. V 6.–5. století př. n. l. začaly ve velkém na ostrov migrovat z Indického subkontinentu kmeny hovořící indoárijskými jazyky (a to přesto, že takové kmeny v současnosti obývají severní a nikoli jižní část Indie). K tomuto období již existují dva vzácné historické prameny, kronika Dípavansa (Ostrovní rodokmen) sepsaná v 5. století a Mahávansa (Velký rodokmen) ze 4. století. Obě kroniky jsou psané v literárním jazyce páli. Historici však za historicky hodnověrné považují až údaje z období od 3. století př. n. l., starší údaje jsou považovány spíše za legendy. K legendám patří i praotec Sinhálců Vidžaja. Jeho předek prý vznikl ze spojení lva (sanskrtsky sinha) a bengálské princezny. Podle toho vznikl název hlavního srílanského etnika Sinhálců („Lví plémě“). K nejstarším sídlům patřila Anuradhápura.\n\nNejstarší kroniky také hovoří o zavedení buddhismu, který měli přinést vyslanci maurjovského císaře Ašóky. V klášteře Mahávihára v Anurádhapuře buddhisté dodnes uctívají strom, který byl tehdy zasazen, a který má být odnoží stromu, pod nímž Buddha dosáhl osvícení. K nejstarším stavbám patří krom buddhistických klášterů a stúp i zavlažovací systémy. Buddhismus se stal významnou kulturotvornou silou Srí Lanky. Od 1. století př. n. l. existují historické prameny o dějinách srílanského buddhismu, které ukazují, že krom duchovních otázek se mniši intenzivně věnovali jazykovědě a sepsali několik učebnic a gramatik jazyka páli. Postupně se prosadil buddhismus théravádový. Problém však byl, že buddhismus přijali především Sinhálci. Druhé významné etnikum na ostrově, Tamilové, si podrželi původní hinduismus. Tím byl založen jeden z budoucích vleklých problémů země.\n\nStátní dějiny jsou evidovány od 2. století př. n. l. První státní útvar je znám jako Království Anurádhapura. O území ostrova však musela dynastie svádět boje, především s jihoindickou tamilskou dynastií Čolů. Z ostrova Čóly vyhnal až král Vidžajabáhu v 11. století, když využil čólských vnitřních rozporů. Vidžajabáhu patří k nejvýznamnějším panovníkům srílanských dějin a zapsal se do nich mj. tím, že vytvořil nové hlavní město Polonnaruwa. Byla jím zhruba dvě stě let. K nejvýznamnějším králům, který zde sídlil, patřil Parákramabáhu (vládl 1153–1186). Podřídil si i jižní Indii, Barmu a Kambodžu. Zejména dobytí Barmy bylo rozhodující pro ovládnutí obchodních cest a přineslo Srí Lance prosperitu. Ke klíčovým artiklům patřily sloni a hedvábí. Parákramabáhu též velmi podporoval rozvoj literatury, architektury a sochařství. Tím proslul i jeho nástupce Niššankamalla (1187–1196), po jeho smrti však došlo k rychlému úpadku. Království se rozpadlo, výstavní město bylo opuštěno a pohltila ho džungle.\n\nVzniklo pak několik menších království, k nejvýznamnějším patřilo tamilské království Jaffny (s centrem v Jápané). V této době se Sinhálci přesunuli ve velkém na jih ostrova, zatímco Tamilové zůstali na severu. To vedlo k etnickému rozdělení a kulturnímu vzdálení se obou klíčových etnik.\n\nV 16. století dorazili ke břehům Srí Lanky Portugalci. Prvním Evropanem, který se zde vylodil, byl roku 1505 Lourenço de Almeida. Politicky rozdrobený ostrov se stal snadnou kořistí portugalské kolonizace. Nejdéle si nezávislost udrželo obtížně dostupné území uprostřed ostrova, Kandyjské království. Portugalci přivezli i zástup křesťanských misionářů, kteří velmi úspěšně působili na pobřeží. Buddhisté se tak začali stahovat do středu ostrova. Kandyjské království se na příštích tři sta let stalo pevností srílanského buddhismu. Portugalce v roce 1656 vytlačili Nizozemci, roku 1802 pak Britové. Ti roku 1815 dobyli i Kandu a ostrov tak po stovkách let sjednotili. Britové ovlivnili zejména hospodářskou základnu ostrova, zavedli pěstování kávy, čaje, kaučuku a kokosových palem. Britská nadvláda ovšem ovlivnila i etnickou strukturu, neboť za ní začal dovoz levné pracovní síly, což znamenalo především příchod dalších Tamilů z Indie a posilování této komunity na ostrově.\n\nPrvní vyjednávání s Brity o nezávislosti začali Srílančané mezi světovými válkami. Roku 1948 se ostrov stal dominiem v rámci britského Commonwealthu. Nová vláda musela řešit především problém potravin, kterých byl nedostatek. Zahájila tudíž kolonizaci severovýchodu ostrova, což však zvýšilo etnické napětí. Oblast považovali za svou posvátnou půdu Tamilové (sídlilo v něm starověké království Jápané) a vládní program považovali za vpád Sinhálců na ní. Další jiskra napětí byla vykřesána poté, co vláda přijala zákon o občanství, který odmítl udělit občanství řadě Tamilů, kteří na ostrov přišli jako dělníci na plantáže Britů. Souběžně s tím rostl i nacionalismus sinhálský. Žádal uzákonění buddhismu jako státního náboženství a ustavení sinhálštiny jako jediného úředního jazyka. Vláda dominia na to reagovala důrazem na sekulární stát, což ovšem neuspokojovalo žádnou ze skupin.\n\nSinhálští nacionalisté, vedení Solomonem W. R. D. Bandáranájakou, se dostali k moci roku 1956. Zákon o státním jazyku (jímž se stala sinhálština) se stal rozbuškou konfliktu. Na severu země se Tamilové střetli se srílanskou armádou. V 70. letech přišel další vrchol napětí poté, co byl přijat zákon omezující počet tamilských studentů na vysokých školách. Nová ústava navíc přejmenovala zemi na Srí Lanku a dala zvláštní důraz na buddhismus. Výsledkem byly další tamilské nepokoje a vznik teroristické organizace Tygři osvobození tamilského Ílamu (1976), obvykle zvané Tamilští tygři, vedené Vélupillaijem Prabhákaranou. Od té doby se vrací pravidelně eskalace napětí. K nejhorším patřila ta z roku 1983, kdy na tamilský útok odpověděli Sinhálci pogromy na Tamily v hlavním městě Kolombu. Velká pozornost mezinárodních médií vzbudila velký ohlas v sousední hinduistické Indii, která od té doby začala Tamily a jejich odboj silně podporovat. V roce 1987 Indie dokonce oficiálně pohrozila vojenskou intervencí v tamilský prospěch. Podpora Indie dodala Tamilům prostředky, zbraně i sebevědomí a výsledkem byla 26letá občanská válka. V roce 1990 se zdálo, že se jí podařilo ukončit, ale roku 1995 Tamilové obnovili boje. Mohutná ofenzíva centrální vlády porazila tamilskou guerillu roku 2009. Zejména v závěru války se mělo odehrát i několik válečných zločinů, o jejichž vyšetření se vede politický boj dodnes. Ještě před koncem bojů země dostala další ránu, když roku 2004 zemětřesení a následné cunami zabilo 35 000 lidí.\n"}
{"id": "1519835", "url": "https://cs.wikipedia.org/wiki?curid=1519835", "title": "Pískový rybník", "text": "Pískový rybník\n\nPískový rybník je rybník o rozloze vodní plochy asi 2,42 ha zhruba obdélníkovitého tvaru o rozměrech asi 200 × 120 m nalézající se na východním okraji městečka Dolní Bousov v okrese Jičín. Pískový rybník je pozůstatkem někdejší rozsáhlé rybniční soustavy nalézající se v okolí městečka Dolní Bousov. Rybník je zakreslen na mapovém listě č. 59 z prvního vojenského mapování z let 1764–1768. V nedávné minulosti byla provedena jeho revitalizace, v rámci které byl můstkem zpřístupněn ostrůvek.\n\nRybník je současnosti využíván pro chov ryb.\n"}
{"id": "1519841", "url": "https://cs.wikipedia.org/wiki?curid=1519841", "title": "Finská rallye 2019", "text": "Finská rallye 2019\n\nFinská rallye 2019 (oficiálně 69. Neste Oil Rally Finland) byl 9. podnik Mistrovství světa v rallye 2019 (WRC), který konal v Finsku 1. srpna až 4. srpna 2019. Absolutním vítězem se stala posádka Ott Tänak a Martin Järveoja (Toyota GAZOO Racing WRT). Závod o délce 307,58 km se jel na šotolině.\n\nCelkové pořadí jezdců i spolujezdců před podnikem ve Finsku vedl Ott Tänak a Martin Järveoja o 4 body před Sébastienem Ogierem and Julienem Ingrassiou. Thierry Neuville a Nicolas Gilsoul byli třetí a zaostávali za druhou posádkou o 3 body. Mezi konstruktéry vedl tým Hyundai Shell Mobis WRT, který vedl nad týmem Toyota Gazoo Racing WRT o 44 bodů. \nKategorii WRC 2 Pro vedla dvojice Finů Kalle Rovanperä a Jonne Halttunen před Madsem Østbergem a Torsteinem Eriksenem o 13 body v pořadí jezdců a spolujezdců. Gus Greensmith a Elliott Edmondson byli na 3. místě, 13 bodů za norskou posádkou. Pohár konstruktérů vedly 2 týmy: Škoda Motorsport a M-Sport Ford WRT, které měly shodný počet bodů, 3. místo s odstupem 61 bodů zastával tým Citroën Total.\nWRC 2 vedl Benito Guerra a Jaime Zapata 18 bodů před posádkou Pierre-Louis Loubet a Vincent Landais, na 3. místě byla dvojice Ole Christian Veiby a Jonas Andersson.\n\nV kategorii Junior WRC byla na prvním místě v poháru jezdců a spolujezdců dvojice Jan Solans a Mauro Barreriro, která měla od 2. místa Toma Kristenssona and Henrika Appelskoga odstup 9 bodů. Za nimi byla o 6 body zpět švédská posádka Dennis Rådström a Johan Johansson. V pořadí národů bylo na 1. místě Švédsko, na 2. místě s rozdílem 6 bodů Španělsko, 3. místo patřilo Německu, které zaostávalo za Španělskem o 18 bodů.\n\nPrvní etapa Finské rallye měla celkem 11 rychlostních zkoušek o délce 128,86 km. Erzety byly rozloženy do dvou dní, přičemž 1. srpna se jela 1 rychlostní zkouška a následující den (2. srpna) bylo na programu zbylých 10. Nejdelší erzeta \"Moksi\" měrila 20,04 km a nejkratší Harju naopak 2,31 km. První rychlostní zkouška \"Harju 1\" o délce 2,31 km byla umístěna do ulic města Jyväskylä. Rychlostní test vyhrál s časem 1:47,3 belgický jezdec Thierry Neuville. Na dalších místech byli jezdci týmu Toyota GAZOO Racing WRT Ott Tänak (+ 0,7 s) a Kris Meeke (+ 1,2 s). \n\n"}
{"id": "1519842", "url": "https://cs.wikipedia.org/wiki?curid=1519842", "title": "Jean-Pierre Beauviala", "text": "Jean-Pierre Beauviala\n\nJean-Pierre Beauviala (22. července 1937 Arles – 8. dubna 2019 Paříž) byl francouzský elektroinženýr. Studoval na Univerzitě v Grenoblu, kterou dokončil v roce 1964 s doktorátem z elektroniky. Později zde tento obor také vyučoval. Univerzitu opustil v roce 1968 a následně pracoval jako konzultant u firmy na výrobu kamer Éclair. Od společnosti zanedlouho odešel a založil si vlastní firmu Aaton Digital. Zemřel v Paříži ve věku 81 let.\n\n"}
{"id": "1519844", "url": "https://cs.wikipedia.org/wiki?curid=1519844", "title": "Zora Antalovská", "text": "Zora Antalovská\n\nProf. MUDr. Zora Antalovská, DrSc., (11. června 1924 v Kloboukách u Brna – 25. února 2006, Hradec Králové), byla česká stomatoložka a profesorka stomatologie na Lékařské fakultě Univerzity Karlovy v Hradci Králové.\n\nRodiče Zory, Eliška a Václav Bočkovi, byli učitelé - maminka ale po narození dcery již zůstala v domácnosti a otec se stal řídícím učitelem v Měšťanské škole v Kloboukách. Tatínek zpočátku připravoval dceru rovněž pro učitelské povolání, ale ta se, během studia na re Dívčím reálném gymnáziu v Brně (kde maturovala v r. 1944), rozhodla pro studium medicíny. \n\nVědecká, publikační i pedagogická činnost prof. Antalovské je velmi obsáhlá. Její bibliografie zahrnuje 137 původních vědeckých prací z let 1952-1993 a 12 knih/ skript (u 9 je první autorkou) - poslední z r. 2004.\n\nByla velmi pracovitá a k sobě vždy velmi přísná a sebekritická, oplývala zvláštním suchým humorem, který především vynikal v těžké normalizační době. Vychovala řadu výborných stomatologů, kteří ji měli i přes její přísnost rádi. Byla nesmírně vzdělaná a jejím nejmilejším koníčkem byla četba a cestování. Byla velmi nadaná jazykově - kromě perfektní znalosti latiny hovořila plynně německy, francouzsky a rusky, pasivně ovládala angličtinu a částečně i španělštinu a italštinu.\n\nPracovala i v pokročilém důchodovém věku - po odchodu ze Stomatologické kliniky jako revizní lékařka VZP v Náchodě - avšak se Stomatologickou klinikou kontakt nikdy nepřerušila.\n\nByla několikrát odměněna cenou Čs. stomatologické společnosti, Ministerstva zdravotnictví a dostala i mnohá čestná uznání za svoji vědeckou činnost. V říjnu 2005 její celoživotní práci ocenila Česká stomatologická komora čestným titulem Osobnost české stomatologie.\n\nV Brně se během studií seznámila i se svým budoucím manželem Augustinem Antalovským, který zde studoval Vysokou školu veterinární. Následovala manžela do Hradce Králové, kde po promoci nastoupila jako sekundární lékař na Chirurgickou kliniku Fakultní nemocnice, poté přešla na krátký čas na Interní oddělení Okresní nemocnice v Rychnově nad Kněžnou a od 1.8.1950 již (natrvalo) zakotvila na Stomatologické klinice FN v Hradci Králové. (Od r. 1951 jako odborná asistentka byla zároveň i zaměstnankyní Lékařské fakulty UK v Hradci Králové).\n\nZora Antalovská měla dceru doc. MUDr. Yvonu Mazurovou, CSc., která má dvě děti a 4 vnoučata.\n\nVědecká práce prof. Antalovské byla zaměřena na celou řadu aspektů ovlivňujících ošetření stomatologických pacientů (věnovala se např. účinku anestetik, psychofarmak a také antibiotik) – prioritní nálezy s velkým ohlasem v zahraničí se pak vztahovaly k vlivu tetracyklinu na vývoj a strukturu tkání zubu (1963-1986).\n\n\nJako první žena v Československu dosáhla v roce 1960 vědecké hodnosti „kandidát věd“- CSc. a v r. 1965 jako první žena v oboru stomatologie i pedagogické hodnosti docent. \n\nV roce 1968 obhájila i práci k získání tehdy nejvyšší vědecké hodnosti \"doktor věd\" - DrSc. Nejvyššího pedagogického titulu - profesor - však z politických důvodů mohla dosáhnout až po Sametové revoluci, v roce 1991. \n\nV říjnu 2005 paní profesorku ocenila Česká stomatologická komora čestným titulem Osobnost české stomatologie, který jí byl udělen v pražském Karolinu.\n\n"}
{"id": "1519845", "url": "https://cs.wikipedia.org/wiki?curid=1519845", "title": "The Used", "text": "The Used\n\nThe Used je americká rocková kapela která vznikla v roce 2001. Současní členové jsou Bert McCracken, Jeph Howard, Dan Whitesides a Joey Bradford. Své první album kapela vydala roku 2002 poté, co podepsala nahrávací smlouvu se společností Reprise Records. Do roku 2017 následovalo šest dalších studiových alb a několik koncertních alb a kompilací.\n\n"}
{"id": "1519849", "url": "https://cs.wikipedia.org/wiki?curid=1519849", "title": "Šlejferna", "text": "Šlejferna\n\nŠlejferna je rybník o rozloze vodní plochy asi 8,2 ha zhruba obdélníkovitého tvaru o rozměrech asi 380 × 220 m nalézající se na říčce Klenice asi 200 m jihovýchodně od vesnice Ošťovice v okrese Jičín. Po hrázi rybníka vede silnice I. třídy č. I/16 spojující Mladou Boleslav s Jičínem. Šlejferna je pozůstatkem někdejší rozsáhlé rybniční soustavy nalézající se na říčce Klenice v okolí městečka Dolní Bousov. Rybník je zakreslen na mapovém listě č. 59 z prvního vojenského mapování z let 1764–1768. \n\nRybník je využíván pro chov ryb. \n"}
{"id": "1519851", "url": "https://cs.wikipedia.org/wiki?curid=1519851", "title": "Silnice D512", "text": "Silnice D512\n\nSilnice D512 () je silnice v Chorvatsku. Je dlouhá 30,6 km. Slouží především ke spojení mezi dálnicí A1 (vesnice Ravča) a Makarskou riviérou. Pro spojení dálnice s pobřežím je však spíše využíván tunel Sveti Ilija na silnici D76. Do roku 2018, kdy se platil za použití tunelu poplatek, byla silnice využívána více, především díky snaze tunel objet. Dnes je silnice využívána především ke spojení mezi Makarskou a Vrgoracem, k čemuž je však částečně používána i silnice D62.\n\nSilnice D512 je horská silnice, procházející vrchem přes pohoří Biokovo. Nejprve se v Ravči odpojuje ze silnice D62 na jihozápad. Poté prochází přes malé horské vesničky, do nichž patří Kljenak, Duge Njive, Gornje Igrane a \"Srida Sela\" (součást přímořské vesnice Tučepi). Silnice pak končí na křižovatce se silnicí D8 na jihovýchod od města Makarska.\n\nOd 24. listopadu 2010 do 8. srpna 2011 byla silnice uzavřena z důvodu sesuvu půdy z hory Gučeva nad Podgorou, mezi vesnicemi Gornje Igrane a \"Srida Sela\". To značně ztížilo dopravu mezi Makarskou a Vrgoracem, muselo se jezdit přes silnici D39 do Šestanovace a následně přes silnici D62 přes Ravču, nebo přes silnici D8 do města Ploče a následně přes silnici D425 na dálnici A1. Během této doby byl v místě sesuvu postaven 230 m dlouhý tunel Stupica.\n"}
{"id": "1519852", "url": "https://cs.wikipedia.org/wiki?curid=1519852", "title": "Řád bílé hvězdy", "text": "Řád bílé hvězdy\n\nŘád bílé hvězdy (: Valgetähe teenetemärk) je civilní vyznamenání Estonska založené roku 1936. Je udíleno prezidentem republiky občanům Estonska i cizím státním příslušníkům za jejich službu ve veřejné nebo místní správě a za zásluhy v oblasti hospodářství, vzdělávání, vědy, kultury, sportu či jiné oblasti.\n\nŘád bílé hvězdy byl založen prezidentem Konstantinem Pätsem dne 7. října 1936 na památku boje za svobodu. Autorem vizuální podoby dekorace byl Paul Luhtein. Udílen byl do roku 1940, kdy bylo Estonsko připojeno k Sovětskému svazu a řád byl zrušen. Do svého zrušení byl udělen pouze dvacetkrát. Obnoven byl v roce 1995, poté co Estonsko získalo znovu nezávislost. K zatím poslední úpravě organizace řádu došlo v roce 2007.\n\nŘád je udílen obvykle jednou ročně vždy na Den nezávislosti Estonska 24. února prezidentem republiky. Ve výjimečných případech jako je například státní návštěva nebo posmrtné ocenění, může být řád udělen i mimo stanovené datum. Udíleno je občanům Estonska i cizím státním příslušníkům za jejich službu ve veřejné nebo místní správě a za zásluhy v oblasti hospodářství, vzdělávání, vědy, kultury, sportu či jiné oblasti.\n\nV zákonem daných případech může prezident rozhodnout o odebrání uděleného vyznamenání. Jde o případy kdy byl vyznamenaný pravomocně odsouzen za úmyslný trestný čin či chování vyznamenané osoby odporuje dobrým mravům, a pokud by se daná osoba takto chovala již dříve, nebylo by jí vyznamenání nikdy uděleno.\n\nŘádový odznak má podobu bíle smaltované stříbrné pozlacené šesticípé hvězdy s cípy v podobě ramen maltézského kříže. Mezi cípy jsou ozdoby v podobě pozlacených sněhových vloček. Uprostřed hvězdy je vyobrazen státní znak Estonska. Na zadní straně je uprostřed uvedeno datum 7. X 1936. Předválečná verze měla uprostřed odznaku místo stáního znaku malou bíle smaltovanou šesticípou hvězdu. Vzhled odznaků se v jednotlivých třídách neliší, liší se pouze jejich velikost.\n\nŘádová hvězda má šestihranný tvar o průměru 83 mm. Na podkladu je položena bíle smaltovaná šesticípá hvězda svým vzhledem vycházející z řádového odznaku. Udílena je od II. třídy řádu výše.\n\nŘádový řetěz je z pozlaceného stříbra. Plaketa o průměru 38 mm má podobu velkého státního znaku. Na této plaketě je zavěšen řádový odznak v podobě bílé smaltované šesticípé hvězdy o průměru 65 mm.\n\nŘádová medaile je svým vzhledem podobná řádovému odznaku V. třídy, je však zasazena do stříbrného kruhu.\n\nStuha řádu z hedvábného moaré je červená. Stuha řádu I. třídy je široká 105 mm u mužů a 64 mm u žen. Stuha řádu II. a III. třídy je široká 41 mm. Stuha řádu IV. a V. třídy je široká 35 mm. V případě medaile je stuha široká 30 mm.\n\nŘád je udílen v pěti řádných a v jedné speciální třídě. K řádu náleží také medaile.\n\n\n"}
{"id": "1519853", "url": "https://cs.wikipedia.org/wiki?curid=1519853", "title": "Supermarine Swan", "text": "Supermarine Swan\n\nSupermarine Swan byl britský experimentální obojživelný dvouplošník postavený firmou Supermarine ve Woolstonu. Vznikl pouze jeden kus, který byl používán k linkové osobní přepravě mezi Anglií a Francií.\n\nSwan byl navržen R. J. Mitchellem, hlavním konstruktérem společnosti Supermarine, jako experimentální dvoumotorový dvouplošný obojživelný létající člun dřevěné konstrukce, vyvíjený současně s typem Supermarine Scylla pro \"Royal Air Force\" jako náhrada strojů Felixstowe F.5.\n\nPrvní prototyp, sériového čísla \"N175\", poprvé vzlétl 25. března 1924, poháněn motory Rolls-Royce Eagle IX o výkonu po 350 hp (261 kW). Později byl opatřen motory Napier Lion o výkonu 450 hp (336 kW), a po demontáži podvozku byl v srpnu 1924 testován u \"Marine Aircraft Experimental Establishment\". V roce 1926 stroj získal civilní registraci \"G-EBJY\" a byl zapůjčen \"Imperial Airways\", které jej upravily pro přepravu deseti cestujících a používaly do roku 1927, kdy byl vyřazen.\n\n\nÚdaje platí pro verzi s motorem Napier Lion\n\n\n\n"}
{"id": "1519856", "url": "https://cs.wikipedia.org/wiki?curid=1519856", "title": "Sight &amp; Sound", "text": "Sight &amp; Sound\n\nSight & Sound je britský měsíčník zaměřený na film, který vydává Britský filmový institut. Vychází od roku 1932. Dlouhodobě vycházel čtvrtletně, což se na krátkou dobu změnilo počátkem padesátých let. Poté, co byl v roce 1991 sloučen s magazínem \"The Monthly Film Bulletin\", začal vycházet opět měsíčně. Časopis publikuje recenze nově vycházejících filmů, a to vždy i s detaily o filmech, jako je obsazení či jejich obsah. Každou dekádu časopis vyzve filmové znalce z různých zemí, aby sestavili žebříček deseti nejlepších filmů všech dob. V žebříčku z roku 2012 na prvních třech místech figurovaly snímky \"Vertigo\" (1958), \"Občan Kane\" (1941) a \"Příběh z Tokia\" (1953).\n\n"}
{"id": "1519858", "url": "https://cs.wikipedia.org/wiki?curid=1519858", "title": "Židovská čtvrť v Sušici", "text": "Židovská čtvrť v Sušici\n\nŽidovská čtvrť v Sušici (německy dříve \"Schüttenhofen\"), okres Klatovy, Plzeňský kraj, vznikla přibližně v 16. století. Z bývalých objektů připomínajících pobyt Židů v obci se dodnes zachovaly jen dva hřbitovy. Ghetto samotné zaniklo.\n\nŽidovská čtvrť v Sušici je do značné míry zničena. Jednalo se především o jižní část Židovské ulice (později Vodičkova ulice, dnes Vodní ulice), kde v roce 1837 stálo asi 14 židovských domů, a část Židovského rynku (dnes na ulici Na Baště). Tato oblast byla roku 1923 zničena velkým požárem, budovy byly nahrazeny novostavbami. Původní synagoga byla po požádu nahrazena druhou synagogou, která za požáru roku 1923 také lehla popelem, třetí synagoga byla roku 1963 zabavena a zbořena. Dnes se zde nacházejí pouze jednotlivé budovy z dřívějšího ghetta.\n\nŽidé, kteří zde žili od 16. století, se směli usadit výlučně v této oblasti. Ghetto bylo přístupné pouze branou v opevnění městských hradeb, která byla uzavřena řetězem. Bylo zde mnoho zvláštních ustanovení. V neděli a ve svátky neměli Židé dovoleno opustit ghetto a obchodovat v obci. Přístup ke zbytku města byl také zakázán během bohoslužeb, v té době musela být v židovských domech zavřena všechna okna a kromě toho žaluzie oken směřujících ke kostelu. Částečně museli Židé označit své oblečení nášivkami ze žluté látky, aby je bylo možno již z dálky rozpoznat.\n\nPočet židovského obyvatelstva v Sušici se od konce 19. století snižoval, po deportaci zbytku Židů v roce 1942 do koncentračních táborů se vrátilo méně než deset osob, což mělo vliv i na další osud ghetta. Po konfiskaci synagogy městem a jejím zboření roku 1963 se v Sušici nacházejí pouze dvě památky, které připomínají minulost židovského obyvatelstva, obě mimo hranice historického ghetta: \n\n"}
{"id": "1519859", "url": "https://cs.wikipedia.org/wiki?curid=1519859", "title": "Sam Jaffe", "text": "Sam Jaffe\n\nShalom \"Sam\" Jaffe (10. března 1891, New York, USA – 24. března 1984 Beverly Hills, Kalifornie, USA) byl americký herec, pedagog, hudebník a inženýr. V roce 1951 byl za svoji roli ve filmu \"Asfaltová džungle\" (1950) nominován na Oscara za nejlepší mužský herecký výkon ve vedlejší roli. Objevil se také v dalších filmových klasikách jako je Ben Hur z roku 1959 či \"The Day the Earth Stood Still\" z roku 1951. Nezapomenutelné výkony podal i ve filmech \"Gunga Din\" (1939) a \"Lost Horizon\" z roku 1937.\nKnihy: \"Jewish Wishdom for Business Success: Lessons from the Total and Other Ancient Texts\" a další \n"}
{"id": "1519863", "url": "https://cs.wikipedia.org/wiki?curid=1519863", "title": "Kunsthalle Wien", "text": "Kunsthalle Wien\n\nKunsthalle Wien je výstavní síň současného umění ve Vídni, zaměřená jak na rakouské, tak i mezinárodní umění. Otevřena byla v roce 1992 na Karlově náměstí a původně měla tvar kontejneru. V roce 2013 zde byla místo původního kontejneru postavena skleněná budova. V květnu 2001 byla zpřístupněna druhá lokace síně, a to v areálu MuseumsQuartier v budově architektonického dua Ortner & Ortner (Laurids a Manfred Ortnerovi).\n\n"}
{"id": "1519866", "url": "https://cs.wikipedia.org/wiki?curid=1519866", "title": "Rodney Graham", "text": "Rodney Graham\n\nRodney Graham (* 16. ledna 1949 Abbotsford) je kanadský sochař, malíř, fotograf a filmař. Známé jsou například jeho fotografie stromů vzhůru nohama. V devadesátých letech začal pracovat na filmech, v nichž zároveň sám hraje. Postupně natočil filmy \"Halcion Sleep\" (1994), \"Vexation Island\" (1997), \"How I Became a Ramblin' Man\" (1999) a \"The Phonokinetoscope\" (2002). S filmem \"Vexation Island\" zastupoval Kanadu na Benátském bienále. V roce 2009 vystavoval sérii filmových instalací ve spolupráci s Harunem Farockim v pařížské galerii Jeu de Paume.\n\nJeho umělecká díla vycházejí z vancouverské fotografické konceptuální tradice 70. let a jsou často doplněna historickými literárními, hudebními, filozofickými a populárními odkazy. Nejčastěji je spojován s dalšími kanadskými umělci na západním pobřeží, jako jsou například Vikky Alexander, Jeff Wall, Stan Douglas, Roy Arden nebo Ken Lum. V letech 1979 až 1980 jej na Simon Fraser University v Burnaby v Britské Kolumbii učil jeho kolega z Vancouverské školy Ian Wallace. Jeho rozsáhlá a často žurnalistická práce se často zabývala technologiemi minulosti: literárními, psychologickými a hudebními texty, optickými zařízeními a filmem jako historickým médiem.\n\nMezi jeho nejranější díla patří \"Camera Obscura\" (1979; zničeno 1981), \"site-specific\" dílo zaměřené na konkrétní místo, které sestávalo z optického zařízení v kůlně na rodinné farmě poblíž Abbotsfordu v Britské Kolumbii. Při vstupu do kůlny byl pozorovatel konfrontován s převráceným obrazem osamělého stromu. Také pro cyklus \"Rome Ruins (\"1978) a ještě i v průběhu 80. a 90. let Graham používal při práci techniku kamery obscury.\n\nGrahamova nejznámější série fotografií zobrazuje waleské duby vzhůru nohama. Pro tento projekt zaměstnal fotografa, který pomocí velkoformátové kamery pořídil černobílé negativy majestátních osamocených stromů na anglickém venkově. Graham potom obrázky zavěsil vzhůru nohama, jako obrázky z kamery obscury. V roce 1998 Graham vytvořil své definitivní dílo na toto téma, řadu sedmi monumentálních obrazů waleských dubů vytištěných na barevném papíru, aby podpořil teplé hluboké odstíny sépie a antracitu.\n\nPoštovní známka zobrazující Grahamovu fotografii, \"Basement Camera Shop circa 1937,\" byla vydána 22. března 2013 společností Canada Post jako součást kanadské fotografické série. Obraz vznikl obnovením snímku objeveného umělcem v obchodě se starožitnostmi. Graham se umístil na fotografii jako majitel stojící u pultu, jak čeká na zákazníka.\n\n"}
{"id": "1519884", "url": "https://cs.wikipedia.org/wiki?curid=1519884", "title": "AFK Záběhlice", "text": "AFK Záběhlice\n\nAFK Záběhlice (celým názvem Atletický fotbalový klub Záběhlice) je český fotbalový klub, který od svého založení až do roku 2013 sídlil v pražských Záběhlicích.\n\nFotbalový klub v Záběhlicích vznikl v roce 1920. Zakládajícími členy byli pánové František Kýra – majitel hospody v Záběhlicích, František Archman – drogista, Alois Šticha – holič, Antonín Trojan – první sekretář, Jaroslav Bílý, Karel a Jaroslav Horáčkové, stavitel Šolín. \n\nPrvní hřiště bylo nad známým rybníkem – Hamr na Hutích. Fotbalový klub v roce 1920 nesl název S. K. Záběhlice a hrál nejnižší soutěž (v té době III. třídu). O tři roky později v roce 1923 klub prvně mění název na RH Záběhlice. V té době hráli za první mužstvo tito hráči – J. Buriánek, Kovář, Krejčík, Břečka, Kubíček, Vacek, Bílý, Bareš, Týc, Belada, Reihard, Korecký.\n\nV roce 1926 se klub přestěhoval z dosavadního hřiště na Hutích na hřiště u hřbitova (na místě dnešní polikliniky v Jabloňové ulici). Se změnou hřiště se mění i název klubu na AFK Praha XIII Záběhlice.\n\nV roce 1927 se po vnitřních neshodách klub rozděluje na dva. Majitel hospody pan Kýra si pronajal pozemek v ulici U Záběhlického zámku a vytvořil vlastní klub s názvem Záběhlický S. K.\n\nDruhá část rozděleného klubu si ponechala název AFK Praha XIII Záběhlice a až do roku 1940 hrála na hřišti u hřbitova. V roce 1940 se stěhuje na hřiště za záběhlickým zámkem.\n\nOba kluby začaly hrát soutěže v nejnižších patrech, oba se se postupně dostaly až do I. B třídy.\n\nV roce 1944 Záběhlický S. K. reprezentoval Prahu. Toto mužstvo je dodnes považováno za nejslavnější v historii záběhlického fotbalu. Tvořili jej hráči:\n\nDalším mezníkem fotbalu v Záběhlicích byl rok 1947. Tehdy se oba kluby opět spojily v jeden a fotbalový klub pokračoval pod názvem Záběhlický AFK Praha XIII. Hřiště za zámečkem se ruší a klub hraje na hřišti bývalého S. K, v dnešní ulici U Záběhlického zámku, kde klub vydržel 66 let až do roku 2013.\n\nTehdejší první mužstvo začalo hrát I. B třídu, ale už za dva roky v sezóně 1949/50 zažívá historický úspěch v podobě postupu do I. A třídy.\n\nV roce 1952 klub mění název na Chirana Záběhlice a v roce 1953 první mužstvo postupuje do městského přeboru. Tým tehdy vedl František Kobylák starší. V soutěži se však týmu nedařilo, skončil poslední a po roce sestoupil do I. A třídy. Tu hrály Záběhlice až do roku 1965, ale od roku 1963 už pod novým tělovýchovným názvem TJ zahradní Město Záběhlice. Následně přichází další pád do I. B třídy.\n\nV letech 1963/64 měl klub i výtečný dorost, který pod vedením trenéra Josefa Fála bojoval o postup do přeboru. To se sice nakonec nepovedlo, ale právě zásluhou bývalých dorostenců tohoto týmu se v roce 1967 vrací první mužstvo do I. A třídy, kde dokonce s Uhelnými sklady bojuje o prvenství a postup do přeboru. Na podzim prohrály Záběhlice ve vzájemném zápase doma 0:1, ale v jarní odvetě zvítězily na hřišti soupeře 2:0. Nakonec však postoupily do přeboru Uhelné sklady.\n\nOd roku 1967 se v Záběhlicích hraje I. A třída, a to nepřetržitě 7 let. Nejznámějšími hráči té doby byli Kocourek, Lachout, Ječný, Šťastný, Němec, Fál, Kobylák, Prošek, Bayer a Kouba. (Václav Bayer pak stál u postupu A mužstva do I. B třídy jako centrhalv ještě v sezóně 1991/92.)\n\nV roce 1974 přišel pád do I. B třídy, nicméně po třech letech se mužstvo vrací do I. A třídy. V roce 1980 klub tuto soutěž opouští, a v roce 1987 se propadá až do II. třídy. Po pěti ročnících ve II. třídě, kdy tým nikdy neskončil hůře, než na 3.místě, přebírá mužstvo po 5 kolech sezóny 1991/92 od Stanislava Klindery Svatopluk Samler a ačkoli mužstvo končí na celkově 2. místě, přesto postupuje do I.B třídy.\n\nHistorické názvy klubu:\n\n"}
{"id": "1519889", "url": "https://cs.wikipedia.org/wiki?curid=1519889", "title": "Jonathan Meese", "text": "Jonathan Meese\n\nJonathan Meese (* 23. ledna 1970) je německý malíř, sochař a performanční a instalační umělec.\n\nNarodil se v Tokiu jako třetí dítě německé matky a velšského otce. Od poloviny sedmdesátých let vyrůstal s matkou v Německu (otec zůstal v Japonsku do konce svého života). V letech 1995 až 1998 studoval na Hochschule für bildende Künste Hamburg, ale školu nedokončil. V roce 1998 vystavoval instalaci \"Ahoi der Angst\" na Berlínském bienále. V roce 2013 byl předvolán před německý soud poté, co do své performance \"Megalomania in the Art World\" zahrnul nacistický pozdrav Heil Hitler. Sám to označil za satirické umělecké gesto a nakonec byl osvobozen.\n"}
{"id": "1519891", "url": "https://cs.wikipedia.org/wiki?curid=1519891", "title": "Pieter Verbrugghen mladší", "text": "Pieter Verbrugghen mladší\n\nPieter Verbrugghen mladší (1648 Antverpy – 6. října 1691 Antverpy) byl vlámský sochař, kreslíř, rytec a obchodník.\n\nPieter Verbruggen byl synem Pietera Verbrugghena (* 1615). Pravděpodobně se umění učil u svého otce. V roce 1674 Pieter odcestoval do Říma. Tvořil zde pro svého bratra Hendrika Frans Verbrugghena návrhy podle antických soch a podle prací italského sochaře, architekta a malíře Giana Lorenza Berniniho. 3. ledna 1675 se připojil k sdružení Bentvueghels, sdružení převážně nizozemských a vlámských umělců pracujících v Římě. Podle zvyku sdružení dostal přezdívku (takzvané „ohnuté jméno“) \"Ballon\" (\"Míč\"). Byl přijat do Bentvueghels ve stejnou dobu jako Abraham Genoels a François Moens. Pieter se vrátil do Antverp v roce 1677, kde pracoval jako rytec. V roce 1680 byl přijat jako mistr do Cechu Sv. Lukáše v Antverpách, ale zůstal v otcově dílně jako jeho spolupracovník. Děkanem spolku se stal v roce 1691. V roce 1688 se oženil s Marií Isabellou Heckovou.\n\nJeho žákem byl Joannes Boecksent.\n"}
{"id": "1519892", "url": "https://cs.wikipedia.org/wiki?curid=1519892", "title": "Adrar des Ifoghas", "text": "Adrar des Ifoghas\n\nAdrar des Ifoghas nebo také Adrar des Iforas (tifinagh ⴰⴷⵔⴰⵔ ⵏ ⵉⴼⵓⵖⴰⵙ, arabské písmo أدرار إيفوغاس‎) je pohoří v Mali (region Kidal) a Alžírsku (provincie Adrar a provincie Tamanrasset) na rozhraní Sahary a Sahelu. Má rozlohu okolo 250 000 km² a průměrná nadmořská výška se pohybuje okolo 700 metrů – nejvyšší vrchol Mont Essali měří 890 m n. m. \n\nHory jsou tvořeny převážně žulou pocházející z prekambria, kterou eroze zformovala do různých bizarních tvarů. Většinu území pokrývá poušť, nacházejí se zde ale četná vádí a guelty, kde se drží vegetace. Osídlení je řídké, většinu obyvatel tvoří Tuaregové, zabývající se nomádským pastevectvím velbloudů, ovcí a koz. Nacházejí se zde velké zásoby uranu. Největším sídlem je Kidal, historický význam má také Tessalit, kde vznikla hudební skupina Tinariwen. Severně od Adrar des Ifoghas se nachází pouštní region Tanezrouft, jižním směrem leží údolí vyschlé řeky Azawagh. \n\nO dávném osídlení oblasti svědčí množství petroglyfů z období neolitu, kdy byly hory bohaté na zvěř. Byla zde nalezena kostra známá jako Muž z Asselaru, datovaná do 7. tisíciletí př. n. l.. V devátém století vznikla významná karavanní stanice Tadamekka (později Essouk). V roce 1903 region procestoval a připojil k Francii kapitán Theveniaux. \n\nOblast se původně nazývala Adagh, což v místním nářečí znamená prostě „hory“. Za francouzské nadvlády byla zavedena oficiální transkripce „Adrar“ a pro odlišení od stejnojmenných míst na Sahaře přibyl přívlastek podle domorodého klanu Kel Ifoghas.\n\nPo zhroucení separatistického státu Azavad v roce 2013 se na náhorní plošinu stáhli islamističtí bojovníci, proti nimž malijské armádě pomáhaly intervenční jednotky z Francie a Čadu. Podařilo se tak zabránit tomu, aby se nepřístupná oblast stala základnou teroristů, bezpečnostní situace je však stále nepříznivá. \n\n"}
{"id": "1519893", "url": "https://cs.wikipedia.org/wiki?curid=1519893", "title": "Sanmarinská kuchyně", "text": "Sanmarinská kuchyně\n\nSanmarinská kuchyně je kuchyně tradiční v ministátě San Marino. Kuchyně San Marina je velmi podobná té italské, především kuchyni ze sousedních italských oblastí (Emilia-Romagna a Marche). San Marino je známé hlavně výrobou sýrů, ta je jednou z nejdůležitějších součástí ekonomiky San Marina.\n\n\nV San Marinu se vyrábí víno, například červená sudová vína odrůd Brugneto a Tessano nebo bílá vína, například odrůd Biancale a Roncale. Vyrábějí se také likéry, například anýzový likér Mistrà, lanýžový likér Tilus nebo bylinný Duca di Gualdo.\n"}
{"id": "1519895", "url": "https://cs.wikipedia.org/wiki?curid=1519895", "title": "Galerie Thaddaeus Ropac", "text": "Galerie Thaddaeus Ropac\n\nGalerie Thaddaeus Ropac je galerie současného umění, kterou založil galerista Thaddaeus Ropac. Její původní sídlo bylo v Linci, kde byla Ropacova galerie otevřena roku 1981. Druhá lokace byla otevřena v roce 1983 v Salzburgu (nejprve na adrese Kaigasse 40, od roku 1989 ve vile Kast). V roce 2010 byla v Salzburgu otevřena další výstavní plocha o rozloze 4000 m², ležící blíže ke středu města. V roce 1990 byla další galerie otevřena v pařížské čtvrti Le Marais na adrese 7, Rue Debelleyme. V roce 2012 Ropac otevřel další galerii ve městě Pantin, které je součástí metropolitní oblasti Paříže. V roce 2017 byla otevřena pobočka v londýnském Mayfairu.\n\n"}
{"id": "1519896", "url": "https://cs.wikipedia.org/wiki?curid=1519896", "title": "Hurikán Dorian", "text": "Hurikán Dorian\n\nHurikán Dorian byla silná tropická cyklóna, která na přelomu srpna a září 2014 prošla západním Atlantským oceánem. Šlo o čtvrtou pojmenovanou tropickou bouři a druhý hurikán atlantické hurikánové sezóny 2019. Dorian způsobil katastrofické škody na severních Bahamách, kde za sebou zanechal přes 50 mrtvých, dalších 1300 osob je zde stále vedeno jako nezvěstných.\n\nDorian se zformoval 24. srpna z tropické vlny ve středním Atlantiku. Od 26. do 28. srpna bouře míjela Malé Antily, přičemž se pohybovala v blízkosti karibských území těžce poničených hurikány Irma a Maria v roce 2017. Zde byla přijata rozsáhlá preventivní opatření ke zmírnění škod, zejména v Portoriku, kde i přesto zemřela jedna osoba. Ničivé větry zasáhly především Panenské ostrovy, kde vítr v nárazech dosahoval rychlosti až 179 km/h. Jinde na Malých Antilách byly dopady bouře relativně malé.\n\nPři přechodu přes Malé Antily systém zesiloval, 28. srpna byl klasifikován jako hurikán. V příznivých podmínkách následovala rychlá intenzifikace: 31. srpna dosáhl Dorian kategorie 4 na Saffirově–Simpsonově stupnici intenzity hurikánů. Následujícího dne Dorian ještě zesílil na hurikán nejvyšší kategorie 5. Při vrcholné intenzitě byla naměřena 1minutová průměrná rychlost větrů 298 km/h a minimální centrální tlak 910 milibarů. Krátce poté vstoupil Dorian nad pevninu ostrova Elbow Cay v Bahamách. O několik hodin později, téměř se stejnou intenzitou, přímo zasáhl ostrov Grand Bahama.\n\nBěhem přechodu přes severní Bahamy Dorian výrazně zpomalil svůj dopředný pohyb a od 1. do 3. září zůstával téměř nehybný nad ostrovy Abaco a později nad ostrovem Grand Bahama. Dlouhotrvající hurikánové podmínky zahrnující intenzivní srážky, silné větry a bouřlivý příliv zde zpúsobily rozsáhlé škody, byly zničeny tisíce domů a zemřelo nejméně 53 lidí. Systém začal pomalu postupovat směrem k severoseverozápadu ráno 3. září. Odpoledne 3. září Dorian zeslabil na hurikán kategorie 2. Po dokončení cyklu obměny stěny oka a v teplejších vodách však znovu zesílil, kolem půlnoci ze 4. na 5. září opět dosáhl kategorie 3.\n\nV rámci příprav na přicházející hurikán vyhlásily americké státy Florida, Georgie, Jižní Karolína, Severní Karolína a Virginie výjimečný stav a v mnoha pobřežních okresech od Floridy po Severní Karolínu byla nařízena povinná evakuace. Dorian se vydal nejprve na severozápad podél pobřeží Floridy, následně na severovýchod a jako hurikán stupně 1 krátce vstoupil nad pevninu nad mysem Hatteras v Severní Karolíně. Poté se přeměnil na mimotropickou cyklónu. Stále ještě s větry o síle hurikánu zasáhl 8. září Nové Skotsko a Newfoundland v Kanadě. K definitivnímu rozptýlení bouře došlo 10. září v blízkosti Grónska. \n\nDorian se s 1minutovou průměrnou rychlostí přetrvávajících větrů 295 km/h v době vstupu nad Elbow Cay dělí spolu s hurikánem \"Labor Day\" z roku 1935 o primát nejsilnějšího atlantického hurikánu (co se týče rychlosti větrů), který kdy zasáhl pevninu.\n\n19. srpna 2019 začalo americké Národní hurikánové centrum (NHC) sledovat tropickou vlnu - protáhlou brázdu nízkého tlaku vzduchu - uvnitř monzunového koridoru nad Guineji a Senegalem v západní Africe. Konvektivní aktivita spojená s vlnou byla limitována vysokým množstvím saharského prachu v oblasti. Systém se pohyboval na západ přes tropické oblasti Atlantského oceánu a zůstával několik dní dezorganizovaný. 23. srpna se ohraničená oblast nízkého tlaku zkonsolidovala na povrchu a bouřková aktivita vzrostla. Systém získal dostatečnou organizovanou konvekci, aby byl 24. srpna v 15:00 UTC klasifikován jako Tropická deprese 5. V této době se systém nacházel 805 mil (1300 km) východojihovýchodně od Barbadosu. Mohutný výběžek vysokého tlaku vzduchu ovlivňoval pohyb deprese směrem na západ a směroval ji k Malým Antilám. V malé cyklóně se brzy zformovalo jasně definované vnitřní jádro s 18 km širokým okem, což zvěstovalo zesílení systému v tropickou bouři, které bylo v NHC přiděleno jméno Dorian. Slabý střih větru a suchý vzduch však následně narušovaly další organizaci.. Mezi 25. a 26. srpnem se dešťové pásy kolem sytému postupně stahovaly, konvekce však zůstávala nekonzistentní.\n\nDorian pokračoval v pohybu na západ. Velmi těsně se přiblížil k Barbadosu, kam přinesl větry o síle tropické bouře a silný déšť. Poté se začal pohybovat směrem na severozápad ke Svaté Lucii a vstoupil do Karibského moře. Střed bouře se přesunul více na sever, v době, kdy se nacházela západně od Martiniku, což způsobilo, že i tento ostrov zakusil větry o síle tropické bouře. Předpokládalo se, že Dorian nyní zamíří na severozápad a projde přes Dominikánskou republiku nebo Portoriko či v jejich blízkosti, a jejich hornatý terén sílu bouře oslabí. Rovněž se očekávalo, že suchý vzduch a střih větru zabrání bouři dosáhnout síly hurikánu - i když jen těsně. Dorian se však vydal mnohem severnější trasou, než se očekávalo, dostal se na východ od Portorika a zasáhl Americké Panenské ostrovy.\n\n28. srpna se Dorian přiblížil ke Svatému Tomáši na Amerických Panenských ostrovech a zesílil na hurikán kategorie 1 na Saffirově–Simpsonově stupnici. V  18:00 UTC tohoto dne vstoupil Dorian nad pevninu na Svatém Tomáši. Malá velikost hurikánu ušetřila od vážnějších dopadů Portoriko, s výjimkou Španělských Panenských ostrovů.\n\nPoté, co Dorian minul Panenské ostrovy, dostal se do příznivého prostředí umožňujícího další zesilování. Suchý vzduch, který v systému zůstával jako následek přechodu přes Karibik a Malé Antily, mu však dodával nepravidelný a nesouměrný vzhled. Cyklóna se však nad oceánem suchého vzduchu postupně zbavovala a následující den, 29. srpna, v ní započal proces rychlé intenzifikace. V ranních hodinách 30. srpna zesílila na hurikán kategorie 2 a jen o několik hodin později na hurikán kategorie 3. Poté se zesilování na zbytek dne zastavilo, ale brzy se obnovilo. 31. srpna dosáhl Dorian kategorie 4, následující den pak nejvyšší kategorie 5.\n\nRáno 1. září sonda vypuštěná letadlem Národního úřadu pro oceán a atmosféru (NOAA) zaznamenala větrný náraz o síle 176 uzlů (326 km/h). Národní hurikánové centrum (NHC) konstatovalo, že při 1minutovém průměru rychlostí přetrvávajících větrů 290 km/h a minimálním tlaku 913 milibarů bude Dorian nejsilnějším hurikánem v moderních dějinách, který zasáhne severozápadní Bahamy. 1. září v 16:40 UTC vstoupil Dorian nad pevninu ostrova Great Abaco. V této době byl naměřen 1minutový průměr rychlostí přetrvávajících větrů 298 km/h (v nárazech až 358 km/h) a centrální barometrický tlak 911 milibarů. Během několika následujících hodin klak ještě o něco poklesl na 910 milibarů, což byla vůbec nejnižší naměřená hodnota pro tento hurikán. Dorian tak dosáhl své maximální intenzity právě při přechodu nad ostrovem Great Abaco. Rychlost dopředného pohybu cyklóny se v této době velmi snížila, pohybovala se na západ rychlostí jen asi 8 km/h. Ve 2:00 UTC 2. září Dorian vstoupil nad ostrov Grand Bahama, se silou stále blízkou svému maximu. Systém ještě zpomalil, jeho dopředná rychlost klesala až pod 2 km/h. Tento den odpoledne, ještě nad ostrovem Grand Bahama, začal v hurikánu probíhat cyklus obměny stěny oka. To, spolu s upwellingem, způsobilo zeslabení cyklóny na kategorii 4. Při absenci významného řídícího proudění zůstával Dorian téměř nehybný. Systém dále zeslaboval, v 15:00 UTC 3. září měl již pouze sílu hurikánu kategorie 2, ale rozpohyboval se nízkou rychlostí směrem na severozápad k pobřeží amerického státu Florida.\n"}
{"id": "1519903", "url": "https://cs.wikipedia.org/wiki?curid=1519903", "title": "Jaroslav Válek", "text": "Jaroslav Válek\n\nJaroslav Válek (17. září 1932, Kroměříž – 3. května 1982) byl redaktor, herec, humorista a komik známý jako „Smutný muž“. \n\nJaroslav Válek se narodil 17. září 1932 v Kroměříži jako druhorozený (jeho bratr Zdeněk Válek se narodil dva roky předtím). Jeho otcem byl Antonín Válek (povoláním krejčí), matkou Marie Válková. Obecnou a měšťanskou školu absolvoval v Kroměříži, ve studiu pak pokračoval na Obchodní akademii, kde svoje středoškolské studium ukončil v roce 1951 maturitou. První zaměstnání Jaroslava Válka bylo v zemědělské škole, kam nastoupil jako účetní a pokladník. Svá vysokoškolská studia absolvoval na Pedagogické fakultě Masarykovy univerzity v Brně (byl promovaným výtvarným pedagogem a měl malířské nadání, byl dobrý kreslíř – karikaturista). Během svých studií se věnoval i jazykové přípravě – uměl německy, anglicky, španělsky, rusky a částečně též francouzsky. Učitelování se Jaroslav Válek věnoval po skončení fakulty jen krátce, protože se poměrně záhy orientoval na herectví: začínal jako ochotník a pak se (shodou okolností) z něj stal estrádní komik. \n\nJiž od mládí inklinoval k legraci, měl dobrou paměť a velice snadno se učil. Přesto byl ve studiu svědomitý. Sám si vymýšlel vtipné výstupy a svými nápady přispíval i humoristovi Jiřímu Štuchalovi, který mu byl ochoten „za povídku“ zaplatit i 35 korun.\n\nPo invazi vojsk Varšavské smlouvy do Československa v srpnu 1968 emigroval Jaroslav Válek do Švýcarska. Československo propagoval při každé vhodné příležitosti, pracoval v krajanských spolcích, pro švýcarský Sokol navrhl a zhotovil prapor k příležitosti sletu ve Vídni. V obci Therwil (v okrese Arlesheim v kantonu Basilejské země) ve Švýcarsku si koupil solidní byt. Později si pořídil patro vily na pláži u Středozemního moře ve španělském městě Peniscola (v provincii Castellón). Rád hrával pravidelně tenis. Dne 3. května 1982 po odpálení míčku na kurtu vykřikl, chytil se za srdce a zemřel s tenisovou raketou v ruce. Náhrobek na hřbitově v Therwilu, kde je místo jeho posledního odpočiknu, je ozdoben stylizovanými brýlemi a buřinkou. To jsou atributy Smutného muže – postavy, kterou Jaroslav Válek během svého života stvořil a která (v rozhlase a televizi) několik let bavila posluchače a diváky. \n\nJednoho dne se Jaroslav Válek setkal v Brně náhodou s kamarádem ze školních let, hudebníkem (trumpetistou) Jaromírem Hniličkou, který právě pospíchal na sraz kapely. Kapela měla právě před týdenním zájezdem do jižních Čech, ale jejich konferenciér (herec a komik Lubomír Černík (1924–1978)) ležel tou dobou „doma v deliriu“. \n\nA tak namísto Lubomíra Černíka jel s kapelou do jižních Čech Jaroslav Válek. Při vystoupení byl oblečen do stejných šatů, jako členové kapely. Jenže šaty byly o šest čísel větší, takže sako muselo být vzadu sepjato kolíčkem na prádlo, což konferenciéra nutilo zaujímat pozici neustále „lícem k obecenstvu“. Dlouhé nohavice jej pak nutily, aby se při odchodu z jeviště pokaždé odšoupal stranou po způsobu „siamských tanečnic“ (a tak zamezil přišlápnutí nohavic). Ačkoliv Jaromír Válek vystupoval jako normální konferenciér, sklízel u obecenstva kladný ohlas umocněný ještě nejapným chichotáním mladých hudebníků, kteří nepostrádali smysl pro humor.\n\nV jedné ochotnické šatně nalezl hudebník Stanislav Veselý (hráč na trombón) buřinku, kterou těsně před tím, než Jaroslav Válek vstoupil na jeviště, nasadil konferenciérovi na hlavu. Staromódní pokrývku hlavy využil Válek k tomu, že začal hovořit sice stejný text jako vždycky, ale jazykem starého podivína, který se tvářil uraženě, když se někdo smál tomu, co on myslí vážně. Jeho výstup měl u publika mnohonásobně větší úspěch než tomu bylo dosud.\n\nJak postupovala mise kapely po divadélkách jižních Čech, podařilo se „vypůjčit si“ v dalších šatnách postupně kajzrrok (dlouhý černý pánský kabát, uzavřený a se šosy), manžety, psí dečky, brýle a tvrdý límec. Tak vznikla figura „Smutného muže“. \n\nTato originální figura se téměř nepohybovala, neměnila smutnou intonaci hlasu, ani jednou jedenkrát se neusmála (téměř nulová mimika obličeje), mluvila spisovně a pomalu monotónním poněkud huhňavým hlasem. Tímto způsobem Jaroslav Válek přednášel své vypointované krátké autorské monology, které se hemžily mnoha podivnými jmény jeho imaginární a přepočetné rodiny, které už samy o sobě vyvolávaly u posluchačů salvy smíchu: Spytihněv, Anežk, Neklan, Simeon, Thymián, Hostivít a další.\n\n\n"}
{"id": "1519907", "url": "https://cs.wikipedia.org/wiki?curid=1519907", "title": "Stux Gallery", "text": "Stux Gallery\n\nStux Gallery je galerie současného umění v New Yorku. Otevřena byla v prosinci 1980 v Bostonu (Newbury Street) galeristou Stefanem Stuxem a jeho manželkou Lindou Stuxovou. Později byla otevřena pobočka v New Yorku (Spring Street), přičemž v provozu zůstala i původní bostonská galerie. Ta byla uzavřena v roce 1988. Činnost newyorské galerie byla ukončena v roce 1993. V roce 1996 byla znovu otevřena, tentokrát na manhattanské 20. ulici. Od roku 2004 se nacházela na 24. ulici a v roce 2014 byla přemístěna na 57. ulici. Počínaje rokem 2017 se galerie nachází v historické budově na Upper West Side (Salon STUX West). Koncem osmdesátých let byla galerie v \"The New York Times\" označena za nejlepší galerii roku. Svá díla ve Stuxově galerii vystavovali například Ultra Violet, Elaine Sturtevant a Andres Serrano.\n"}
{"id": "1519911", "url": "https://cs.wikipedia.org/wiki?curid=1519911", "title": "Matt Mullican", "text": "Matt Mullican\n\nMatt Mullican (* 18. září 1951 Santa Monica) je americký výtvarník. Jeho otcem byl malíř Lee Mullican a matkou malířka Luchita Hurtado, původem z Venezuely. Studoval na CalArts, kde v roce 1974 získal titul BFA. Jeho dílo bylo vystavováno například v newyorském Metropolitním muzeu umění a Muzeu moderního umění, v mnichovském Domě umění či losangeleském Muzeu současného umění. V roce 2018 měl výstavu s názvem \"The Feeling of Things\" v milánském muzeu Pirelli HangarBicocca. Téhož roku uvedl svou tzv. „performativní přednášku“ v pražském Veletržním paláci. Mullican přednášel například na Kolumbijské univerzitě nebo na Hochschule für bildende Künste Hamburg v Hamburku.\n\n"}
{"id": "1519916", "url": "https://cs.wikipedia.org/wiki?curid=1519916", "title": "US Open 2019 – kvalifikace ženské dvouhry", "text": "US Open 2019 – kvalifikace ženské dvouhry\n\nKvalifikace ženské dvouhry na US Open 2019 probíhala před zahájením hlavní soutěže od 19. do 23. srpna 2019 v areálu Národního tenisového centra Billie Jean Kingové.\n\nKvalifikace se zúčastnilo sto dvacet osm hráček, z nichž v rámci tříkolové soutěže postoupilo dvacet dva do navazujícího ženské dvouhry, včetně šesti tzv. šťastných poražených.\n"}
{"id": "1519919", "url": "https://cs.wikipedia.org/wiki?curid=1519919", "title": "Carpow", "text": "Carpow\n\nCarpow, starověká římská pevnost, ležela na území dnešního Skotska, a to na soutoku řek Tay a Earn. \n\nVzhledem k rozloze téměř 12 hektarů šlo o jednu z velkých pevností. Posádku tvořily postupně dvě legie, Legio II Augusta a Legio VI Victrix. Pevnost postavili z trvanlivého, odolného materiálu: z kamene a cihel, střešní krytinu tvořily tašky. Sloužila od druhé poloviny 2.  století do začátku 3.  století, zejména v době kampaně Septimia Severa v této oblasti mezi léty 208 a 211. Kvůli poloze na jižní straně ústí Tay však nemohla být používána jako základna pro jeho útoky na sever a pravděpodobně byla postavena v roce 185 za vlády římského císaře Commoda, aby podporovala jeho kampaně. Lokalita zatím nebyla celá prozkoumána, ale pravděpodobně právě odtamtud byly zásobovány římské jednotky v okolí. \n\nPevnost Carpow se v ravennské Kosmografii zřejmě nazývá “Horrea Classis” nebo “Poreo Classis”.\n\nPevnost Carpow ležela na pobřežní pláni na jižním břehu řeky Tay přibližně kilometr na východ od soutoku Tay s řekou Earn. Řeka Tay ústila do moře na východ od pevnosti, která díky tomu měla přístup k Severnímu moři.\n\nV době, kdy byla v pevnosti posádka, ležel Antoninův val od ní na jih a její okolí obývali lidé, o nichž se v římských pramenech hovořilo jako o Kaledoncích. V následujících desetiletích Římané místní obyvatele nazývali Pikty. Jejich důležitá pevnost Clatchard Craig ležela na kopci bezprostředně na východ od pevnosti Carpow. \nCarpow je v současnosti také název vesničky, která se skládá z několika domů na východ od ústí řeky Earn. Tato obydlí částečně stojí na území bývalé pevnosti a jediným viditelným zbytkem je její severní hradba. Dochovala se v podobě vyvýšeniny vysoké přibližně 1,6 metru. \n\nPři pohledu z výšky, zejména z letadla, však lze rozeznat celý čtyřúhelníkový obrys hradeb pevnosti a zbytky budovy vojenského velitelství (\"principia\"). Jak \"principia\", tak dům velitele pevnosti měly střechy kryté taškami se symbolem šesté legie. K jejímu čestnému titulu ‘PF’, zkratce ‘\"Pia Fidelis\"’ (zbožná a věrná) bylo připojeno písmeno ‘B’ poukazující na titul ‘Britannica’ - udělený za vítězství v Británii. Tentýž titul nosil císař Severus a jeho synové. Těchto tašek bylo objeveno více než 200. \n\nAž v roce 1783 si tamější obyvatelé uvědomili, že Carpow je spojen s Římany, a to díky nepochybným známkám římské vojenské přítomnosti. \n\nVýzkum v této lokalitě probíhal v letech 1961–1962, poté v letech 1964 až 1979. Byly objeveny mince, z nichž plyne, že pevnost byla obsazena mezi koncem 2. století a na začátku 3. století. Nejranější nalezená mince byla silně opotřebovaná a spadá do doby vlády císaře Hadriána. Zatím poslední nalezená mince byla objevena ve výtečném stavu a pochází z doby, kdy vládl římský císař Caracalla. \n\nPři vykopávkách byly nalezeny budovy \"principia\", \"praetoria\", lázně a sýpka. Nápisy Legio II Augusta a Legio VI Victrix se dochovaly na zlomcích kamenného zdiva, respektive na střešních taškách. \n\n\"Ravennská Kosmografie\", byzantský geografický text sestavený v Ravenně během 8. století, se zmiňuje o místě zvaném buď „Horrea Classis“, nebo „Poreo Classis“, které se zřejmě nachází ve východních nížinách Skotska. \n\nSlova „Poreo Classis“ nedávají smysl, proto snad jde o chybu písaře, ale může jít také o latinskou verzi staršího britského místního jména, což by mohlo lépe vysvětlit moderní prvek „Pow“. “Horrea Classis” se dá z latiny přeložit jako “námořní sklady”. \n\nNěkolik vědců došlo k závěru, že právě pevnost Carpow díky tomu, že ležela u moře a měla velkou sýpkou, je „Horrea Classis“. \n"}
{"id": "1519920", "url": "https://cs.wikipedia.org/wiki?curid=1519920", "title": "Viktorie Pruská", "text": "Viktorie Pruská\n\nViktorie Pruská (\"Frederika Amálie Vilemína Viktorie;\" 12. dubna 1866, Postupim – 13. listopadu 1929, Bonn) byla druhou dcerou německého císaře a pruského krále Fridricha III. a jeho manželky Viktorie Sasko-Koburské, dcery královny Viktorie. Pro veřejnost byla princeznou Viktorií, ale v rodině jí říkali \"Moretta\" nebo \"malá Vicky\".\n\nViktorie byla pokřtěna na babiččiny narozeniny 24. května 1866 v paláci v Postupimi. Jako její sestry Sofie a Markéta byla Viktorie oddaná matce a přijala anglické způsoby.\n\nV roce 1881 Alexandr Battenberský, který byl v roce 1879 vybrán za bulharského panovníka, navštívil na příkaz Viktoriiny matky pruský dvůr. Jelikož její matka i babička Alexandra (neboli \"Sandra\") považovaly za vhodného nápadníka, Viktorie rychle přijala jejich nadšení a zamilovala se do něj. Sandro byl stejně jako jeho bratři považován za mimořádně přitažlivého, protože byl štíhlý a temperamentní. Viktorie naopak nebyla hezká dívka, byla popisována jako \"divoká skandinávská žena, která měla hodně z moudrosti své matky a něco z výstřednosti svého bratra Willyho\".\n\nPřestože její rodiče chtěli, aby se Viktorie za Sandra provdala, její dědeček, císař Vilém I. a jeho kancléř Otto von Bismarck byli proti tomuto sňatku. Obávali se, že by Viktoriin sňatek se Sanderem urazil ruského cara Alexandra III., kterého Sandrovy kroky v Bulharsku dráždily. Přes veškerou snahu museli Viktoriini rodiče ustoupit a mladá princezna se vzdala veškeré naděje na sňatek se Sandrem.\n\nViktorie se nakonec 19. listopadu 1890 provdala za Adolfa ze Schaumburg-Lippe, nejmladšího syna Adolfa I. ze Schaumburg-Lippe. Manželství zůstalo po časném potratu v prvních měsících manželství bezdětné. Adolf zemřel v roce 1916.\n\nAč byla během první světové války technicky na německé straně, velmi sympatizovala s Británií. Po válce se setkala se svým bratrancem, britským králem Jiřím V., a vyjádřila přání, aby byli všichni brzy přátelé. Jiří jí řekl, že si nemyslí, že by to mohlo být v následujících letech možné.\n\n19. listopadu 1927 se Viktorie navzdory silnému nesouhlasu sourozenců provdala za Alexandra Anatoljeviče Zubkova, ruského uprchlíka popisovaného jako \"tanečník\", který byl o 35 let mladší než ona. Viktoriiny finance byly v nejistém stavu a Zubkov pokračoval v rozhazování peněz za svou vlastní zábavu a jen zřídka se vracel do manželského domu. Nakonec byla Viktorie nucena zavolat komisaře a prodat obsah paláce Schaumburg v aukci, kterou vedl kolínský dražitel M. Lempertz. Prodej přitahoval mnohem menší zájem než se očekávalo a časopis \"The Times\" označil velkou část nabídky za \"bezduchou\"; odhadovalo se, že výnosy z dražby by pokryly pouze třetinu jejích dluhů (které čítaly 900.000 marek nebo 45.000 liber šterlinků). Poté, co opustila palác Schaumburg, se přestěhovala do jednolůžkového zařízeného pokoje na bonnském předměstí Mehlem. Měla v úmyslu se se Zubkovem rozvést, a to z důvodu jeho chování, které vyústilo ve vyhnání z Německa a protože \"manželské vztahy neexistovaly\". Několik dní po zveřejnění tohoto oznámení však onemocněla zápalem plic a 13. listopadu 1929 v nemocnici v Bonnu zemřela.\n\n\n"}
{"id": "1519921", "url": "https://cs.wikipedia.org/wiki?curid=1519921", "title": "Community Shield 2019", "text": "Community Shield 2019\n\nCommunity Shield 2019 byl 97. ročník anglické fotbalové soutěže Community Shield. Jde o zápas mezi vítězem Premier League a vítězem FA Cupu. Protože vítězem Premier League 2018/19 i FA Cupu 2018/19 se stal Manchester City, jeho soupeřem byl Liverpool, druhý tým z Premier League 2018/19. Zápas se odehrál 4. srpna 2019 na stadionu Wembley v Londýně.\n\nManchester City obhájil vítězství z roku 2018, když po remíze 1:1 vyhrál 5:4 na penalty.\n\nUž po 12. minutách hry se do vedení dostal Manchester City. Dlouhý pas Vincenta Kompanyho sklepl Kevin De Bruyne na Davida Silvu a ten prodloužil na Raheema Sterlinga, který se z hranice malého vápna trefil Alissonovi mezi nohy a s velkým štěstím míč nakonec doskákal do sítě. Ve druhé půli se v těsné blízkosti brány Manchesteru dostal k míči Virgil van Dijk, avšak jeho střela se odrazila od vnitřní části břevna na zem a poté pryč z brankové čáry. V 77. minutě se Liverpoolu povedlo srovnat na 1:1, když se po centru van Dijka dostal k hlavičce Joël Matip a z bezprostřední blízkosti vstřelil vyrovnávací gól. V samotném závěru utkání se dostal do velké šance Mohamed Salah a poté, co Claudio Bravo jeho střelu pouze vyrazil, se dostal ještě k hlavičce, kterou vykopl z brankové čáry nůžkami obránce Citizens Kyle Walker. Utkání se tak dostalo do penaltového rozsřelu a jediným nepřesným exekutorem se stal Georginio Wijnaldum, jehož střelu vlevo brankář Bravo úspěšně zneškodnil. Gabriel Jesus poslední penaltu proměnil a Manchester City tak získal trofej pro vítěze Community Shield 2019.\n"}
{"id": "1519922", "url": "https://cs.wikipedia.org/wiki?curid=1519922", "title": "Jugoexport (budova)", "text": "Jugoexport (budova)\n\nJugoexport je název budovy původně navržené pro společnost stejného názvu. Nachází se v hlavním městě Srbska, v Bělehradě, v blízkosti Náměstí republiky, na Kolarčevě ulici. V současné době je chráněná jako kulturní památka. \n\nPětipatrová rohová budova vznikla v duchu tehdy v místně populárním stylu akademismu. Nápadné na ní je především ornamentální provedení fasády, která má četné plastiky a sochy. Na nich se podílela řada umělců, včetně českého sochaře Karla Pavlíka nebo srbského sochaře italského původu, Giuseppe Pino Grassiho. Sochy představují Atlase držícího zeměkouli, muže s tradičními čepicemi šajkača, lvy apod. \n\nStavební práce na budově byly zahájeny v roce 1920; byla dokončena v roce 1923 podle návrhu českého architekta Matěje Blechy, který v oblasti Balkánu působil ještě před první světovou válkou. Vznikla pro potřeby Jugoslávské banky. \n\nPo znárodnění soukromých podniků v roce 1947 byla budova dána do užívání společnosti Jugoexport. Pro ten sloužila až do roku 2001, kdy firma zkrachovala. Vlastníkem byl stát, který nebyl schopen stavbu dlouhou dobu prodat. Důvodem byl její špatný technický stav, zastaralost a vysoké provozní náklady. V roce 2016 stavbu koupil srbský podnikatel Petar Matijević a měla být přebudována na čtyřhvězdičkový hotel. Stavební práce na adaptaci objektu byly zahájeny v roce 2017 a pokračovaly v následujících letech. Byl otevřen jako \"Hotel Centar\". \n\n"}
{"id": "1519926", "url": "https://cs.wikipedia.org/wiki?curid=1519926", "title": "Smultron", "text": "Smultron\n\nSmultron je textový editor pro operační systém MacOS. Textový editor je určený pro pokročilé uživatele i začátečníky. Jeho ideou je, aby byl účinný a jednoduchý pro všechny a vhodný pro úpravu jakýchkoliv textových dokumentů. Stvořený pro práci s prostým textem, tvorbou webových stránek a psaním skriptů.\n\nZa programem stojí švédský vývojář Peter Borg, který ho představil v roce 2004. Kromě textové editoru vyvinul ještě programy s názvy Lingon a Sandkorn, také dostuné pouze pro operační systém MacOS. Původně byl Smultron dostupný jako program typu open source. V současnosti je dostupný na Apple Store a je placený, nicméně uživatelé mají možnost si vyzkoušet jeho demoverzi. \n\nPo pěti letech po jeho uvedení mezi uživatelskou veřejnost oznámil, že nebude vyvíjet nové a další verze. V tomto roce představil verzi 3.6beta1. I přesto v následujícím roce 2010 uvedl verzi 3.8 jakožto placenou aplikaci na Apple Store. S každou novou verzí až do nynější představil nové funkce a vylepšení. Samozřejmě novější verze aplikace Smultron vyžadují adekvátní verze operačního systému MacOS (verze 11 vyžaduje operační systém MacOS 10.13+). \n\nProgram je vyvinutý programovacím jazykem Objective-C za užití Cocoa Api. Vhodný program pro všechny užitele, v současnosti dokáže syntakticky zabarvovat text pro více než 100 programovacích jazyků. Práci usnadňuje možností rozdělit si pracovní plochu na dvě okna, v levé straně uživatel vidí seznam dokumentů, má funkci pro porovnávaní verzí dokumentů, které byly naposledy uloženy. Umožňuje i práci pomocí příkazů jako v příkazové řádce.\n\nS novými verzemi přišla možnost okamžitého ukládání na iCloud nebo například možnost pracovat v tmavém grafickém módu.\n\nPodporuje verze v těchto jazycích - angličtina, arabština, čínština (zjednodušená), čínština (tradiční), dánština, finština, francouzština, hebrejština, holandština, italština, japonština, korejština, němčina, norština, portugalština, ruština, řečtina, španělština a švédština. Demo verze je dostupná bez funkčních omezení, ale nelze dokumenty ukládat.\n\nTextový editor barevně odlišuje syntax u těchto programovacích jazyků:\n\nActionScript, Active4D, Ada, AMPL, Ansible, Apache, AppleScript, Arduino, Assembler Atmel AVR, Assembler x86, Assembler MIPS, Assembler PPC, ASP - JavaScript, ASP - VB, ASP.NET - C#, ASP.NET - VB, AWK, Batch, C, C++, C#, Ceylon, Clojure, Cobol, CoffeeScript, ColdFusion, Crystal, Csound, CSS, CUDA, D, Dart, Diff, Dylan, Eiffel, Elm, Erlang, eZ Publish, F#, Final Cut Pro XML, Fortran, Fountain, FreeFem++, GEDCOM, GIFT, GNU Assembler, Go, Gravity, Groovy, Hack, Haskell, Header, HTML, IDL, Idris, Java, JavaFX, JavaScript, JSON, JSP, Julia, Kotlin, LaTeX, LESS, LilyPond, Lisp, Logtalk, LSL, Lua, Make, Markdown, MathProg, Matlab, Metal, MetaPost, MEL, Metaslang, Modula-2, Multi User Forth, MySQL, Nemerle, NEURON, nginx, Nim, Notation3, NPL, Objective Caml, Objective-C, Ox, PARI/GP, Pascal, PDF, Perl, PHP, Plist, PostScript, PowerShell, Processing, Prolog, Python, Quanty, R/S-PLUS, Rebol, RHTML, Ruby, Rust, SAS, Sass/SCSS, Scala, Scheme, Servoy JavaScript, SGML, Shell, Smalltalk, SML, SQL, Stata, Strings, Stylus, SuperCollider, SVG, Swift, Tcl/Tk, TorqueScript, Turtle, TypeScript, Udo, UnityScript, VB, Verilog, VHDL, WebAssembly, Xcode config, XLIFF, XML, XQuery, YAML, Zimbu\n"}
{"id": "1519930", "url": "https://cs.wikipedia.org/wiki?curid=1519930", "title": "Berthold Bartosch", "text": "Berthold Bartosch\n\nBerthold Bartosch (29. prosince 1893 – 13. listopadu 1968) byl filmař, narozený v Polaunu v české části Rakousko-Uherska (nyní součástí České republiky).\n\nPřestěhoval se do Vídně, kde studoval architekturu. Po ukončení studia začal vytvářet vzdělávací animované filmy „pro masy“. Některá z jeho dřívějších děl byla přísně vzdělávací (například geografické filmy); další, jako je komunismus a humanita. Měl v sobě dva předpoklady pro to, aby se stal skutečným animátorem, individualismus a vrozená vášeň pro vynálezy. Od nikoho se nenaučil technickým postupům, raději to zvládl sám.\n\nPřestěhoval se do Berlína, aby otevřel oddělení Hanslickovy produkční společnosti. Poté, co se přestěhoval do Paříže spolu se svou novomanželkou Maria Ebel, začal pracovat v malé místnosti poblíž severního hřbitova. Zorganizoval dílo a kombinoval trojrozměrné obrazy se stínovaným podsvícením, které poskytl stroj vlastního vynálezu. Aby vytvořil hloubku ostrosti, kterou nenabízejí jednoduché kresby, umístil kameru pohybové akce svisle kolem pracovní plochy tvořené několika úrovněmi skleněných desek. Tato technika se nyní nazývá multiplane. Na každé z nich uspořádal scénografické prvky nebo vyříznuté postavy, přičemž osvětlení přicházelo zespodu. Ve snaze změkčit tvrdé linie kreseb a tuhost animace vytvořil tlumenou atmosféru rozostřením skleněných desek běžným mýdlem a častým využíváním superpozice.\n\nV posledních letech se Bartosch věnoval malbě. Zemřel v roce 1968.\n\nV roce 1920 se přestěhoval do Berlína a spolupracoval s Lotte Reinigerovou na jejích animacích papírové siluety:\n\n\nBartosch vytvořil to, co někteří považují za první víceplošnou kameru, aby dosáhli některých efektů pro tyto filmy.\n\nV roce 1930 se Bartosch přestěhoval do Paříže a vytvořil třicetiminutový film s názvem „L'Idée“ (The Idea), jímž je nejvíce připomínán. Film je popisován jako první vážné, poetické tragické dílo v animaci. Postavy a kulisy filmu byly složeny z několika vrstev různých typů papíru, od poloprůhledného až po silnou lepenku. Speciální efekty, jako jsou halo, kouř a mlha, byly vytvořeny s pěnou rozprostřenou na skleněných deskách a osvětlenými zezadu. Bartosch založil film na bezeslovném románu dřevořezů Franse Masereela, The Idea (1920).\n\nL'idee, když byl vydán v roce 1933, představoval skóre skladatele Arthura Honeggera, včetně ondes Martenota, který je považován za první použití elektronického hudebního nástroje ve filmové historii. Následující rok, Franz Waxman skóre pro Liliom (1934) používal theremin.\n\nOd roku 1933 do roku 1938 Bartosch pracoval na protiválečném filmu \"St Francis\" nebo \"Nightmare and Dreams\", což je 25minutový kus financovaný Thoroldem Dickinsonem. Když nacisté napadli Paříž, uložil film do Cinémathèque française. Film byl během nacistické okupace zničen a existuje jen několik statických obrázků.\n\nV roce 1948 strávil rok prací pro UNESCO v Paříži, kde vyučoval George Dunninga, animátora narozeného v Kanadě, známého pro jeho zapojení do animovaného filmu Beatles \"Yellow Submarine\" (1968).\n\n"}
{"id": "1519932", "url": "https://cs.wikipedia.org/wiki?curid=1519932", "title": "André Leon Talley", "text": "André Leon Talley\n\nAndré Leon Talley (* 16. října 1949 Washington, D.C.) je americký módní novinář. Vyrůstal u prarodičů na jihu USA v éře Jima Crowa. Studoval na Severokarolínské centrální univerzitě, kde v roce 1970 získal titul BA z francouzské literatury. Později získal stipendium na Brownovu univerzitu, kde roku 1972 získal titul MA z téhož oboru. Počínaje rokem 1974 pracoval v ateliéru Andyho Warhola zvaném The Factory a zároveň ve Warholově časopisu \"Interview\". Později pracoval pro módní periodika \"Women's Wear Daily\", \"W\" a nakonec i \"Vogue\". V roce 2008 měl malou cameo roli ve filmu \"Sex ve městě\".\n\n"}
{"id": "1519934", "url": "https://cs.wikipedia.org/wiki?curid=1519934", "title": "Rue Commines", "text": "Rue Commines\n\nRue Commines je ulice v Paříži v historické čtvrti Marais. Nachází se ve 3. obvodu.\n\nUlice vede od křižovatky s \"Rue de Turenne\" a končí na křižovatce s \"Boulevardem des Filles-du-Calvaire\", kde na ni navazuje \"Rue Oberkampf\".\n\nUlice byla otevřena v roce 1804 na místě bývalého kláštera Notre-Dame du Calvaire pod názvem \"Rue Neuve-de-Ménilmontant\". V roce 1864 získala své současné jméno. Philippe de Commynes (1447–1511), po kterém je nazvána, byl vlámský státník a historik.\n\n\n"}
{"id": "1519938", "url": "https://cs.wikipedia.org/wiki?curid=1519938", "title": "Patrik Hradecký", "text": "Patrik Hradecký\n\nPatrik Hradecký (* 6. dubna 2001 Domažlice) je český multižánrový zpěvák, muzikant a herec. Mnohonásobný vítěz nejrůznějších pěveckých soutěží (Zpěváček, Pražský pěvec, LittleStar, Soutěže ZUŠ, Oběžná dráha, Karlovarský skřivánek, Písňová soutěž B. Martinů atd.) a držitel několika ocenění (2× Cena hejtmana Plzeňského kraje za vzornou reprezentaci, Cena Perla Plzeňského kraje, Cena Bohuslava Martinů za interpretaci, Cena Bulharský křišťál za průzračný hlas, atd.). Od roku 2015 je ho možno znát z YouTube, kam nahrává vlastní hudební tvorbu, ale i covery nejrůznějších písní od předních českých zpěváků. Kromě svých sólových projektů vystupuje také společně se svým bratrem Hynkem Hradeckým, s nejrůznějšími lidovými, dechovými, swingovými a tanečními kapelami či orchestry.\n\nS aktivním sólovým vystupováním začal po vítězství v pěvecké soutěži v roce 2010. Po tomto jeho vítězství přišla celá řada dalších prestižních soutěží, kde si vyzpíval spousty předních míst a cen.\n\nV roce 2015 se rozhodl společně se svým bratrem natáčet písně na YouTube, kde se posléze dostavilo mnoho pozitivních ohlasů a hudebních nabídek, po několika videoklipech se rozhodli vydat své první a rovnou autorské album s názvem \"Když se usmíváš\" (2017).\n\nJejich vlastní repertoár se tak rozrostl o mnoho vlastních písní, které jsou hrány na nejrůznějších rádiových stanicích. Spolu s účinkováním v hudebních pořadech na vlnách Českého Rozhlasu, Proglas a jiných se dostavily i nabídky od nejrůznějších televizí (Česká televize, TV NOE, ÓČKO TV atd.). \n\nNyní studuje SŠINFIS, koncertuje a nahrává písně s nejrůznějšími hudebními tělesy.\n\n\n\n \n"}
{"id": "1519939", "url": "https://cs.wikipedia.org/wiki?curid=1519939", "title": "Seznam školních stávek pro klima", "text": "Seznam školních stávek pro klima\n\nToto je seznam stávek klimatického hnutí Školní stávky pro klima\n"}
{"id": "1519941", "url": "https://cs.wikipedia.org/wiki?curid=1519941", "title": "McDermott &amp; McGough", "text": "McDermott &amp; McGough\n\nMcDermott & McGough je dvojice americký fotografů a malířů, kterou tvoří David McDermott (* 1952 Hollywood) a Peter McGough (* 1958 Syracuse). Oba studovali na Syracuské univerzitě, ale poprvé se setkali až v New Yorku o několik let později. Ve své fotografické tvorbě využívají různé historické techniky, jako jsou kyanotypie a gumotisk. Zachycují témata, jako jsou populární umění a kultura, náboženství, medicína, reklama, móda a sexuální chování. Svá díla dvojice vystavovala například v newyorském Novém muzeu, v Muzeu amerického umění Whitneyové či v pařížském Centre Georges Pompidou.\n"}
{"id": "1519952", "url": "https://cs.wikipedia.org/wiki?curid=1519952", "title": "55. ročník udílení Oscarů", "text": "55. ročník udílení Oscarů\n\n55. ročník udílení Oscarů proběhl 11. dubna 1983 v Pavilonu Dorothy Chandlerové v Los Angeles a udílel ocenění pro nejlepší filmařské počiny roku 1982. Udílení dominoval snímek \"Gándhí\", který byl nominován v jedenácti kategoriích a osm z nich proměnil ve vítězství. Herečka Jessica Lange byla nominována ve dvou kategoriích, Nejlepší herečka v hlavní a vedlejší roli.\n\nVítězové v dané kategorii jsou uvedeni tučně.\n"}
{"id": "1519953", "url": "https://cs.wikipedia.org/wiki?curid=1519953", "title": "Anežka Akvitánská (manželka Ramira I.)", "text": "Anežka Akvitánská (manželka Ramira I.)\n\nAnežka Akvitánská (\"Agnés\") byla jako druhá manželka krále Ramira I. aragonskou královnou. Spekuluje se, zda byla dcerou Viléma VI. nebo Viléma VII. Akvitánského, a pravděpodobně se znovu provdala za hraběte Petra I. Savojského.\n\nPo smrti své manželky Ermesindy z Bigorre se Ramiro I. Aragonský oženil se ženou jménem Anežka. Věří se, že Anežka přežila svého manžela, který zemřel 8. května 1063, asi po desetiletém manželství. Zřejmě spolu neměli žádné děti. Protože je její jméno často užívané v akvitánské vévodské rodině a Ramirova rodina s touto vévodskou často uzavírala sňatky, míní se, že Anežka z této vévodské rodiny pocházela, ač její původ není zcela znám. Možná byla dcerou Viléma VI., možná Viléma VII. Akvitánského.\n\nSpekulovalo se, že manželka hraběte Petra I. Savojského, \"Anežka, dcera Viléma z Poitou\", byla dcerou Viléma VII. Je ale možné, že to také mohla být ovdovělá aragonská královna, pokud by se za Ramira provdala ve velmi brzkém věku.\n"}
{"id": "1519957", "url": "https://cs.wikipedia.org/wiki?curid=1519957", "title": "Isabela z Urgellu (1071)", "text": "Isabela z Urgellu (1071)\n\nIsabela z Urgellu (\"Isabel d'Urchel;\" ? – 1071) byla aragonskou královnou. Narodila se jako jediná dcera hraběte Ermengola III. z Urgellu a jeho první manželky Adély z Besalú.\n\nV roce 1065 se Isabela provdala za krále Sancha Ramíreze. V roce 1070 se rozvedli a oba bývalí manželé uzavřeli nové manželství.\n\nIsabela měla se Sanchem syna Petra, který zdědil aragonský trůn po otci a stal se králem Petrem I.\n\nIsabela se v roce 1071 znovu provdala za Viléma I., hraběte z Cerdanye, a Sancho se v roce 1076 oženil s Felicií z Roucy, která mu porodila další dva syny, kteří se stali dědici Petra I. - Alfonsa I. a Ramira II.\n"}
{"id": "1519959", "url": "https://cs.wikipedia.org/wiki?curid=1519959", "title": "Michael Zwack", "text": "Michael Zwack\n\nMichael Zwack (1949 – 5. května 2017) byl americký výtvarník.\n\nNarodil se v Buffalu a studoval architekturu na Buffalo State College; později studoval také u Roberta Longa a Cindy Shermanové. V roce 1974 založil ve svém rodném městě galerii Hallwalls, kterou spravuje stejnojmenná nezisková organizace. Později se přestěhoval do New Yorku, kde vystavoval například v Metro Pictures Gallery. Později vystavoval například v salzburské Galerii Thaddaeus Ropac. Jeho dílo bylo rovněž zahrnuto do výstavy The Pictures Generation, která proběhla v roce 2009 v Metropolitním muzeu umění. Zemřel na karcinom plic ve věku 67 let.\n"}
{"id": "1519964", "url": "https://cs.wikipedia.org/wiki?curid=1519964", "title": "Artforum", "text": "Artforum\n\nArtforum je americký časopis zaměřený na současné umění. Vychází deset čísel ročně – měsíčně od září do května a jeden letní speciál. Vychází ve čtvercovém formátu, přičemž každý obal je vytvořen jedním umělcem. Magazín obsahuje rozsáhlé články o umění, recenze výstav, stejně jako recenze knih či sloupky na další témata, jako jsou filmy a populární kultura. Časopis založil John P. Irwin, Jr. v roce 1962 v San Franciscu. V roce 1965 se časopis s novým majitelem přestěhoval do Los Angeles a o dva roky později do New Yorku. Do magazínu přispívali například Thomas McEvilley, Christian Leigh a Roberta Smith.\n"}
{"id": "1519967", "url": "https://cs.wikipedia.org/wiki?curid=1519967", "title": "Presbyteriánská katedrála v Riu de Janeiru", "text": "Presbyteriánská katedrála v Riu de Janeiru\n\nPresbyteriánská katedrála v Riu de Janeiru (port. \"Catedral Presbiteriana do Rio de Janeiro\"), též Presbyteriánský kostel v Riu de Janeiru (port. \"Igreja Presbiteriana do Rio de Janeiro\") je novogotický protestantský reformovaný kostel v Riu de Janeiru na Rua Silva Jardim.\n\nReformovaný sbor v Riu je nejstarším sborem své denominace v Brazílii, byl založen roku 1862. V letech 1927–1934 si sbor zbudoval současný kostel podle návrhu architekta Ascanio Viany. Vitrážová okna z roku 1947 jsou dílem Marie Celiny Simonové. Další významné přestavby se uskutečnily v 90. letech 20. století. Kostel je vystavěn v novogotickém slohu. Není sídlem biskupa, označení katedrála nese jen podle svého vzhledu.\n\nU kostela se nachází bronzové sousoší z roku 2002 věnované pastorovi Mattathiasovi Gomesovi dos Santos, jenž v roce 1926 inicioval výstavbu katedrály, a dále sousoší z roku 2007 připomínající první slavení Večeře Páně podle kalvínského ritu na americké půdě francouzskými hugenoty v roce 1557. Autorem obou sousoší je Joás Pereira dos Passos.\n\n"}
{"id": "1519968", "url": "https://cs.wikipedia.org/wiki?curid=1519968", "title": "Kwanasaurus", "text": "Kwanasaurus\n\nKwanasaurus (\"Orlí ještěr\", v jazyce Ute) byl rod dinosauriforma, žijícího v období pozdního triasu (geologicky věk nor, asi před 215 až 207 miliony let) na území dnešního Colorada. Fosilie tohoto blízkého příbuzného \"pravých\" dinosaurů byly objeveny v sedimentech souvrství Chinle a formálně byl popsán v září roku 2019.\n\nJednalo se o zástupce čeledi Silesauridae, postupně převážně býložravých archosaurů menší velikosti, rozšířených po mnoha oblastech superkontinentu Pangea. \"Kwanasaurus\" byl součástí evoluční radiace silesauridů, kteří představovali sesterskou vývojovou skupinu k rodu \"Asilisaurus\", spolu s popisem druhu \"K. williamparkeri\" byl pro tento klad ustanoven název Sulcimentisauria.\n\n"}
{"id": "1519971", "url": "https://cs.wikipedia.org/wiki?curid=1519971", "title": "Teklenburské hrabství", "text": "Teklenburské hrabství\n\nTeklenburské hrabství (německy \"Grafschaft Tecklenburg\") byl drobný státní útvar na území dnešního Německa, kterému vládli teklenburská hrabata. Nacházelo se v oblasti Dolního Saska a bylo státem Svaté říše římské. Název hrabství pochází od jména hradu Teklenburk, kde měly hrabata své sídlo. Hrabství vzniklo ve středověku v době raného 11. století a zaniklo na začátku 19. století.\n"}
{"id": "1519977", "url": "https://cs.wikipedia.org/wiki?curid=1519977", "title": "Nataša Gáčová", "text": "Nataša Gáčová\n\nNataša Gáčová (* 18. dubna 1977 Kladno) je česká herečka. Žije v Ústí nad Labem.\n\nVyrůstala ve středočeském městě Stochov, kde založila amatérský divadelní soubor Luna Stochov. Po absolvování gymnázia v Novém Strašecí vystudovala pražskou DAMU. V roce 2001 se stala členkou souboru Činoherního studia v Ústí nad Labem. Angažmá zde ukončila v roce 2014 a od té doby hostovala/hostuje v Národním divadle Brno, Divadle X10 a Tygr v tísni v Praze.\n\n\n\n\n\n\n\n\n\n\n\n\n\n"}
{"id": "1519978", "url": "https://cs.wikipedia.org/wiki?curid=1519978", "title": "Ange Leccia", "text": "Ange Leccia\n\nAnge Leccia (* 19. dubna 1952) je francouzský malíř, fotograf a filmař. Narodil se na Korsice. Studoval výtvarné umění a zpočátku se zajímal převážně o malířství a fotografii, později hlavně o video. Natočil přibližně osmdesát krátkých filmů. Patří mezi ně mimo jiné \"Ile de beauté\" (\"Ostrov krásy\", 1996) a \"La mer\" (\"Moře\", 2001). Mezi jeho celovečerní snímky patří \"Nuit bleue\" (\"Modrá noc\", 2010). Kromě Francie vystavoval například v Norsku, Spojených státech amerických a Itálii. Přednášel například na École nationale supérieure d'arts de Paris-Cergy.\n\n\n\n"}
{"id": "1519979", "url": "https://cs.wikipedia.org/wiki?curid=1519979", "title": "Tommy Lawton", "text": "Tommy Lawton\n\nThomas Lawton (6. října 1919 Bolton – 6. listopadu 1996 Nottingham) byl anglický fotbalista a trenér. Hrál na pozici středního útočníka.\n\nLawton hrál amatérsky za Rossendale United, v den svých 17. narozenin se stal profesionálním hráčem Burnley.\n\nV lednu 1937 přestoupil do Evertonu, kde měl na postu středního útočníka nahradit Dixieho Deana. To se také povedlo: v ročnících 1937/38 a 1938/39 se stal králem střelců anglické ligy a v sezoně 1938/39 se stal Everton mistrem. Pak přišla válka a anglická liga se nehrála.\n\nPo válce Lawton přestoupil do Chelsea a v roce 1947 překvapivě do třetiligového Notts County za 20 000 GBP, což byl v té době v Británii rekord. Roku 1950 postoupili do 2. ligy. Roku 1952 přestoupil do jiného druholigového klubu, Brentfordu, kde i zároveň trénoval. V letech 1953 až 1955 hrál za prvoligový Arsenal. Nakonec hrál za Kettering Town v regionální lize jako hrající trenér.\n\nAnglii reprezentoval před válkou a po válce ve 23 zápasech, dal 22 gólů. Během války hrál za Anglii ve 23 zápasech, dal 24 gólů. V roce 1947 hrál ve speciálním zápase za Velkou Británii proti zbytku Evropy, v němž dal 2 góly.\n\n\n\n\n\n"}
{"id": "1519982", "url": "https://cs.wikipedia.org/wiki?curid=1519982", "title": "Flash Art", "text": "Flash Art\n\nFlash Art je italský časopis zaměřený na současné umění. Založen byl v roce 1967 v Římě kritikem Giancarlem Politim a počínaje rokem 1971 sídlí v Miláně. Původně vycházel dvojjazyčně v italštině a angličtině, od roku 1978 vychází dvě samostatná vydání, \"Flash Art Italia\" a \"Flash Art International\". Od roku 1979 pro časopis pracuje kritička českého původu Helena Kontova. Od roku 2006 vychází česko-slovenská edice \"Flash Art Czech & Slovak Edition\". Mezi přispěvatele časopisu \"Flash Art\" patřili mimo jiné Jerry Saltz, Christian Leigh a Octavio Zaya.\n\n"}
{"id": "1519988", "url": "https://cs.wikipedia.org/wiki?curid=1519988", "title": "Robert W. Oliver", "text": "Robert W. Oliver\n\nMons. Robert W. Oliver (* 7. dubna 1960, New York) je americký římskokatolický kněz a sekretář Papežské komise pro ochranu nezletilých.\n\nNarodil se 7. dubna 1960 v New Yorku.\n\nStudoval na Papežské gregoriánské univerzitě v Římě kde získal titul z ekleziologie a na Americké katolické univerzitě kde získal doktorát z kanonického práva.\n\nRoku 1997 se stal profesorem teologie a kanonického práva v Semináři sv. Jana v Bostonu.\n\nDne 27. května 2000 byl vysvěcen na kněze.\n\nV letech 2002-2005 byl asistentem generálního vikáře arcidiecéze Boston. Od roku 2002 do roku 2012 byl také promotorem víry či církevním soudcem v několika amerických diecézích.\n\nRoku 2004 se stal děkanem studentů Semináře sv. Jana, který byl až do roku 2007. Později se stal profesorem kanonického práva na Americké katolické univerzitě.\n\nDne 22. prosince 2012 jej papež Benedikt XVI. jmenoval promotorem víry Kongregace pro nauku víry, nahradil tím Charlese Jude Sciclunu který se stal pomocným biskupem arcidiecéze Malta.\n\nDne 10. září 2014 jej papež František jmenoval sekretářem Papežské komise pro ochranu nezletilých.\n\n"}
{"id": "1519989", "url": "https://cs.wikipedia.org/wiki?curid=1519989", "title": "Lounští z Tieffenthalu", "text": "Lounští z Tieffenthalu\n\nLounský z Tieffenthalu (též \"Launský z Tieffenthalu\", \"Launsky von Tieffenthal\", \"Launsky-Tieffenthal\") je český šlechtický rod původem z Domažlic. \n\nRod Lounských pocházel z Domažlic, kde se jako první člen rodiny připomíná na konci 16. století Havel, který byl členem zdejší městské rady. Jeho nejmladší syn Adam († před 1641) byl v letech 1635–1641 domažlickým konšelem. Po sobě zanechal syny Václava, Daniela a Václava Ferdinanda. \n\nNejvýznamnější osobností a zakladatelem šlechtického rodu se stal (snad nejmladší) Václav Ferdinand († 1690). Jako první člen rodu získal univerzitní vzdělání. Ve druhé polovině 40. let 17. století začal studovat na pražské filozofické fakultě. Když došlo roku 1648 k obležení pražských měst, vstoupil do studentské legie, kde sloužil až do konce obležení jako mušketýr. Po skončení války ve studiu pokračoval, v květnu 1651 se stal bakalářem a v srpnu 1652 získal hodnost magistra filozofie.\n\nKrátce poté, 24. září 1652, byl za zásluhy o obranu pražských měst povýšen do českého šlechtického stavu s predikátem z Tieffenthalu. Získal právo k užívání erbu. Blason: \"Štít dělený, nahoře polcený. V pravém zlatém poli vyniká od dělící čáry polovičný černý zlatě korunovaný orel, který drží ve spáru meč. V levém červeném poli stříbrný zlatě korunovaný lev držící v tlapách černou kouli. Ve spodním stříbrném poli zlatá okřídlená koule mezi dvěma zelenými skalami. Na korunované přílbě s černo-zlatými přikrývadly černo-zlatě pruhované křídlo.\"\n\nPo návratu do Domažlic zastával Václav Ferdinand v letech 1653–57 úřad městského písaře. V letech 1665–1690 zde byl členem městské rady a v letech 1685–1688 dokonce primátorem. Jeho zásluhou získalo město zpět právo kolatury a roku 1671 se mu podařilo prosadil, aby majitel panství Wolf Laminger z Albenreuthu vrátil městu Chodský hrad. \n\nVáclav Ferdinand Lounský z Tieffenthalu byl typickým přikladem novošlechtice, pro kterého nobilitace neznamenala žádnou změnu životního stylu. Byla jen osobním vyznamenáním, ale nikoli odrazovým můstkem k dalšímu postupu ve šlechtické stavovské obci. Lounského potomci mezi stavovskou šlechtu nikdy nepronikli. I v 18. a 19. století byli usazeni v Domažlicích patřili mezi zdejší městskou elitu. V letech 1763–1786 byl Šebastián Lounský z Tieffenthalu městským děkanem. \n\nRod se rozčlenil do řady linií, z nichž jedna se ve druhé polovině 19. století usadila ve Vídni. Jejím zakladatelem byl Jan/Johann (1803–?), který vstoupil do státní služby a stal se odborníkem v oblasti lesnictví. V manželství s Karoline Weber von Webern měl dvě dcery a dva syny, ze kterých se dospělosti dožil jen Robert (1840-?). Protože tato větev žila trvale mimo české země (Robert se narodil v Lublani), nepřijala změny českého pravopisu a nadále užívala příjmení v původní staročeské podobě Launsky.\n\nTaké Robert byl státním úředníkem a dosáhl dosáhl funkce dvorního pokladníka v úřadu nejvyššího komoří ve Vídni. Roku 1894 požádal o přiznání rytířského stavu na základě starobylého původu své rodiny. Císař František Josef I. mu vyhověl 10. listopadu 1894 a listinou z 28. prosince téhož roku byl Robertu Launskému polepšen erb:\n\n\"Štít dělený, nahoře polcený. V pravém zlatém poli vyniká od dělící čáry polovičný černý zlatě korunovaný orel, který drží ve spáru meč. V levém červeném poli stříbrný dvouocasý korunovaný lev držící v předních tlapách hořící černý granát. Ve spodním stříbrném poli zlatá černě okřídlená koule mezi dvěma z okrajů štítu vyrůstajícími skalami přirozené barvy. Na štítě stojí dvě korunované turnajské přílby. Z pravé s červeno-stříbrnými přikrývadly vyrůstá stříbrný dvouocasý držící v předních tlapách korunovaný hořící černý granát. Klenotem na levé přílbě s černo-zlatými přikrývadly jsou zavřená křídla – přední zlaté se zlatou černě okřídlenou koulí, zadní černé.\"\n\nJe pravděpodobné, že česká linie rodu Lounských z Tieffenthalu dosud žije. Mnohem známější je ale větev rakouská, jejíž příslušníci po zániku monarchie a zrušení šlechtických titulů roku 1919 přijali jméno Launsky-Tieffenthal. Robert se stal roku 1993 předsedou Svazu rakouských podnikatelů v papírnictví (\"Vereinigung Österreichischer Papierindustrieller\"), Peter (* 1957) je diplomatem a v letech 2017–2019 byl tiskovým mluvčím spolkové vlády Sebastiana Kurze.\n\n\n"}
{"id": "1519991", "url": "https://cs.wikipedia.org/wiki?curid=1519991", "title": "Leo Gutfreund", "text": "Leo Gutfreund\n\nLeo Gutfreund (1920 Jemnice – 30. října 1941 Tobruk) byl český voják.\n\nLeo Gutfreund byl, stejně jako jeho bratr Arnošt, jemnickým občanem židovské národnosti. Spolu s bratrem utekl před rasovou perzekucí. Dne 2. září odešli do Palestiny a byli od 25. listopadu 1940 do 26. srpna internováni v britském uprchlickém táboře v Atlitu spolu s dalšími ilegálními uprchlíky. Dne 27. srpna 1941 pak Leo vstoupil do československé armády v Haifě a 15. září téhož roku započal vojenský výcvik. Odešel na bojiště u Tobruku a 20. října vstoupil do 1. roty. Zemřel dne 30. října 1941 po zásahu střepinou do hlavy. \n\nPo skončení druhé světové války byl in memoriam povýšen na poručíka a obdržel Československý válečný kříž 1939. Zemřel jako první československý voják u Tobruku.\n"}
{"id": "1520001", "url": "https://cs.wikipedia.org/wiki?curid=1520001", "title": "Mačara", "text": "Mačara\n\nMačara ( Маҷара, მაჭარა - Mačara) je vesnice v Abcházii v okrese Gulrypš na pobřeží Černého moře. Těsně přiléhá k okresnímu městu Gulrypš jihovýchodním směrem. Obec sousedí na severozápadě s abchazským hlavním městem Suchumi a s Dzygutou, od kterých ji odděluje řeka Kjalašur, na severu s Bagbaranem, na severovýchodě s Marchaulem a na jihovýchodě s Pšapem. Obcí protéká řeka Mačara, procházejí jí hlavní silnice spojující Suchumi s Gruzií a také železnice se zastávkou v obci. \n\nOficiálním názvem obce je Vesnický okrsek Mačara \"(rusky Мачарская сельская администрация, abchazsky Маҷара ақыҭа ахадара)\". Za časů Sovětského svazu se okrsek jmenoval Mačarský selsovět \"(Мачарский сельсовет)\".\n\nSoučástí Mačary jsou následující části:\n\n\nPo vyhnání abchazského obyvatelstva v druhé polovině 19. století během mahadžirstva následkem Kavkazské války se do obce nastěhovalo převážně ruské, arménské a gruzínské obyvatelstvo. Obyvatelé zde pěstovali tabák, citrusy, obilí a kukuřici. Věnovali se dále výrobou hedvábí, chovem včel a dobytka. V sovětské éře v Mačaře vznikly tři základní školy: jedna arménská, jedna gruzínská a jedna ruská. Po válce v Abcházii v roce 1993 většina gruzínského obyvatelstva opustila zemi.\n\nDle nejnovějšího sčítání lidu z roku 2011 je počet obyvatel této obce 2640 a jejich složení následovné:\n\n\nPřed válkou v Abcházii žilo v obci bez přičleněných vesniček 1152 obyvatel. V celém Mačarském selsovětu žilo 4209 obyvatel.\n\n"}
{"id": "1520002", "url": "https://cs.wikipedia.org/wiki?curid=1520002", "title": "Hans Zollner", "text": "Hans Zollner\n\nHans Zollner, S.J. (* 19. listopadu 1966 Řezno) je německý římskokatolický kněz, psycholog, profesor a člen Papežské komise pro ochranu nezletilých.\n\nNarodil se 19. listopadu 1966 v Řeznu.\n\nDne 16. září 1990 vstoupil k Jezuitům. Vystudoval teologii a filosofii ve svém rodném městě. Vysvěcen na kněze byl 7. října 1995.\n\nOd roku 2003 je profesor Psychologického institutu Papežské univerzity Gregoriana. Zde působil i jako akademický vicerektor.\n\nZollner je považován za jednoho z předních církevních odborníků v oblasti ochrany nezletilých před pohlavním zneužíváním, zejména v katolické církvi. Je předsedou Centra pro ochranu dětí na Gregorianě.\n\nDne 22. března 2014 jej papež František.jmenoval členem Papežské komise pro ochranu nezletilých.\n\nOd 1. dubna 2017 je poradcem Kongregace pro klérus.\n\nJe čestným profesorem odboru teologie a náboženství Durhamské univerzity.\n\n"}
{"id": "1520003", "url": "https://cs.wikipedia.org/wiki?curid=1520003", "title": "Parlament (Ancien Régime)", "text": "Parlament (Ancien Régime)\n\nParlement (česky \"parlament\") byla francouzská královská soudní instituce v období starého režimu. Jejich funkce byla obdobná jako u odvolacího soudu. Pravomoci byly všem parlamentům pozastaveny v listopadu 1789, k zrušení došlo v září 1790.\n\nParlament jako soudní instituce se objevil v polovině 13. století a postupně se vyvinul v samostatný soud s pravidelným zasedáním. Ludvík IX. jej nechal usídlit na ostrově Cité v dnešním Justičním paláci. V roce 1278 mu Filip III. Francouzský udělil první generální předpis. Od 15. století vzniklo ve Francii dalších 13 parlamentů, ovšem pařížský, díky sídlu krále, mezi nimi získal výjimečné postavení.\n\nOd roku 1443 až do zrušení existovaly následující parlamenty: Douai, Arras, Metz, Nancy, Colmar, Dijon, Besançon, Grenoble, Aix, Perpignan, Toulouse, Pau, Bordeaux, Rennes a Rouen.\n\n"}
{"id": "1520026", "url": "https://cs.wikipedia.org/wiki?curid=1520026", "title": "Marie Klementina Sobieska", "text": "Marie Klementina Sobieska\n\nMarie Klementina Sobieska (\"Maria Klementyna Sobieska;\" 18. července 1702, Oława – 18. ledna 1735, Řím) byla sňatkem s jakobitským pretendentem anglického trůnu Jakubem Františkem Stuartem titulární anglickou královnou. Vnučka polského krále Jana III. byla matkou Karla Eduarda Stuarta a kardinála Jindřicha Benedikta Stuarta.\n\nMarie Klementina se narodila 18. července 1702 ve městě Oława jako dcera Jakuba Ludvíka Sobieského, nejstaršího syna polského krále Jana III., a jeho manželky Hedviky Alžběty Falcko-Neuburské. Její starší sestra Marie Karolína (známá jako \"Charlotte\") se sňatkem stala vévodkyní z Bouillonu.\n\nMarie Klementina byla jako jedna z nejbohatších dědiček Evropy zasnoubena s Jakubem Františkem Stuartem. Britský král Jiří I. byl proti tomuto sňatku, protože se obával, že by se z manželství mohl narodit dědic, který by si nárokoval jeho trůn. Uklidnil ho císař Karel VI. (bratranec Marie Klementiny), který Marii Klementinu zatkl při její cestě do Itálie, kde se měla za Jakuba Františka provdat. Byla držena na zámku v Innsbrucku, ale nakonec byla stráž oklamána a s pomocí Charlese Wogana mohla Marie Klementina prchnout do Bologne, kde byla pro svou bezpečnost před dalším zatčením v zastoupení provdána za Jakuba, který dlel tou dobou ve Španělsku.\n\nOtec Marie Klementiny její útěk schvaloval, prohlásil, že když byla jeho dcera zasnoubena s Jakubem Františkem, měla by \"následovat jeho osud a jeho pohnutky\".\n\nMarie Klementina a Jakub František byli formálně oddáni 3. září 1719 v kapli biskupského paláce v Montefiascone v Itálii, v katedrále Santa Margherita. Po svatbě byli na zvláštní přání papeže Klementa XI. pozváni k pobytu v Římě. Papež je uznával jako krále a královnu Anglie, Skotska a Irska.\n\nPapež jim poskytl papežskou stráž, dal jim Palazzo Muti na náměstí Piazza dei Santi Apostoli v Římě a venkovskou vilu v Albanu. Katolická církev jim také poskytla roční rentu 12.000 korun z papežské pokladnice. Papežové Klement XI. a Inocenc XIII. považovali Jakuba a Marii Klementinu za zákonité a, což je důležitější, katolické panovníky Anglie, Skotska a Irska.\n\nManželský život Jakuba a Marie Klementiny se ukázal jako rozbouřený a nešťastný. Jakub na ni byl zpočátku hodný kvůli její kráse, zatímco ona ho nemilovala kvůli jeho nedostatkům a pasivní povaze. Marie Klementina se spřátelila s vychovatelkou jejího syna, paní Sheldonovou, která se stala její důvěrnicí a oblíbenkyní. Na druhé straně se jí nelíbil vliv Jakubova oblíbence Johna Haye z Cromlixu a jeho manželky Marjorie a údajně měla podezření, že s Marjorií Hayovou Jakub udržuje poměr.\n\nV roce 1725, krátce po narození jejich druhého syna, Jakub vyhodil paní Sheldonovou a přijal proti přáním Marie Klementiny jako strážce svých synů Jamese Murrayho. Marie Klementina manžela opustila a odešla se svou oblíbenkyní Sheldonovou a zbytkem své osobní družiny do konventu svaté Cecílie v Římě. Obvinila svého manžela z cizoložství, zatímco on prohlašoval, že bylo hříšné, že opustila jeho i jejich děti. Na radu kardinála Alberoniho, který tvrdil, že je to její jediná šance proti manželovi, Marie Klementina tvrdila, že James Murray chtěl dát jejím synům protestantské vzdělání. Toto tvrzení jí zajistilo podporu papeže a Španělska proti Jakubovi a soucit veřejnosti, když požadovala, aby se manžel zbavil vévody z Dunbaru a Haysových a přijal zpět paní Sheldonovou. V dubnu 1726 Jakub synům dovolil, aby matku navštívili. Celá záležitost byla v Evropě považována za skandál a byli o ní informováni protijakobitští agenti v Římě. V květnu 1727 Jakub vyhnal prostřednictvím vévody z Lirie Haysovy od svého dvora a v lednu 1728 se s Marií Klementinou v Bologni usmířil.\n\nVe skutečnosti však manželé žili po zbytek manželství odděleně: Jakub preferoval žít v Albanu, zatímco Marie Klementina žila v Palazzo Muti v Římě. Marie Klementina byla náchylná k depresím, většinu času trávila modlitbami a podřizováním se náboženskému půstu a jiným katolickým asketickým rituálům, o nichž se má za to, že hrály roli v tom, proč již Marie Klementina nikdy neotěhotněla. Její sexuální vztahy s Jakubem brzy přestaly; zřídka kdy spolu stolovali, a ačkoli byli oficiálně usmířeni, Marie Klementina se manželovi mimo formální příležitosti vyhýbala. Plnila však funkce, které měla jako jakobitská královna: v červnu 1729 například poskytla audienci Montesquieuovi. Její oblíbenkyně paní Sheldonová oficiálně nežila u dvora, ale Marie Klementina jí poskytla bydliště blízko od ní a nadále ji měla jako svou důvěrnici. Marie Klementina neměla příliš blízký vztah se svým mladším synem, který byl otcovým oblíbencem, ale měla blízko ke staršímu synovi Karlovi, který byl zase oblíbencem matky: například když Karel v roce 1732 onemocněl, pečovala o něj, ač to bylo v Arbinu, a tak se musela setkat s Jakubem.\n\nJejí zdraví bylo jejím asketickým způsobem života oslabeno a postupem času se zhoršovalo. Marie Klementina zemřela ve věku 32 let 18. ledna 1735 a byla pohřbena v bazilice svatého Petra v Římě. Papež Klement XII. nařídil, aby měla státní pohřeb. Papež Benedikt XIV. pověřil Pietra Bracciho, aby v bazilice vytvořil na její památku pomník.\n\nMarie Klementina měla s Jakubem Františkem dva syny:\n\n"}
{"id": "1520027", "url": "https://cs.wikipedia.org/wiki?curid=1520027", "title": "Ross Bleckner", "text": "Ross Bleckner\n\nRoss Bleckner (* 12. května 1949 New York) je americký malíř. Studoval na Newyorské univerzitě a později na CalArts. Svou první vlastní výstavu měl v New Yorku v roce 1975. V roce 1995 proběhla v Guggenheimově muzeu velká retrospektivní výstava jeho tvorby. Vliv na jeho tvorbu má mj. to, že je homosexuál. V některých svých obrazech, jako například \"Small Count\" (1980) a \"Throbbing Heart\" (1994), se inspiroval nemocí AIDS.\n\n"}
{"id": "1520029", "url": "https://cs.wikipedia.org/wiki?curid=1520029", "title": "Sup kapucín", "text": "Sup kapucín\n\nSup kapucín (\"Necrosyrtes monachus\") je nejmenším druhem supa žijícím v Africe. Patří mezi kriticky ohrožené druhy.\n\nSpecifické opeření světle šedohnědé barvy na hlavě od očí dozadu (na temeni hlavy až na krku) dalo tomuto druhu označení kapucín. Přední holá část hlavy je růžová. Na těle má tento sup hnědé peří.\n\nVyskytuje se v otevřených oblastech, na savanách (spíše lesnatých), trnitých buší i poblíž lidských sídel (např. na skládkách) subsaharské Afriky, a to až do nadmořské výšky 4000 m n. m.. Živí se zdechlinami a bezobratlými (většími druhy hmyzu), případně také plazy. Podobně jako jiné druhy supů tedy patří k tzv. \"zdravotní policii\". Protože patří mezi malé druhy supů, má také menší a tenký zobák (zakončený ostrým hákovitým hrotem), kterým sice není schopen roztrhnout kůži na větších mršinách, ale zato se dostane do těla skrz menší otvory mezi kostmi, kam se naopak větší druhy nedostanou.\n\nDosahuje délky 67 až 70 cm a váhy 1,5 až 2,6 kg. Rozpětí křídel se pohybuje v rozmezí 1,7 až 1,8 metru.\n\nSnáší jedno vejce, které oba rodiče inkubují po dobu 48 až 54 dní.\n\nJe ohrožen zejména cílenými otravami pesticidy, dále lovem pro maso a pro potřeby medicíny.\n\nSup kapucín byl v září 2019 chován přibližně v sedmi desítkách evropských zoo. V rámci Česka se jednalo o čtyři zoo:\n\n\nV minulosti byl tento druh chován rovněž v Zoo Olomouc a Zoo Plzeň.\n\nPrvní chov tohoto druhu v Zoo Praha je datován do období 1954 až 1965. Současná etapa chovu započala v roce 2012, kdy byl dovezen pár ze Zoo Plzeň. Na konci roku 2017 žila v pražské zoo tato dvojice. V průběhu roku 2018 byli přivezeni další dva samci a dvě samice (opět ze Zoo Plzeň). Na konci roku 2018 tak byly chovány tři páry.\n\nSupi kapucíni jsou k vidění ve voliérách dravců v dolní části zoo.\n"}
{"id": "1520030", "url": "https://cs.wikipedia.org/wiki?curid=1520030", "title": "The Believer", "text": "The Believer\n\nThe Believer je americký časopis zaměřený na rozhovory, eseje a recenze. Založili jej spisovatelé Heidi Julavits, Vendela Vida a Ed Park a první číslo vyšlo v březnu 2003. Do roku 2015 byl magazín publikován společností McSweeney's. Původně vycházel měsíčně, v letech 2007 až 2014 vycházelo devět čísel ročně a poté každý druhý měsíc. Do časopisu přispívali například Nick Hornby, C. S. Leigh a Greil Marcus.\n\n"}
{"id": "1520034", "url": "https://cs.wikipedia.org/wiki?curid=1520034", "title": "II. třída okresu Svitavy 1981/82", "text": "II. třída okresu Svitavy 1981/82\n\nV soubojích fotbalové II. třídy okresu Svitavy 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1520040", "url": "https://cs.wikipedia.org/wiki?curid=1520040", "title": "Ozoroa", "text": "Ozoroa\n\nOzoroa je rod rostlin z čeledi ledvinovníkovité. Jsou to keře a stromy s jednoduchými střídavými listy a drobnými pětičetnými květy v latovitých květenstvích. Plodem je peckovice. Rod zahrnuje asi 46 druhů a je rozšířen v subsaharské Africe a Jemenu. Hlavní oblast výskytu je v jižní polovině Afriky. Plody východoafrické \"Ozoroa reticulata\" mají jedlou dužninu. Některé druhy jsou využívány v domorodé medicíně.\n\nZástupci rodu \"Ozoroa\" jsou stálezelené, dvoudomé polokeře, keře nebo stromy, ronící při porušení bílou šťávu. Listy jsou jednoduché, střídavé, vstřícné nebo v přeslenech, řapíkaté a celokrajné. Květy jsou jednopohlavné, pětičetné, stopkaté, uspořádané v úžlabních nebo vrcholových latách. Květní stopka je článkovaná. Koruna je bílá, žlutá nebo načervenalá, často pýřitá. Tyčinek je pět a mají šídlovité nitky. Semeník je srostlý ze 3 plodolistů a nese 3 čnělky zakončené hlavatými bliznami. Plodem je leskle černá nebo červená a později černající, příčně ledvinovitá nebo kulovitá peckovice obsahující vejcovité, zploštělé semeno. Mezokarp je dužnatý, pecka tvrdá.\n\nRod \"Ozoroa\" zahrnuje asi 46 druhů. Je rozšířen v subsaharské Africe a Jemenu. Převážná většina druhů se vyskytuje v jižní polovině Afriky v oblasti od Demokratické republiky Kongo, Angoly, Zambie a Mosambiku na jih po Jihoafrickou republiku. Severně od uvedené hranice zasahují pouze druhy \"Ozoroa obovata\" (Burkina Faso, Keňa, Tanzanie), \"Ozoroa pulcherrima\" (v pásu od tropické západní Afriky po Etiopii) a \"Ozoroa insignis\" (tropická Afrika od Kamerunu po Somálsko a jako jediný druh i v Jemenu).\n\nKvěty jsou opylovány hmyzem. Druh \"Ozoroa mucronata\" je ve východní Africe živnou rostlinou housenek martináčů \"Cirina forda\", \"Gonimbrasia zambesina\" a \"Nudaurelia said\" a také některých drobnějších druhů můr.\nDruh \"Ozoroa nitida\", rozšířený v Zambii, má zajímavou růstovou formu, přizpůsobenou suchému prostředí. Pod zemí se nachází masivní dřevnatý kmen, zatímco na povrch vyrážejí pouze polodřevnaté, krátkověké výhony.\n\nRod \"Ozoroa\" je v rámci čeledi \"Anacardiaceae\" řazen do podčeledi \"Anacardioideae\" a rozsáhlého tribu \"Rhoeae\". Sesterským rodem je podle výsledků molekulárních studií monotypický jihoafrický rod \"Protorhus\".\n\nNěkteré druhy rodu \"Ozornoa\" jsou využívány v domorodé africké medicíně. Kořeny \"Ozoroa insignis\" slouží k léčení tuberkulózy, bolestí břicha a krve ve stolici, kořeny \"Ozoroa mucronata\" při průjmech, úplavici, bilharzióze aj., listy při hadím uštknutí. Druh \"Ozoroa paniculosa\" se používá k léčení plicních a ledvinových chorob, \"Ozoroa obovata\" jako adstringens.\nPlody druhu \"Ozornoa reticulata\", rozšířeného v tropické východní Africe, mají jedlou dužninu. Na rostlinách žijí ve východní Africe housenky martináče \"Cirina forda\", které jsou jedlé.\n\n\n \n"}
{"id": "1520044", "url": "https://cs.wikipedia.org/wiki?curid=1520044", "title": "Burejská vodní elektrárna", "text": "Burejská vodní elektrárna\n\nBurejská vodní elektrárna (rusky \"Бурейская ГЭС\") je vodní dílo na řece Bureja v povodí Amuru. Přehrazením řeky vznikla rozlehlá Burejská přehradní nádrž. Elektrárna je součástí Burejské kaskády vodních elektráren o celkovém výkonu 2 330 MW, která je základem pro udržování spolehlivosti energetického systému v oblasti. Kromě výroby elektřiny reguluje vodní dílo také průtokový režim na řece Bureja a spolu se Zejskou přehradní nádrží přispívá k protipovodňové ochraně na středním i dolním Amuru. \n\nOblast povodí řeky Bureja se vyznačuje kontinentálním charakterem počasí v zimě, s velmi nízkou sněhovou pokrývkou a velmi nízkými teplotami. V létě pak dochází k monzunovému proudění doprovázenému vydatnými dešti. Hydrologickým výstupem letního proudění vzduchu jsou pak nepředvídatelné povodně zejména v měsíci srpnu, podporované navíc neschopností věčně zmrzlého půdního podloží pojmout dešťovou vodu. Letní povodně jsou historickým projevem nejen v oblastech v povodí Bureje, ale i na samotném Amuru. Průtok stoleté vody přesahuje hodnotu 18 000 m/s.\n\nHydrologickou charakteristikou je řeka Bureja téměř shodná s řekou Zeja. Budování energetického vodního díla se také vždy opíralo o zkušenosti získané na řece Zeja. \n\nNásledující tabulka popisuje chování řeky v hodnotách průměrů průtoků a výškového odtokového ekvivalentu za období 600 měsíců na vodoměrné stanici Kamenka, nacházející se několik stovek metrů od hráze elektrárny. Plocha povodí v tomto místě je 67 400 km. \n\nDlouholetý roční přítok je 28 km, což je zhruba trojnásobek užitečného objemu Burejské přehradní nádrže. V tomto poměru jsou hydrologické poměry pro energetické zpracování odlišné a méně výhodné oproti poměrům na vodním díle na řece Zeja. Přesto lze při využití spádu kolem 100 m při daných hydrologických charakteristikách očekávat roční výrobu přes 4 miliardy kWh.\n\nŽelezobetonová gravitační hráz má v koruně délku 736 m a dosahuje výšky 140 m. Šířka v základně přesahuje 100 m , v temeni se šířka pohybuje od 8 do 22 m. Objem betonu dosahuje hodnoty 4 miliony m. \n\nPřelivová část v levé části hráze o délce 180 m je koncipována na hodnotu 10 400 m3/s. Je složena z osmi polí o šířce 12 m a dvou dělících stěn. Tak se vytváří tři samostatné proudy s odlišným směrováním vždy do osy přelivu. Stejná metoda byla v podobném měřítku použita u venezuelské elektrárny Gurí. Krajní proudy tak část své energii ztrácejí již ve vzduchu vzájemným kontaktem. Dopadová délka přelivného proudu je 160 m.\n\nVe strojovně elektrárny o délce 150 m a šířce 33 m pracuje na optimálním spádu 103 m šest Francisových turbín o výkonu 339,5 MW. Hltnost turbín je 360 m/s. Výkon generátorů 335 MW poskytuje celkový výkon elektrárny 2010 MW. \n\nPřehradní nádrž o maximální celistvé ploše 750 km a délce přes 140 km poskytuje 10,7 km užitečného objemu, což je zhruba polovina objemu celkového. \n\nDlouhodobá roční výroba k roku 2019 je 7,1 miliardy kWh.\n\nMístní požadavky pokrývají rozvodné trasy 2 x 220 kV.  Tři linky 500 kV zajišťují celý Chabarovský kraj a umožňují i dodávky mimo území Ruska.\n\nNíže po toku řeky byla uvedena do provozu vyrovnávací Nižněburejská vodní elektrárna o výkonu 320 MW. \nPrvní výzkumy energetického využití řek dálněvýchodní oblasti Ruska byly provedeny v letech 1931 až 1933. Původní závěry byly potvrzeny druhým výzkumem v roce 1955. V úvahu připadalo šest stupňů na úseku nad Talakanskými peřejemi. Po schválení technického projektu pilířové hráze na řece Zeja započaly projektové činnosti na řece Bureja. V roce 1973 bylo definitivně rozhodnuto o umístění u u Talakanských peřejí a vzhledem k místním zásobám písku a štěrku byla zvolena gravitační betonová hráz. Do neobydleného místa přijely první pracovní čety v roce 1973. V roce 1978 byla dostavěna 80 km silnice z Novoburejsku a v roce 1979 bylo místo spojeno s veřejnou sítí pomocí 100 km linky 220 kV do Zavitinsku. V témže roce získala pracovní osada status sídla městského typu s názvem Talakan.\n\nTechnický projekt byl schválen v roce 1982 a stavba byla zahrnuta do státního finančního plánu. V roce 1984 byla vybudována na pravém břehu suchá jáma a o rok později položen první kubík betonu. Do základů elektrárny byl první beton položen v roce 1987. Stavba probíhala pomalu a nárazovitě. Kvůli nedoplatkům mezd docházelo k odlivu pracovních sil. V dubnu 1994 začala časově neomezená stávka pracovníků BureaGesStroj, která trvala až do roku 1998. V listopadu 1999 byly uvolněny federální finanční prostředky z resortu Ministerstva železnic. Součástí budování vodního díla byly i úpravy traťového spodku Bajkalsko-amurské magistrály.  \n\nV lednu 2000 byla přehrazena Bureja. V únoru 2002 byly z Petrohradu na letiště v Zavitinsku historicky poprvé letecky dopraveny rotory turbín. 15. dubna byla naplněna po provozní kótu Burejská přehradní nádrž. 28. května 2003 byla spuštěna první turbína bez zátěže. 20. října 2007 byla zprovozněna poslední jednotka a elektrárna dosáhla svého stanoveného výkonu. V roce 2015 byla elektrárna předána ke komerčnímu provozu.\n\nVodní dílo na řece Bureja je součástí Burejské kaskády o celkovém výkonu 2 330 MW. Spolu se Zejskou vodní elektrárnou o výkonu 1330 MW poskytuje výkonovou rezervu Dálněvýchodní distribuční soustavě a umožňuje i dodávky energie mimo území Ruska (Korea, Čína). Osvědčená tížní betonová hráz s jednoduchými Francisovými turbínami na historicky prověřeném spádu 100 m je solidním vstupem pro životnost a spolehlivost. Roční výrobou přesahující 7 miliard kWh je standardní odezvou na hydrologické poměry, charakteristické výrazným kolísáním průtoků. \n\nV březnu 2007 bylo zaznamenáno asi 8 km od hráze v korytě nádrže zemětřesení o síle 4 st. Richterovy stupnice, které nemělo nijaký vliv na stabilitu přehrady. V prosinci 2018 došlo k sesuvu horniny do přehradního údolí, který zablokoval vodní cestu. Mezi 11. lednem a 1. únorem 2019 vytvořily ženijní složky Ministerstva národní obrany Ruska v závalu propust o hloubce 17 m, délce přes 200 m a šířce 35 m. Při trhacích pracích bylo použito 200 tun trhavin. Po spojení horní a dolní hladiny byla propust dále rozšířena na propustnost potřebnou k převodu letních povodní. Sesuv neomezil výrobu ani nevyvolal změnu režimových opatření. \n\n\n"}
{"id": "1520059", "url": "https://cs.wikipedia.org/wiki?curid=1520059", "title": "Antonie Kamerling", "text": "Antonie Kamerling\n\nAntonie Kamerling (25. srpna 1966 Arnhem – 6. října 2010 Zevenhoven) byl nizozemský herec. V roce 1993 byl obsazen do role Petera Keldera v mýdlové opeře \"Goede tijden, slechte tijden\". Tato role mu zůstala až do roku 1995, hrál v bezmála 500 dílech tohoto seriálu. V roce 1993 ztvárnil hlavní roli ve filmu \"De kleine blonde dood\"; šlo o jeho vůbec první účast ve filmu. Později hrál v mnoha dalších filmech i televizních seriálech. Od roku 1997 byla jeho manželkou herečka Isa Hoes. V roce 2010, ve svých 44 letech, spáchal sebevraždu.\n\n\n"}
{"id": "1520064", "url": "https://cs.wikipedia.org/wiki?curid=1520064", "title": "Roeland Fernhout", "text": "Roeland Fernhout\n\nRoeland Fernhout (* 18. dubna 1972 Tilburg) je nizozemský herec. Svou kariéru zahájil počátkem devadesátých let a od té doby hrál v několika desítkách filmů a televizních seriálů. Rovněž vystupoval v divadle, od roku 1999 působí v Toneelgroep Amsterdam. V letech 2005 až 2008 uváděl cestovatelský pořad \"RTL Travel\". Roku 2011 se účastnil nizozemské verze soutěžního pořadu \"Pevnost Boyard\".\n\n\n"}
{"id": "1520068", "url": "https://cs.wikipedia.org/wiki?curid=1520068", "title": "Zdeněk Jandejsek", "text": "Zdeněk Jandejsek\n\nZdeněk Jandejsek (* 5. listopadu 1954 Ledeč nad Sázavou) je český zemědělský inženýr a podnikatel, předseda představenstva akciové společnosti Rabbit CZ, od března 2017 prezident Agrární komory ČR.\n\nVystudoval Provozně ekonomickou fakultu Vysoké školy zemědělské v Praze (promoval v roce 1978 a získal titul Ing.). Na stejné škole si v roce 1980 doplnil pedagogické minimum a v roce 1996 získal i titul kandidáta věd (CSc.).\n\nPracovní kariéru začínal v letech 1978 až 1983 na Státním statku Vlašim, poté pracoval v letech 1981 až 1989 ve Státním statku Dolní Kralovice (nejprve jako ekonom a později ekonomický náměstek). V roce 1989 přišel do Trhového Štěpánova na Benešovsku, kde do roku 1991 působil v tamním zemědělském družstvu.\n\nOd roku 1991 působí ve firmě Rabbit, zaměřené na zpracování králičího masa, která se stala základem zemědělského holdingu Rabbit CZ. Podle tisku firmu vlastnicky ovládá spolu s kolegou Pavlem Navrátilem. Je předsedou předsednictva Iniciativy zemědělských a potravinářských podniků. V roce 2001 zvítězil v soutěži Podnikatel roku, o pět let později byl mezi finalisty soutěže Manažer roku. Působil také jako poradce ministra zemědělství ČR Mariana Jurečky.\n\nOd června 2015 do března 2017 byl členem předsednictva Agrární komory ČR. Dne 16. března 2017 byl zvolen novým prezidentem Agrární komory ČR, ve funkci vystřídal Miroslava Tomana. Hlasovalo pro něj 130 ze 188 delegátů sněmu.\n\nV roce 2019 začal spolupracovat s hnutím Trikolóra Václava Klause mladšího, stal se garantem programu hnutí pro resort zemědělství.\n\nZdeněk Jandejsek je ženatý, má dceru a dva syny.\n"}
{"id": "1520072", "url": "https://cs.wikipedia.org/wiki?curid=1520072", "title": "Grand Bahama", "text": "Grand Bahama\n\nGrand Bahama je nejsevernější ostrov souostroví Bahamy, vzdálený jen 103 kilometrů od Palm Beach na Floridě. S rozlohou 1373 km² je Grand Bahama čtvrtým největším ostrovem celého bahamského souostroví s přibližně 700 ostrovy. Ostrov je orientován východozápadně, na délku má 153 kilometrů, a v nejširším místě je zhruba 24 kilometrů široký. Největším sídlem je město Freeport. Administrativně ostrov sestává z Freeportské smluvní oblasti (Freeport Bonded Zone) a okresů East Grand Bahama a West Grand Bahama. Začátkem září 2019 byl ostrov těžce zasažen hurikánem Dorian, který zde zničil téměř polovinu domů.\n"}
{"id": "1520073", "url": "https://cs.wikipedia.org/wiki?curid=1520073", "title": "Lorenzo Veneziano", "text": "Lorenzo Veneziano\n\nLorenzo Veneziano nebo též Lorenzo di Nicolò (asi 1336 Benátky – 1372 Benátky) byl italský malíř. Působil především v Benátkách v duchu byzantské tradice, kterou cestami po severoitalských městech obohatil o prvky západoevropské gotiky. Přiblížil tak benátskou malbu mezinárodnímu gotickému slohu. Poučení čerpal především na malířských dílech Tommasa da Modena (1326–1379) a mladého Altichieriho (1320–1395). Po smrti Paola Veneziana, jehož byl pravděpodobně žákem, se stal vedoucí malířskou osobností v Benátkách 3. čtvrtiny 14. století. \n\nExistuje jen málo informací o životě Lorenza Veneziana, včetně data jeho narození. Předpokládá se, že se narodil v Benátkách asi v polovině 30. let 14. století. Malířským technikám se pravděpodobně vyučil v dílně Paola Veneziana (asi 1290 – 1372), ale neexistují o tom žádné přímé důkazy. Zdrojem informací mohou být jeho obrazy, které často signoval i datoval. Z těchto údajů lze usuzovat, že navštívil Veronu, Vicenzu a Bolognu. \n\nPrvní zmínka o malířově díle pochází z roku 1356 Mělo se jednat o oltářní obraz, který se nacházel ve Veroně (původně soukromá sbírka, dnes již ztracený). Z následujícího roku pochází signovaný a datovaný vysoký polyptych, který Lorenzo namaloval spolu s Francesco Bissolomim pro benátský kostel Sant´Antonio di Castello. Polyptych, který se dnes nachází v benátské Gallerie dell´Accademia, si u Lorenza objednal benátský patricij a v letech 1367–1368 kooptovaný senátor Domenico Lev. Ten za práci zaplatil 300 dukátů ve zlatě a malíř ho zobrazil na centrální desce \"Zvěstování Panně Marii\" (klečí u Mariiných nohou vpravo dole). \n\nPolyptych Domenica Lva sice vykazuje byzantské rysy práce Paola Veneziana, ale současně i krásné gotické prvky patrné především na Lorenzových postavách světců. Vyobrazení madony vykazuje vliv malíře Vitale da Bologna (1289–1359), reprezentanta boloňské školy. Obraz nad \"Zvěstováním\" zobrazuje \"Boha Otce\", je ovšem pozdější. Jeho autorem je italský renesanční malíř Benedetto Diana (1460–1525). \n\nVe stejné galerii se nachází signovaný obraz \"Mystický sňatek sv. Kateřiny\" s benátskou datací 2. února 1359, což podle současného kalendáře odpovídá roku 1360. Lorenzo se v uvedeném obraze, který byl pravděpodobně centrální deskou nedochovaného polyptychu, dále vzdálil byzantské tradici a převzal gotické vlivy pocházející z děl severoitalských malířů jako byl Vitale da Bologna (1289–1359) nebo Tommaso da Modena (1326–1379).\nV 60.letech 14. století Lorenzo, snad pro nedostatek zakázek, pracoval na objednávkách z měst mimo Benátky. Dokládá to velkolepý stacionární kříž v San Zeno (Verona), signovaný a datovaný polyptych pro kapli rodiny Proti (1366, Vicenza) nebo postavy světců (1368, Bologna). V Gallerie dell' Accademia existuje podobná dvojce světců (sv. Petr a sv. Marek) datovaná do roku 1371, která dokládá vznešenost postav a detailnost tvarů s cílem dosáhnout větší charakterizace obou světců. Další vyobrazení světců (sv. Jan Křtitel, sv. Pavel, sv.Petr a sv. Ondřej, původně považované za práci Lorenzovu, jsou dnes připisovány jeho následovníkovi, Jacobello di Bonomovi (činný 1375–1385).\n\nPozdní práce připsaná Lorenzovi je polyptych z benátského kláštera Santa Maria della Celestia. Dokládá, že byzantská tradice zlatého pozadí v malířově tvorbě přetrvávala ještě na konci jeho života. Centrální deska s Pannou Marii a Ježíškem však vyniká dynamikou pohybu obou postav. Přepychovost oděvů u některých světců a zobrazení trávníku, jak ho známe z obrazů středoevropských malířů krásných Madon, dokládá, kam až Lorenzo Veneziano dospěl v přejímání jednotlivostí typických pro mezinárodní gotiku.\n\nMalířský styl Lorenza Veneziana odráží ještě byzantinizující malbu jeho předchůdce Paola Veneziana, ale od 60. let 14. století také tváře a drapérie jednotlivých postav vykazujících malířovu snahu po jejich individualizaci. Současně se v Lorenzových pozdních dílech objevují detaily převzaté ze skutečného života. Další přiblížení mezinárodní gotice připadlo na jeho pokračovatele jako byli Guglielmo Veneziano (asi 1353 – asi 1382), Giovanni da Bologna (1340–1393) a především Jacobello di Bonomo (činný 1370–1390).\n\n"}
{"id": "1520074", "url": "https://cs.wikipedia.org/wiki?curid=1520074", "title": "Václav Herzán", "text": "Václav Herzán\n\nVáclav Herzán (4. února 1925 Újezdce – 7. září 1989 Výčapy) byl český voják a dělník.\n\nVáclav Herzán se narodil v české rodině v roce 1925 ve Volyňské oblasti, v obci Újezdce (Ujizdci), asi 15 km jižně od města Rovno. Jeho otec byl řezníkem, měl dva bratry a dvě sestry. V roce 1944 nastoupil do československé armády, dne 15. března 1944 společně s oběma bratry narukoval do armády, on do tankového praporu, bratři do pěšího praporu. Ve městě Rovno absolvoval výcvik, přísahu složil v Lucku. Bojoval v dukelském průsmyku a 19. září téhož roku společně s dalšími vojáky osvobodil Duklu a byl raněn. Prošel boji mezi Popradem, Liptovským Mikulášem, Ružomberokem, Martinem, Vrútky, Strečnem, Žilinou a dostal se nakonec do Kroměříže, odkud armáda odešla do Prahy.\n\nPo skončení druhé světové války se vrátil zpět do Újezdců, jeho bratři zahynuli a spolu s rodiči a sestrami odešel do Československa. V roce 1947 se rodina usadila v západních Čechách v obci Podlesí. Po několika letech, po vážném onemocnění otce, rodina odešla na otcovo přání do Kotopek. V roce 1966 se Václav Herzán oženil, vzal si Amálii Šárkovou z Výčap, kam s ní odešel. Až do odchodu do důchodu pracoval jako dělník v míchárně hnojiv v Zemědělském nákupním a zásobovavím závodě. V důchodu pak pracoval ve stavební skupině výčapského JZD a dobrovolně pomáhal při pracích v obci. Zemřel v roce 1989.\n\nObdržel Československý válečný kříž 1939, medaili Za vítězství nad fašistickým Německem, pamětní medaili se štítkem SSSR, Polskou stříbrnou medaili a další vyznamenání.\n\n"}
{"id": "1520084", "url": "https://cs.wikipedia.org/wiki?curid=1520084", "title": "Chindesaurus", "text": "Chindesaurus\n\nChindesaurus (\"ještěr-duch\", z jazyka Navahů) byl rod starobylého, vývojově primitivního teropodního dinosaura z čeledi Herrerasauridae. Žil v období svrchního triasu (stupeň karn až nor, asi před 235 až 210 miliony let). Jeho fosilie byly objeveny v sedimentech souvrství Chinle na území Arizony (na lokalitě v rámci Národního parku Petrified Forest). Typový druh \"C. bryansmalli\" byl formálně popsán paleontology R. A. Longem a P. A. Murrym v roce 1995.\n\nPaleontolog Thomas R. Holtz, Jr. odhadl délku tohoto dinosaura zhruba na 2 metry a hmotnost na několik desítek kilogramů. Podle jiných odhadů pak dosahoval délky asi 2,4 metru a hmotnosti 15 kilogramů.\n\n\"Chindesaurus\" byl zřejmě taxon, představující sesterskou skupinu k druhu \"Tawa hallae\". Jednalo se o ne-neoteropodního teropoda, tedy jednoho z vývojově nejprimitivnějších známých teropodů.\n\n\n"}
{"id": "1520093", "url": "https://cs.wikipedia.org/wiki?curid=1520093", "title": "Dicraeosauridae", "text": "Dicraeosauridae\n\nDicraeosauridae (příslušníci čeledi = dikreosauridi) byli rozšířenou skupinou sauropodních dinosaurů především z období svrchní jury a pozdní křídy (časové rozpětí jejich existence činí přes 50 milionů let). Jejich fosilie byly dosud objevena na území tří kontinentů - Afriky, Severní Ameriky a Jižní Ameriky. S výjimkou rodu \"Suuwassea\", jehož zkameněliny známe z americké Montany byli všichni další dikreosauridi obyvateli jižních pevnin superkontinentu Gondwana. Formálně tuto skupinu popsal německý paleontolog Friedrich von Huene v roce 1927.\n\nDikreosauridi byli spíše menší sauropodi s typickou délkou \"pouze\" v rozmezí 10 až 13 metrů. Často byli vybaveni bizarními výběžky obratlů, tvořícími na jejich krcích a hřbetech vyčnívající trny nebo i jakési obranné bodce. Jinak se podobali ostatním diplodokoidům, měli dlouhé krky a ocasy, malé hlavy, mohutné trupy a čtyři sloupovité končetiny. Vesměs se jednalo o býložravce, žijící zřejmě v menších stádech.\n\nV současnosti rozlišujeme 9 validních (vědecky platných) druhů dikreosauridů, s výjimkou samotného rodu \"Dicraeosaurus\" popsaných až od 90. let minulého století. Čeleď spadá do kladu Neosauropoda a Diplodocimorpha.\n\n\n"}
{"id": "1520094", "url": "https://cs.wikipedia.org/wiki?curid=1520094", "title": "А̃", "text": "А̃\n\nА̃ (minuskule а̃) je speciální znak cyrilice. Skládá se z písmena А a vlnovky. Vypadá úplně stejně jako speciální znak Ã v latince. Používá se pouze v kavkazském jazyce khinalug, který má asi 1000 mluvčích a používá se v oblasti Quba v Ázerbájdžánu. V khinalugu se А̃ vyslovuje jako nazální otevřená zadní nezaokrouhlená samohláska (IPAː/ɑ̃/).\n\nV Unicode mají písmena А̃ a а̃ tyto kódyː\n\n"}
{"id": "1520098", "url": "https://cs.wikipedia.org/wiki?curid=1520098", "title": "Nodosaurinae", "text": "Nodosaurinae\n\nNodosaurinae (zástupci skupiny = nodosaurini) byli obrnění nodosauridní dinosauři. Žili od pozdní spodní křídy (věk apt, asi před 115 miliony let) až po úplný konec druhohorní éry před 66 miliony let. Podčeleď stanovil rakouský paleontolog a geolog Othenio Abel v roce 1919.\n\nNodosaurini byli zavalití dinosauři s výrazným tělesným \"pancířem\". Byli vesměs býložraví a pohybovali se nejspíš jen velmi pomalu. Jejich tělesné brnění jim sloužilo jako obrana před velkými dravými dinosaury (zejména tyranosauridními teropody).\n\n\n\n"}
{"id": "1520100", "url": "https://cs.wikipedia.org/wiki?curid=1520100", "title": "Radoslava Kvapilová Brabcová", "text": "Radoslava Kvapilová Brabcová\n\nRadoslava Kvapilová Brabcová (* 19. září 1935 Liberec) je česká lingvistka a bohemistka. Náleží k zakladatelským osobnostem v oblasti přípravy učitelů českého jazyka na Pedagogické fakultě Univerzity Karlovy v Praze. Pedagogické fakultě Univerzity Karlovy věnovala téměř padesát let svého profesního života (1959–2007). Své celoživotní dílo „bezezbytku zasvětila rozvoji české bohemistiky, slavistiky, lingvodidaktiky a vzdělanosti v kulturním okruhu národního jazyka a jeho edukace.“ \n\nPo absolvování Vysoké školy pedagogické (obor český jazyk) vyučovala Radoslava Kvapilová Brabcová na Osmileté střední škole v Hulíně, pak na Jedenáctileté střední škole v Kroměříži. Již roku 1959 nastoupila jako odborná asistentka na katedru českého jazyka Pedagogického institutu v Brandýse nad Labem, později Pedagogické fakulty Univerzity Karlovy v Praze.\n\nV roce 1990 se jako bezpochyby nejvýznamnější vědecká osobnost této katedry a zároveň jako symbol mravní integrity a bezúhonnosti stala za všeobecného konsensu pracovníků i studentské veřejnosti první popřevratovou vedoucí katedry českého jazyka Pedagogické fakulty Univerzity Karlovy v Praze (1990–2001). Pod jejím vedením zaznamenala vědecká i pedagogické činnost katedry „nebývalý rozkvět, z nějž čerpá dosud.“\n\nV letech 2001–2006 působila jako rektorka Literární akademie Josefa Škvoreckého v Praze, v letech 2006–2010 pak tamtéž jako prorektorka pro vědu a zahraniční styky. \n\nSpolupracovala s univerzitami v Bělehradě, Erlangenu, Helsinkách, Lublani, Toruni, Turku a Záhřebu. Působí v redakční radě časopisu \"Naše řeč\". Její publikační činnost čítá více než 200 záznamů děl bohemistických, slavistických i lingvodidaktických. \n\nObjevila se ve filmu Česká RAPublika, poskytla řadu rozhovorů do médií, např. pro VICE magazine. \n\nJejím dlouholetým manželem byl hudební skladatel Jindřich Brabec (1933–2001), autor slavné písně Modlitba pro Martu. Jejím druhým manželem byl prof. Miroslav Kvapil (1930–2008), významný český slavista, jugoslavista a překladatel. \n\nJe autorkou četných vědeckých monografií, skript a učebnic, zejména: \n\n\n\n"}
{"id": "1520101", "url": "https://cs.wikipedia.org/wiki?curid=1520101", "title": "Řád Jižního kříže", "text": "Řád Jižního kříže\n\nŘád Jižního kříže nebo také Národní řád Jižního kříže \"(: Ordem Nacional do Cruzeiro do Sul)\" je brazilský rytířský řád založený císařem Petrem I. v roce 1822. Byl založen na počest získání nezávislosti Brazílie a také na památku korunovace Petra I. brazilským císařem. Název řádu je odvozen od geografické polohy Brazílie, která leží pod souhvězdím Jižního kříže a také na paměť historického názvu země – \"Terra de Santa Cruz (Země svatého kříže)\", jak dnešní Brazílii pojmenovali evropští objevitelé. Udílen je prezidentem Brazílie cizím státním příslušníkům za významné služby pro brazilský národ.\n\nPůvodní řád pod názvem \"Císařský řád kříže (Ordem Imperial do Cruzeiro)\" založil první brazilský císař Petr I.1. prosince 1822, v den své korunovace. Na paměť této události byli ve stejný den jmenováni i první řádoví rytíři. Po vyhlášení nezávislosti dne 7. září 1822 byly založeny i jiné rytířské řády, vycházející však z řádů portugalských. Po osamostatnění Brazílie tak nově vzniklé brazilské řády vytvořily jejich odnož. Císařský řád kříže tak byl prvním čistě brazilským řádem.\n\nPo pádu monarchie ústava první brazilské republiky přijatá dne 24. února 1891 zrušila všechny šlechtické tituly stejně jako císařské řády a vyznamenání. Řád byl později obnoven za vlády prezidenta Getúlia Vargase dne 5. prosince 1932 pod názvem \"Národní řád Jižního kříže\".\n\nZa První Brazilské republiky, která trvala od vyhlášení republiky v roce 1889 do revoluce v roce 1930, národní řády neexistovaly a brazilskou vládou byly udíleny pouze vojenské medaile. Po svém obnovení v roce 1932 se tak Řád Jižního kříže stal prvním novodobým řádem udíleným Brazílií. K menší úpravě řádu došlo v roce 1971, kdy se mimo jiné změnil nápis \"República Federativa dos Estados Unidos do Brasil\" na nápis \"República Federativa do Brasil\", který je používán stále.\n\nBěhem císařského období nebyl \"Císařský řád kříže\" nejvyšším brazilským vyznamenáním, naopak byl řazen až za rytířské řády vycházející ze starých portugalských řádů. Nejvyšším byl Řád Kristův, následoval Řád svatého Benedikta Avizského a Řád svatého Jakuba od meče. Tyto řády byly sdíleny s Portugalskem a Řád Kristův navíc i se Svatým stolcem, podobně jako rakouské a španělské Řády zlatého rouna. Ovšem mezi řády založenými výlučně v Brazílii byl řádem nejvyšším a předčil tak i Řád Petra I. a Císařský řád růže.\n\nCísařský řád kříže je nadále udílen oběma větvemi brazilské císařské rodiny jako dynastický řád, avšak jako takový není Brazilskou republikou uznáván.\n\nStejně jako brazilský císař byl \"ex officio\" velmistrem Císařského řádu kříže, je prezident Brazílie \"ex officio\" velmistrem Řádu Jižního kříže.\n\nNa rozdíl od císařského řádu, který byl udílen občanům Brazílie i cizím státním příslušníkům, je republikový řád udílen pouze cizincům. Již od svého obnovení prezidentským dekretem ze dne 5. prosince 1932, bylo jeho udílení omezeno na cizince. Brazilci byli z jeho udílení vyloučeni záměrně. Za první republiky byli řády a vyznamenání vnímány v rozporu s principy republikanismu a tak nebyl vytvořen ani žádný systém státních vyznamenání v nově vzniklé republice. Myšlenka na vytvoření řádu, kterým by mohli být vyznamenání i Brazilci byl chápán jako krok příliš porušující republikánské snahy. Zároveň však stát pociťoval absenci řádu, kterým by mohl vyznamenat zahraniční hodnostáře, jak podle diplomatického protokolu někdy v podstatě vyžadováno. Například v roce 1922 se oslav 100. výročí nezávislosti Brazílie zúčastnila řada zahraničních hostů, včetně krále a královny Belgičanů. Král při této příležitosti několika Brazilcům udělil belgická vyznamenání. Brazilci v té době potřebovali svolení vlády, aby mohli zahraniční vyznamenání přijmout. Pokud by je přijali bez příslušného povolení, hrozila jim ztráta občanství a za běžných okolností by svolení ke jmenování do zahraničních rytířských řádů nebylo uděleno. V tomto případě však brazilská vláda od striktního dodržování tohoto pravidla upustila a svolila jak se vstupem do zahraničních řádů tak s nošením řádových insignií. Samotné vládě však chyběla jakákoliv možnost toto belgické gesto oplatit.\n\nTuto mezeru měl zaplnit nově obnovený Řád Jižního kříže. Byla zrušeni i povinnost žádat o svolení vlády k přijímání do zahraničních řádů a k nošení řádových insignií. Také bylo vytvořeno několik nových národních řádů, do kterých mohou být přijímáni i Brazilci. Nejvyšším z nich je Národní řád za zásluhy \"(Ordem Nacional de Mérito\") založený v roce 1946. Status Národního řádu Jižního kříže nebyl nikdy reformován a stále není občanům Brazílie udílen. Paradoxem tak zůstává že brazilský prezident, který je z titulu své funkce velmistrem řádu, není jeho členem a po opuštění prezidentského úřadu končí jeho vazba s řádem.\n\nDekret, kterým byl řád obnoven (Decree 22.165 podepsaný Vargasem dne 5. prosince 1932), nezmiňuje vytvoření nového řádu, ale mluví o obnovení starého \"Řádu Jižního kříže\", který původně vznikl na oslavu politické nezávislosti Brazílie. Toto propojení s řádem, který vznikl před více než 100 lety, tak zvyšuje prestiž samotného řádu.\n\nVerze řádu z roku 1932 měla stejně jako předešlý řád pět tříd. Dne 17. července 1939 byla dodatečně přidána třída velkého řetězu, která se nově stala nejvyšší udílenou třídou. Nově vytvořená třída je udílena pouze zahraničních hlavám států.\n\nJak nové udělení řádu tak povýšení jsou prováděna na základě dekretů prezidenta republiky z jeho funkce velmistra řádu. Tyto jmenovací dekrety stejně jako dekrety o povýšení jsou podobně jako jiné prezidentské dekrety zveřejňovány v \"Úředním věstníku spolkové vlády\" a podle řádových regulí jsou tato vyznamenání a povýšení také zaznamenána v knize vedené tajemníkem řádu.\n\nKancléřem řádu je úřadující ministr zahraničních věcí Brazílie. Existuje i Rada řádu, které předsedá kancléř. Rada předkládá návrhy na udělení řádu či povýšení. Vyznamenání může být uděleno i právnické osobě. V takovém případě je uděleno bez určení třídy. Počty členů řádu nejsou omezeny, ale existují jasná pravidla pro udílení jednotlivých tříd.\n\nŘádový odznak má tvar bíle smaltované zlatě lemovaný pěticípé hvězdy s rameny ve tvaru maltézského kříže. Cípy jsou zakončeny zlatými kuličkami. Kříž je položen na zeleně smaltovaném věnci tvořeném kávovými a tabákovými listy. Odznak je ke stuze připojen pomocí oválného věnce z kávových a tabákových listů. Uprostřed kříže je modře smaltovaný medailon s bílými hvězdami tvořícími souhvězdí Jižního kříže. Ve vnějším tmavším kruhu je nápis zlatým písmem BENEMERENTIUM PRÆMIUM. Na zadní straně je uprostřed kříže kulatý zlatý medailon s vyobrazením profilu ženy symbolizující republiku. Vnější tmavší kruh nese nápis zlatým písmem REPÚBLICA FEDERATIVA DO BRASIL.\n\nV původní verzi \"Císařského řádu kříže\" byla nad křížem zlatá brazilská císařská koruna. Hvězdy v medailonu původně tvořily latinský kříž.\n\nŘádová hvězda se svým tvarem podobá řádovému odznaku. Odznak však není položen na věnci, ale na paprscích vyzařujících ze středu.\n\nŘádový řetěz má podobu dvojitého stříbrného pozlaceného řetězu. Řetízky jsou spojeny bíle smaltovanými hvězdami se zlatým lemováním střídavě se zeleně smaltovanými kávovými a tabákovými listy.\n\nStuha je světle modrá.\n\nPodle platných řádových regulí existuje velmistr řádu a šest řádných tříd:\n\n"}
{"id": "1520108", "url": "https://cs.wikipedia.org/wiki?curid=1520108", "title": "Chalífův mezinárodní stadion", "text": "Chalífův mezinárodní stadion\n\nChalífův mezinárodní stadion (též Stadion Chalífa), také známý jako Národní stadion, či , je víceúčelový stadion sloužící zejména pro fotbal a atletiku v Baaya u Dauhá v Kataru. Pojme až 50 000 diváků. Domácí zápasy zde hraje Katarská fotbalová reprezentace. Slavnostně otevřen byl 3. března 1976. Byl pojmenován po emírovi Kataru Chalífu ibn Hamáda Al Sáního.\n\nStadion byl zcela zrekonstruován a rozšířen v roce 2005 před Asijskými hrami v roce 2006, aby se zvýšila jeho kapacita z 20 000 na 40 000. Na západní straně stadionu byla také vybudována střecha nad sedadly spolu s velkým obloukem na východní straně, který sloužil jako platforma pro ohňostroje během slavnostního zahájení her.\n\nTento stadion byl jeden ze stadionů, které hostily Mistrovství Asie ve fotbale 2011. Další přestavba byla započata v roce 2014 a dokončena v roce 2017. Bude se zde konat Mistrovství světa v atletice 2019 a bude jeden ze stadionů, které budou hostit Mistrovství světa ve fotbale 2022.\n"}
{"id": "1520112", "url": "https://cs.wikipedia.org/wiki?curid=1520112", "title": "Budova Kapetana Miši", "text": "Budova Kapetana Miši\n\nBudova Kapetana Miši (srbsky v cyrilici Капетан Мишино здање, v latince Kapetan Mišino zdanje) je historizující budova v centru srbské metropole Bělehradu. Kulturní památka, ve které sídlí rektorát Univerzity v Bělehradu se nachází na náměstí \"Studentski trg\" v centru města. \n\nPalác byl vybudován pro bohatého podnikatele Mišu Anastasijeviće, vývozce soli a druhého nejbohatšího člověka tehdejšího Srbska. Stavební práce byly zahájeny v roce 1857, postupovaly dopředu i přes bombardování a obsazení objektu armádou v roce 1862. Palác byl dokončen v roce 1863 a představoval v Bělehradě ve své době jednou z nejhonosnějších budov. Ve své době se jednalo také o nejvyšší stavbu v srbské metropoli, byla na ní umístěna i vyhlídková plošina.\n\nDvoupatrová budova integruje řadu historizujících stylů (novogotiku a novorománský styl). Jejím autorem byl český architekt Jan Nevole, ten se snažil především o zdůraznění reprezentativního charakteru stavby. Přestože se o ní uvažovalo v případě smrti Anastasijeviće jako o paláci pro následníka trůnu, sám podnikatel se rozhodl nakonec budovu darovat pro vzdělávací účely. Přesídlila sem Velika škola (předchůdce současné Univerzity v Bělehradu), ministerstvo školství sídlily zde i některé další instituce jako např. srbské národní muzeum. V roce 1864 zde zasedal i parlament. Pro velké kulturní akce má budova k dispozici slavnostní sál.\n\nRoku 1905 byl dostavěn zadní trakt stavby včetně dvora.\n\nBěhem první světové války byl objekt těžce poškozen, levé křídlo budovy téměř celé vyhořelo. V letech 1919 až 1921 prošla budova kompletní obnovou. V roce 1935 byla jako jedna z prvních v srbské metropoli uvedena na seznam kulturních památek. Poslední rekonstrukce se uskutečnila v roce 2009.\n\nBudova slouží v současné době převážně jako rektorát Bělehradské univerzity, části budovy jsou využívány ale různými jejími fakultami.\n"}
{"id": "1520113", "url": "https://cs.wikipedia.org/wiki?curid=1520113", "title": "Matěj Gryll z Gryllova", "text": "Matěj Gryll z Gryllova\n\nMatěj Gryll z Gryllova (1551 Rakovník – 2. září 1611 Žatec) byl humanistický básník, učitel a žatecký městský písař.\n\nNarodil se do rodiny rakovnického purkmistra Jana Grylla z Gryllova, který byl také literárně činný, podobně jako Matějův mladší bratr Jan. Studoval na pražské univerzitě, kde roku 1570 získal bakalářský a v roce 1576 i mistrovský titul, vzdělání si prohluboval také ve Wittenbergu a později, když působil jako hofmistr u Jeronýma Šlika, i Ženevě a Basileji. V Čechách kromě své alma mater působil jako rektor pražské starohavelské školy, učil ve Slaném, Lounech a Táboře. V letech 1577 a 1578 byl proboštem pražské koleje Karla IV. a v roce 1581 děkanem na artistické fakultě. Už o rok později ale svou akademickou dráhu ukončil a stal se písařem v Žatci, kde se také oženil. Postupně si vydobyl značné vážnosti, takže např. zastupoval město na českém sněmu a byl členem komise pro sjednocení zemského zřízení a městských práv. Napsal několik básní a především spis \"O kometách\" (1578), o něž se jako o zázračná boží znamení zajímal. Vzhledem k tomu je po něm pojmenována planetka (24662) Gryll.\n"}
{"id": "1520115", "url": "https://cs.wikipedia.org/wiki?curid=1520115", "title": "Jan Gryll z Gryllova", "text": "Jan Gryll z Gryllova\n\nJméno Jan Gryll z Gryllova (původně Jan Cvrček) může označovat:\n"}
{"id": "1520118", "url": "https://cs.wikipedia.org/wiki?curid=1520118", "title": "Jan Gryll z Gryllova (1568–1599)", "text": "Jan Gryll z Gryllova (1568–1599)\n\nJan Gryll z Gryllova (11. února 1568 Rakovník – 1599 Rakovník) byl český humanistický básník.\n\nNarodil se do rodiny rakovnického purkmistra Jana Grylla z Gryllova, který byl také literárně činný. Studoval u svého staršího bratra Matěje na lounské partikulární škole, poté na pražské univerzitě, kde roku 1591 získal bakalářský titul, poté začal učit na škole v Německém Brodě. V roce 1593, kdy již působil na malostranské škole u sv. Mikuláše, také mistrovský titul. Ještě v roce 1596 učil v Žatci, ale poté se vrátil do Rakovníka, oženil se a až do své časné smrti se živil prodejem sukna. Básnicky aktivní byl především během svých studií a učitelské dráhy. Kromě řady menších básní napsal zejména velkou skladu o čtveru ročních období \"Quatuor anni totius partium descriptio\" (1596). \n"}
{"id": "1520121", "url": "https://cs.wikipedia.org/wiki?curid=1520121", "title": "2019 v dopravě", "text": "2019 v dopravě\n\nTento článek obsahuje seznam událostí souvisejících s dopravou, které proběhly roku 2019.\n"}
{"id": "1520122", "url": "https://cs.wikipedia.org/wiki?curid=1520122", "title": "Jean-Claude Hollerich", "text": "Jean-Claude Hollerich\n\nMons. Jean-Claude Hollerich, S.J. (* 9. srpna 1958, Differdange) je lucemburský římskokatolický kněz a arcibiskup arcidiecéze lucemburské.\n\nNarodil se 9. srpna 1958 v Differdange, ale vyrůstal v Lucemburku.\n\nPo maturitě na gymnasiu v Diekirchu odešel na kněžské studium do Říma, a to na Pontificium Collegium Germanicum et Hungaricum de Urbe a studoval na Papežské univerzitě Gregoriana. Poté odešel do Belgie. Roku 1981 vstoupil k Jezuitům. Po noviciátu v Namuru a dvou letech pastoračního výcviku odešel do Japonska, kde na Univerzitě Sophia v Tokiu studoval japonštinu a japonskou kulturu. Po studiu odešel do Německa kde studoval teologii na Univerzitě Johanna Wolfganga Goetheho ve Frankfurtu.\n\nDne 21. dubna 1990 byl vysvěcen na kněze. Po vysvěcení studoval němčinu na Mnichovské univerzitě.\n\nVystřídal několik funkcí; pastorační služba v \"Jeunesse étudiante Chrétienne\" a \"Communautés Vie Chrétienne\" (formace mladých křesťanských studentů), profesor francouzského gymnasia v Lucemburku (1983-1985), spirituál pro seminaristy během přípravného roku ve Vyšším semináři v Lucemburku (1990-1994), kaplan studentů a profesor francouzštiny a němčiny na Univerzitě Sophia v Tokiu, rektor Jezuitů na téže univerzitě a vicerektor pro obecné záležitosti a záležitosti studentů.\n\nDne 12. července 2011 jej papež Benedikt XVI. ustanovil arcibiskupem lucemburským. Biskupské svěcení přijal 16. října 2011 z rukou arcibiskupa Fernanda Francka a spolusvětiteli byli kardinál Joachim Meisner a arcibiskup Peter Takeo Okada.\n\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n\n"}
{"id": "1520123", "url": "https://cs.wikipedia.org/wiki?curid=1520123", "title": "Phytools", "text": "Phytools\n\nPhytools (rozříšený název zní phytools: An R package for phylogenetic comparative biology (and other things)) je soubor programů pro fylogenetické analýzy ve statistickém programovacím jazyku R.\n\nSoubor programů phytools v programovacím jazyku R je určen pro výpočty různých fylogenetických analýz. Práce s fylogenetickými daty v prostředí R se rozmohla po vytvoření souboru programů Ape (Analysis of Phylogenetics and Evolution) R package. Na jehož bázi také soubor programů phytools funguje, stejně tak jako další balíčky – phangorn a geiger. Samotný soubor programů phytools byl vyvinut až v roce 2012 a nabízí širší funkční využití než výše zmíněné. Balíček může běžný i pokročilý uživatel spustit v programu R i v dalších grafických rozhraních (R Studio, RKWard, R commander). Před prvním užitím se samozřejmě uživatel může uchýlit k vyvolání příkazu —helpphytools, kde uživatel dostane přehled příkazů, které balíček phytools umí. Stejně tak se může uživatel obrátit do podprobného manuálu, kde najde zhubra 172 příkazů/funkcí.\n\nDíky více než sto funkcím a příkazů lze vykonat s fylogenetickými daty a stromy mnoho analýz a také grafických úprav. Z celé řady lze jmenovat výpočet ancestrální strategie (pomocí příkazu anc.trend). Díky metodám založeným na metodě maximum likelihood ze studovat změny ve znacích, které probíhaly během evoluce (příkazy – brownie.lite, evol.vcv, fitDiversityModel a phylosig). Také umí analyzovat tzv. “rate shift” neboli úrovně přeskoků/změn ve znacích na fylogenetickém stromě (evol.rate.mcmc). Pro testování statistických hypotéz ve fylogenetickém kontextu má též několik funkcí (příkazy – phyl.cca, phyl.pairedttest, phyl.pca a phyl.resid). V neposlední řadě také s tímto balíčkem mohou být vypočítány fylogenetické stromy pomocí přístupů parsimony supertree estimation (příkaz – mrp.supertree) a least-squares phylogeny inference (příkaz – optim.phylo.ls), také dokáže vypočítat matice pro další výpočty fylogenetických stromů v jiných programech.\n\nBalíček nabízí mnohé grafické úpravy fylogenetických stromů, většinu typů lze najít v článku o grafických metodách a blogu vývojáře, kde má více než tisíc článků.) Nicméně k základním možnostem, které balíček nabízí, patří zabarvování větví se společným předkem, 2D prostorové mapování znaku a času, může být mapováno i v 3D prostoru za spoluužití s balíčkem rgl. Lze projektovat a propojovat větve z fylogenetického stromu s mapou a geografickým prostorem (příkaz – geo.legend).\n\nV současnosti se nachází všechny podrobné informace na stránce balíčku na doméně GitHub a na svém webu autor pravidelně přidává pravidelně spoustu rad a návodů k výpočtu různých fylofenetických analýz a grafických zpracování fylogenetických stromů. Balíček se mezi evolučními biology a fylogenetiky těší oblibě, doposud byl původní článek z roku 2012 citován podle GoogleScholar 2783× a po zadání hesla “phytools” v Google scholar dostaneme přes 3600 výsledků (k 31.8. 2019).\n"}
{"id": "1520124", "url": "https://cs.wikipedia.org/wiki?curid=1520124", "title": "FastQC", "text": "FastQC\n\nFastQC je program nebo nástroj, který poskytuje kontrolu kvality sekvencí DNA na různých úrovních. \n\nPoskytuje analýzy velkého množství sekvanačních dat získaných hlavně sekvenováním metodou “Next-Generation Sequencing”. Nástroje, které přináší QC report o kvalitě, většinou odhalí problémy, které vznikly sekvenátorem, ale report kvality, který přináší FastQC odhalí i problémy vzniklé již v počátcích přípravou laboratorních knihoven. Přináší rychlou kontrolu kvality sekvenčních dat od základní statistiky až po další analýzy. Po analyzování výsledky uživatel obrdrží ve formátu HTML, kde v levém panelu podle barev okamžitě rozpozná úroveň výsledku analýzy potažmo kvality. (Výsledné moduly jsou označeny kruhy v barvách semaforu od zelené po červenou.) Barevné rozdělení pro rychlou kontrolu - zelená fajfka - normální nebo dobrá kvalita, oranžový trojúhelník - mírně abnormální kontrolovaná kvalita a červený křížek - velmi neobvyklé. Více o konrétních modulech/analýzách naleznete níže.\n\nLze s programem pracovat v interaktivním a neinteraktivním rozhraní. Interaktivní rozhraní je ve formě aplikace, to slouží pro rychlou analýzu několika souborů. Neinteraktivní, které uživatel ovládá přes příkazovou řádku terminálu, dokáže provést analýzu většímu počtu souborů. Alternativní možností pro analýzu opravdu velkého počtu souborů je nástroj MultiQC.\n\nNástroj FastQC dokáže analyzovat sekvence ve formátech souborů :\n\nNíže stručný popis jednotlivých modulů.\n\nZákladní statistika popisuje ve shrnující tabulce základní údaje - typ souboru, název souboru, kódování - sekvenování (najít), kompletní počet sekvencí, zachycené sekvence s nízkou kvalitou, délka sekvencí, procentuelní podíl GC.\n\nVýsledný graf je rozdělen na tři bloky dle barev odrážejících kvalitu.\n\nV ideálním případě by měl graf být čistě modrá obrazovka. V případě, že se objeví modrá obrazovka s několika barevnými plochami v barevné škále od teplých po studené barvy, značí, že uživatel má v datech sekvenovaných Illuminou ještě zůstalé identifikátory sekvencí z laboratorních knihoven.\n\nUkazuje zda některé skupiny sekvencí z celku mají přirozeně nízké hodnoty kvality.\n\nGraf ukazuje proporci všech čtyř bazí v souboru. U náhodných sekvencí lze očekávat rozložení rovnoměrné, a proto by v grafu měly všechny čtyři čáry (každá pro jednu ze čtyřech bází) jít rovnoměrně a vodorovně.\n\nNeměl by být vychýlen, a ta ve výsledném grafu by měla jít čára vodorovně.\n\nMěří obsah GC v celé délce každé sekvence v souboru a porovnává ho s grafem modelového obsahu GC.V grafu by měl výsledek pro soubor korespondovat s křivkou normálního rozložení dle modelu.\n\nV případě, že by byl sekvenátor neschopný přečíst bázi, v soubory by se pro nepřečtené objevovaly nahrazené báze písmenem N. V grafu by měla být křivka kopírující osu x, tudiž nulý obsah báze N.\n\nTento modul generuje graf, který ukazuje distribuci délky fragmentů v sekvencích. Ve většině případů sekvenátor generuje fragmenty stejné délky, a tak v grafu je křívka s jedním vrcholem. \n\nTento modul ukazuje stupeň úrovně duplikace některých sekvencí v souboru.\n\nTento modul ukazuje sekvence, které se vyskytují nadměrně v souboru, od hladiny vyšší než 0,1%. Buď to naznačuje, že jsou sekvence velmi signifikantní nebo naopak to značí kontaminaci vzorků. Výsledek není zobrazen grafem - buď je ve formě jedné informační věty, že soubor neobsahuje nadměrně se vyskytující sekvence, nebo ty nadměrně se vyskytující vypíše.\n\nKontroluje, zda nezůstaly v sekvencích nějaké sekvenační adaptory použité ke značení při sekvenaci. \n"}
{"id": "1520126", "url": "https://cs.wikipedia.org/wiki?curid=1520126", "title": "Chá Gorreana", "text": "Chá Gorreana\n\nChá Gorreana je továrna na výrobu čaje v Gorreaně (obec Maia (Azory), asi 12 km východně od okresního města Ribeira Grande) na portugalském azorském ostrově São Miguel.\n\nChá Gorreana (Chá je portugalsky čaj) spolu s nedalekou Chá Porto Formoso jedinou čajovnou v Portugalsku. S továrnou poblíž Truro v Cornwallu jsou to jediné tři čajovny v Evropské unii. Plantáže se nacházejí při severním pobřeží ostrova.\n\nČaj se na ostrově pěstuje od roku 1878, po té, co z Macaa přišli dva Číňané, kteří místní naučili čaj pěstovat. Podnebí ostrova, kde často celoročně prší, v zimě nejsou mrazy a sluneční svit není příliš intenzivní, je ideální pro pěstování čaje. V oblasti Gorreana se vyskytují kyselé hlinité půdy, které jsou předpokladem pro voňavý čaj s příjemnou dochutí. Čajová plantáž se rozkládá na 32 hektarech. \n\nČaj se vyrábí ekologicky bez použití pesticidů, herbicidů a fungicidů. Čaj se prodává především na portugalské pevnině. Vyrábí se černý čaj třídy Orange Pekoe, Pekoe a Broken Leaf a zelený čaj odrůdy Hysson. \nCelková produkce se v závislosti na počasí pohybuje kolem 40 tun.\n"}
{"id": "1520127", "url": "https://cs.wikipedia.org/wiki?curid=1520127", "title": "Šibenice (rozhledna)", "text": "Šibenice (rozhledna)\n\nŠibenice je rozhledna poblíž vesnice Jamnice v okrese Opava. Betonová stavba o výšce 13 m, která svým tvarem i detaily odkazuje na okolní československé opevnění, se nachází v otevřené krajině v nadmořské výšce 375 m na plochém vrcholu nedaleko kóty U šibenice (377 m n. m.). Otevřena byla v roce 2019.\n\nRozhledna byla postavena v prostoru nedokončené dělostřelecké tvrze Šibenice, která byla budována v roce 1938 v rámci systému československého opevnění. Ačkoliv bylo vyraženo její podzemí, k vybetonování jejích povrchových objektů už vlivem mnichovské dohody nedošlo. Přímo v místě nynější rozhledny měl být postaven objekt pro dělostřeleckou věž OP-Š-S 33 „Katastr“. V okolí se však nachází další objekty lehkého i těžkého opevnění, které vznikly v letech 1937 a 1938. \n\nPo druhé světové válce zde stála pozorovací věž, která zanikla v 60. nebo 70. letech 20. století. V 70. letech 20. století byl v těsné blízkosti nerealizované dělostřelecké věže postaven prefabrikovaný betonový ženijní úkryt typu ÚŽ-6a.\n\nZřízení rozhledny v tomto místě bylo dlouhodobě v územním plánu obce Stěbořice. Byla zde plánována ocelová věž, nicméně projektant s ohledem na historii místa a okolní stojící objekty československého opevnění doporučil změnu. Vzhled rozhledny připomínající bunkr navrhl architekt Lumír Moučka. Obec předpokládala, že by rozhledna mohla být otevřena ke 100. výročí vzniku Československa 28. října 2018. Zpozdil se však výběr dodavatele, který by tuto specifickou stavbu zhotovil. Realizace objektu proto začala až v létě 2018 a dokončena byla v závěru toho roku. Během jara 2019 byly prováděny dokončovací práce a terénní úpravy a ke slavnostnímu otevření rozhledny došlo 28. června 2019. Celkové náklady činily asi 3 miliony korun, z toho necelý milion získala obec z dotací Evropské unie. V rámci areálu vzniklo také malé „vojenské cvičiště“ pro děti i dospělé a pro veřejnost byl otevřen i ženijní úkryt ÚŽ-6a. Součástí rozhledny je také expozice o Janu Kubišovi, který po dokončení poddůstojnické školy sloužil v předválečných letech na Opavsku. Obec plánuje zřídit stezku propojující rozhlednu s dalšími místy v okolí, která jsou s Kubišem spojená.\n\n"}
{"id": "1520130", "url": "https://cs.wikipedia.org/wiki?curid=1520130", "title": "Abdalong z Marseille", "text": "Abdalong z Marseille\n\nSvatý Abdalong (716 Francie - 738) byl v 8. století biskupem v Marseille. \n\nSpolu se svými věřícími trpěl útoky Saracénů, které přivedl vévoda Mauront, aby potlačil vojsko Karla Martela. Zemřel asi roku 738. Jeho svátek se slaví 1. března.\n\n"}
{"id": "1520132", "url": "https://cs.wikipedia.org/wiki?curid=1520132", "title": "Drahoslav Ryba", "text": "Drahoslav Ryba\n\nDrahoslav Ryba (* 2. prosince 1962) je český hasič, od prosince 2011 generální ředitel Hasičského záchranného sboru ČR.\n\nAbsolvoval gymnázium ve Žďáru nad Sázavou. V roce 1985 vystudoval obor Technika požární ochrany a bezpečnosti průmyslu na Hornicko-geologické fakultě Vysoké školy báňské v Ostravě. Po studiu pracoval rok jako požární a bezpečnostní technik v Jednotě SD Velké Meziříčí. Roku 1986 se stal zástupcem velitele Okresního útvaru Sboru požární ochrany Žďár nad Sázavou a od roku 1989 byl velitelem/náčelníkem/ředitelem hasičů v okrese Žďár nad Sázavou. V roce 2001 nastoupil do funkce ředitele Hasičského záchranného sboru Kraje Vysočina. Dne 9. listopadu 2011 ho ministr vnitra Jan Kubice jmenoval generálním ředitelem Hasičského záchranného sboru ČR, a to s účinností od 1. prosince 2011. Ve funkci nahradil Miroslava Štěpána, který v září toho roku rezignoval z důvodu plánované kandidatury do Senátu.\n\nDne 28. října 2013 jej prezident Miloš Zeman jmenoval brigádním generálem, dne 8. května 2016 jej jmenoval generálmajorem a 28. října 2019 jej jmenoval generálporučíkem.\n\nJe ženatý, má dvě děti. Jeho otec dlouhodobě působil jako dobrovolný hasič, jeho bratr byl rovněž profesionálním hasičem.\n"}
{"id": "1520136", "url": "https://cs.wikipedia.org/wiki?curid=1520136", "title": "Caponata", "text": "Caponata\n\nCaponata je italské jídlo, které připomíná ratatouille. Hlavní surovinou jsou lilky podušené na olivovém oleji, ke kterým se přidává řapíkatý celer, rajský protlak, cibule, paprika, bazalka, kapary a olivy. Hotová caponata se může posypat rozinkami, mandlemi nebo piniovými oříšky. Má sladkokyselou chuť, podává se jak teplá coby příloha k masu, rybě nebo těstovinám, tak i studená jako letní předkrm (antipasto). Recept pochází ze Sicílie, kde vznikla řada krajových obměn, oblíbený je také v Tunisku. Má ochrannou známku Prodotti agroalimentari tradizionali italiani.\n\n"}
{"id": "1520138", "url": "https://cs.wikipedia.org/wiki?curid=1520138", "title": "Klimatická nouze", "text": "Klimatická nouze\n\nVyhlášení stavu klimatické nouze představuje rozhodnutí parlamentu (tj. zákonodárce) nebo vlády (exekutivy), jímž prohlašuje, že existuje klimatická krize a že dosavadní přijatá opatření nejsou dostatečná k jejímu vyřešení. Jedná se tedy o řešení člověkem způsobeného globálního oteplování („klimatické změny“). Toto rozhodnutí zmocňuje vládu a státní správu k přijetí opatření, která změní dosavadní stav a pokusí se zastavit globální oteplování způsobené člověkem. Prohlášení může být přijato na různých úrovních (národní, obecní atd.) a může se lišit hloubkou nebo podrobností požadavků.\n\nTermín klimatická nouze se vztahuje nejen k tomuto formálnímu rozhodnutí, ale jedná se o obecnější označení zahrnující další opatření v boji proti klimatickým změnám, jimž dodává provázanost a odůvodnění. Zavedení a používání pojmu „stav nouze“ v této souvislosti dává těmto opatřením nejvyšší neodkladatelnou prioritu. Stav klimatické nouze bývá také interpretován jako výraz svrchovanosti lidu: ačkoli je vyhlášen shora, bývá vyžadován zespodu.\n\nTermín „\"klimatická nouze\"“ (anglicky \"climate emergency\") byl užíván již před rokem 2010 na demonstracích proti změně klimatu, například při Climate Emergency Rally 13. června 2009 v Melbourne (viz foto). V srpnu 2017 přijala městská rada v australském Darebinu soubor opatření pod názvem „Darebinský klimatický nouzový plán“. Dne 4. prosince 2018 předložil Římský klub Evropskému parlamentu „Plán pro klimatickou nouzi“, který shrnuje 10 vysoce prioritních opatření k omezení globálního oteplování. V souvislosti s probíhajícími protesty Pátek pro budoucnost (Fridays for Future) nebo Extinction Rebellion se podobné iniciativy chopily různé parlamenty.\n\nŘada evropských měst, která vyhlásila stav klimatické nouze, byla již po desetiletí členy Klimatické aliance a zavázala se snižovat své emise CO každých 5 let o 10 %.\n\nV květnu 2019 vyhlásila stav klimatické nouze Praha 7, v červnu Praha 6. Protesty za vyhlášení klimatické nouze se konaly také v Mladé Boleslavi, Praze nebo Brně.\n\n\nNa základě vyhlášení stavu klimatické nouze jsou požadována či prováděna konkrétní opatření, jako např. \n\n\nNevládní organizace požadují zavedení následujících naléhavých opatření:\n\n"}
{"id": "1520140", "url": "https://cs.wikipedia.org/wiki?curid=1520140", "title": "Panamint Valley", "text": "Panamint Valley\n\nPanamint Valley je údolí na jihovýchodě Kalifornie, v krajích Inyo County a San Bernardino County.\nÚdolí má délku okolo 60 kilometrů a největší šířku do 10 kilometrů. Východně od údolí Panamint Valley leží pohoří Panamint Range, západně se nachází pohoří Argus Range. Východně, přes pohoří Panamint Range, se nachází známé údolí Death Valley a stejnojmenný národní park.\n"}
{"id": "1520155", "url": "https://cs.wikipedia.org/wiki?curid=1520155", "title": "Vladimír Galko", "text": "Vladimír Galko\n\nVladimír Galko (5. prosince 1954 Hodonín – 22. února 2019) byl český hokejový obránce. \n\nV československé lize hrál za TJ Zetor Brno. Odehrál 3 ligové sezóny, nastoupil v 85 ligových utkáních, dal 11 ligových gólů a měl 14 asistencí. V nižších soutěžích hrál i za TJ Ingstav Brno a TJ Baník Hodonín.\n\n"}
{"id": "1520157", "url": "https://cs.wikipedia.org/wiki?curid=1520157", "title": "II. třída okresu Havlíčkův Brod 1981/82", "text": "II. třída okresu Havlíčkův Brod 1981/82\n\nV soubojích fotbalové II. třídy okresu Havlíčkův Brod 1981/82, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1520160", "url": "https://cs.wikipedia.org/wiki?curid=1520160", "title": "Pantaleon Sazama", "text": "Pantaleon Sazama\n\nPantaleon Sazama, později psán Leon Sazama (30. září 1911, Dlažov – 24. října 2002, Hradec Králové), byl český stomatolog a profesor stomatologie na Lékařské fakultě Univerzity Karlovy v Hradci Králové.\n\nPantaleon Sazama se narodil v Dlažově jako 4. dítě učitele Pantaleona Sazamy a Anny Sazamové, rozené Řimsové. Když mu bylo 6 let, otec padl v roce 1918 na italské frontě.\n\nNa gymnáziu začal studovat v Klatovech a studium dokončil v Praze, kam se s matkou a sourozenci přestěhoval. Po maturitě na pražském gymnáziu v Truhlářské ulici studoval lékařskou fakultu na Univerzitě Karlově, kde promoval 30. května 1936. Nastoupil na nemocnice Na Bulovce a chtěl se stát „ úředním lékařem“, k tomu složil i povinné zkoušky. Po setkání s prof. MUDr. Františkem Kostečkou (1893–1951), přednostou zubní kliniky Univerzity Karlovy, však roku 1941 nastoupil na tehdejší \"Kliniku nemocí zubních, ušních a čelistních\".\n\nV listopadu 1945 byla otevřena lékařská fakulta v Hradci Králové a Leon Sazama se do Hradce Králové přestěhoval. Stal se zástupcem přednosty a připadl mu úkol vybudovat od základů stomatologickou kliniku.\n\nV roce 1951 byl habilitován na docenta a stal se plnoprávným přednostou stomatologické kliniky. Do té doby se mu podařilo vybudovat oddělení, které již mělo i lůžkovou část. Dne 3. 1. 1963 byl jmenován profesorem stomatologie a v roce 1965 obhájil „velký doktorát“ (titul DrSc).\n\nPo dosažení penzijního věku musel v roce 1977 ze stomatologické kliniky odejít do důchodu.\n\nV Hradci žil se svou manželkou Zdeňkou, rovněž lékařkou. Měli dvě dcery Zdeňku – inženýrku ekonomie a Gabrielu, lékařku, 4 vnoučata a 11 pravnoučat (v roce 2019). Ve třech generacích jeho rodiny je 7 lékařů.\n\nPantaleon Sazama byl především stomatochirurg, které věnoval i většinu knižních publikací. \n\n\nSmysl pro humor projevil souborem veselých příběhů z lékařského prostředí královéhradecké Lékařské fakulty. Knížku vydala v roce 1988 \"Vojenská lékařská akademie v Hradci Králové\" pod titulem „Okolo Hradce v bílém plášti“. Leon Sazama použil pseudonym Leon Dlažov, k němuž ho inspirovalo jeho rodiště\n\nProfesor Sazama získal četná ocenění a vyznamenání doma i v zahraničí. Je čestným členem lékařských společností v Bratislavě, Berlíně, společnosti pro výzkum ve stomatologii G.I.R.S. v Bruselu (The international group for scientific research in stomatology (G.I.R.S.), Brussel), Asociace pro maxilo-faciální chirurgii v Londýně. Je nositelem zlaté medaile University Karlovy v Praze, lékařské fakulty v Hradci Králové, Brně, Bratislavě a Vratislavi. Je čestným členem České stomatologické společnosti a České lékařské společnosti Jana Evangelisty Purkyně, v roce 2000 obdržel medaili Josefa Hlávky.\n\nNejvyšší vyznamenání udělované Českou lékařskou společností je Purkyňova cena byl profesor Sazama vyznamenán v červnu 2002 ve svých 91 letech a při závěrečném projevu shrnul význam Purkyňových prací pro stomatologii bez předchozí přípravy. Pouhé 4 měsíce po této slavnosti 24. října podlehl těžké nemoci.\n\nV dopise doc. Brázdovi z října 1996, v němž děkoval za blahopřání k 85. narozeninám, uvedl: \n\n\n"}
{"id": "1520161", "url": "https://cs.wikipedia.org/wiki?curid=1520161", "title": "Sokoli Pardubice", "text": "Sokoli Pardubice\n\nSokoli Pardubice (dříve \"Sokol Pardubice\") je pardubický florbalový klub patřící pod Sokol Pardubice.\n\nMužský A tým hraje Superligu florbalu od sezóny 2013/14, po ročním sestupu do 1. ligy. Předtím hrál extraligu i v sezónách 2005/06–2007/08 a 2009/10–2011/12. Největším úspěchem týmu je účast ve čtvrtfinále Superligy v sezóně 2017/18 a vítězství v Poháru Českého florbalu ve stejném roce. V ostatních superligových ročnících tým vždy bojoval o udržení.\n\nTým hraje ve sportovní hale Dašická a také v pardubické Enteria areně nebo v nafukovací hale na Dukle.\n\n"}
{"id": "1520201", "url": "https://cs.wikipedia.org/wiki?curid=1520201", "title": "Alan Smith (fotbalista, 1962)", "text": "Alan Smith (fotbalista, 1962)\n\nAlan Martin Smith (* 21. listopadu 1962 Hollywood, Worcestershire) je bývalý anglický fotbalista. Hrál za Leicester City a Arsenal. 2× byl králem střelců anglické ligy. Rozhodl finále PVP 1994.\n\nAlan Smith začínal v Alvechurch. V roce 1982 přestoupil do Leicesteru City, kde byl až do roku 1985 jeho spoluhráčem v útoku Gary Lineker. Hned v 1. sezoně postoupili do 1. ligy.\n\nV roce 1987 Smith přestoupil do londýnského Arsenalu. V ročnících 1988/89 a 1990/91 se stal Arsenal mistrem. Sám Smith se v obou mistrovských ročnících stal králem střelců anglické ligy. V sezoně 1992/93 Arsenal vyhrál oba domácí poháry. V ročníku 1993/94 vyhrál Arsenal PVP, když ve finále porazil Parmu 1:0 gólem Smithe z 20. minuty.\n\nZa Anglii hrál Alan Smith ve 13 utkáních a dal 2 góly. Byl v týmu Anglie na ME 1992.\n\n\n"}
{"id": "1520205", "url": "https://cs.wikipedia.org/wiki?curid=1520205", "title": "Vláda Giuseppa Conteho", "text": "Vláda Giuseppa Conteho\n\nItalský politik Giuseppe Conte se stal předsedou dvou italských vlád:\n\n"}
{"id": "1520208", "url": "https://cs.wikipedia.org/wiki?curid=1520208", "title": "Kyselina muricholová", "text": "Kyselina muricholová\n\nKyselina muricholová je společné označení pro skupinu žlučových kyselin vyskytujících se ve větších množstvích u myší a v menších množstvích i u jiných organismů. Tyto kyseliny se liší od primárních žlučových kyselin vyskytujících se u lidí, kyseliny cholové a chenodeoxycholové, tím, že mají hydroxylovou skupinu v konformaci β na pozici 6. Orientace hydroxylu na pozici 7 určuje konkrétní anomer, tedy zda jde o kyselinu α- nebo β muricholovou. Muricholové kyseliny lze v malých množstvích nalézt v lidské moči.\n\nTřemi nejrozšířenějšími žlučovými kyselinami u myší jsou kyselina cholová, α muricholová a β muricholová. U myší se zdravým mikrobiomem se také vyskytují kyselina ω muricholová a různé sulfatované kyseliny. Konjugací s taurinem (za vzniku tauromuricholových kyselin) nebo s glycinem (za vzniku glykomuricholových kyselin) probíhá v játrech před vyloučením z těla.\n\nEnzymem provádějícím 6-hydroxylační reakce, kterými se utváří muricholové kyseliny u hlodavců, je cytochrom P450 \"Cyp2c70\". Tento enzym vytváří kyselinu α muricholovou z kyseliny chenodeoxycholové a kyselinu β muricholovou z kyseliny ursodeoxycholové.\n\nTauromuricholové kyseliny jsou antagonisty receptoru žlučových kyselin nazývaného receptor farnesoid X (FXR).\n"}
{"id": "1520209", "url": "https://cs.wikipedia.org/wiki?curid=1520209", "title": "Eric Fonoimoana", "text": "Eric Fonoimoana\n\nEric Fonoimoana (* 7. června 1969 Manhattan Beach) je bývalý americký plážový volejbalista samojského původu. Spolu s Dainem Blantonem získal zlatou medaili na Letních olympijských hrách 2000 v Sydney. Jeho profesionální kariéra trvala šestnáct let a zúčastnil se více než dvou set turnajů. V letech 1998 až 2004 vyhrál každý rok alespoň jeden turnaj. V roce 2002 ho Asociace volejbalových profesionálů zvolila hráčem roku. Celkově si plážovým volejbalem vydělal více než milion dolarů.\n\nJe absolventem sociologie na Kalifornské univerzity v Santa Barbaře. Pracuje jako realitní agent, věnuje se charitativní činnosti a trénuje mladé volejbalisty.\n\nJeho starší sestra Lelei Fonoimoana startovala v roce 1976 na olympiádě jako plavkyně.\n\n"}
{"id": "1520216", "url": "https://cs.wikipedia.org/wiki?curid=1520216", "title": "Arsinée Khanjian", "text": "Arsinée Khanjian\n\nArsinée Khanjian (* 6. září 1958 Bejrút) je arménsko-kanadská herečka. Jejím manželem je další Kanaďan arménského původu, režisér Atom Egoyan, v jehož mnoha filmech hrála. Jejím filmovým debutem byl snímek \"Next of Kin\" (1984) v režii právě Atoma Egoyana. Rovněž hrála v několika televizních seriálech, stejně jako v divadle. Studovala na Univerzitě Concordia v Montréalu a Torontské univerzitě.\n\n\n"}
{"id": "1520221", "url": "https://cs.wikipedia.org/wiki?curid=1520221", "title": "Ostroměř (nádraží)", "text": "Ostroměř (nádraží)\n\nOstroměř je železniční stanice v západní části stejnojmenné obce v okrese Jičín v Královéhradeckém kraji poblíž řeky Javorky. Leží na neelektrifikovaných jednokolejných tratích 040 a 041.\n\nStanice byla otevřena 21. prosince 1870 společností Rakouská severozápadní dráha (\"ÖNWB\"), která sem zprovoznila svou odbočnou trať z Velkého Oseku přes Chlumec nad Cidlinou, roku 1871 prodlouženou na Starou Paku, Martinice v Krkonoších a Trutnov. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem. Roku 1871 propojila \"ÖNWB\" své tratě mezi Ostroměří a Jičínem, pravidelný provoz zde byl zahájen 17. prosince.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde čtyři nekrytá hranová nástupiště, k příchodu na ostrovní nástupiště slouží přechody přes kolejiště. Z nádraží jsou vyvedeny dvě nákladní vlečky.\n\n"}
{"id": "1520225", "url": "https://cs.wikipedia.org/wiki?curid=1520225", "title": "Norský královský řád za zásluhy", "text": "Norský královský řád za zásluhy\n\nNorský královský řád za zásluhy \"(: Den Kongelege Norske Fortenesteordenen, , : Den Kongelige Norske Fortjenstorden)\" je druhé nejvyšší norské státní vyznamenání založené v roce 1985 králem Olafem V. Řád je udílen cizím státním příslušníkům a občanům Norska žijícím v cizině za vynikající služby pro Norsko a lidstvo. Velmistrem řádu je vládnoucí norský král.\n\nŘád byl založen králem Olafem V. dne 14. června 1985. Důvodem pro vytvoření nového řádu byla snaha zamezit přílišnému udílení do té doby jediného norského řádu, Řádu svatého Olafa, do zahraničí. Ten se tak od okamžiku založení nového záslužného řádu udílí pouze občanům Norska žijícím ve vlasti (případně zahraničním hlavám států či příslušníkům královských rodin). Status řádu byl následně pozměněn v letech 1986, 1992, 2006 a 2015.\n\nŘád je udílen norským králem za vynikající služby pro stát jak občanům Norska (především za práci v zahraničí) tak i cizím státním příslušníkům. Při státních návštěvách je běžně udílen většímu počtu lidí v důležitých politických, administrativních či vojenských funkcích. Také je udílen zahraničním diplomatům působícím v Norsku a cizincům spojeným s norským konzulátem.\n\nV případě povýšení či smrti oceněného jsou insignie (kromě diplomu a rozety) navraceny Radě řádu.\n\nNávrhy na vyznamenání jsou králi doručovány přes protokolární odbor Ministerstva zahraničních věcí Norska. Král následně udílí vyznamenání na základě usnesení Rady řádu sestávající z kancléře \"(hoffsjef)\", šéfa protokolárního odboru Královského ministerstva zahraničních věcí a kancléře Královského norského řádu svatého Olafa. V případě že je nutné rozhodnout o udělení rychle, je možné o něm rozhodnout pouze na doporučení kancléře bez usnesení rady.\n\nŘádový odznak má podobu zlatě smaltovaného jetelového kříže (zvaného kříž svatého Olafa). Mezi rameny jsou vloženy jednoduché středověké korunky. Na lícní straně je uprostřed červeně smaltovaný řecký kříž se zlatým korunovaným monogramem zakladatele O V. Zadní strana je nesmaltovaná a nese rok založení řádu 1985. V hodnosti rytíře je odznak pouze postříbřený.\n\nŘádová hvězda má podobu pozlacené osmicípé hvězdy. Uprostřed hvězdy je položen řádový odznak. Ve třídě komtura s hvězdou je řádová hvězda stříbrná.\n\nStuha je z moaré tmavě modré barvy.\n\nŘád je udílen ve třech řádných třídách a dvou podtřídách: velkokříž, komtur (který se dále dělí na třídu komtura s hvězdou a komtura) a rytíř (který se dále dělí na třídu rytíře I. třídy a rytíře).\n\n\n\n"}
{"id": "1520226", "url": "https://cs.wikipedia.org/wiki?curid=1520226", "title": "Cats (film)", "text": "Cats (film)\n\nCats je americký a britský filmový muzikál, který vychází ze stejnojmenného divadelního muzikálu. Muzikál je napsán na motivy knihy Thomase Stearnse Eliota \"Praktická příručka o kočkách\". Film režíroval Tom Hooper, který současně i napsal scénář spolu s Lee Hallem. Jedním z výkonných producentů filmu je Steven Spielberg. \n\nNatáčení probíhalo od prosince 2018 do dubna 2019. Hlavní role ztvárnili Jennifer Hudson, Taylor Swift, Judi Dench, Jason Derulo, Idris Elba, James Corden, Ian McKellen a Rebel Wilson. Film se stal debutem pro Francescu Hayward, \"Cats\" pro ni znamená první roli v celovečerním filmu.\n\nFilm měl ve Spojených státech premiéru dne 20. prosince 2019 a dočkal se převážně negativních recenzí.\n\n"}
{"id": "1520230", "url": "https://cs.wikipedia.org/wiki?curid=1520230", "title": "Peter Jurko", "text": "Peter Jurko\n\nPeter Jurko (* 22. září 1967 Nová Lesná) je bývalý slovenský lyžař, sjezdař. \n\nNa XV. ZOH v Calgary 1988 reprezentoval Československo v alpském lyžování. Nejlépe skončil ve slalomu na 13. místě, ve sjezdu skončil na 29. místě, v super-G na 27. místě, v obřím slalomu na 33. místě a v kombinaci obsadil 5. místo. Na XVI. ZOH v Albertville 1992 skončil v super-G na 39. místě, ve slalomu na 25. místě,v obřím slalomu na 37. místě a závod v kombinaci nedokončil. Nejlepší výsledek na mistrovství světa dosáhl 11. místem ve slalomu ve Vailu 1989.\n\n"}
{"id": "1520241", "url": "https://cs.wikipedia.org/wiki?curid=1520241", "title": "Pelhřimov (nádraží)", "text": "Pelhřimov (nádraží)\n\nPelhřimov je železniční stanice v jižní části okresního města Pelhřimov v Kraji Vysočina nedaleko říčky Bělé. Leží na neelektrifikované jednokolejné trati 224. Přibližně 300 metrů severně je umístěno městské autobusové nádraží.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. První vlak zde projel 1. října 1888, 17. prosince byl zahájen pravidelný provoz v úseku z Tábora do Horní Cerekve. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1982 byl vydán souhlas ke stavbě nové staniční budovy, kterou realizoval OSP Humpolec. Stará stavba byla zbořena roku 1985 a 29. dubna 1988 došlo ke slavnostnímu otevření nové budovy, u příležitostí 100. výročí dovedení železnice do Pelhřimova. V letech 2007-2008 prošlo nádraží opravou a modernizací.\n\nNachází se zde tři ostrovní nekrytá hranová nástupiště, k příchodu k vlakům slouží přechody přes kolejiště.\n\n"}
{"id": "1520242", "url": "https://cs.wikipedia.org/wiki?curid=1520242", "title": "Prora", "text": "Prora\n\nProra je rekreační areál u města Binz na německém ostrově Rujána. V letech 1936 až 1939 zde organizace Kraft durch Freude budovala největší prázdninové letovisko na světě nazvané \"Koloss von Prora\": osm obytných bloků se podle projektu mělo táhnout v délce 4,5 km podél pobřeží zálivu Prorer Wiek ve vzdálenosti 150 m od pláže. Podle plánů nacistických funkcionářů zde mělo trávit dovolenou u moře až dvacet tisíc německých dělníků naráz. Albert Speer vybral plán architekta Clemense Klotze, který počítal s dvoulůžkovými pokoji s výhledem na moře, ubytovací zařízení mělo být vybaveno také biografem, koncertním sálem a sportovišti. Projekt byl oceněn na Světové výstavě 1937 v Paříži.\n\nPo vypuknutí druhé světové války byly práce na výstavbě zastaveny. Po válce zde byli ubytováni vyhnanci z východní Evropy, poté v areálu cvičila Sovětská armáda a tři z osmi bloků byly zničeny, zbytek využívala od roku 1956 Nationale Volksarmee jako kasárna. Po sjednocení Německa se část budov adaptovala na hostel, zbytek byl ponechán svému osudu a ničil ho zub času i vandalové. V roce 2000 bylo založeno dokumentační středisko s expozicí připomínající souvislost Prory s nacistickou propagandou.\n\nV roce 2004 německý stát odprodal komplex soukromým investorům, v roce 2017 byl zahájen prodej luxusních apartmánů. Dokončení rekonstrukce je plánováno na rok 2022.\n\n"}
{"id": "1520243", "url": "https://cs.wikipedia.org/wiki?curid=1520243", "title": "Marchaul", "text": "Marchaul\n\nMarchaul nebo Mercheuli ( Мархьаул, მერხეული - Mercheuli) je vesnice v Abcházii v okrese Gulrypš. Leží přibližně 11 km severně od okresního města Gulrypš. Obec sousedí na západě s Mačarou a s Bagbaranem, na severu s Cabalem, na jihoovýchodě s Kacikytem a na jihu s Pšapem. Obcí protéká řeka Mačara a vede tudy Suchumská vojenská silnice, spojující Suchumi s ruským Čerkeskem přes soutěsku Kodori. \n\nOficiálním názvem obce je Vesnický okrsek Marchaul \"(rusky Мерхеулская сельская администрация, abchazsky Мархьаул ақыҭа ахадара)\". Za časů Sovětského svazu se okrsek jmenoval Mercheulský selsovět \"(Мерхеульский сельсовет)\".\n\nSoučástí Marchaulu jsou následující části:\n\n\nV roce 1877 byla značná část zdejšího abchazského obyvatelstva během mahadžirstva následkem Kavkazské války vyhnána do Osmanské říše a zůstalo pouze dvacet Abchazů, kteří měli vyšší společenské postavení než zbytek populace. Do konce 19. století se do obce přistěhovali Rusové, Megrelové, v roce 1897 také Arméni z Trabzonu a později další Arméni prchající před genocidou. V Marchaulu se roku 1899 narodil sovětský politik a Stalinův vykonavatel Lavrentij Pavlovič Berija. Během sovětského období počet ruského obyvatelstva obce trvale klesal a převahu získali Megrelci a Arméni. V obci byla postavena arménsko-gruzínská střední škola a arménská základní škola. Dále knihovna, kulturní dům, zdravotní středisko a sídlil zde podnik veřejných služeb.\n\nPo válce v Abcházii v roce 1993 většina megrelského obyvatelstva opustila zemi a počet obyvatel klesl zhruba na čtvrtinu. I nadále převažují Arméni.\n\nDle nejnovějšího sčítání lidu z roku 2011 je počet obyvatel této obce 839 a jejich složení následovné:\n\n\nPřed válkou v Abcházii žilo v obci bez přičleněných vesniček 1939 obyvatel. V celém Mercheulském selsovětu žilo 3076 obyvatel.\n\n"}
{"id": "1520252", "url": "https://cs.wikipedia.org/wiki?curid=1520252", "title": "Thomas Robinson, 1. baron Grantham", "text": "Thomas Robinson, 1. baron Grantham\n\nThomas Robinson, 1. baron Grantham (\"Thomas Robinson, 1st Baron Grantham\") (24. dubna 1695, Grantham, Anglie – 30. září 1770, Londýn, Anglie) byl britský diplomat, dvořan a státník. Jako dlouholetý vyslanec ve Vídni (1730-1748) měl významnou úlohu ve vývoji diplomatických vztahů Velké Británie a habsburské monarchie první poloviny 18. století. Později zastával funkce v britské vládě a u dvora, mimo jiné byl ministrem vnitra (1754-1755). S titulem barona byl od roku 1761 členem Sněmovny lordů. Jeho potomci v několika následujících generacích patřili k významným osobnostem britských dějin. Syn Thomas byl ministrem zahraničí, vnuk Frederick John se stal britským premiérem. Později rod získal titul markýzů z Riponu, potomstvo vymřelo v roce 1923.\n\nPocházel z původně měšťanské rodiny z Yorku, byl nejmladším z pěti synů yorského starosty a dlouholetého poslance Sira Williama Robinsona (1655-1736). Studoval ve Westminsteru a v Cambridge a od mládí působil v diplomacii. V letech 1723-1729 byl tajemníkem vyslanectví v Paříži a v letech 1728-1729 se jako britský zástupce zúčastnil mezinárodního kongresu v Soissons. Jako stoupenec strany whigů se stal členem Dolní sněmovny (1727-1734), zasedání parlamentu se ale zúčastňoval jen výjimečně. V roce 1730 byl jmenován vyslancem ve Vídni, kde strávil 18 let (1730-1748). V roce 1731 uzavřel ve Vídni smlouvu, jíž Velká Británie uznala pragmatickou sankci, na oplátku se habsburská monarchie zavázala zrušit úspěšnou Ostendskou společnost sídlící v Rakouském Nizozemí. Důležitou úlohu sehrál v době války o rakouské dědictví, kdy se Velká Británie stala spojencem habsburské monarchie. Hned na počátku války se neúspěšně pokoušel vyjednat příměří mezi Rakouskem a Pruskem, poté se zúčastňoval dalších diplomatických jednání. V roce 1741 byl účastníkem korunovace Marie Terezie na uherskou královnu v Bratislavě a v roce 1742 obdržel Řád lázně. Spolu s hrabětem Sandwichem byl v roce 1748 delegátem na mírovém kongresu v Cáchách. \n\nPo ukončení diplomatické mise v Rakousku zastával nižší posty ve vládě a u dvora. Byl lordem komisařem pro obchod a kolonie (1748-1749) a vrchním správcem královského šatníku (Master of the Great Wardrobe, 1749-1755), znovu byl také poslancem Dolní sněmovny (1748-1761) V roce 1750 byl jmenován členem Tajné rady, ve vládě vévody z Newcastle byl krátce ministrem vnitra (1754-1755) a zároveň mluvčím vlády v Dolní sněmovně. V době nepřítomnosti Jiřího II. v Británii byl v roce 1755 také členem místodržitelského sboru. Po rezignaci na funkci ministra vnitra zastával znovu úřad správce královského šatníku (1755-1760). Uplatnil se jako schopný diplomat s trvalou podporou Jiřího II., v parlamentní politice a ve vládních funkcích však příliš neuspěl. S vědomím vlastních nedostatků odmítl v roce 1757 opětovnou nabídku na post ministra vnitra. V roce 1761 získal titul barona odvozený od názvu jeho rodiště a vstoupil do Sněmovny lordů. Členem vlády byl naposledy v kabinetu markýze z Rockinghamu jako generální poštmistr (1765-1766). \n\nJeho manželkou byla od roku 1737 Frances Worsley (1716-1750), měli spolu tři děti, všechny se narodily ve Vídni. Pokračovatelem rodu byl starší syn Thomas (1738-1786), dlouholetý vyslanec ve Španělsku a pozdější ministr zahraničí. Mladší syn Frederick Robinson (1746-1792) působil také v diplomacii a později byl členem Dolní sněmovny. Dcera Theresa (1744-1775) se provdala za poslance Johna Parkera, pozdějšího 1. barona Boringdona (1735-1788). Rodovým sídlem byl zámek Newby Park (později Baldersby Park) v hrabství Yorkshire z počátku 18. století. \n\nThomasovi starší bratři William a John sloužili v armádě, další bratr Sir Tancred Robinson (1685-1754) dosáhl v námořnictvu hodnosti kontradmirála a dvakrát byl starostou v Yorku. \n\nPo Thomasu Robinsonovi bylo pojmenováno městečko Grantham v USA, založené v roce 1761.\n\n\n"}
{"id": "1520254", "url": "https://cs.wikipedia.org/wiki?curid=1520254", "title": "Bruntál (nádraží)", "text": "Bruntál (nádraží)\n\nBruntál (dříve též německy \"Freudenthal\") je železniční stanice v severovýchodní části okresního města Bruntál v Moravskoslezském kraji poblíž Černého potoka. Leží na jednokolejných neelektrizovaných tratích 310 a 312 (osobní doprava byla přerušena v letech 2009-2019).\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc a Opavu, podle univerzalizovaného stavebního vzoru. 1. listopadu 1872 byl uveden do provozu úsek trasy z Krnova do stanice \"Opava západ\". 31. května 1901 otevřela společnost Císařsko-královské státní dráhy (\"kkStB\") odbočné spojení s Malou Morávkou. Na přelomu 19. a 20. století byla na severní straně původní stanice postavena nová honosná výpravní budova.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde čtyři hranová nekrytá nástupiště, k příchodu k vlakům slouží přechody přes kolejiště. Opravy nádraží byly dokončeny v roce 2015.\n\n"}
{"id": "1520257", "url": "https://cs.wikipedia.org/wiki?curid=1520257", "title": "Dune", "text": "Dune\n\nDune může být:\n\n"}
{"id": "1520262", "url": "https://cs.wikipedia.org/wiki?curid=1520262", "title": "14/15 Baťův institut", "text": "14/15 Baťův institut\n\n14|15 BAŤŮV INSTITUT je krajské kulturně vzdělávací centrum, které se nachází ve Zlíně v bývalém továrním areálu Baťa v budovách č. 14 a 15. V nich sídlí čtyři krajské příspěvkové organizace, které pořádají výstavy, kulturní akce či edukační programy. Jsou jimi Krajská galerie výtvarného umění ve Zlíně, Muzeum jihovýchodní Moravy ve Zlíně a Krajská knihovna Františka Bartoše ve Zlíně a dále servisní příspěvková organizace 14|15 Baťův institut. Autorem architektonického návrhu původních budov je baťovský architekt Jiří Voženílek a autory jejich novodobé podoby jsou architekti Juraj Sonlajtner a Jakub Obůrka.\n\nKomplex tvoří dvě budovy č. 14 a 15, které jsou spojeny tzv. platformou, venkovním prostorem určeným pro zážitky pod širým nebem. V okolí budov je vyhrazené parkování pro návštěvníky a přímo pod platformou se nachází podzemní parkoviště. \n\nV budově č. 14 najdou návštěvníci stálé expozice a krátkodobé výstavy muzea a galerie, sídle zde má také také servisní organizace 14|15 Baťův institut. V budově č. 15 sídlí knihovna a je zde také několik konferenčních sálů a prostor určených k pronájmu. K dispozici je i kavárna (možnost využití jejich služeb v rámci pořádaných akcí). \n\nZáměr vybudovat Krajské Kulturní a Vzdělávací Centrum vznikl po roce 2003, kdy všechny tři kulturní organizace – galerie, knihovna a muzeum – přešly z nevyhovujících prostor a ze správy státu na Zlínský kraj, který pro ně vybral nové důstojnější a centrální sídlo – budovy 14 a 15. Vzhledem k umístění sídla Zlínského kraje do 21. budovy (obnova Baťova mrakodrapu v letech 2002 – 2004), byly budovy č. 14 a 15 vyhodnoceny jako nejbližší stavebně vhodné objekty. Zvoleny byly i díky jejich ideální poloze na strategickém rozhraní továrny, starého Zlína a dopravního terminálu města. V letech 2004 – 2008 byl vytvořen projekt, v roce 2009 proběhla architektonická soutěž, v letech 2010 – 2011 projektové práce a po vydání stavebního povolení koncem roku 2010 začala realizace projektu. 14|15 Baťův institut byl slavnostně otevřen v roce 2013. \n\nHlavním účelem servisní organizace je zajišťování správy 14|15 Baťova institutu a péče o kulturní, duchovní i společenský rozvoj Zlínského kraje a jeho obyvatel, a to prostřednictvím podpory zasídlených kulturních organizací (muzea, galerie, knihovny) při plnění jejich předmětu činnosti, koordinace činností těchto organizací a organizování akcí. Činnost spočívá v zajištění provozu, údržby a majetkové správy, provozování informačního centra pro veřejnost, pronájmu dočasně nevyužívaných prosto a zajištění marketingu a propagace 14|15 Baťova institutu. Organizace přibližuje oblast kultury ve vztahu k veřejnosti.\n\nMuzeum jihovýchodní Moravy prezentuje své expozice a výstavy v prostorách 14. budovy. Je zde stálá expozice Princip Baťa: Dnes fantazie, zítra skutečnost, která sdružuje na ploše téměř 1500 m² hned tři témata. První se věnuje historii obuvnické firmy Baťa včetně muzea obuvi či výrobní linky. Druhá část mapuje zlínský film od jeho baťovských počátků přes slavná léta Karla Zemana nebo Hermíny Týrlové, až po počátek 21. století. Poslední třetí část představuje legendární cestovatele, dvojici Hanzelka a Zikmund. K vidění je i komorní expozice Františka Bartoše, známého zlínského rodáka, pedagoga, jazykovědce a etnografa. Muzeum provozuje také další objekty a to hrad Malenovice, Národní kulturní památník na Ploštině a Muzeum luhačovického Zálesí v Luhačovicích.\n\nKrajská galerie výtvarného umění, sídlící v budově č. 14, se věnuje především českému a slovenskému výtvarnému umění a architektuře 19. až 21. století. Stěžejním tématem galerie je stálá expozice Prostor Zlín | Řády vidění, která mapuje unikátní zlínskou architekturu, urbanismus a výtvarné umění. Návštěvníci se zde dozvědí vše o ikonických zlínských architektech, vývoji funkcionalistické architektury i zlínského průmyslového designu. Zároveň mohou zhlédnout jedinečnou sbírku výtvarných prací českých umělců první poloviny 20. Století, mimo jiné díla Emila Filly, Bohumila Kubišty, Václava Špály, Josefa Čapka či Toyen. \n\nKrajská knihovna Františka Bartoše, nacházející se v budově č. 15, je největší knihovnou ve Zlínském kraji. Návštěvníci si mohou vybírat z více než půl milionu dokumentů: knih, novin, časopisů, norem, map, not, hudebních nahrávek, audioknih, e-knih, společenských her a dalších. Díky tzv. povinnému výtisku získává knihovna všechny tituly periodik vydaných na území České republiky a čtenáři tak mají k dispozici kompletní českou časopiseckou produkci. Knihovna shromažďuje, uchovává a zpřístupňuje literární produkci Zlínského kraje, pořádá kulturní a vzdělávací akce a spolupracuje na projektech na záchranu kulturního dědictví Zlínského kraje.\n\n\n\n"}
{"id": "1520264", "url": "https://cs.wikipedia.org/wiki?curid=1520264", "title": "Farnborough (Hampshire)", "text": "Farnborough (Hampshire)\n\nFarnborough je město na severovýchodě hrabství Hampshire v Anglii, součást oblasti Rushmoor a Farnborough/Aldershot Built-up Area. Stopy Farnborough sahají do saských dob a zmíňka je i v Domesday Book z roku 1086. Název vznikl ze slova \"Ferneberga\", což znamená \"kopec kapradí\". V roce 2011 zde žilo 65 034 obyvatel. Sídlí zde klub Farnborough FC.\n\nMěsto se proslavilo díky svému spojení s letectvím - Farnborough Airshow, letiště Farnborough, Royal Aircraft Establishment a Air Accidents Investigation Branch.\n\n"}
{"id": "1520270", "url": "https://cs.wikipedia.org/wiki?curid=1520270", "title": "Symfonie č. 8 (Beethoven)", "text": "Symfonie č. 8 (Beethoven)\n\nSymfonie č. 8 F dur op. 93 je čtyřvětá symfonie Ludwiga van Beethovena, zkomponovaná roku 1812. Skladatel ji vroucně označoval jako „moje malá symfonie F dur“, odlišujíc ji od delší šesté symfonie, taktéž v F dur.\n\nNálada osmé symfonie je radostná a bezstarostná, s mnoha zdůrazněnými motivy. Poslední věta symfonie je nejzávažnější, čímž se Beethoven odchýlil od klasické tradice, podobně jako u řady svých dalších děl.\n\nBeethoven začal pracovat na osmé symfonii v létě 1812, bezprostředně po dokončení sedmé symfonie. V té době mu bylo 41 let. Jak podotýká skladatel Antony Hopkins, radostná nálada díla neprozrazuje nic o značně nepříjemných událostech, které v té době zasáhly do skladatelova života, včetně neshod s jeho bratrem Johannem. Beethovenovi zabrala práce na symfonii pouze čtyři měsíce. Symfonie je bez věnování, na rozdíl od řady jeho jiných děl. \n\nPremiéra osmé symfonie se odehrála 27. února 1814 na koncertě ve vídeňském Hofburgu, při kterém zazněla i sedmá symfonie, poprvé hraná o dva měsíce dříve. Beethoven již v té době trpěl postupující ztrátou sluchu, přesto se však ujal vedení premiéry. Podle dobových svědectví však „orchestr převážně ignoroval jeho nemotorná gesta a místo toho následoval prvního houslistu“. \n\nPřijetí osmé symfonie bylo vlažné. Jeden kritik napsal, že „potlesk, který následoval, nedoprovázelo nadšení které odlišuje díla všeobecně oblíbená; zkrátka - jak říkají Italové - nevzbudilo rozruch.“ Beethovena tato slabá odezva rozhněvala. Na otázku svého žáka Carla Czernyho, proč je osmá symfonie méně populární než sedmá, Beethoven údajně odvětil: „Protože osmá je mnohem lepší.“George Bernard Shaw jako hudební kritik souhlasil s Beethovenovým hodnocením, když napsal, že „ve všech detailnějších ohledech je osmá lepší [než sedmá].“ Názory kritiků se však různí.\n\n\nSymfonie je napsána pro 2 flétny, 2 hoboje, 2 klarinety v B♭, 2 fagoty, 2 lesní rohy v F (v B ve druhé větě), 2 trubky v F, tympány a smyčce.\n\nPřibližná délka symfonie je 26 minut.\n\n"}
{"id": "1520271", "url": "https://cs.wikipedia.org/wiki?curid=1520271", "title": "Tomáš Bureš (kulturista)", "text": "Tomáš Bureš (kulturista)\n\nTomáš Bureš (11. února 1975, Praha) je český kulturista a fitness trenér.\n\nJe mj. absolutním vítězem soutěže Mr. Universe (kategorie Amatér) v roce 2006 a MS Federace NABBA v roce 2008.\n\n"}
{"id": "1520273", "url": "https://cs.wikipedia.org/wiki?curid=1520273", "title": "István Kocsis", "text": "István Kocsis\n\nIstván Kocsis (6. října 1949 Csorna – 9. června 1994 Csorna) byl maďarský fotbalista, obránce.\n\nV maďarské lize hrál za Pécsi MFC a Budapest Honvéd FC. V roce 1980 získal s Budapest Honvéd FC mistrovský titul. V belgické lize hrál za Lierse SK. Po návratu z belgického angažmá hrál ve druhé maďarské lize za FC Sopron. V Poháru mistrů evropských zemí nastoupil ve 4 utkáních, v jeho kvalifikace v dalších 2 utkáních a v Poháru UEFA nastoupil ve 21 utkáních a dal 2 góly. Za maďarskou reprezentaci nastoupil v letech 1977–1983 ve 20 utkáních. Byl členem maďarské reprezentace na Mistrovství světa ve fotbale 1978, nastoupil ve 2 utkáních.\n\n"}
{"id": "1520274", "url": "https://cs.wikipedia.org/wiki?curid=1520274", "title": "Dějiny Tchaj-wanu", "text": "Dějiny Tchaj-wanu\n\nDějiny Tchaj-wanu jsou dějinami území současné Čínské republiky zvané obvykle Tchaj-wan, podle největšího ostrova, na němž se nachází (celkem se republika rozkládá na 86 ostrovech). Tchaj-wan původně osídlily polynéské kmeny, ale od 12. století ho začali osidlovat Číňané a po vítězství komunistů na pevninské Číně roku 1949 se stal azylem protikomunistických čínských sil a alternativním čínským státem, který za datum svého vzniku označuje rok 1912, kdy padlo pod tlakem Sinchajské revoluce čínské císařství a vznikla republika.\n\nPrvní historicky doloženou čínskou výpravou na Tchaj-wan je expedice z 3. století př. n. l., již nechal vypravit první císař dynastie Čchin Čchin Š’-chuang-ti. Ve 12. století nájezdy Mongolů rozvrátily říši Sung a řada Číňanů hledala azyl na okolních ostrovech, mj. na Tchaj-wanu. Mnoho z nich se usadilo natrvalo a jako v jiných částech jihovýchodní Asie vytvořilo obchodnickou vrstvu.\n\nMezi tím byl v roce 1544 ostrov objeven Portugalci, kteří ho nazvali \"Ilha Formosa\" (Krásný ostrov). V západním světě se název \"Formosa\" stal nejpoužívanějším označením Tchaj-wanu až do poloviny 20. století.\n\nV 17. století se čínští kupci na Tchaj-wanu dostali do střetu s Evropany, kteří měli zájem na kolonizaci ostrova. O ostrov usilovali zejména Portugalci, Nizozemci a Španělé. Zájem Portugalců opadl, když získali Macao, které se jim zdálo strategičtěji položené. \n\nZato Nizozemci prostřednictvím své Sjednocené východoindické společnosti ovládli některé jihozápadní části ostrova a postavili v oblasti dnešního Tchaj-nanu i významné pevnosti Fort Zeelandia a Fort Provintia. Tchaj-wan se stal jedním z nejvýnosnějších koloniálních území nizozemské Východoindické společnosti.\n\nŠpanělé vnímali nizozemskou prezenci na Tchaj-wanu jako ohrožení svých obchodních zájmů s Japonskem a rozhodli se obsadit některé severní části ostrova, kde vybudovali pevnost Fort Santo Domingo (na území dnešního Tamsui) a Fort San Salvador (na území dnešního přístavu Ťi-lung). Šestnáctiletá přítomnost Španělů na Tchaj-wanu ale skončila již v roce 1642, kdy nizozemská expedice o síle 11 lodí a 1000 mužů dobyla pevnost San Salvador.\n\nV sousední Číně bylo 17. století érou nestability a masivní emigrace, přičemž důvody byly politické – v té době mandžuská Říše Čching dobývala čínskou říši Ming. \n\nTchaj-wan se nakonec stal poslední baštou protimandžuského odporu. Mnoho slavných bitev s mandžuskými nájezdníky svedl kupec, pirát a vojevůdce Čeng Čcheng-kung (zvaný též Koxinga). Čeng Čcheng-kung vytlačil z Tchaj-wanu Holanďany a roku 1662 založil nezávislý stát Království Tungning, do jehož čela se postavil. Útočiště zde našli i uprchlíci hájící starou dynastii Ming. Králi byli ještě jeho syn Čeng Ťing a vnuk Čeng Kche-šuang. Nakonec však stát, který se rozkládal nad jihozápadní částí ostrova Tchaj-wan a nad souostrovím Penghu (Peskadory) náporu Mandžuů neodolal a roku 1683 jej dobyla říše Čching. Období Tungning značí i dobu, kdy se na Tchaj-wanu začíná objevovat čínská kultura. Do 17. století byla místní kultura tvořena výhradně tradicemi původního (domorodého) obyvatelstva. \n\nČchingský vliv nad Tchaj-wanem lze rozlišit na pasivní období (1663 - 1874) a dobu, kdy pod hrozbou japonského rozmachu byl ostrov aktivně rozvíjen (1874 - 1895) a kdy se na necelých 10 let (1885 - 1895) stal samostatnou provincií čchingské říše.\n\nPoté, co si říše podmanila krávoství Tungning, nařídil čchingský dvůr násilnou \"repatriaci\" většiny obyvatelstva čínského původu, čítající přibližně 100 000 imigrantů. Důvodem byla politika čchingského dvora, která se snažila zabránit tomu, aby se ostrov stal pirátským doupětem či základnou jakékoliv protivládní moci. Avšak i přes pasivní politiku a zákaz imigrace na Tchaj-wan přicházeli osadníci, převážně z oblastí Fu-ťien a Kuang-tung, kteří postupně začali osídlovat západní pobřeží ostrova a rozvíjet převážně zemědělské hospodářství. Postupem času začali noví osadníci (na ostrov směli cestovat jen muži) pronikat dále do vnitrozemí ovládané kmeny původních obyvatel Tchaj-wanu. Výsledkem byly časté konflikty ale také míšení obou etnických skupin mezi sebou. \n\nJaponská expanze v období Meidži a konkrétně incident Mu-tan (八瑤灣事件) a následná japonská vojenská expedice na Tchaj-wan byly varovnými signály pro čchingský dvůr, který záhy začal posilovat obranu a rozvíjet infrastrukturu. Další potvrzení důležitosti Tchaj-wanu pro říši přinesla tonkinská válka, v jejímž důsledku byl na ostrov vyslán prozápadní reformista Lau Ming-tuan. V roce 1885 se Tchaj-wan stal samostatnou provincií (do té doby spadal pod jurisdikci provincie Fu-ťien). Bylo založeno nové hlavní město Tchaj-pej nahrazující Tchaj-nan (1887) a byla zprovozněna první železniční trať (1891).\n\nFakticky bylo ke konci čchingského období přibližně 45% území Tchaj-wanu (západ a sever) ovládáno říší Čching a osídleno více než dvěma miliony obyvatel chanského či smíšeného původu. Zbytek (východ, jih a pohoří) byl volně obydlen původním obyvatelstvem.\n\nV roce 1895 předal mandžuský dvůr Tchaj-wan a Peskadorské ostrovy Japoncům jako válečnou reparaci po prohrané první čínsko-japonské válce, vedené jinak hlavně o Koreu. Japonci vládli Tchaj-wanu až do roku 1945. Učinili z něj svou „obilnici“, přesněji zásobárnu subtropického ovoce. Vedli nicméně nemilosrdnou japonizační politiku, která budila odpor u čínsky cítícího obyvatelstva, a to nezřídka i ozbrojený. Od roku 1911, tedy od vzniku Čínské republiky s nacionalistickým Kuomintangem jako její hlavní politickou silou, se čínští rebelové na Tchaj-wanu mohli opřít i o podporu z pevniny. Japonci se pak zapojili do druhé světové války na straně tzv. Osy (spolu s nacistickým Německem a fašistickou Itálií). V roce 1943 Spojenci na konferenci v Káhiře rozhodli, že podaří-li se jim síly Osy porazit, připadne Tchaj-wan znovu Číně. To se po japonské kapitulaci v roce 1945 skutečně stalo.\n\nKuomintangská vláda vedená Čankajškem jmenovala guvernérem ostrova Čankajškova přítele, generála Čchena I. Ten se však stal mezi místním obyvatelstvem krajně nepopulární. V únoru 1947 proti němu vypuklo povstání, které Čchen I brutálně potlačil. Čankajšek stál zprvu za generálem, ale na nátlak vlastních ministrů ho nakonec odvolal (a později dal dokonce popravit).\n\nBrzy na Tchaj-wanu (v největším městě Tchaj-pej) musel hledat útočiště i sám Čankajšek, když jeho Kuomintang v občanské válce na pevnině prohrál s Maovými komunisty. Přišel spolu s dvěma miliony dalších protikomunistických uprchlíků. Zprvu byla situace uprchlé vlády zoufalá. Čchen I jí v minulých letech neudělal ideální entrée mezi starousedlíky a ani mezinárodní podpora takřka neexistovala. Ani Spojené státy neviděly Čankajška jako perspektivního spojence. První rok byl spíše „čekáním na invazi“ ze strany komunistické Číny, přičemž vyhlídky na vítězství nebyly dobré. Vše ale změnila Korejská válka, v níž se střetl východní a západní blok, a která vypukla v červnu 1950. Spojené státy Tchaj-wan potřebovaly jako základnu a „nepotopitelnou letadlovou loď“ pro boje na Korejském poloostrově. Daly tudíž Čankajškovi mezinárodní záruky státní existence a poskytly i významnou hospodářskou pomoc.\n\nOficiálně byl nový stát, Čínská republika zvaná obvykle Tchaj-wan, ve válečné stavu s Čínskou lidovou republikou (komunistickou Čínou) až do konce 20. století. Kvůli tomu trval výjimečný stav, což dalo režimu nedemokratický charakter. Režim dráždila zejména starousedlická politická hnutí, která usilovala o stát v hranicích tchajwanského souostroví, Čankajškova vláda naopak trvala na tom, že je v zásadě vládou celé Číny (a dokonce i Mongolska, jehož samostatnost nikdy neuznala). Odpůrci Čankajškova režimu byli internováni na odlehlejších ostrovech. Spojené státy základní Čankajškovu interpretaci dlouho respektovaly a zajistily, že čínské místo v OSN držel dlouho Tchaj-wan. Vše změnila sovětsko-čínská roztržka v 60. letech. Prezident Richard Nixon a jeho ministr zahraničí Henry Kissinger vycítili příležitost, jak ještě více vrazit klín mezi dvě největší komunistické velmoci a navázali s komunistickou Čínou diplomatické vztahy, ba i opatrné protisovětské spojenectví. Cenou za to však bylo, že Tchaj-wan odejde z OSN a oficiálním čínským reprezentantem se stane vláda v Pekingu. Byl to začátek dlouhé a prohrané diplomatické války. Protože obě entity, ČLR i Tchaj-wan, trvaly na ideji „jedné Číny“, mohl být v každé zemi jen jeden „čínský velvyslanec“. Jak mezinárodní váha ČLR rostla (spolu s vahou ekonomickou, již zmnohonásobily Teng Siao-pchingovy reformy v 80. letech), musel Tchaj-wan postupně vyklidit řadu ambasád všude po světě. O možnosti vytvořit samostatný stát s vlastní identitou se na Tchaj-wanu vede dosud vzrušená politická debata.\n\nO co více Tchaj-wan prohrával diplomaticky, o to větší však byl jeho triumf ekonomický. Dvacetimilionová země se stala asijským ekonomickým tygrem. Ještě v roce 1957 činilo HDP na obyvatele 170 $, což bylo na úrovni nejchudších afrických zemí. V roce 1959 však byly spuštěny reformy, které především podporovaly malé a střední podnikání. Tchaj-wan tím vytvořil nesmírně silnou exportní ekonomiku, která přispěla k rychlému růstu, kterému se přezdívá tchajwanský zázrak. Mnoho společností z Japonska, díky levné a dobře vzdělané pracovní síle, přesunulo svou výrobu právě na Tchaj-wan. Podle údajů Mezinárodního měnového fondu byl Tchaj-wan k roku 2019 jednadvacátou největší světovou ekonomikou (podle nominálního hrubého domácího produktu), zhruba 2,5krát větší, než je ekonomika stejně lidnatého Rumunska, nebo 1,6krát větší než ekonomika šedesátimilionové Jihoafrické republiky. V HDP v paritě kupní síly na hlavu byl Tchaj-wan k roku 2018 15.–16. nejbohatším státem, bohatším než Německo nebo Kanada.\n\nV roce 1975 zemřel Čankajšek a do čela Kuomintangu i celé země se postavil jeho syn Ťiang Ťing-kuo. Ten zahájil liberalizační a demokratizační reformy. Za datum vzniku tchajwanské demokracie je považován rok 1986, kdy byla povolena první opoziční strana, Strana demokracie a pokroku (koketující s myšlenkou na samostatný Tchaj-wan, nezávislý na pevninských kořenech). Li Denghui se roku 1988 stal prvním tchajwanským prezidentem narozeným na ostrově. V roce 1991 byl zrušen výjimečný stav a zároveň se uskutečnily první parlamentní volby (po exodu v roce 1949 zasedal dlouho parlament ve složení z tohoto roku s tím, že další bude zvolen až po návratu na pevninu, ale v průběhu doby většina členů zemřela a z instituce se stal pomník kuomintangské ideologie jedné Číny). Ve veřejném prostoru se od 90. let mohlo začít mluvit i o některých tabuizovaných tématech (např. povstání z roku 1947). V roce 2008 nicméně ve volbách jednoznačně zvítězil Kuomintang, čímž dala většina veřejnosti najevo, že zcela nezávislý Tchaj-wan stále není většinovou touhou.\n\n"}
{"id": "1520275", "url": "https://cs.wikipedia.org/wiki?curid=1520275", "title": "Metr na čtvrtou", "text": "Metr na čtvrtou\n\nMetr na čtvrtou (m) je odvozená jednotka SI, která se používá hlavně pro popis momentu setrvačnosti – formula_1 \"(druhého plošného momentu)\", případně deviačního momentu setrvačnosti – formula_2. Často se vyjadřuje v dílčích hodnotách \"milimetr na čtvrtou\" (mm), převod mezi jednotkami je 1 m = 10 mm.\n\nV systému imperiálních jednotek se používá obdobná jednotka \"palec na čtvrtou\" (in).\n\n"}
{"id": "1520276", "url": "https://cs.wikipedia.org/wiki?curid=1520276", "title": "II. třída okresu Svitavy 1982/83", "text": "II. třída okresu Svitavy 1982/83\n\nV soubojích fotbalové II. třídy okresu Svitavy 1982/83, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1982.\n\nPoznámky:\n\n"}
{"id": "1520283", "url": "https://cs.wikipedia.org/wiki?curid=1520283", "title": "Metr na třetí", "text": "Metr na třetí\n\nMetr na třetí (m) je odvozená jednotka SI, která se používá hlavně pro popis statického momentu (formula_1) či průřezového modulu (formula_2). Často se vyjadřuje i v dílčích hodnotách \"milimetr na třetí\" (mm), převod mezi jednotkami je 1 m = 10 mm. Algebraicky odpovídá metru krychlovému, nicméně na rozdíl od něj nepopisuje objem.\n\nV systému imperiálních jednotek se používá obdobná jednotka \"palec na třetí\" (in).\n\n"}
{"id": "1520284", "url": "https://cs.wikipedia.org/wiki?curid=1520284", "title": "Kůrovcová kalamita v Česku", "text": "Kůrovcová kalamita v Česku\n\nKůrovcová kalamita v 21. století je jedna z nejhorších kalamit v českých zemích,<ref name=\"ct24.ceskatelevize.cz/domaci/2645345-soucasna-kurovcova-kalamita-uz-je-pry-nejhorsi-v-historii-ceskych-zemi\"></ref> největší kůrovcová kalamita od dob Marie Terezie.<ref name=\"www.denik.cz/ekonomika/kurovcova-kalamita-na-vysocine-nabrala-rozmery-apokalypsy-20181022\"></ref> Začala v roce 2015 na severní Moravě, kde kůrovec začal napadat suchem oslabené smrky.<ref name=\"idnes.cz/zpravy/domaci/kurovec-les-biolog-napadeni-kalamita-sucho-skody.A190226_211304_domaci_lesa\"></ref> V roce 2019 předseda Sdružení vlastníků obecních a soukromých lesů František Kučera odhadoval, že kvůli kůrovci zanikne jedna třetina lesů v Česku. Podle Petra Zahradníka, náměstka ředitele Výzkumného ústavu lesního hospodářství a myslivosti, začala kalamita už v roce 2003.\n\nPrůměrné hodnoty počtu odchycených kusů kůrovce na lapačích se pohybovaly okolo stovek kusů.<ref name=\"ihned.cz/c1-66619960-cesko-v-boji-s-kurovci-na-vysocine-jich-odbornici-odchytili-100-tisic-ohrozena-je-vetsina-smrkovych-lesu\"></ref>\n\nByl spuštěn projekt Kůrovcové info.\n\nV roce 2017 kůrovec poničil asi 6 milionů m³ dřeva. Pro srovnání: celkem bylo v roce 2017 vytěženo 19 milionů m³ dřeva.<ref name=\"metro.cz/default.aspx?d=13.11.2019&e=ME-PRAHA#strana=14\"></ref> Pro srovnání - kvůli orkánu Kyrill bylo v roce 2007 vytěženo 18,5 milionů m³ dřeva.\n\nPrvní rojení kůrovce začalo v dubnu a v průběhu roku vyletěly tři generace. Výjimečně byla zakládána ještě čtvrtá generace.\n\nVe státních lesích se na Vysočině od ledna do července 2018 vytěžilo 303 500 m³ kůrovcového dřeva. Odhadovalo se, že kvůli kůrovci bude muset být v roce 2019 na Vysočině vytěženo pět až šest milionů m³ kůrovcového dřeva. Protože to je množství, které se nedá prodat, republikový výbor Sdružení vlastníků obecních a soukromých lesů sepsal petici s názvem Zdravé a prosperující lesy pro příští generace, ve které žádal vládu a parlament o pomoc.\n\nCelkem bylo vytěženo 25,7 milionů m³ dřeva. Z toho hmyzové kácení činilo 13 milionů m³ dřeva, což tvoří podíl téměř 57 % veškeré neplánované těžby. Na Vysočině 70 % veškerého vytěženého dřeva představovalo hmyzovou těžbu.\n\nTehdejší ministr zemědělství Marian Jurečka navrhoval uvolnit 15 000 víz do zemědělství pro pracovníky z Ukrajiny, ale schváleno bylo pouze 1500 víz.<ref name=\"irozhlas.cz/zpravy-domov/smrky-ekologie-lesy-v-cesku-kurovec-ekologie_1806051748_dbr\"></ref>\n\nČeská inspekce životního prostředí udělila pokutu 3,5 milionu Kč státnímu podniku Lesy České republiky, protože neprovedl úkony, které ve spojení s kůrovcem provést měl.<ref name=\"tn.nova.cz/clanek/kurovcova-kalamita-se-dal-siri-hmyz-napada-i-jine-druhy-stromu\"></ref>\n\nPrvní rojení kůrovce začalo v dubnu dubna, druhé v červenci. Rozmnožování kůrovce bylo ale v obou případech zpomaleno deštěm, takže se očekávalo, že třetí vlna množení kůrovce neproběhne plně a čtvrtá vlna množení neproběhne vůbec. Průměrné hodnoty počtu odchycených kusů kůrovce na lapačích se pohybovaly v destíkách tisíc kusů, v jednom místě na Vysočině překročil počet lapených brouků 100 tisíc.\n\nKůrovcem byla ohrožena polovina smrkových porostů spravovaných státním podnikem Lesy České republiky.<ref name=\"ct24.ceskatelevize.cz/domaci/2883617-kurovcova-kalamita-je-zaroven-prilezitost-pripravit-lesy-na-klimaticke-zmeny-ty-nove\"></ref> Některé porosty na moravě byly ohroženy i housenkami bekyně velkohlavé. V prvním pololetí roku zvýšil podnik Lesy České republiky meziročně těžbu kůrovcového dříví o 112 % na 2,8 milionů m³ kůrovcového dříví.<ref name=\"seznamzpravy.cz/clanek/jak-vyhrat-boj-s-kurovcem-lesnici-se-dohaduji-se-statem-pozaduji-vice-penez-i-zmenu-pravidel-77935\"></ref>\n\nKvůli kalamitě klesla cena jednoho m³ smrkové kulatiny až na méně než 1000 Kč.<ref name=\"seznamzpravy.cz/clanek/skryta-kalamita-kurovce-se-stromy-padaji-i-majitele-lesu-a-ohrozeny-jsou-slechticke-majetky-77327\"></ref> Cena vlákninového dřeva klesla až na 200 Kč, což je nižší částka než výrobní náklady, které v té době činily 400 až 450 Kč. Na mnoha místech se vlákninové dřevo stalo neprodejným. Někde se tak přestalo dařit dosáhnout průměrného zpěněžení dřeva okolo 1000 Kč/m³, které je nutné pro zajištění běžného provozu, režií a podobně.\n\nDačice, které v minulosti měly na 60 % lesních pozemků, přišly v průběhu roku 2019 kvůli kůrovci o všechen smrk starší deseti let, zůstaly pouze místa, kde byl smrk ve stáří pěti až deseti let.<ref name=\"www.seznamzpravy.cz/clanek/nezustal-jediny-starsi-smrk-reportaz-z-obce-ktere-kurovec-vzal-vsechny-lesy-78041\"></ref> Kůrovec napadl i dvacetileté smrky, které běžně nenapadá. Kvůli velkému poklesu ceny dřeva se tak městská firma Městské lesy Dačice dostala do existenčních problémů a bude muset být dotována obcí.\n\nV některých lokalitách lýkožrout smrkový napadal i borovice a na několika místech se přemnožili kůrovci z jasanu. V okolí Kuchařovic bylo na začátku září 2019 bylo napadeno lýkožroutem smrkovým 60 % borovic.\n\nV reakci na kalamitu Ministerstvo zemědělství začalo podporovat výsadbu listnatých stromů, které jsou odolnější vůči klimatickým změnám, na nákup jejich sazenic ministerstvo zemědělství přispěje dvakrát až třikrát vyšší částkou než na sazenice smrku. V roce 2019 Ministerstvo zemědělství vydalo vyhlášku, podle které musí listnaté stromy zabírat alespoň jednu čtvrtinu plochy v jinak smrkovém porostu.\n\nMinisterstvo zemědělství připravilo pro nestátní vlastníky lesů dotaci ve výši 2,5 milardy Kč, z čehož 1,5 milardy měla být k dospozici do konce roku 2019 a zbytek ve čtrvtletí roku 2020. Sdružení vlastníků obecních a soukromých lesů na zalesňovací práce žádalo 7 miliard Kč na zalesňovací práce v roce 2020.\n\nPodle lesníka Václava Kinského kvůli nedostatku lidí nastal čas vyzvat veřejnost a školy k pomoci při zalesňování.<ref name=\"aktualne.cz/dvtv/po-kurovci-hrozi-dalsi-katastrofa-ztracime-cas-ktery-nam-vnu/r~8752d0b4bd2a11e9ab10ac1f6b220ee8\"></ref>\n\nPodle bývalého ministra zemědělství Mariana Jurečky začal problém už před několika generacemi, kdy byly smrkové monokultury vysazovány do nevhodných lokalit.\n\nPodle Jaromíra Bláhy z hnutí DUHA je kůrovec jenom prostředník, který odstraňuje smrky, které by jinak odešly z jiného důvodu.\nMiloš Zeman označil hledání příčiny kalamity v globálním oteplování za alibismus.<ref name=\"www.denik.cz/z_domova/zeman-vini-z-kurovcove-kalamity-ekologicke-aktivisty-20180925\"></ref> Podle něj jsou na vině ekologičtí aktivisté, kteří šíření kůrovce podněcovali. Jmenovitě uvedl bývalého ministra životního prostředí Martina Bursíka.\n\n"}
{"id": "1520285", "url": "https://cs.wikipedia.org/wiki?curid=1520285", "title": "Metr na šestou", "text": "Metr na šestou\n\nMetr na šestou (m) je odvozená jednotka SI, která se používá hlavně pro popis výsečového momentu setrvačnosti (formula_1). Často se vyjadřuje i v dílčích hodnotách \"milimetr na šestou\" (mm), převod mezi jednotkami je 1 m = 10 mm.\n\nV systému imperiálních jednotek se používá obdobná jednotka \"palec na šestou\" (in).\n\n"}
{"id": "1520290", "url": "https://cs.wikipedia.org/wiki?curid=1520290", "title": "Argus Range", "text": "Argus Range\n\nArgus Range je pohoří na jihovýchodě Kalifornie, v krajích Inyo County a San Bernardino County.\nPohoří má délku okolo 60 kilometrů a největší šířku okolo 15 kilometrů. Rozkládá se mezi údolím Panamint Valley na východě a pohořím Coso Range a údolím Searles Valley na západě.\nArgus Range tvoří západní část Velké pánve. Nejvyšší horou je Maturango Peak s nadmořskou výškou 2 694 m.\n"}
{"id": "1520293", "url": "https://cs.wikipedia.org/wiki?curid=1520293", "title": "Martin Rychlík", "text": "Martin Rychlík\n\nMartin Rychlík (* 11. června 1977 Broumov) je český etnolog, historik kultury a vědecký novinář. Autor knih o dějinách tetování či vlasů.\n\nVystudoval etnologii a dějiny a teorii kultury na Filozofické fakultě Univerzity Karlovy v Praze s magisterskou (2003) a rigorózní prací na téma tetování (PhDr. 2004) a magisterskou prací o industriální elektronické hudbě – EBM (2006). V roce 2011 dokončil doktorské studium v Ústavu etnologie FF UK (na téma \"Dějiny tetování: Návrat archaismu a hnutí Modern Primitives\"). Na tomto Ústavu také do roku 2015 částečně působil jako odborný asistent. Disertaci o „domorodém umění“ (na téma \"Antropologie umění: Etnoestetická studie s důrazem na preliterární a mimoevropské kultury\") obhájil na Katedře teorie kultury FF UK (2014), kde přednášel i etnologii kulturních areálů (například Polynésie).\n\nV roce 2009 absolvoval stipendijní stáž na University of Tokyo (東大, Tōdai) zaměřenou na \"komunikaci vědy u\" profesora Osamy Sakury v rámci vládního stipendia The Japan Foundation.\n\nV letech 2000 až 2006 pracoval jako redaktor v České tiskové kanceláři (ČTK), posléze v ekonomickém týdeníku \"Euro\" coby editor a reportér (2006 až 2010). Od roku 2010 působil ve zpravodajském portále Česká pozice jako jeden ze zakládajících redaktorů, přičemž obsáhle referoval o dění na MŠMT za ministra Josefa Dobeše (VV). Od roku 2013 psal pro tištěné \"Lidové noviny\" (věda, výzkum, vysoké školství), kde vydal dle údajů v databázi Newton přes 1500 článků. Od října 2019 působí v médiích UK. ( Pravidelně přispívá články na odborný server \"Vědavýzkum.cz.\" Napsal několik studií o vlasech, například v časopisech \"Vesmír\", \"Anthropologia Integra\" či \"Culturologia\".\n\nUspořádal také několik výstav k dějinám tetování: v Praze, Zlíně, Jihlavě či Boskovicích.\n\nOd roku 2009 je členem poradního sboru Českého výboru pro UNICEF. Do roku 2019 byl členem vědecké rady Nadačního fondu Neuron pro oblast společenských věd.\n\n\n\n"}
{"id": "1520298", "url": "https://cs.wikipedia.org/wiki?curid=1520298", "title": "Kyselina ursodeoxycholová", "text": "Kyselina ursodeoxycholová\n\nKyselina ursodeoxycholová, také nazývaná ursodiol, je jedna ze sekundárních žlučových kyselin, které jsou produkty metabolismu střevních bakterií.\n\nNázev této látky pochází z latinského slova \"ursus\", jelikož se vyskytuje v medvědí žluči.\n\nKyselina ursodeoxycholová se v lékařství mimo jiné využívá:\n\n\nPrimární žlučové kyseliny vznikají v játrech a shromažďují se ve žlučníku. Po vypuštění do střeva mohou být střevními bakteriemi přeměněny na sekundární žlučové kyseliny. Primární i sekundární žlučové kyseliny usnadňují trávení tuků. Krsodeoxycholová má vliv na obsah cholesterolu v krvi, jelikož rpzkládá micely obsahující cholesterol a tím zpomaluje jeho vstřebávání; díky této vlastnosti se používá k nechirurgické léčbě (cholesterolových) žlučových kamenů.\n\nPředpokládá se, že zabraňuje apoptóze.\n\nKyselina ursodeoxycholová také potlačuje imunitní reakce jako jsou fagocytóza. Dlouhodobé vystavení této kyselině a/nebo její příjem ve větších množstvích mohou mít toxické účinky.\n\nTato látka omezuje absorpci cholesterolu a používá se k rozpouštění cholesterolových žlučových kamenů. Pokud pacient přestane léčivo užívat, žlučové kameny se mohou znovu objevit, pokud nedojde ke změně podmínek oproti stavu, za nějž vznikly. Z tohoto důvodu používání kyseliny ursodeoxycholové zcela nenahradilo cholecystektomii.\n\nKyselina ursodeoxycholová má také protizánětlivé a ochranné účinky na epitelové buňky trávicí soustavy člověka. Je spojována s ovlivňováním imunoregulace prostřednictvím cytokinů, a antimikrobiálních peptidů defensinů a zrychleným hojením poranění tračníku. Účinkuje však i mimo epitelové buňky.\n\n"}
{"id": "1520316", "url": "https://cs.wikipedia.org/wiki?curid=1520316", "title": "Seznam vrchních požárních radů a generálních ředitelů Hasičského záchranného sboru České republiky", "text": "Seznam vrchních požárních radů a generálních ředitelů Hasičského záchranného sboru České republiky\n\nToto je seznam vrchních požárních radů a generálních ředitelů Hasičského záchranného sboru České republiky. Hasičský záchranný sbor České republiky (HZS ČR) vznikl dne 1. ledna 1995 ze Sboru požární ochrany. Do konce roku 2000 ho vedl vrchní požární rada České republiky, od roku 2001 je nejvyšší funkcí generální ředitel HZS ČR.\n\nSeznam vrchních požárních radů:\n\nSeznam generálních ředitelů:\n\n"}
{"id": "1520319", "url": "https://cs.wikipedia.org/wiki?curid=1520319", "title": "Robert Spencer, 2. hrabě ze Sunderlandu", "text": "Robert Spencer, 2. hrabě ze Sunderlandu\n\nRobert Spencer, 2. hrabě ze Sunderlandu (\"Robert Spencer, 2nd Earl of Sunderland, 4th Baron Spencer of Wormleighton\") (5. září 1641, Paříž, Francie – 28. září 1702, Althorp, Anglie) byl anglický státník a diplomat ze šlechtického rodu Spencerů. Jako katolík a stoupenec absolutismu dosáhl vysokého postavení v obnovené monarchii, prosadil se jako diplomat a ministr. Po pádu Stuartovců musel uprchnout do zahraničí, později se ale znovu uplatnil ve službách Viléma III. jako nejvyšší komoří. Byl rytířem Podvazkového řádu. Jeho syn Charles byl prvním ministrem, v další generaci rodina zdědila titul vévody z Marlborough. V přímé linii byli potomky Roberta Spencera Winston Churchill nebo princezna Diana. \n\nNarodil se v Paříži jako jediný syn 1. hraběte ze Sunderlandu, který padl za občanské války v bitvě u Newbury v roce 1643, po matce Dorothy Sydney (1617-1684) byl vnukem hraběte z Leicesteru (ten byl v letech 1636-1641 vyslancem ve Francii, což vysvětluje Robertovo narození v Paříži). Jako dítě ve dvou letech zdědil po otci rodové tituly, pod dohledem matky absolvoval soukromé vzdělání, později studoval v Oxfordu. Po obnovení monarchie vstoupil do Sněmovny lordů lordů a sloužil v armádě, pod velením Ruprechta Falckého dosáhl hodnosti kapitána.\n\nZa vlády Karla II. byl vyslancem v [[Madrid]u (1671-1672), [[Paříž]]i (1672-1673) a [[Haag]]u (1673). V roce 1674 byl jmenován členem Tajné rady a královským komořím, téhož roku byl pověřen sjednáním obchodní smlouvy s [[Francie|Francií]]. V Paříži pobýval jako diplomat znovu v roce 1678, díky konexím a bezohlednému jednání získal značný vliv a v závěru vlády Karla II. zastával několikrát funkci ministra zahraničí (1679-1680, 1683-1684) a vnitra (1680-1681). Od roku 1679 byl též dlouholetým členem výboru Tajné rady pro obchod a kolonie, získal také úřady lorda místodržitele v hrabstvích [[Staffordshire|Stafford]] (1679-1681) a [[Warwickshire|Warwick]] (1683-1686). Jako katolík a stoupenec absolutismu dosáhl vrcholu kariéry za vlády [[Jakub II. Stuart|Jakuba II.]], kdy se stal prezidentem Tajné rady (1685-1688), setrval také znovu na postu ministra vnitra (1684-1689) a v roce 1687 získal [[Podvazkový řád]]. \n\nPo [[Slavná revoluce|Slavné revoluci]] uprchl v přestrojení do [[Rotterdam]]u, kde žil ve zcela skromných poměrech, krátce byl i vězněn. Brzy ale využil starších konexí, mimo jiné profitoval na příbuzenském vztahu se svým švagrem [[George Savile, 1. markýz z Halifaxu|markýzem z Halifaxu]]. V roce 1691 se vrátil do [[Anglie]], přestoupil na [[Anglikánská církev|anglikánskou víru]] a znovu zasedl ve Sněmovně lordů. Krátce nato se stal vyhledávaným poradcem [[Vilém III. Oranžský|Viléma III.]] a v roce 1693 se opět usadil v [[Londýn]]ě. V roce 1697 byl jmenován lordem nejvyšším komořím, ale krátce poté se musel funkce vzdát kvůli aféře své dcery Elizabeth provdané za [[Jakobité (hnutí)|jakobitu]] hraběte z Clancarty. Od konce roku 1697 žil v soukromí na svém sídle Althorp, kde také zemřel. \n\nV roce 1665 se oženil s Anne Digby (1646-1715), dcerou generála a politika [[George Digby, 2. hrabě z Bristolu|2. hraběte z Bristolu]]. Měli spolu čtyři děti:\n\n\n\n\n[[Kategorie:Spencerové]]\n[[Kategorie:Angličtí šlechtici]]\n[[Kategorie:Britští politici]]\n[[Kategorie:Stuartovská Anglie]]\n[[Kategorie:Rytíři Podvazkového řádu]]\n[[Kategorie:Narození v Paříži]]\n[[Kategorie:Narození 1641]]\n[[Kategorie:Narození 5. září]]\n[[Kategorie:Úmrtí 1702]]\n[[Kategorie:Muži]]"}
{"id": "1520320", "url": "https://cs.wikipedia.org/wiki?curid=1520320", "title": "Anna Hasselborgová", "text": "Anna Hasselborgová\n\nAnna Ellinor Hasselborgová (* 5. května 1989 Stockholm, Švédsko) je švédská curlerka hrající na pozici skipa.\n\nPoprvé představila na mezinárodní scéně v roce 2008, kdy se švédským týmem skončila třetí na evropském šampionátu smíšených družstev. Roku 2010 zvítězila na juniorském světovém šampionátu. V roce 2018 získala zlaté medaile na Mistrovství Evropy a na Zimních olympijských hrách v Pchjongčchangu, o rok později vybojovala zlato na světovém šampionátu smíšených dvojic.\n"}
{"id": "1520327", "url": "https://cs.wikipedia.org/wiki?curid=1520327", "title": "Kaitlyn Lawesová", "text": "Kaitlyn Lawesová\n\nLesley Kaitlyn Lawesová (* 16. prosince 1988 Winnipeg, Manitoba, Kanada) je kanadská curlerka, hrající na pozici third.\n\nV letech 2008 a 2009 získala medaile na juniorských světových šampionátech. Od roku 2010 hraje na pozici third v týmu skipky Jennifer Jonesové. Na Zimních olympijských hrách 2014 vyhrála s kanadským týmem celý ženský turnaj. Zlatou medaili získala s ženským družstvem také Mistrovství světa 2018 a společně s Johnem Morrisem zvítězila na ZOH 2018 v soutěži smíšených dvojic.\n"}
{"id": "1520330", "url": "https://cs.wikipedia.org/wiki?curid=1520330", "title": "Krysa Maclearova", "text": "Krysa Maclearova\n\nKrysa Maclearova (\"Rattus macleari\") je vyhynulý druh krysy, který obýval pouze Vánoční ostrov v Indickém oceánu. Jejím biotopem byly zalesněné oblasti. Šlo zřejmě hlavně o nočního živočicha, který se během dne schovával v kořenovém systému stromů a v dutých padlých kmenech. Živil se ovocem, mladými výhonky a zřejmě i dalšími typy potravy, které se nicméně nepodařilo konkretizovat. Krysa nebyla zvyklá na lidi a vůbec se jich nebála. Na rozdíl od své nejbližší příbuzné krysy buldočí (\"Rattus natvitatis\") uměla lézt velmi obratně po stromech (tehdejší pozorovatelé ji v tomto přirovnávali k veverce). Ani to jí však nezachránilo před vyhubením způsobeným nakažlivou chorobou (trypanosoma potkaní), zavlečenou s největší pravděpodobností krysami obecnými v roce 1900. Poslední jedinci krysy Maclearovy byli spatřeni v roce 1903 a druh zřejmě vyhynul mezi dubnem a říjnem 1904. Potkal ji tak stejný osud jako krysu buldočí.\n"}
{"id": "1520331", "url": "https://cs.wikipedia.org/wiki?curid=1520331", "title": "Tituly a vyznamenání Filipa VI. Španělského", "text": "Tituly a vyznamenání Filipa VI. Španělského\n\nFilip VI. Španělský obdržel řadu titulů a vyznamenání jak před nástupem na španělský trůn tak i jako španělský král. Španělská ústava z roku 1978 vyhrazuje titul \"španělského krále\" osobě panovníka. Ten je také jako panovník oprávněn užívat i další čestné tituly a hodnosti. Jako španělský král je také velmistrem řady španělských rytířských a heraldických řádů.\n\n\nŠpanělská ústava z roku 1978, v článku II., odst. 56, paragraf 2, vyhrazuje titul \"španělského krále (rey de España)\" osobě panovníka. Ten je jako panovník oprávně užívat i další čestné tituly a hodnosti, které se obvykle vztahují k historickým entitám, tradičně spojených se Španělskou korunou:\n\n\n\n\nJako španělský král je i velmistrem řady španělských rytířských a heraldických řádu:\n\n\n\n\n\n"}
{"id": "1520337", "url": "https://cs.wikipedia.org/wiki?curid=1520337", "title": "Antinské vévodství", "text": "Antinské vévodství\n\nAntinské vévodství (franc. \"Duché d'Antin\") bylo vytvořeno v roce 1711 jako vévodství s pairským titulem. Na vévodství byl povýšen stávající \"marquisat d´Antin\", vytvořený pro rodinu Pardaillan de Gondrin.\n\n\"Marquisat d´Antin\" vznikl sloučením několika panství v Gaskoňsku. Vévodství následně zahrnovala panství kolem obcí Antin, Ausmes (Osmets), Bonnefont, Trouley (Trouley-Labarthe), Labarthe (Trouley-Labarthe), Laméac, Oursbelille, Sarrouilles, Bastanous (Manas-Bastanous), Bernadets, Castex, Sadeillan, Bonrepos a Miélan.\n\nPrvním členem Pardaillanů, který byl povýšen do vévodského stavu, byl Louis-Antoine, syn Madame de Montespan, která byla milenkou krále Ludvíka XIV. Nositeli titulu vévody z Antinu se postupně stal ještě syn a vnuk Louise-Antoina.\n\n\n"}
{"id": "1520345", "url": "https://cs.wikipedia.org/wiki?curid=1520345", "title": "Zverinac", "text": "Zverinac\n\nZverinac () je malý ostrov v Jaderském moři. Je součástí Chorvatska, leží v Zadarské župě a spadá pod opčinu Sali. Je zde pouze jedna obydlená vesnice, Zverinac, v níž trvale žije 43 obyvatel. Nejvyšším vrcholem na ostrově je kopec Klis vysoký 111 m.\n\nZverinac je součást Zadarského souostroví a obklopuje jej mnoho ostrovů. Na východě se nachází ostrov Sestrunj, na severu neobydlený ostrůvek Tun Veli, na severozápadě ostrov Molat a na jihozápadě ostrov Dugi otok.\n\nPrvní písemná zmínka o ostrově pochází z roku 1421, kdy byl zmiňován jako \"Suiran\".\n"}
{"id": "1520346", "url": "https://cs.wikipedia.org/wiki?curid=1520346", "title": "Marquisat", "text": "Marquisat\n\nMarquisat [\"markiza\"] je francouzské označení pro panství vlastněné markýzem. Takové panství stojí na úrovni mezi vévodstvím a hrabstvím. Během starého režimu ve Francii náležely do jednoho marquisatu minimálně tři baronie a minimálně tři kastelánie, nebo alespoň dvě baronie a šest kastelánií.\n\nV raných dobách (okolo roku 966) jsou známé případy prvních markýzů ve Francii. Jejich marquisaty musely zahrnovat alespoň dvě nebo tři hrabství. Později byla tato praxe změněna. Někteří držitelé takových panství byli jmenováni francouzskými pairy.\n\nFrancouzští markýzové byli během období starého režimu oslovování \"pane markýzi\" (\"Monsieur le Marquis\") či neoficiálně \"Vaše Magnificence\" (\"Vôtre Magnificence\"). V 19. století byl obvyklejší titul \"Excelence\" (\"Vôtre Excellence\").\n"}
{"id": "1520347", "url": "https://cs.wikipedia.org/wiki?curid=1520347", "title": "Arcidiecéze lucemburská", "text": "Arcidiecéze lucemburská\n\nArcidiecéze lucemburská (latinsky \"Archidioecesis Luxemburgensis\") je římskokatolická arcidiecéze, jejíž teritorium pokrývá celé území Lucemburského velkovévodství se sídlem ve městě Lucemburk a s katedrálou Notre Dame. Jejím současným arcibiskupem je Jean-Claude Hollerich. \n\nIhned po vzniku lucemburského státu v roce 1839 byl založen Apoštolský vikariát Lucembursko, jež vznikl oddělením z území belgické Diecéze Namur. Roku 1870 byla na jeho místě zřízena diecéze, povýšená v roce 1988 na arcidiecézi, která je bezprostředně podřízena Svatému Stolci a nemá žádné sufragánní diecéze.\n\n"}
{"id": "1520374", "url": "https://cs.wikipedia.org/wiki?curid=1520374", "title": "Folland Aircraft", "text": "Folland Aircraft\n\nFolland Aircraft Limited byl britský letecký výrobce. Firma byla založena v roce 1936, vzbudila pozornost stíhacím letounem Folland Gnat a v roce 1959 se stala součástí Hawker-Siddeley Group.\n\nV roce 1936 v Hamble-le-Rice v Hampshire, v té době jednom z center britského leteckého průmyslu, byla založena firma British Marine Aircraft Limited. Původním záměrem byla výroba létajících člunů Sikorsky S-42. Nakonec se licenční smlouva se Sikorským nenaplnila.\n\nV roce 1937 společnost převzal Henry Folland, bývalý hlavní konstruktér Gloster Aircraft Company a 24. prosince 1937 byl název změněn na Folland Aircraft Ltd.. Společnost poté působila jako dodavatel a zpočátku vyráběla komponenty pro letouny Bristol Blenheim a Bristol Beaufort, později pro de Havilland Mosquito a Vickers Wellington. Také se zde vyrobilo 15 000 ks zadních částí ze 22 000 vyrobených kusů Supermarine Spitfire. \n\nPrvní interní vývoj, který přesáhl plánovací fázi ve Follandu, byl Fo.108 z roku 1940, lépe známý jako Folland 43/37. Sloužil jako testovací zařízení pro letecké motory. V roce 1950 se ke společnosti jako šéfkonstruktér připojil W. E. W. Petter, který se před tím podílel na strojích Westland Lysander, English Electric Canberra a English Electric Lightning.\n\nPetter byl toho názoru, že tou dobou vyvíjené bojové letouny jsou příliš velké a drahé. Cíl byl vyvinout malý a efektivní bojový letoun poháněný proudovým motorem. Po prototypu Folland Midge vznikl v roce 1955 Folland Gnat. Ačkoli zájem RAF o použití stroje Gnat jako stíhacího letounu opadl, další potenciální využití tohoto typu byl pokročilý cvičný letoun. Typ se také úspěšně vyvážel, např. do Indie, která ho vyráběla pod licencí a vývoj dále pokračoval, čímž vznikl letoun HAL Ajeet.\n\nV roce 1959 se sloučila s firmou Hawker Siddeley, jméno Folland z názvu zmizelo a od té doby byla vedena jako „Hamble Division“. Letoun Gnat byl přejmenován na \"Hawker Siddeley Gnat T.Mk1\" a po mnoho let byl standardním letounem známého akrobatického týmu Red Arrows.\n\nV roce 1977 se Hawker Siddeley stal součástí British Aerospace. Ačkoli v bylo letiště v Hamble v roce 1986 uzavřeno, ve zbývajících výrobních zařízeních byly montovány součásti pro letouny BAE Hawk a Hawker Siddeley Harrier.\n"}
{"id": "1520375", "url": "https://cs.wikipedia.org/wiki?curid=1520375", "title": "Salto del Tequendama", "text": "Salto del Tequendama\n\nSalto del Tequendama je vodopád v Kolumbii. Nachází se na řece Bogotá v departementu Cundinamarca 30 km jihozápadně od hlavního města Bogotá, jeho nadmořská výška činí 2385 m. Vodopád je tvořen jediným stupněm vysokým 132 m a má šířku 23 m. Stav vody se snížil poté, co byla v El Charquito vybudována vodní elektrárna.\n\nVodopád leží nedaleko archeologického naleziště Tequendama, které bylo osídleno již před dvanácti tisíci lety. Salto del Tequendama hraje významnou roli v mytologii domorodého etnika Muisců.\n\nV blízkosti vodopádů se nachází budova bývalého luxusního hotelu, která slouží jako muzeum zaměřené na místní přírodu. Lokalita patří k největším turistickým atrakcím v Kolumbii, problémem je ale mimořádné znečištění vody, neboť do řeky teče většina splašků z osmimilionové aglomerace hlavního města. Místo je rovněž neblaze proslulé enormním množstvím sebevražd. \n"}
{"id": "1520383", "url": "https://cs.wikipedia.org/wiki?curid=1520383", "title": "Jonáš Forejtek", "text": "Jonáš Forejtek\n\nJonáš Forejtek (* 10. března 2001 Plzeň) je český profesionální tenista, finalista turnajů ITF Futures 2019 ve dvouhře i ve čtyřhře, který na okruh vstoupil v roce 2018. V rámci okruhu ATP World Tour dosud nezískal žádný titul ve dvouhře ani ve čtyřhře. Na challengerech ATP a okruhu Futures také ne. Trénuje ho Jan Mertl. Hraje za I. ČLTK. Je také členem Akademie individuálních sportů Plzeňského kraje.\n\nNa žebříčku ATP byl ve dvouhře nejvýše klasifikován 3. února 2020 na 475. místě a ve čtyřhře 14. října 2019 na 332. pozici.\n\nPochází ze sportovní rodiny. Jeho otec má lyžařskou minulost a nyní předsedá svazovému úseku sjezdařů, o tři roky starší bratr Filip se věnuje alpskému lyžování.\n\nV červenci 2019 vyhrál s Jiřím Lehečkou ve Wimbledonu čtyřhru juniorů. Dne 8.září 2019 zvítězil na US Open ve dvouhře juniorů, ve finále porazil Američana Emilia Navu ve třech setech 6-7, 6-0 a 6-2.\n\nPři své premiéře v českém týmu Davis Cupu proti družstvu Bosny a Hercegoviny 14.-15. září 2019 v Zenici vyhrál obě dvouhry. Mirzu Bašiće porazil 7-5, 6-4 a Tomislava Brkiće 6-1, 6-7 a 6-1. Měl tak největší podíl na celkovém vítězství 3-2. \n\n"}
{"id": "1520384", "url": "https://cs.wikipedia.org/wiki?curid=1520384", "title": "John Grierson", "text": "John Grierson\n\nJohn Grierson CBE (26. dubna 1898, Deanston, správní oblast Stirling, Skotsko – 19. února 1972 Bath, Anglie) byl průkopníkem skotského dokumentárního filmu, často označovaný za otce britského a kanadského dokumentárního filmu. V roce 1926 vymyslel v recenzi filmu Roberta J. Flahertyho \"Moana\" termín „dokumentární“.\n"}
{"id": "1520394", "url": "https://cs.wikipedia.org/wiki?curid=1520394", "title": "Marie Prevost", "text": "Marie Prevost\n\nMarie Prevost rozená Marie Bickford Dunn (8. listopadu 1898 Sarnia, Kanada – 21. ledna 1937 Hollywood) byla americká filmová herečka kanadského původu. Během své dvacetileté filmové kariéry hrála ve 121 němých a zvukových filmech. \n"}
{"id": "1520396", "url": "https://cs.wikipedia.org/wiki?curid=1520396", "title": "Arcidiecéze kaunaská", "text": "Arcidiecéze kaunaská\n\nArcidiecéze kaunaská (litevsky \"Kauno arkivyskupija\", latinsky \"Archidioecesis Kaunensis\") je římskokatolická metropolitní arcidiecéze. Sídlo Kaunaské církevni provincie jejíž teritorium pokrývá část území Litvy se sídlem ve městě Kaunas a s katedrálou sv. Petra a Pavla v Kaunasu. Dne 19. února 2020 papež František jmenoval kaunaským arcibiskupem Mons. Kestutise Kėvalase. \n\nPři pokřtění Litvy prostřednictvím Německého řádu bylo roku 1417 zřízeno biskupství žmuďské se sídlem ve Varniai, jak to ustanovil kostnický koncil. To bylo zrušeno roku 1798, ale znovu obnoveno v roce 1849. Po zřízení samostatného litevského státu v roce 1918 byla církevní správa reorganizována a v roce 1926 byla zřízena kaunaská arcidiecéze se sufragánními biskupstvími Vilkaviškis a Telšiai, a byla zřízena i Vilniuská církevní provincie. Po roce 1991 došlo k další reorganizaci, roku 1996 byla založena Diecéze šiauliaiská.\n\n\n"}
{"id": "1520397", "url": "https://cs.wikipedia.org/wiki?curid=1520397", "title": "The Goon Show", "text": "The Goon Show\n\nThe Goon Show byl britský rozhlasový komediální pořad vysílaný v letech 1951-1960 společností BBC, přesněji stanicí BBC Home Service. Hlavním autorem scének byl Spike Milligan, komiky pak Peter Sellers a Harry Secombe, ovšem i Milligan v pořadu vystupoval. První série, vysílaná od 28. května do 20. září 1951, byla nazvaná \"Crazy People\". Od druhé série byl název změněn na \"The Goon Show\". Tento název byl inspirovaný mimořádně obskurní postavou Alice the Goon z komiksu a kresleného seriálu Pepek námořník. Pořad užíval absurdní, až surreálný humor založený na slovních hříčkách, ale i satirizoval poválečnou společnost a parodoval šoubyznys. Vysílán byl nejen v Británii, ale i v USA, Austrálii, Kanadě, Indii, Jihoafrické republice a na Novém Zélandu. Program měl značný vliv na britskou a americkou populární kulturu. Za svůj hlavní inspirační zdroj ho označila komediální skupina Monty Python, ale hlásili se k němu i Beatles. \n"}
{"id": "1520399", "url": "https://cs.wikipedia.org/wiki?curid=1520399", "title": "Axelrod", "text": "Axelrod\n\nPříjmení Axelrod má více nositelů:\n\n"}
{"id": "1520402", "url": "https://cs.wikipedia.org/wiki?curid=1520402", "title": "Individual Challenge Cup 2019", "text": "Individual Challenge Cup 2019\n\nIndividual Challenge Cup 2019 (ICC 2019) byl X. ročník mezinárodní soutěže jednotlivců ve field trialu retrieverů, který se konal 7. a 8. prosince 2019 ve Španělsku poblíž města Tudela. Pořadatelem soutěže bude Real Sociedad Canina de España (RSCE).\n\nSoutěže se zúčastnilo 34 psů z 10 zemí. Vítězem se stal Adrián Sifre Flores ze Španělska se psem Crack De Enanzo před Pieterem Vivijsem z Belgie s fenou Think Twice Uh La La La.\n\nRSCE nominovala čtyři rozhodčí. \nSeznam soutěžících z jednotlivých zemí (řazeno podle země).\n\nPrvní den proběhla kvalifikace do nedělního finále (řazeno podle startovního čísla).\nKompletní výsledky po druhém soutěžním dni.\nn.c. - neklasifikován ()el. - vyloučen ()\n\n\n"}
{"id": "1520404", "url": "https://cs.wikipedia.org/wiki?curid=1520404", "title": "Seznam kaunaských biskupů a arcibiskupů", "text": "Seznam kaunaských biskupů a arcibiskupů\n\n\n\n"}
{"id": "1520407", "url": "https://cs.wikipedia.org/wiki?curid=1520407", "title": "The Blox", "text": "The Blox\n\nThe Blox, zkráceně též Blox, je budova v Praze – Dejvicích, v ulici Evropská. Budova byla postavena v letech 2013–2015 podle návrhu studia DAM architekti (Jan Holna, Petr Šedivý).\n\nBudova je součástí širšího projektu zvaného \"Downtown Dejvice\", který tvoří stávající budovy PPF Gate, Hotel Diplomat a stavěná budova Telehouse, vznikající přestavbou bývalé telefonní ústředny v ulici Generála Píky. Blox tvoří dvě pravoúhlá, na sebe kolmá křídla. Budova má osm podlaží a užitnou plochu 20042 m². V přízemí je kromě recepce a kantýny 900 m² vyhrazeno pro obchody, nadzemní podlaží tvoří 16200 m² kancelářských ploch třídy A; v podzemí se nachází parking, technologické prostory a zázemí budovy. Umístění a rozvržení budovy navazuje na základní urbanistický koncept pražských Dejvic, započatý ve dvacátých letech 20. století architektem a urbanistou Antonínem Engelem. Součástí návrhu budovy bylo i řešení přiléhajícího parku. Původním investorem byla společnost IVG ČR, s.r.o.; k roku 2019 budovu spravuje společnost bpd development.\n\n"}
{"id": "1520417", "url": "https://cs.wikipedia.org/wiki?curid=1520417", "title": "Jeřáb dunajský", "text": "Jeřáb dunajský\n\nJeřáb dunajský (\"Sorbus danubialis\") je nízký strom nebo keř rostoucí na méně úrodných, převážně kamenitých půdách. Je považován za tetraploidní hybridogenní druh z podrodu \"Aria\", který vznikl křížením tzv. primárních druhů v rámci tohoto podrodu, pravděpodobně jeřábu řeckého (\"Sorbus graeca\") a jeřábu okoličnatého (\"Sorbus umbellata\").\n\nJe výhradně Evropský druh rozšířený ostrůvkovitě ve střední a jihovýchodní Evropě. Hlavní výskyt má ve střední Evropě, kde mimo Českou republiku roste v Rakousku, Německu, na Slovensku a v Maďarsku. Na východě Evropě se řídce vyskytuje v Rumunsku a na Ukrajině.\n\nV ČR roste ve dvou arelách, v obou roztroušeně až vzácně. Česká se nachází v teplých oblastech středních a severozápadních Čech a moravská na území jižní Moravy. Populace jeřábu dunajského je v těchto místech rozptýlena v závislosti na přítomnosti skalnatých svahů a skalních výchozů. Roste v oblastech s podložím tvořeným vápencovými skalami (Český kras, Moravský kras, Pavlovské vrchy, Džbánské vrchy) nebo vulkanickými vyvřelinami (České středohoří, Doupovské hory). Vyskytuje se na teplých, většinou dobře osluněných místech v pahorkatinném až vrchovinném, zřídka i horském vegetačním stupni, konkrétně od 175 do 940 m n. m.\n\nJe světlomilný druh vyskytující se převážně na otevřených polohách skalnatých lesostepí, v menší míře v částečném zástinu v lesních porostech s mezernatým korunovým zápojem. Je schopen růst i na místech na živiny poměrně chudých, kde se náročnější druhy již téměř nevyskytují, je tolerantní i k vysychavým stanovištím. Je tetraploidním druhem a usuzuje se na apomiktický vznik druhu. Ploidie druhu 2n = 68.\n\nStrom nebo keř vysoký od dvou do pěti metrů s tmavošedou, stářím se odlupující kůrou. Na vysychavém podloží krystalického vápence se často tvoří mnohokmeny s metlovitým typem větvení, kdežto na silikátovém podloží vyrůstají ve větší míře jedinci s hlavním kmenem a slabšími pařezovými výmladky, zakončeným deštníkovitou korunou. Na propustném stanovišti má kořen kůlovitý, na kamenitém různě rozprostřený. Z vejčitých, lysých, na konci špičatých pupenů střídavě vyrůstají jednoduché listy s řapíkem asi 1 cm dlouhým. Jejich čepel je poměrně tuhá, okrouhle kosníkovitého tvaru, nejčastěji 4 až 5 cm dlouhá a 3 až 4 cm široká. Na bázi je listová čepel klínovitá, má zašpičatělý vrcholek, po obvodě bývá jednoduše až zastřihovaně hrubě pilovitá, často je zprohýbaná, na svrchní straně lysá a na spodní plstnatá. Drobné palisty brzy opadají.\n\nKvěty vyrůstají v chocholičnatých latách s olysávajícími větvemi. Oboupohlavné, pětičetné květy mají nálevkovitou češulí. Vytrvalé kališní lístky jsou za květu ohrnuté a později na plodech suché a vztyčené. Korunní lístky jsou volné, žlutobílé a široce eliptické či okrouhlé. V květu je větší počet tyčinek (okolo dvaceti) a dvě až tři volné čnělky s plochými bliznami. Polospodní vícedílný semeník má v každém pouzdru po dvou vajíčkách, z nichž se obvykle v semeno vyvine jen jedno. Květy rozkvétající v květnu a červnu, jsou opylovány hmyzem a jsou schopné i samoopylení; případně mohou vzniknout plodná semena i apomikticky, tj. bez opylení.\n\nPlodenství je tvořeno leskle červenými, asi 8 mm velkými malvicemi (jeřabinami) kulovitého či vejcovitého tvaru. Malvice s chrupavčitým endokarpem bývají roztroušeně posetá lenticelami, mají vzpřímené zaschlé kališní lístky a obsahují podlouhlá, červenohnědá semena dlouhá asi 5 mm sloužící k rozmnožování rostliny.\n\nJeřáb dunajský se vyskytuje v české přírodě jen v malém počtu a je ohrožen hlavně devastací stanovišť. Hrozí mu zánik následkem zásadních změn ve způsobu obhospodařování lesa způsobující vymírání na světlo náročných druhů, stejně jako škodlivým vystavením plošné eutrofizací. Nejkritičtější situace nastává při přeměně listnatého lesa na jehličnatou monokulturu. Je proto v \"Červeném seznamu ohrožených druhů České republiky\" zařazen mezi ohrožené druhy (C3).\n\n"}
{"id": "1520421", "url": "https://cs.wikipedia.org/wiki?curid=1520421", "title": "Dům Loitzů", "text": "Dům Loitzů\n\nDům Loitzů (polsky: \"kamienica Loitzów\", německy: \"Loitzenhaus\") je jedna z nejznámějších a nejcennějších památek Štětína a jeden z příkladů staré měšťanské architektury ve městě. Je chráněn jako kulturní památka (č. A-796 z 11. července 1954). Nachází se na Starém Městě na adrese Kurkowa č. 1. \n\nDům byl postaven v letech 1539–1547 pro rodinu Loitz (včetně Hanse II a Anny Loitz). Po vyhlášení rodinného bankrotu a útěku Loitzů do Polska v roce 1572 dům převzali Pomořanští knížata. Po pádu Pomořanského vévodství se dům v polovině 17. století stal sídlem švédského poradce Rosenhandta.\nV 18. století dům převzali bratři Dubendorfové. V budově založili cukrárnu s názvem „Švýcarský dvůr“.\n\nBěhem druhé světové války v roce 1944 byl interiér domu úplně spálen. V roce 1955 se tento dům dočkal důkladné stavební rekonstrukce, během níž byl uveden do původního stavu. Dnes je v něm umístěna umělecká střední škola.\n\n"}
{"id": "1520422", "url": "https://cs.wikipedia.org/wiki?curid=1520422", "title": "Hermes a Adrián", "text": "Hermes a Adrián\n\nSvatí Hermes a Adrián (3. století - 290) byli ve 3. století křesťanští mučedníci.\n\nPodle starého Římského martyrologia byli umučeni v Marseille za vlády císaře Maximiána. V současnosti jsou zařazovány do skupiny \"Mučedníků z Massylis\" (Maruly). Město Massylis se nacházelo v římské provincii Numidia. Do skupiny \"Mučedníků z Massylis\" jsou zařazeni z důvodu podobnosti latinského jména obou měst; Massilia (latinsky: Marseilles), tím mohlo dojít k záměně. Jejich svátek se slaví 1. března.\n\n"}
{"id": "1520437", "url": "https://cs.wikipedia.org/wiki?curid=1520437", "title": "Albín z Embrunu", "text": "Albín z Embrunu\n\nSvatý Albín byl v 5. století nebo kolem roku 630 biskupem Embrunu.\n\nNa biskupa byl vysvěcen Prokulem, biskupem diecéze v Marseille. Během svého biskupského života trpěl útoky Ariánů. Poprvé se objevil v breviáři diecéze z roku 1520. Dnes je jeho kult světce téměř zapomenut. Jeho svátek se slaví 1. března.\n\n"}
{"id": "1520441", "url": "https://cs.wikipedia.org/wiki?curid=1520441", "title": "Álvaro Leonel Ramazzini Imeri", "text": "Álvaro Leonel Ramazzini Imeri\n\nMons. Álvaro Leonel Ramazzini Imeri (* 16. července 1947, Ciudad de Guatemala) je guatemalský římskokatolický kněz a biskup diecéze Huehuetenango.\n\nNarodil 16. července 1947 v Ciudad de Guatemala.\n\nDne 27. června 1971 byl vysvěcen na kněze.\n\nNa Papežské univerzitě Gregoriana získal doktorát z kanonického práva. Poté působil jako profesor a rektor Vyššího národního semináře v Guatemale a také jako farář jedné z farností arcidiecéze Santiago de Guatemala.\n\nDne 15. prosince 1988 jej papež Jan Pavel II. ustanovil biskupem diecéze San Marcos. Biskupské svěcení přijal 6. ledna 1989 z rukou papeže Jana Pavla II. a spolusvětiteli byli arcibiskup Edward Idris Cassidy a arcibiskup José Tomás Sánchez.\n\nV letech 2001-2005 byl předsedou Biskupského sekretariátu Střední Ameriky a Panamy a v letech 2006-2008 byl předsedou Biskupské konference Guatemaly.\n\nDne 14. května 2012 jej papež Benedikt XVI. jmenoval biskupem diecéze Huehuetenango. Uveden do úřadu byl 14. července 2012.\n\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n"}
{"id": "1520470", "url": "https://cs.wikipedia.org/wiki?curid=1520470", "title": "Tlustec (tvrz)", "text": "Tlustec (tvrz)\n\nTvrz Tlustec se nachází v obci Velký Valtinov v okrese Česká Lípa v Libereckém kraji. Zřícenina středověkého šlechtického sídla, které v pozdějších dobách sloužilo jako sýpka, je zapsána na Ústředním seznamu kulturních památek České republiky pod číslem 86939/5-5607. Památka, která je v soukromém vlastnictví, je v havarijním stavu.\n\nTvrz Tlustec stojí v nadmořské výšce zhruba 300 metrů mezi Velkým Valtinovem a osadou Tlustce severně od stejnojmenného kopce nad mokřinami a místními menšími pravostrannými přítoky Panenského potoka. Asi 250 metrů severovýchodně od tvrze se v areálu bývalé valtinovské sýrárny nachází zřícenina zámku Velký Valtinov, který byl ve středověku původně rovněž založen jako tvrz. Z geomorfologického hlediska toto území náleží do Cvikovské pahorkatiny, která je okrskem Zákupské pahorkatiny v nejsevernější části geomorfologického celku Ralská pahorkatina.\n\nHistorie tvrze je spojena se vsí Tlustec, resp. Tlustce, která vznikla na severním úpatí stejnojmenného vrchu pravděpodobně ve 13. století. První písemná zmínka o panském sídle Tlustec je uvedena v predikátu Mikuláše z Tlustce z roku 1371. Tento šlechtic byl zřejmě leníkem na zboží, které patřilo některému z významných severočeských rodů - Markvarticům nebo Berkům z Dubé.\n\nDalší zmínka je až z roku 1524, kdy jsou jako držitelé tvrze uváděni Blektové z Útěchovic na Tlustci. V roce 1595 byl tlustecký statek spojen se sousedním valtinovským zbožím. Od 17. století po další období byly tlustecká i valtinovská tvrz (později přestavěná na zámek) součástí většího zboží - panství Jablonné (Nový Falkenburk). \n\nTorzo obdélné a kdysi poměrně mohutné stavby tvrze stojí na stavební parcele 6/2 v katastrálním území Velký Valtinov. Památkově chráněný objekt měl jedno podzemní podlaží (nyní již zcela zavalený sklep) a tři nadzemní podlaží, z nichž třetí bylo později při přestavbě na sýpku rozděleno na dvě části. Kolem roku 1580 byla k původní tvrzi přistavěna nová budova. Ve střední části přízemí tvrze byla na přelomu 16. a 17. století upravena tzv. černá kuchyně. \n\nBudova tvrze byla kryta valbovou střechou se dvěma vikýři nad hlavním vstupním průčelím. Střecha s částí krovu se zřítila v roce 1994, což urychlilo postup zkázy celého objektu, jehož stav je charakterizován v památkovém katalogu Národního památkového ústavu stupněm číslo 4 jako havarijní.Torzo objektu není nijak zajištěno a hrozí jeho živelná demolice. V areálu tvrze býval ještě ovčín a dosud existující obytný dům hospodářského dvora. Oba tyto objekty vznikly pravděpodobně až v 19. století. Pozemky i stavby v areálu bývalé tvrze jsou v soukromém vlastnictví.\n\n"}
{"id": "1520474", "url": "https://cs.wikipedia.org/wiki?curid=1520474", "title": "Druhá vláda Giuseppa Conteho", "text": "Druhá vláda Giuseppa Conteho\n\nDruhá vláda Giuseppa Conteho je vláda italské republiky. Byla jmenována 5. září 2019 jako šedesátý šestý kabinet v historii země. Vládu tvoří koalice mezi stranami Hnutí pěti hvězd, Demokratická strana a Liberi e Uguali.\n\nDruhá vláda Conteho požádala o důvěru 9. září (sněmovna) a 10. září 2019 (Senát).\n"}
{"id": "1520488", "url": "https://cs.wikipedia.org/wiki?curid=1520488", "title": "Řád za zásluhy (Libanon)", "text": "Řád za zásluhy (Libanon)\n\nŘád za zásluhy \"(: وسام الاستحقاق)\" je libanonský záslužný řád založený v roce 1922. Udílen je za zásluhy o libanonský stát.\n\nŘád byl založen dekretem č. 1080 dne 16. ledna 1922 a je tak nejstarším ze tří libanonských rytířských řádů. Původně se jednalo o \"Záslužnou medaili guvernéra Velkého Libanonu\". V roce 1930 byla přeměněna na rytířský řád, který nikdy nepatřil mezi francouzské koloniální řády, i když byl Libanon až do roku 1943 francouzskou kolonií.\n\nV současné době je řád regulován \"Libanonským dekoračním kodexem\" uvedeným v zákoně č. 122 ze dne 12. června 1959.\n\nŘádový odznak má podobu zlaté, červeně smaltované pěticípé hvězdy s cípy zakončenými zlatými kuličkami. Uprostřed je vyobrazen národní strom – cedr. Mezi rameny hvězdy je propleten vavřínový věnec ve spodní části s modrou stuhou uvázanou do mašle. Na cípu hvězdy směřujícím vzhůru je zlatým písmem nápis v arabštině. Hvězda je položena na zeleně smaltovaném palmovém věnci.\n\nŘádová hvězda má podobu zlaté, červeně smaltované pěticípé hvězdy. Cípy jsou spojeny stříbrnými paprsky vycházejícími ze středu. Ramena hvězdy jsou zdobena zlatými cedrovými větvičkami. Uprostřed hvězdy je zeleně smaltovaný vavřínový věnec, na spodní straně svázaný modrou stuhou uvázanou do mašle. Uprostřed je zlatým písmem nápis v arabštině.\n\nStuha je červená.\n\nŘádový odznak má podobu zlaté, červeně smaltované pětícípé hvězdy s cípy zakončenými zlatými kuličkami. Uprostřed hvězdy je zlatý nápis arabským písmem. Ramena hvězdy jsou spojena paprsky vycházejícími ze středu odznaku.\n\nŘádová hvězda má shodný tvar jako řádový odznak.\n\nStuha je tmavě zelená se širokým bílým pruhem uprostřed.\n\nŘádový odznak má podobu kulaté medaile. V případě I. třídy je medaile zlatá nahoře korunovaná palmovými větvemi. Ve II. třídě je medaile stříbrná, nahoře korunovaná palmovými větvemi. Ve III. třídě je medaile stříbrná bez palmových větví. Ve IV. třídě je medaile bronzová.\n\nStuha je bílá na obou okrajích lemovaná tenkými červenými pruhy. Uprostřed je barevnými nitěmi vyšívaný cedr. Provedením tak odpovídá libanonské vlajce.\n\nŘád je udílen ve čtyřech řádných a dvou speciálních třídách:\n\n\n"}
{"id": "1520490", "url": "https://cs.wikipedia.org/wiki?curid=1520490", "title": "Mikuláš Pelargus", "text": "Mikuláš Pelargus\n\nMikuláš Pelargus (též \"Čáp\"; 1568–?) byl český humanistický básník.\n\nNarodil se v Rakovníku do rodiny konšela Mikuláše Čapka. Kromě rakovnické školy studoval ve Slaném, Velkém Meziříčí a na pražské univerzitě, kde roku 1591 získal bakalářský titul, později také titul mistra. Mezitím byl učitelem v Žatci, kterému věnoval báseň \"Exodi generis Humani ex impotenti Imperio Diabolicae Tyranidis\" (Východiště pokolení lidského z bezmocné vlády ďábelské tyranie). Následně se stal měšťanem Starého Města pražského, působil jako císařský notář a zemský překladatel. Za své latinské verše získal roku 1600 od Rudolfa II. vavřínový věnec a byl jmenován dvorským básníkem (\"poeta laureatus\"). Pak však již zprávy o něm postupně ustávají a poslední pochází z roku 1615, kdy zřejmě ještě žil.\n"}
{"id": "1520503", "url": "https://cs.wikipedia.org/wiki?curid=1520503", "title": "Mariánské sousoší (Sobotka)", "text": "Mariánské sousoší (Sobotka)\n\nMariánské sousoší v Sobotce se nalézá na náměstí Míru v centru městečka Sobotka v okrese Jičín.\nPozdně barokní pískovcové mariánské sousoší od kosmonoského sochaře Martina Ignáce Jelínka bylo postavené na náměstí v Sobotce po velkém požáru městečka v roce 1746.\nMariánské sousoší je umístěno v centru náměstí Míru v nepravidelném osmiúhelníku vymezeném litinovým plotem s kamennými patníky. Sousoší o celkové výšce 5 m je umístěno na dvou pískovcových stupních. Čtyřboký sokl je na rozích opatřen nakoso vytočenými pilíři ozdobenými volutami. Horní část centrálního soklu je ozdobena reliéfy světců. Sokl je zakončen výrazně profilovanou zvlněnou římsou. Na nárožních pilířích stojí sochy čtveřice světců. Na západě je to svatý Jan Nepomucký v tradičním ikonografickém pojetí. Na jihu svatý Václav v brnění, plášti a čapce, se zlacenou svatozáří a hrotem kopí, ovinutým praporcem v pravici. Na východě svatý Vojtěch s plnovousem, biskupskou mitrou a zlacenou berlou. Na severu svatý Prokop v opatském oděvu šlapající na vzpínajícího se draka.\n\nZe střední části soklu vyrůstá široký čtyřboký pilíř s vybranými rohy a stěnami zdobenými jednoduchými obdélnými kartušemi. Pilíř je završen výrazně profilovanou římsou, na které spočívá sféra s půlměsícem, ovíjená hadem, zakusujícím se do jablka. Na ní stojí Panna Maria Immaculata v bohatě řaseném oděvu se sepjatými pažemi a zlacenou svatozáří.\n"}
{"id": "1520505", "url": "https://cs.wikipedia.org/wiki?curid=1520505", "title": "Jankovičové", "text": "Jankovičové\n\nJankovičové, či Jankovićové, v maďarštině Jankovics nebo Jankovich je příjmení, respektive rodové jméno uherských šlechtických rodů původem z Chorvatska. Může představovat následující rody:\n\n"}
{"id": "1520507", "url": "https://cs.wikipedia.org/wiki?curid=1520507", "title": "Karel Hoffmann (voják)", "text": "Karel Hoffmann (voják)\n\nKarel Hoffmann (1. září 1925, Třebíč – 5. února 1994, Třebíč) byl český dělník a voják.\n\nKarel Hoffmann se narodil v roce 1925 v Třebíči, narodil se v rakouské rodině, ale vyrostl v českém prostředí. V roce 1943, ještě během učení se malířem, narukoval do německé armády. Nastoupil na výcvik do Českých Budějovic a po výcviku odešel s jednotkou do Francie. Spolu s Václavem Ducháčkem se u města Caen seznámili se členy ilegální protifašistické organizace a dezertovali z německé armády do města Lier. Společně pak odpluli do Skotska, kde byli jako příslušníci německé armády internováni do zajateckého tábora. Posléze byli propuštěni a mohli tak nastoupit do československé armády. Nastoupili na výcvik a na začátku roku 1944 pak začali působit u průzkumného tankového praporu. Tankový prapor pak působil v Normandii a následně při bojích u Dunkerque. Po skončení bojů u Dunkerque pak jednotka působila v Paříži a následně přes Německo mířila k československým hranicím a dorazila do Plzně a Klatov. Působení v armádě ukončil v Moravské Třebové.\n\nPo skončení druhé světové války se Karel Hoffmann vrátil do Třebíče, kde dokončil učení a pracoval jako malířský dělník. Později pracoval v Unipletu v Třebíči. Zemřel v roce 1994.\n"}
{"id": "1520510", "url": "https://cs.wikipedia.org/wiki?curid=1520510", "title": "Evangelický hřbitov v Jimramově", "text": "Evangelický hřbitov v Jimramově\n\nEvangelický hřbitov v Jimramově se nachází v centru městyse Jimramov při Panské ulici u evangelického kostela. Historické náhrobky jsou spolu s kostelem prohlášeny kulturní památkou. \n\nPůvodně reformovaný (kalvínský) hřbitov vznikl roku 1790 rozdělením dosavadního hřbitova mezi evangelíky a katolíky. Hřbitov byl v roce 1820 rozšířen a roku 1830 byla postavena kolem hřbitova kamenná zeď. Další úprava hřbitova proběhla kolem roku 1900 a znovu v roce 1922.\n\nK význačným osobnostem, pohřbeným na jimramovském evangelickém hřbitově, patří superintendent Michal Blažek († 1827) či profesor Emil Mašík († 1925). Z hlediska uměleckého stojí za pozornost pomník od sochaře Julia Pelikána u hrobu jeho spolužáka Vladimíra Chrousta († 1909).\n\n\n"}
{"id": "1520511", "url": "https://cs.wikipedia.org/wiki?curid=1520511", "title": "Irena Řecká (1904–1974)", "text": "Irena Řecká (1904–1974)\n\nIrena Řecká (13. února 1904, Athény – 15. dubna 1974, Fiesole) se narodila jako páté dítě a druhá dcera Konstantina I. Řeckého a jeho manželky Sofie Pruské. Byla členkou královských rodin Řecka, Dánska a Itálie. V letech 1941 až 1943 byla také oficiální královnou Chorvatska.\n\nJejími prarodiči z otcovy strany byli Jiří I. Řecký a Olga Konstantinovna Romanovová. Ze strany matky byl jejím dědem Fridrich III. Pruský a Viktorie Sasko-Koburská, dcera prince Alberta a královny Viktorie.\n\nIrena se narodila v Athénách do rodiny, v níž již byli tři synové, Jiří (* 1890), Alexandr (* 1893) a Pavel (* 1901) a dcera Helena (* 1896). V roce 1913 do rodiny přibyla ještě dcera Kateřina. V roce 1927 ji bratr Jiří zasnoubil s Christianem ze Schaumburg-Lippe, synovcem dánského krále Kristiána X., ke sňatku však nikdy nedošlo.\n\n1. července 1939 se princezna Irena provdala za prince Aimona, vévodu ze Spoleta. Měli spolu jedno dítě:\n\n\nV březnu 1942 Irena, která byla školenou sestrou, vedla nemocniční vlak Červeného kříže do Ruska, aby poslali zpět do vlasti zraněné italské vojáky. Po náročné cestě se následující měsíc vrátila. Princ Aimone se stal po smrti svého staršího bratra Amadea 3. března 1942 čtvrtým vévodou z Aosty. 18. května 1941 přijal jméno Tomislav II. a byl prohlášen králem Nezávislého státu Chorvatsko, loutkového státu nacistického Německa a fašistické Itálie. Aimone však nikdy nevkročil na území tohoto státu a v roce 1943 abdikoval.\n\nPo příměří Spojenců s Itálií byla princezna Irena, spolu se svým synem, švagrovou a dvěma neteřemi, Němci internována v hotelu Ifen v rakouském Hirscheggu. Osvobozeni byli v květnu 1945 Francouzi.\n\nPo válce a po volbách v roce 1946, které ukončily italskou monarchii, odešla rodina do exilu. Princ Aimone zemřel 29. ledna 1948 v Buenos Aires. Po jeho smrti se stal jejich syn Amadeus 5. vévodou z Aosty. V červnu 1948 byl rodině povolen návrat do Itálie. Princezna Irena zemřela 15. dubna 1974 v italském městě Fiesole po dlouhodobé nemoci.\n"}
{"id": "1520513", "url": "https://cs.wikipedia.org/wiki?curid=1520513", "title": "The Nothing", "text": "The Nothing\n\nThe Nothing je třinácté studiové album americké metalové skupiny Korn. Album vyšlo v pátek 13. září 2019. Dle slov Davise, byl název alba přejat z filmu Nekonečný příběh. Práce na albu pomohla Davisovi překonat ztrátu manželky, jež se předávkovala drogami.\n\n"}
{"id": "1520516", "url": "https://cs.wikipedia.org/wiki?curid=1520516", "title": "Jankovicsové", "text": "Jankovicsové\n\nJankovicsové z Daruváru (maďarsky \"Daruvári Jankovics család\") je uherský panský a později hraběcí rod Jankovićů původem z chorvatského Daruvaru, od 16. století usedlý v Uhrách.\n\nPůvod rodu sahá do 16. století. Rodina vlastnila větší majetky v chorvatském Daruvaru, od něhož rod odvozuje svůj predikát \"z Daruváru\", stejně jako v Sirači a maďarském Čepregu.\n\nDne 26. srpna 1588 byli bratři Matyáš a Petr Jankovićové povýšeni do maďarského šlechtického stavu. V roce 1722 uherský král Karel III. udělil Bonaventurovi Jankovicsi predikát \"z Daruváru\" a dalším členům rodu Jankovicsů, Antonínovi a Františkovi v témže roce udělil hraběcí hodnost. František však zemřel jako mladý a smrtí Antonína v roce 1789 tato větev vyhasla, proto v roce 1857 císař František Josef I. udělil hraběcí hodnost Gyule Jankovicsové z Požežské župy. Gyula byla dcera francouzského předsedy vlády, hraběte Guillauma de Montbel a uherské hraběnky Anny Sigrayové. Ta měla dvě dcery a hraběcí titul tak opět zanikl.\n"}
{"id": "1520519", "url": "https://cs.wikipedia.org/wiki?curid=1520519", "title": "Socha svaté Anny (Sobotka)", "text": "Socha svaté Anny (Sobotka)\n\nSocha svaté Anny, pocházející podle vročení na soklu sochy z roku 1746, se nalézá v Černínské ulici na nároží domu čp. 75 v městečku Sobotka v okrese Jičín. Socha je od roku 1990 chráněna jako kulturní památka ČR.\nBarokní pískovcová socha svaté Anny se nachází na soklu vztyčeném na třech pískovcových stupních. Na soklu je umístěn pískovcový pilíř o výšce 2 m z přední strany v horní části zakončený dvěma volutami. Pilíř je zakončen několikrát odstupňovanou jednoduše profilovanou římsou. Na římse stojí na nízkém soklíku socha svaté Anny. Postava světice je esovitě prohnutá, oděná v bohatě zřasenou draperii. Hlavu světice zobrazené jako stařeny pokrývá rouška. K pravému boku svaté Anny se vine postava malé prostovlasé Panny Marie hledící se zakloněnou hlavou do tváře svaté Anny.\n"}
{"id": "1520521", "url": "https://cs.wikipedia.org/wiki?curid=1520521", "title": "Kamuysaurus", "text": "Kamuysaurus\n\nKamuysaurus (\"ještěr - božstvo\") byl rod hadrosauridního dinosaura, který žil asi před 72 miliony let (v období svrchní křídy) na území současného severu Japonska (objev fosilií byl učiněn u města Mukawa na ostrově Hokkaidó). Fosilie byly objeveny roku 2013 v mořských sedimentech souvrství Hakobuči (Yezo Group) v oblasti Hobetsu. Formálně byl typový druh \"K. japonicus\" popsán mezinárodním týmem paleontologů v září roku 2019.\n\nPodle údajů v popisné studii byl objevený jedinec dospělý a jeho věk dosahoval 9 nebo více let. Délka kostry v kompletním stavu činí asi 8 metrů a odhad živé hmotnosti dinosaura se pohybuje v rozmezí asi 4 až 5,3 tuny. Jedná se tak zatím o největší dinosauří kostru, objevenou v Japonsku. Dinosaurus se pravděpodobně dokázal pohybovat po dvou i po čtyřech.\n\nTéměř kompletní kostra tohoto hadrosaurida umožnila určit jeho přesnější pozici v dinosauří systematice. Jednalo se pravděpodobně zástupce podčeledi Hadrosaurinae a ještě přesněji pak tribu Edmontosaurini. \"Kamuysaurus\" vytvářel monofyletickou skupinu spolu s dalšími východoasijskými rody \"Laiyangosaurus\" a \"Kerberosaurus\". Předek tohoto kladu zřejmě migroval na východ Asie již před pozdním kampánem, tedy zhruba v době před 80 miliony let.\n\n\n"}
{"id": "1520524", "url": "https://cs.wikipedia.org/wiki?curid=1520524", "title": "Budova pošty č. 1 (Štětín)", "text": "Budova pošty č. 1 (Štětín)\n\nBudova pošty č. 1 ve Štětíně (v minulosti nazývaná také \"Postdirektion Stettin\" nebo \"Reichspostdirektion\") je budova, kterou v duchu novogotiky navrhl architekt Otto Hintze. Stavební práce probíhaly v letech 1901 až 1905. Budova je národní kulturní památkou Polska (č. A-894 z 27. srpna 1993). V současné době zde sídlí Polská pošta (úřad č. 1).\n\nBudova nachází se na adrese aleja Niepodległości 41/42 a Bogurodzicy 1 na nároží ulice Bogurodzicy a aleji Niepodległości (městské sídliště Centrum).\n\n"}
{"id": "1520525", "url": "https://cs.wikipedia.org/wiki?curid=1520525", "title": "Svatý Jan Nepomucký (Sobotka, Novoměstská ulice)", "text": "Svatý Jan Nepomucký (Sobotka, Novoměstská ulice)\n\nSocha svatého Jana Nepomuckého se nalézá na Novoměstské ulici v městečku Sobotka v okrese Jičín. Pozdně barokní pískovcová socha z 2. poloviny 18. století pochází pravděpodobně z dílny sochařské rodiny Jelínků z Kosmonos. Od roku 1990 je chráněna jako kulturní památka ČR.\n\nSocha svatého Jana Nepomuckého stojí na vysokém pilíři sestávajícím z profilované patky, hranolovitého dříku zakončeného několikrát profilovanou jednoduchou římsou. Prohnutá postava prostovlasého světce s hlavou natočenou k pravému rameni a korunovanou svatozáří, oděného do kněžského roucha a v levé ruce držícího biret, klečí na pravém koleni opřená o menší soklík umístěný na několikrát profilované římse.\n"}
{"id": "1520530", "url": "https://cs.wikipedia.org/wiki?curid=1520530", "title": "Gaia, Inc.", "text": "Gaia, Inc.\n\nGaia, Inc., do roku 2016 Gaiam je společnost, kterou založil v americkém městě Boulder (Colorado) český emigrant Jiří Ryšavý globální digitální streamovací internetový videoportál, který se specializuje na New Age, duchovní a psychedelickou tematiku, jógu ad. \n\nOkruh platících online uživatelů čítá 515 000 ve více než 185 zemích světa. Obchodní značka Gaia, Inc. zahrnuje televizní stanici Gaiam TV, která se v roce 2016 přejmenovala na Gaia.\n\nObsah vysílání je odborníky označovaný za pseudovědecký. Zabývá se tématy jako psychický vampirismus, teorie dutozemě, mumifikovaní mimozemšťané apod. Stránky obsahují videa a články na podobná témata, ale také na téma jógy, psychedelik, alternativní medicínu a různé konspirační teorie.\n"}
{"id": "1520531", "url": "https://cs.wikipedia.org/wiki?curid=1520531", "title": "Kyselina lithocholová", "text": "Kyselina lithocholová\n\nKyselina lithocholová je karboxylová kyselina patřící mezi žlučové kyseliny, v těle slouží k emulgaci tuků a tím usnadnění jejich trávení. Vzniká působením střevních bakterií z kyseliny chenodeoxycholové, konkrétně redukcí hydroxylové skupiny na uhlíku v pozici 7 „B“ kruhu steroidového jádra.\n\nÚčastní se lidské i zvířecí karcinogeneze. Při \"in vitro\" výzkumu se ukázalo, že selektivně ničí buňky neuroblastomu, zatímco běžné neurony nikoliv, a je cytotoxická pro mnoho dalších druhů zhoubných buněk při fyziologicky významných koncentracích.\n\nNa kyselinu lithocholovou se může navázat vláknina, čímž usnadňuje její vylučování.\n\nTato kyselina (stejně jako její acetát a propionát) může aktivovat receptor vitaminu D aniž by sošlo k tak výraznému zvýšení hladiny vápníku v krvi jako v případě aktivace samotným vitaminem D.\n\nPři studiích prováděných na kvasinkách se ukázalo, že kyselina lithocholová rovněž zpomaluje buněčné stárnutí. Později se ukázalo, že se žlučové kyseliny hromadí ve vnějších a vnitřních mitochondriálních membránách a mění složení je tvořících lipidových dvouvrstev aktivací či inhibicí různých enzymů.\n"}
{"id": "1520532", "url": "https://cs.wikipedia.org/wiki?curid=1520532", "title": "Dalkurd FF", "text": "Dalkurd FF\n\nDalkurd FF (Dalkurd Fotbollsförening) je švédský fotbalový klub. V roce 2019 působí v druhé nejvyšší soutěži Superettan.\n\nKlub byl založen 26. září 2004 v Borlänge kurdskými přistěhovalci v rámci projektu zaměřeného na integraci cizinců do švédské společnosti, na němž se finančně podílel IK Brage. Jeho název pochází ze spojení názvu kraje Dalarna a slova „Kurd“. Ve znaku klubu je kurdské slunce na zelenobíločervené trikolóře a dva malovaní koně \"dalahäst\", kteří jsou symbolem dalarnského folklóru. Tým hraje nejčastěji v zelených dresech. V roce 2017 se klub z Borlänge přestěhoval do Uppsaly a od roku 2018 hraje domácí zápasy v Gävle na stadionu Gavlevallen. Fanklub týmu se nazývá „Roj Fans“. Facebookový účet klubu sleduje 1,5 milionu příznivců.\n\nKlub začínal v lokálních soutěžích, v roce 2010 poprvé postoupil do třetí ligy, v roce 2016 do Superettan a v roce 2018 hrál poprvé nejvyšší soutěž v zemi Fotbollsallsvenskan, kde skončil na patnáctém místě a sestoupil. \n\nV roce 2015 hráči Dalkurdu unikli katastrofě letu Germanwings 9525, kterým se měli vracet ze soustředění ve Španělsku, ale na poslední chvíli dalo vedení týmu přednost jinému spoji.\n\nKlub se aktivně účastní v hnutí za práva kurdského národa, v listopadu 2011 také uspořádal dobročinný zápas ve prospěch obětí zemětřesení na jihovýchodě Turecka 2011.\n\n"}
{"id": "1520533", "url": "https://cs.wikipedia.org/wiki?curid=1520533", "title": "Svatý Jan Nepomucký (Sobotka, Špálova ulice)", "text": "Svatý Jan Nepomucký (Sobotka, Špálova ulice)\n\nSocha svatého Jana Nepomuckého se nalézá u železničního přejezdu na Špálově ulici v městečku Sobotka v okrese Jičín. Pozdně barokní pískovcová socha pocházející podle vročení uvedeného na soše z roku 1784 je od roku 1958 chráněna jako kulturní památka ČR.\n\nSocha svatého Jana Nepomuckého stojí na vysokém pilíři sestávajícím z profilované patky a hranolovitého dříku ozdobeného jednoduchým ornamentem se špatně čitelným textem ve švabachu a zakončeného zvlněnou římsou. Dřík je nahoře i dole ozdoben volutami. Na římse je umístěn menší sokl ozdobený rostlinným ornamentem a mušlí, na kterém je na oblaku, ze kterého vykukují andělské hlavičky, umístěna socha klečícího prostovlasého světce se svatozáří, oděného v kněžské roucho, držícího v levé ruce biret a s pravou rukou vztyčenou k hrudi.\n"}
{"id": "1520535", "url": "https://cs.wikipedia.org/wiki?curid=1520535", "title": "Norman Thavaud", "text": "Norman Thavaud\n\nNorman, celým jménem Norman Thavaud (* 14. dubna 1987 Arras), je francouzský komik, herec a youtuber.\n\nProslavil se videi na webu Dailymotion, kam od roku 2008 nahrával videa v rámci komediálního tria Le Velcrou, které kromě něj tvořili ještě Hugo Tout Seul a Kemar. V roce 2010 si založil vlastní YouTube kanál, který pojmenoval \"Norman fait des vidéos\" (česky \"Norman natáčí videa\"). Rychle se z něj stal jeden z nejsledovanějších a nejpopulárnějších francouzských youtuberů. Kromě toho si také zahrál v několika filmech a seriálech a často vystupuje na veřejnosti v rámci svých one man show.\n\nV červnu 2019 měl jeho YouTube kanál přes 2,1 miliardy zhlédnutí a 11 milionů odběratelů.\n\nOd roku 2017 chodí s francouzskou modelkou a influencerkou Marthou Gambet. Dne 29. března 2019 oznámil ve videu na svém YouTube kanálu, že spolu čekají dítě. V červnu 2019 ve svém videu \"AVOIR UN BÉBÉ\" prozradil, že se jim narodila dcera.\n\n"}
{"id": "1520536", "url": "https://cs.wikipedia.org/wiki?curid=1520536", "title": "Rozdělení povinností", "text": "Rozdělení povinností\n\nRozdělení povinností je také známé jako segregace či sdílení povinností nebo pod angl. zkratkou SoD (Separation of Duties), v politické oblasti se používá rozdělení pravomocí. Je to po staletí známá zásada, přístup podle kterého je nutné mít k důležitým úkolům více než jednu osobu; v podnikání je toto provedeno umělým rozdělením úkolu mezi více osob. Rozdělení slouží jako vnitřní kontrola, která má předcházet podvodům a chybám. Tradičním příkladem dělení nebo sdílení povinnosti je požadavek dvou podpisů na šeku nebo na smlouvě.\n\nV demokraciích slouží k podobnému účelu rozdělení na moc zákonodárnou, výkonnou a soudní, aby se zajistila soudcovská nezávislost a výkonná moc byla omezena zákony, jež si nemůže dávat sama..\nNěkteré země (Itálie, ČR) zjišťují, že předseda vlády by neměl vlastnit nebo ovládat média, protože ta silně ovlivňují veřejné mínění. (Více viz Funkce masmédií).\n\nV informatice se k naplnění tohoto principu zavádí speciální politiky a různé typy redundance. Také zde má SoD zabránit hromadění příliš velké moci v rukou jediné osoby nebo rozdělit kritickou komponentu na více částí. Např. diskové pole RAID chrání data před fyzickým selháním jednoho nebo více pevných disků.\n\nSoD zahrnuje rozčlenění úkolů, které by jednotlivec mohl rozumně splnit sám, na více úkolů, takže nikdo nebude mít výlučnou kontrolu. Běžné je oddělení \n\nSpráva mezd je dobrým příkladem administrativní oblasti, ve které je rizikem jak podvod, tak omyl. Obvyklou segregací povinností pro výplatu mezd je mít jednoho zaměstnance odpovědného za účetní operace a jiného odpovědného za autorizace finančních transakcí. Oddělení povinností tak zajišťuje, že chyby, ať už úmyslné nebo neúmyslné, nelze učinit, aniž by je někdo odhalil.\n\nCíle rozdělení povinností\n\nV zásadě je k dispozici několik volitelných přístupů\n\nSprávné SoD je navrženo tak, aby zajistilo, že jednotlivci nemají protichůdné povinnosti, ani odpovědnost za podávání zpráv o sobě nebo svém nadřízeném.\n\nDemokratický, svobodný systém věnuje velkou pozornost ústavním pojistkám, které omezují moc státu a zabraňují zneužití moci ve sféře lidských práv. Moc zákonodárná, moc výkonná a moc soudní jsou na sobě nezávislé, demokraticky kontrolovatelné a vzájemně vyvažované do rovnováhy. \n\nV klasickém schématu je soudcovská moc oddělena od státu a chráněna před jeho zásahy tím, že soudce nelze přímo odvolat a tím, že je vázán jen zákony, nikoli nařízeními a vyhláškami, které přijímá moc výkonná. Vládu nejmenuje parlament, ale hlava státu. Platí také princip neslučitelnosti některých funkcí, např. hlava státu nemůže být zároveň poslancem, ministr soudcem atd. Princip vzájemných „brzd a rovnovah“ se pak projevuje např. v tom, že vláda je kontrolována a omezována parlamentem nejen zákony, ale i možným vyslovením nedůvěry (de facto odvoláním vlády), pravidelným schvalováním rozpočtu, interpelacemi a podobně. Naproti tomu vláda administrativně řídí a financuje soudnictví, ústavní soud může zrušit zákony apod. Zákonodárná moc je omezena tím, že zákony mohou být pouze obecné.\n\nV praxi však dochází k tomu, že\n\nRozdělení povinností se ve velkých IT organizacích již běžně používá, takže žádná osoba není schopna zavést podvodný nebo škodlivý kód nebo data bez odhalení.\n\nPřísná kontrola změn softwaru a dat vyžaduje, aby stejná osoba nebo organizace vykonávaly pouze jednu z následujících rolí:\nNejedná se o vyčerpávající prezentaci životního cyklu softwaru, ale o seznam kritických vývojových funkcí použitelných pro oddělení povinností.\n\nPříklady z oblasti bezpečnosti\n\n\nNa začátku zvažte možnosti chyb nebo podvodných transakcí a jejich dopad na fungování firmy. Začíná se s transakcí, která je nepostradatelná, ale může být zneužita. Existuje více testů jak zjistit její potřebnost v konkrétním případě: \n\nK oddělení povinností rozdělte transakci do samostatných kroků, z nichž každý je nezbytný pro dokončení a správnou funkci nebo by sloučené kroky umožnily zneužití transakce.\nPřiřaďte každý krok jiné osobě nebo organizaci.\n\nPokud je dostatečné oddělení povinností obtížné nebo velmi drahé, mělo by vedení organizace posílit funkci kontroly a dohledu. Rovněž pokud oddělení povinností nestačí k vyloučení nebo přiměřenému snížení rizika odhalení chyb, měla by se úroveň kontroly ze strany vedení zvýšit.\n\nOddělení povinností je výhodné demonstrovat navenek. K prokazování systému kontroly, který zahrnuje oddělení povinností, je vhodné použité procesy dokumentovat a autorizovat. Dokumentace k rozdělení má být přesná, konkrétní, aktuální a široce dostupná, protože možnost veřejné kontroly nic nestojí, ale vytváří tlak na správné fungování procesu.\n\nRozdělení úkolů na samostatné komponenty sice zvyšuje bezpečnost, ale může mít nepříznivý dopad na efektivitu podnikání a zvýšit náklady, složitost a požadavky na personál. Proto většina firem používá tyto kontrolní mechanismy pouze na ty nejzranitelnější a nejdůležitější prvky podnikání.\n"}
{"id": "1520538", "url": "https://cs.wikipedia.org/wiki?curid=1520538", "title": "Johana Alžběta Holštýnsko-Gottorpská", "text": "Johana Alžběta Holštýnsko-Gottorpská\n\nJohana Alžběta Holštýnsko-Gottorpská (24. října 1712, zámek Gottorf – 30. května 1760, Paříž) byla německou regentkou, sňatkem s Kristiánem Augustem anhaltsko-zerbstskou kněžnou a v letech 1747 až 1752 regentkou za nezletilého syna Fridricha Augusta. Nejznámější byla tím, že byla matkou Kateřiny II. Veliké.\n\nJohana Alžběta se narodila v Gottorpu jako dcera vévody Kristiána Augusta Holštýnsko-Gottorpského a Albertiny Frederiky Bádensko-Durlašské. Vyrůstala na brunšvickém vévodském dvoře na zámku Wolfenbüttel u své kmotry a tety Alžběty Žofie Marie, manželky Augusta Viléma Brunšvicko-Lüneburského. Byla to také vévodkyně, která patnáctiletou Johanu zasnoubila a poskytla jí věno.\n\nJohana Alžběta se v roce 1727 provdala za knížete Kristiána Augusta Anhaltsko-Zerbstského, který byl generálem v pruské armádě a sloužil pod Fridrichem Vilémem I. Po svatbě Johana odcestovala s manželem do Štětína, města na pomořanských hranicích, kde se nacházela základna manželova pluku. Říká se, že vztah manželů byl jako vztah otce a dcery.\n\nJohana Alžběta žila se svým rozvážným manželem ve středním věku v mlhavém šedém a nudném městě Štětíně, vzdáleného od živé atmosféry brunšvického dvora, kde vyrůstala. Město nabízelo jen málo prostoru tak mladé dívce jako byla Johana Alžběta, toužící po vzrušujícím společenském životě. Mnoho radosti jí nepřineslo ani narození prvního dítěte. Její postoj k dceři Žofii (budoucí carevně Kateřině II.) byl vždy dvojaký. Porod byl těžký a Johaně Alžbětě zřejmě nepřišla po takovém utrpení odměna dostatečná. Podle její dcery během porodu málem zemřela a zotavovala se 19 týdnů.\n\nVládnoucí anhaltsko-zerbstský vévoda, bratranec Kristiána Augusta, patrně nemohl mít děti a jeho starší bratr Ludvík se neoženil; to znamenalo, že kdyby Johana Alžběta porodila manželovi syna, výrazně by se pozice jejich rodiny změnila a ona by mohla navždy opustit Štětín. Později byl Johaninou prioritou politický vzestup jejích dětí, aby jim poskytla lepší život, než měla ona sama, která se provdala za prince s malými vyhlídkami, ač byla pravnučkou dánského krále. Vždy však chtěla být o krok napřed před svou dcerou, ke které cítila závist, a chtěla ji odkládat do takové míry, že dovolila svému bratrovi Jiřímu Ludvíkovi otevřeně projevovat svou silnou náklonnost k Žofii natolik, že ji políbil na rty. Nadšená Žofie si přála se za Jiřího Ludvíka provdat, což jeho sestra a její matka důkladně zvažovala a už začala na Žofii pomýšlet jako na budoucí švagrovou a přítelkyni. Ke sňatku však nikdy nedošlo, protože Johaně Alžbětě poslala carevna Alžběta Petrovna list se žádostí, aby se s dcerou dostavila do Ruska.\n\nJohana Alžběta zkoušela pro svého slabého zbožňovaného syna Viléma všechno, ale bez úspěchu. Jeho pobyt v termálních lázních pravděpodobně vedl k onemocnění dýchacích cest, které nakonec způsobilo jeho smrt. Pro Johanu to byla těžká rána, byl jejím oblíbeným synem. Když zemřel anhaltsko-zerbstský princ Jan August, brzy ho následoval také jeho nástupce Jan Ludvík Anhaltsko-Zerbstský, který svého synovce Fridricha ustanovil svým nástupcem. Rodina se tak přestěhovala do Zerbstu. V roce 1742 se stal Johanin manžel anhaltsko-zerbstským knížetem a mohli žít na zámku v Zerbstu.\n\nKdyž byl její bratr Adolf Fridrich vybrán za následníka švédského trůnu, rozhodla se Johana Alžběta svou dceru výhodně provdat. Johana Alžběta odjela s dcerou na její svatbu do Ruska. Snažila se zůstat u ruského dvora alespoň do doby, než se dceřina svatba uskuteční. Ještě před příjezdem do Ruska byla však Johana v Berlíně instruována k tomu, aby se při nadcházejícím sblížení s carevnou pokusila přesvědčit ji o výhodném spojenectví Ruska s Pruskem. Pruský panovník Fridrich II. podcenil carevnu a naopak přecenil \"diplomatické\" schopnosti lehkomyslné zerbstské kněžny. Nejen, že se tyto intriky nevydařily, ale byly také odhaleny. Carevna musela Johaně důrazně vysvětlit, že zasahuje do záležitostí, které by se jí vůbec něměly týkat. Naznačila, že by zřejmě bylo vhodné Rusko opustit. Nedlouho po svatbě Žofie, která přijala jméno Kateřina, a Petra, Johana Alžběta Rusko skutečně opustila (říjen 1745). Byl jí zakázán návrat do Ruska a dokonce si ani nemohla dopisovat s dcerou, ačkoli se jí podařilo poslat nějaké dopisy tajně.\n\nV roce 1747 Johana Alžběta ovdověla a stala se do roku 1752 regentkou kníAnhalt-Zerbstu za svého nezletilého syna Fridricha Augusta. V roce 1750 si nechala postavit nový barokní palác v Dornburgu, připravený pro návštěvu jejího bratra švédského krále Adolfa Fridricha, její dcery, budoucí carevny, která však palác nikdy nenavštívila. Kněžna vdova musela se synem odejít do exilu, když v roce 1758 knížectví během sedmileté války napadly pruské jednotky. Fridrich II. Veliký, který v roce 1742 učinil z Johanina zesnulého manžela guvernéra a polního maršála a který se v roce 1744 zúčastnil diplomatických jednání ohledně sňatku Johaniny dcery, ji a jejího syna obvinil z podpory Ruska proti němu, protože carevna Alžběta byla nyní jeho válečným nepřítelem.\n\nJohana Alžběta zemřela 30. května 1760 v Paříži. Její dcera se stala v roce 1762 ruskou carevnou. Její syn se do Zerbstu nikdy nevrátil a žil v Basileji a Lucembursku, zatímco správcové řídili jeho knížectví a posílali mu příjmy. Po jeho smrti v roce 1793 knížectví zaniklo.\n\nJohana Alžběta se za Kristiána Augusta provdala 8. listopadu 1727 a měla s ním pět dětí:\n\n"}
{"id": "1520539", "url": "https://cs.wikipedia.org/wiki?curid=1520539", "title": "Vikomství", "text": "Vikomství\n\nVikomství (franc. \"Vicomté\") je označení pro panství vlastněné vikomtem. Původně se jednalo o označení územní jurisdikce, kterou jménem krále nebo vévody vykonával důstojník s titulem \"vikomt\".\n\nPrvní vikomství byla koncipována jako vojenské obvody, složené z několika kastelánií.\n\nVýznamné baronie byly v průběhu 14.–15. století povyšovány na vikomství. V rámci hiearchie taková panství stála mezi baronií a hrabstvím. Vikomt se stal lenním pánem, původní vojenský titul již užíván nebyl. \n\nBěhem starého režimu byl tento titul používán méně, ve prospěch hrabství a \"marquisátů\". Titul vikomta i vikomství byl zrušen v roce 1789.\n"}
{"id": "1520543", "url": "https://cs.wikipedia.org/wiki?curid=1520543", "title": "Wall", "text": "Wall\n\nWall může být:\n\n\n"}
{"id": "1520547", "url": "https://cs.wikipedia.org/wiki?curid=1520547", "title": "Santa Ana", "text": "Santa Ana\n\nSanta Ana může být:\n\n"}
{"id": "1520550", "url": "https://cs.wikipedia.org/wiki?curid=1520550", "title": "Jiří Broušek", "text": "Jiří Broušek\n\nJiří Broušek (* 24. ledna 1956) je bývalý český hokejový útočník. \n\nV československé lize hrál za TJ Zetor Brno. Odehrál 3 ligové sezóny, nastoupil v 85 ligových utkáních, dal 11 ligových gólů a měl 14 asistencí. V německé bundeslize hrál za Schwenninger ERC. V nižších soutěžích hrál i za TJ Ingstav Brno, během vojenské služby za VTJ Písek a v Německu za Augsburger EV.\n\n"}
{"id": "1520551", "url": "https://cs.wikipedia.org/wiki?curid=1520551", "title": "Satellite", "text": "Satellite\n\nSatellite může být:\n\n\n"}
{"id": "1520553", "url": "https://cs.wikipedia.org/wiki?curid=1520553", "title": "Sampson", "text": "Sampson\n\nSampson může být:\n\n\n"}
{"id": "1520554", "url": "https://cs.wikipedia.org/wiki?curid=1520554", "title": "Pohřební ústav hlavního města Prahy", "text": "Pohřební ústav hlavního města Prahy\n\nPohřební ústav hlavního města Prahy je organizace působící v oblasti pohřebnictví, spravující hřbitovy a krematoria na území Prahy, zároveň zajišťuje pohřební služby a vše, co s nimi souvisí.\n\nO zřízení Pohřebního ústavu na území královského hlavního města Prahy se jednalo již v roce 1878. Návrh pražského Zádušního úřadu se tehdy ještě neuskutečnil. K novému jednání došlo v roce 1910, kdy Pražská městská pojišťovna podala žádost o udělení koncese. Tehdejší c. k. Ministerstvo obchodu žádosti vyhovělo a udělilo koncesi v červenci 1910 pojišťovně, respektive 6. listopadu 1911 městu Praze. \n\nV roce 1919 bylo zákonem č. 180 Sb. povoleno zpopelňování zemřelých. Praha však v té době nedisponovala žádnou budovou krematoria. První provizorní krematorium v Praze vzniklo úpravou obecní kaple na Olšanských hřbitovech (dnešní Nová obřadní síň). První kremace na území města Prahy se odehrála 23. listopadu 1921, kdy byly spáleny ostatky zesnulého MUDr. Františka Adamce. \n\n\n"}
{"id": "1520556", "url": "https://cs.wikipedia.org/wiki?curid=1520556", "title": "II. třída okresu Havlíčkův Brod 1982/83", "text": "II. třída okresu Havlíčkův Brod 1982/83\n\nV soubojích fotbalové II. třídy okresu Havlíčkův Brod 1982/83, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1520559", "url": "https://cs.wikipedia.org/wiki?curid=1520559", "title": "Claude Lanzmann", "text": "Claude Lanzmann\n\nClaude Lanzmann (27. listopadu 1925 Bois-Colombes – 5. července 2018 Paříž) byl francouzský publicista a režisér dokumentárních filmů.\n\nPocházel z rodiny židovských přistěhovalců z východní Evropy, jeho otec byl starožitníkem. Jeho mladší bratr Jacques Lanzmann (1927–2006) se stal úspěšným scenáristou a textařem. Doma se mu dostalo laické výchovy, přesto se jako student setkával s antisemitskými postoji. Za druhé světové války byl příslušníkem hnutí Résistance v oblasti Auvergne. Po válce vystudoval filosofii na univerzitě v Tübingenu, přednášel na Svobodné univerzitě v Berlíně a na European Graduate School.\n\nPublikoval jako externista v listech \"France-Soir\" a \"Le Monde\". Byl milencem Simone de Beauvoir a spolupracoval s její společensko-kulturní revuí \"Les Temps modernes\" (od roku 1986 do své smrti byl jejím šéfredaktorem). Patřil k levicovým kruhům: podepsal Manifest 121 požadující odchod Francouzů z Alžírska, přátelil se s Frantzem Fanonem. \n\nNa rostoucí antisionistické a antisemitské nálady v západoevropské společnosti reagoval v roce 1972 svým prvním filmem \"Pourquoi Israël\". Jeho nejslavnějším dílem je \"Šoa\", pojednávající o vyhlazování Židů v nacistickém Německu, jehož příprava mu zabrala jedenáct let a vznik financoval z vlastní kapsy. Film trvá devět a půl hodiny a neobsahuje žádné archivní záběry, režisér pouze nasnímal autentické výpovědi pamětníků z řad obětí i viníků. Také ve svých dalších filmech se Lanzmann zabýval obhajobou práva izraelského státu na existenci a zaznamenával vzpomínky lidí, kteří přežili koncentrační tábory.\n\nZa svoji tvorbu obdržel v roce 1986 Čestného Césara a v roce 2011 se stal velkodůstojníkem Řádu čestné legie.\n\n\n"}
{"id": "1520561", "url": "https://cs.wikipedia.org/wiki?curid=1520561", "title": "Amcachara", "text": "Amcachara\n\nAmcachara ( Амцахара) je politická strana v Abcházii. Amcachara sdružuje abchazské národovce a válečné veterány z války v Abcházii z let 1992 a 1993. Původně byla Amcachara v roce 1999 založena jako sdružení veteránů, avšak v roce 2002 se transformovala v socio-politické hnutí. Po přijetí abchazského zákona o politických stranách se změnil statut Amcachary automaticky v sociální hnutí. Na sjezdu hnutí v roce 2013 bylo rozhodnuto přetransformovat Amcacharu v plnohodnotnou politickou stranu. V překladu do češtiny znamená Amcachara \"Rodový plamen.\"\n\nAmcachara byla založena z iniciativy válečných veteránů generála Sergeje Dbara, Vladimira Načače, Akiho Ardzinby a Garika Samanby na ustavující schůzi 31. března 1999 spolu s představiteli dalších veřejných organizací sdružujících válečné veterány. Hnutí si kladlo za cíl ochranu zájmů válečných veteránů, především těch, kterým se nedostalo v poválečné Abcházii dostatečné péče, a dále ochranu zájmů rodin, jejichž členové zemřeli v bojích. Na ustavující schůzi byl jako první předseda hnutí zvolen Sergej Dbar, který v této funkci působil do roku 2001.\n\nV roce 2002 byla Amcachara zreorganizována do socio-politického hnutí, přičemž cíle hnutí zůstaly stejné. Na sjezdu hnutí v roce 2002 byli za spolupředsedy zvoleni Vladimir Načač a generál Mirab Kišmarija. S novým vedením nabývala Amcachara na síle, neboť do svých řad přibírala i nové členy, kteří nebyli veterány, a zařadila se k opozici vůči tehdejší vládnoucí moci. Do té doby byla jedinou významnou opoziční silou pouze Aitaira. Amcachaře se však do roku 2004 podařilo prosadit některé reformy rozdělení moci a přimět vládu vyvážit pravomoci, zejména zvýšení pravomocí a vlivu zákonodárců.\n\nHnutí přispělo nemalou měrou k pádu druhé vlády Gennadije Gaguliji v roce 2003 organizováním protestů. V moderních dějinách Abcházie to bylo poprvé, kdy vláda padla díky nátlaku veřejnosti a nikoliv vyhazovem od prezidenta republiky. Amcachara vinila Gaguliju ze špatného vedení, z neefektivity boje s kriminalitou a hrozila uspořádáním masové demonstrace v případě, že neodstoupí. Během let 2003 až 2004 členové hnutí dokonce požadovali odstoupení prezidenta Vladislava Ardzinby z funkce a žádali parlament, aby zahájil proces impeachmentu. Amcachara se tak ukázala být jedinou opoziční silou v zemi, schopnou postavit se vládnoucí moci, a tak sama čelila hrozbám. 19. dubna 2003 zažilo sídlo Amcachary bombový útok beze ztrát na životech, později byli dva aktivisté Amchachary zavražděni nastraženými bombami v jejich automobilech a v červnu 2004 byl vysoce postavený člen Amcachary a možný budoucí kandidát na prezidenta Garri Aiba při jízdě v automobilu Suchumí zastřelen. Ministr zahraničí Sergej Šamba po této události na protest rezignoval na svůj post a vyzval ostatní kolegy z vlády, aby učinili totéž. \n\nV roce 2004 se konaly prezidentské volby a Amcachara se dohodla s jiným opozičním hnutím Jednotná Abcházie na společném kandidátovi Sergejovi Bagapšovi, který nakonec vyhrál, ačkoliv se volby musely o půl roku později vlivem nepokojů opakovat. Bagapše podporovala i během voleb v roce 2009. Z opozičního hnutí se tak stalo provládní hnutí. V roce 2011 hnutí podpořilo v předčasných prezidentských volbách kandidaturu Aleksandra Ankvaba. Po těchto volbách se změnil v Abcházii zákon o politických stranách, který změnil statut Amcachary na pouze sociální hnutí. Proto se tedy dne 27. června 2013 konal v Suchumi sjezd hnutí za účasti 495 delegátů, kde bylo přijato usnesení o transformaci hnutí v plnohodnotnou politickou stranu. Novými spolupředsedy byli na sjezdu zvoleni Garik Samanba a Otar Lomija a jejich místopředsedy se stali Vitalij Tarnava a Ramaz Džapva.\n\nAmcachara uspořádala 18. července 2014 mimořádný sjezd v reakci na nepokoje, jejichž výsledkem byla rezignace prezidenta Ankvaba a pád vlády, kterou Amcachara podporovala. Na sjezdu strana odsoudila průběh nepokojů a zvolila jako svého kandidáta pro prezidentské volby v Abcházii 2014 bývalého ředitele státní bezpečnostní služby Abcházie Aslana Bžaniju. Ještě téhož roku dne 7. listopadu se konal další mimořádný sjezd, kde delegáti diskutovali o návrhu mezistátní smlouvy o spojenectví a integraci s Ruskou federací.\n\nStrana uspořádala na 22. květen 2015 další sjezd, kde se spolupředseda Garik Samanba pustil do ostré kritiky vlády a prohlásil, že Amcachara zůstala v Abcházii jedinou opoziční stranou. Delegáti sjezdu jednohlasně vyzvali v usnesení prezidenta Raula Chadžimbu k odvolání stávající vlády, ke jmenování člena opozice premiérem země, k přizvání zástupců opozice ke komisi zabývající se reformou ústavy a ke komisi zabývající se dalším jednáním o smlouvě s Ruskou federací. Dále se delegáti usnesli na zrušení postů spolupředsedů a zavedení pouze jediného předsedy strany a také na volební strategii pro blížící se komunální a parlamentní volby. 4. června toho roku rozhodla politická rada strany, že předsedou strany by se měl stát Alchas Kvicinija, který byl prozatím jmenován předsedou politické rady strany. 21. října byl uspořádán další sjezd, kde bylo toto doporučení politické rady schváleno a Alchas Kvicinija se stal novým předsedou strany. Na témže sjezdu byla schválena rezoluce požadující rezignaci prezidenta Chadžimby.\n\nDne 3. března 2016 vyjádřila Amcachara svoji podporu pro konání referenda o vypsání předčasných prezidentských voleb. Souběžně s tím bylo rozhodnuto o konání mimořádného sjezdu 5. července, pět dnů před konáním referenda. Sjezd se měl konat v budově Abchazské státní filharmonie, avšak budova byla zamčena, a tak se nakonec konal pod širým nebem v přilehlém parku s jednohodinovým zpožděním, neboť někdo tuto část Suchumi odřízl od elektrického napájení. Sjezd vznesl požadavky, aby ve své funkci skončil ministr vnitra Leonid Dzapšba a aby bylo konání referenda odloženo na podzim. Delegáti sjezdu se následně přesunuli před budovu ministerstva vnitra, aby zde tlumočili osobně své požadavky. I přes výzvy předsedy strany Alchase Kviciniji ke zdrženlivosti se několik účastníků sjezdu pokusilo dostat dovnitř skrz ostrahu budovy, po které házeli kamení a Molotovovy koktejly. Vypukly násilnosti, jejichž výsledkem bylo devatenáct zraněných příslušníků ostrahy ministerstva, z nichž devět skončilo v nemocnici.\n\nPo těchto událostech Amcachara uspořádala další sjezd 30. listopadu 2016, kde vyjmenovala seznam stížností na vládu a činnost úřadů, včetně nezdařeného referenda o předčasných prezidentských volbách. Delegáti opět vyzvali prezidenta Chadžimbu k rezignaci do 15. prosince s výhružkou, že pokud tak neučiní svolají na tento den vlastní „lidové shromáždění.“\n\nPro prezidentské volby v roce 2019 strana na svém již jedenáctém sjezdu schválila jako kandidáta svého předsedu, Alchase Kviciniju, který se stal náhradou za indisponovaného opozičního kandidáta Aslana Bžaniju, jenž skončil v Rusku s otravou v nemocnici a musel z voleb odstoupit.\n\nOficiální stránky Amcachary\n"}
{"id": "1520562", "url": "https://cs.wikipedia.org/wiki?curid=1520562", "title": "Endeavour (průliv)", "text": "Endeavour (průliv)\n\nEndeavor je průliv vedoucí mezi australským pevninským poloostrovem York a Ostrovem prince Waleského v nejjižnější části Torresova průlivu v severním Queenslandu v Austrálii. Průliv byl pojmenován v roce 1770 objevitelem Jamesem Cookem po jeho lodi HMS \"Endeavour\", poté co sám úžinou proplul při své první plavbě. \n\nÚžina Endeavour měří přibližně na délku od nejsevernějšího výběžku k jižnímu konci a pohybuje se od v šíři. Úžina je v průměru hluboká mezi a její písčité dno je pokryté středně silnou vrstvou korálu. Úžina je obecně považovaná za bezpečnou pro cestování. Na jejím dně se nevyskytují významné potopené překážky, ani žádné jiné znečištění. U větších plavidel existuje potenciální nebezpečí na západním konci úžiny v bodě, který je spojen s Arafurským mořem, kde hloubka vody činí pouze kolem . \n\nNebezpečí, které tento mělký západní bod představuje, bylo bariérou, kterou nizozemští objevitelé Austrálie ve svých předchozích průzkumných plavbách v této oblasti nikdy nepřekonali. Kdyby v té době dokázali proplout průlivem Endeavour, bylo by pravděpodobné, že by objevili východní Austrálii přibližně o sto padesát let dříve než Britové v roce 1770. Již na počátku 17. století Holanďané úspěšně zmapovali západní pobřeží Austrálie při Janszoonově průzkumu Yorského poloostrova v roce 1606. \n\nMělký západní konec průlivu Endeavour způsobil potopení kutru \"America\" v listopadu 1844. Všichni na palubě se údajně utopili, kromě třináctileté skotské dívky Barbary Thompsonové, kterou zachránili místní obyvatelé, žijící na Ostrově prince Waleského, lidé z Kauraregu, s nimiž žila pět let. \n\nDnes průliv využívají jen menší plavidla a jeho západní část často slouží jako mělčina pro kotvení lodí. Kvůli relativně mělké průměrné hloubce průlivu, zejména na jeho nejzápadnějším okraji, a nebezpečí, které představuje, byly v poslední době podány žádosti na prohloubení dna, ale v současné době se žádné takové akce neuskutečnily. \n\n"}
{"id": "1520563", "url": "https://cs.wikipedia.org/wiki?curid=1520563", "title": "Alžběta Řecká a Dánská", "text": "Alžběta Řecká a Dánská\n\nAlžběta Řecká a Dánská (24. května 1904, Tatoi – 11. ledna 1955) byla prostřední dcera prince Mikuláše Řeckého a velkokněžny Eleny Vladimírovny Ruské.\n\nAlžběta se narodila 24. května 1904 v paláci Tatoi v Řecku. Rodina jí pro její husté tmavé vlasy říkala 'Woolly'. Alžběta se věnovala jezdectví a malbě.\n\nJejí starší sestra Olga se v roce 1923 provdala za prince Pavla Karađorđeviće. Po zavraždění jeho bratrance krále Alexandra I. Karađorđeviće vládl Pavel v letech 1934 až 1941 jako regent Jugoslávie.\n\nAlžbětina mladší sestra Marina se v roce 1934 provdala za prince Jiřího, vévodu z Kentu. Marinin nejstarší syn Eduard je stávajícím vévodou z Kentu a bratrancem královny Alžběty II.\n\nPřes otce byla Alžběta a její sestry sestřenice prince Philipa, vévody z Edinburghu.\n\nAlžběta se 10. ledna 1934 provdala za hraběte Karla Teodora z Törring-Jettenbachu (22. září 1900 – 14. května 1967). Přes svou matku Žofii Adelaidu Bavorskou byl synovcem belgické královny Alžběty Gabriely a princezny Marie Gabriely Bavorské. Alžběta měla s Karlem Teodorem dvě děti, šest vnoučat a sedmnáct pravnoučat. Jejich dětmi byli:\n\n\nAlžběta zemřela 11. ledna 1955 v Mnichově na rakovinu. Bylo jí 50 let.\n\n\n"}
{"id": "1520566", "url": "https://cs.wikipedia.org/wiki?curid=1520566", "title": "Sarah Morris", "text": "Sarah Morris\n\nSarah Morris (* 20. června 1967 Sevenoaks) je britsko-americká malířka a filmařka. Tvoří abstraktní malby a jasnými barvami. Vystavovala například v Berlíně, Basileji či Paříži. Její filmy byly promítány například v muzeích Centre Georges Pompidou v Paříži, Barbican Centre v Londýně nebo v Muzeu současného umění v Chicagu. Studovala na Cambridgeské univerzitě a později, v letech 1985 až 1989, na Brownově univerzitě ve Spojených státech. V letech 1989 až 1990 se účastnila studijního programu v Muzeu amerického umění Whitneyové. V letech 1998 až 2012 byl jejím manželem umělec Liam Gillick.\n\n\n"}
{"id": "1520571", "url": "https://cs.wikipedia.org/wiki?curid=1520571", "title": "František Obrtel", "text": "František Obrtel\n\nFrantišek Obrtel (31. března 1873 Henčlov – 13. února 1962 Praha) byl český historik, redaktor, novinář a spisovatel.\n\nNarodil se nedaleko Přerova ve vsi Henčlov do rodiny familianta Františka Obrtela a jeho ženy Aloisie rozené Boudové. Měl dva starší (Anežka *1869, Františka 1871–1885) a tři mladší (Karel 1874–1881, Alois 1877–1878, Alois 1880–1885) sourozence, ale až na jednoho, všichni v dětském věku zemřeli. Obecnou školu navštěvoval v rodišti a v Troubkách, v roce 1883 pokračoval ve studiu na přerovském gymnáziu, kde v červnu 1892 úspěšně maturoval. Následně pokračoval ve studiu v Praze na právnické fakultě Karlo-Ferdinandovy univerzity, studium úspěšně absolvoval, avšak právníkem se nikdy nestal. Během pražského studia, ale i ze svého rodného kraje přispíval Obrtel svými postřehy v článcích do novin, zvláště pak do \"\"Selských listů\"\". Jeho prvotina vyšla patrně v roce 1895, jednalo se o článek \"„Studentstvo z Moravy a Slezska“\", který byl podepsán pseudonymem \"Akademik\".\n\nKoncem roku 1896 obdržel lákavou nabídku z redakce olomouckých \"\"Selských listů\"\" na post spolupracovníka, na níž kývl a tak se z vystudovaného právníka stal později úspěšný žurnalista. Mezitím se František Obrtel v lednu roku 1898 oženil s Helenou Hradilovou a za tři roky se jim v Olomouci narodil syn Vít, pozdější úspěšný architekt a designér. V následujícím roce se mu narodil další syn Miloslav. V roce 1902 přispěl Obrtel několika příspěvky do prvého ročníku časopisu \"\"Selský archiv\"\" a od tohoto roku již rovněž pracoval jako šéfredaktor \"\"Selských listů\"\" a záhy vzrostl počet příspěvků týkajících se poměrů v blízké obci Troubky. S menší přestávkou (kdy založil vlastní list \"„Snaha“\" a odešel v roce 1906 do Prostějova a posléze do Brna, kde působil do roku 1910) zastával tuto pozici až do poloviny roku 1916, načež od září nastoupil v Praze do redakce deníku Venkov, kde působil až do svého odchodu do penze v roce 1933. \n\nPo druhé světové válce se znovu vrátil ve vzpomínkách ke svému rodišti a v časopise Český lid uveřejnil části ze svých pamětí pod názvem \"„Náš les, kterého již není...“\" a \"„Naše obec po pozemkové úpravě r. 1848“\". V roce 1960 pak ještě vyšly drobné vzpomínky s názvem \"„Naše oktáva“\" a \"„Mívali jsme les“\", v roce 1961 pak \"\"Víte, co je večeřálek?\"\" a v následujícím roce ještě \"„Bečva na Magnové a Mlýništích“\". František Obrtel zemřel v Praze dne 13. února 1962.\n\nVedle nespočetného množství novinových článku byl autorem několika knih. Jednu skupinu tvořily soubory novinových článků, druhou pak odborněji zaměřené knihy na téma zemědělského družstevnictví. Největší úspěch mu však přinesla kniha \"„Moravští sedláci v letech 1848–1904“\", první vydání vyšlo v roce 1914 a to druhé pak roku 1919. Posmrtně ještě vyšla v roce 1970 část jeho vzpomínek s názvem \"„Na gymnasiu v Přerově“\".\n\n"}
{"id": "1520572", "url": "https://cs.wikipedia.org/wiki?curid=1520572", "title": "Thaddaeus Ropac", "text": "Thaddaeus Ropac\n\nThaddaeus Ropac (* 16. ledna 1960) je rakouský galerista a kurátor, vlastník Galerie Thaddaeus Ropac.\n\nNarodil se jako Thaddäus Josef Ropač do rodiny Korutanských Slovinců v Klagenfurtu. V roce 1981 založil v Linci vlastní galerii, která později otevřela pobočky v Salzburgu, Paříži a Londýně. Je nositelem francouzského Řádu umění a literatury, kterou v roce 2005 obdržel od prezidenta Jacquese Chiraca za významný přínos umění. Roku 2013 získal Řád čestné legie. Roku 2018 vystupoval ve filmu \"Alien Crystal Palace\" režisérky Arielle Dombasle.\n\n"}
{"id": "1520574", "url": "https://cs.wikipedia.org/wiki?curid=1520574", "title": "Grand Prix Belgie 2019", "text": "Grand Prix Belgie 2019\n\nGrand Prix Belgie 2019 (oficiálně Formula 1 Johnnie Walker Belgian Grand Prix 2019) se jela na okruhu Circuit de Spa-Francorchamps v Stavelotu v Belgii dne 1. září 2019. Závod byl třináctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1520576", "url": "https://cs.wikipedia.org/wiki?curid=1520576", "title": "Cristóbal López Romero", "text": "Cristóbal López Romero\n\nMons. Cristóbal López Romero , S.D.B. (* 19. května 1952, Vélez-Rubio) je španělský římskokatolický kněz a arcibiskup arcidiecéze Rabat.\n\nNarodil se 19. května 1952 ve Vélez-Rubio.\n\nRoku 1964 vstoupil k Salesiánům. Po středoškolském vzdělání v Salesiánském semináři v Geroně odešel do Salesiánského semináře v Barceloně kde studoval teologii a filosofii.\n\nDne 16. srpna 1968 složil své dočasné sliby a 2. srpna 1974 složil sliby doživotní. Na kněze byl vysvěcen 19. května 1979. Roku 1982 začal studovat na Autonomní univerzitě v Barceloně a to obor informatiky a žurnalistiky.\n\nPo vysvěcení působil v několika funkcích, a to jako; kněz ve službách pro vyloučené osoby v \"La Verneda\" v Barceloně, pastorační kněz pro mládež v Salesiánské koleji v Asunción (Paraguay), provinciální delegát pro pastoraci mládeže v Asunción, ředitel Salesiánského bulletinu ve stejném městě, farář v Asunción, provinciál Salesiánské provincie v Paraguayi, ředitel komunity a profesor Koleje v Asunción či mistr misie v Paraguayi.\n\nPoté odešel do Maroka kde se stal ředitelem komunity farní pastorace v Centru profesní formace v Kenitře. Roku 2014 odešel do Bolívie kde se stal provinciálem Salesiánské provincie v Bolívii a pote se stal provinciálem Salesiánské provincie Marie Pomocnice ve Španělsku.\n\nDne 29. prosince 2017 jej papež František jmenoval arcibiskupem arcidiecéze Rabat. Biskupské svěcení přijal 10. března 2018 z rukou kardinála Juana Josého Omella Omella a spolusvětiteli byli kardinál Carlos Amigo Vallejo a arcibiskup Vito Rallo.\n\nDne 24. května 2019 byl jmenován apoštolským administrátorem arcidiecéze Tanger.\n\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n"}
{"id": "1520578", "url": "https://cs.wikipedia.org/wiki?curid=1520578", "title": "Stejnopohlavní manželství v Brazílii", "text": "Stejnopohlavní manželství v Brazílii\n\nStejnopohlavní manželství je Brazílii legální od 16. května 2013 po rozhodnutí Národní rady pro justici (\"National Justice Council\"), že homosexuální páry musejí mít ve všech brazilských státech právo uzavřít sňatek.\n\nHomosexuálním párům byl v Brazílii přiznán právní status v r. 2004. Na základě rozhodnutí brazilského nejvyššího soudu měly stejnopohlavní páry od května 2011 status \"stabilních unií\" (portugalsky: união estável). Ty jim garantovaly téměř všechna práva a povinnosti vyplývající z manželství, včetně adopcí dětí, vyživovací povinnosti, důchodových a daňových benefitů (dědická daň a daň z příjmů), sociálního zabezpečení, imigrace, benefitů ve zdravotním pojištění, společného majetku, práva navštěvovat se v nemocnicích a ve výkonu trestu odnětí svobody, umělého oplodnění a surogace. Toto rozhodnutí se stalo předstupněm budoucího přiznání manželských práv všem párům bez ohledu na pohlaví. Před plošnou legalizací byly homosexuální sňatky legální v Alagoasu, Bahii, Ceaře, Espírito Santu, Distrito Federal do Brasil, Mato Grosso do Sul, Paraíbě, Parané, Piauí, Rondônii, Santa Catarině, São Paulu, Sergipě a ve městě Santa Rita do Sapucaí (MG), Všechny tyto státy umožňovaly homosexuálním párům uzavírat manželství s možností změnit si své již uzavřené odlišné svazky na něj. V Riu de Janeiru mohly homosexuální páry taktéž uzavírat sňatky, pokud s tím daný soudce souhlasil.\n\n14. května 2013 rozhodla brazilská národní rada pro justici (\"National Justice Council of Brazil\") ve prospěch celostátní legalizace stejnopohlavních sňatků. Pro hlasovalo 14 soudců, proti 1. V souladu se soudním rozhodnutím jsou veškeré brazilské úřady povinné oddávat homosexuální páry a měnit jejich stávající registrovaná partnerství a jiné obdobné svazky na manželství, požádají-li o to. Joaquim Barbosa, předseda Rady pro justici a Nejvyššího federálního soudu, řekl, že brazilští notáři nesmějí nadále odmítat vydávat homosexuálním párům manželské licence a znemožňovat jim změnu registrovaného partnerství na manželství. Soudní rozhodnutí bylo publikováno 15. května a účinným se stalo následující, tj. 16. květen 2013..\n\nV r. 2004 přiznala Brazílie stejnopohlavnímu páru tvořeným britským a brazilským občanem oficiální status. Jejich svazku byl dán status takzvaného manželství podle anglosaského práva (\"common-law marriage\"), které bylo do té doby přístupné pouze heterosexuálním párům. Pár tou dobou už žil 14 let ve společné domácnosti v brazilském městě Curitibě.\n\nV r. 2010 vyhovělo brazilské ministerstvo zahraničí žádosti brazilských diplomatů o vydání diplomatických a služebních pas, včetně vstupního víza, jejich stejnopohlavním partnerům. Rozhodnutí vztahující se na heterosexuální i homosexuální partnery se stalo součástí vnitřní politiky ambasád a konzulátů ve více než 200 zemích. Cílem ministerského nařízení je zajištění práva pobytu stejnopohlavních partnerů diplomatického personálu v zahraničí. Pro držitele diplomatických pasů je snazší získat trvalý pobyt.\n\nV tom samém roce začala státní firma vyrábějící letadla Infraero přiznávat stejnopohlavním párům zaměstnanecké benefity. Ke změně firemní politiky došlo po přístupu k novému dokumentu o kolektivní práci (\"Collective Work Agreement\"). K tomu, aby danému páru byly přiznány zaměstnanecké benefity, musel svůj vztah registrovat u notáře.\n\n5. května 2011 rozhodl brazilský nejvyšší federální soud (\"Supreme Federal Court\"), že ve všech brazilských státech musí být legalizováno registrované partnerství. Pro hlasovalo 10 soudců, proti 0 a jeden se zdržel. Jednalo se o bývalého generálního prokurátora, který se už jednou vyjádřil pro stejnopohlavní svazky. Soudní rozhodnutí přiznalo registrovaným stejnopohlavním párům vesměs veškerá práva a povinnosti, včetně finančních a sociálních, kterými disponovaly heterosexuálové. Registrované partnerství bylo obsahově totožné s manželstvím. Brazilský nejvyšší soud rozhodoval ve dvou kauzách. Jedna se týkala žaloby proti rio de janeirské vládě a za druhou Kancelář státních zástupců (\"Public Prosecutor's Office\"). Homosexuální páry se mohou registrovat poté, co buď prokáží, že mají společný bankovní účet, anebo že žijí na stejné adrese atd.\n\n17. června 2011 Jeronymo Pedro Villas Boas, soudce z Goiânii, anuloval první uzavřené registrované partnerství uzavřené ve státě. Jednalo se o gay pár tvořený Liorcinem Mendesem a Odiliem Torresem. Soudce rovněž vydal také nařízení zakazující všem notářům vydávání registračních licencí Villas Boas, který je zároveň také pastorem Shromáždění Boží (\"Assembleias de Deus\") sdružující letniční denominace, argumentoval, že homosexuální svazky jsou neústavní. 21. června bylo toto rozhodnutí zrušeno soudkyní Beatriz Figueiredo Francovou, čímž se registrované partnerství stalo opět platným. Z důvodu obav z dalšího vývoje se Liorcino Mendes a Odilio Torres rozhodli uzavřít nové registrované partnerství v Riu de Janeiru.\n\n7. června 2013 uznaly Vzdušné síly Brazílie (\"Brazilian Air Force\") svazek sloužícího seržanta a jeho partnera poté, co se oba muži prokázali notářsky ověřeným potvrzení o jejich svazku. Vzdušné síly se k tomu nijak podrobně nevyjádřily, a ani nepotvrdily, že by se jednalo o první uznání homosexuálního vztahu v jejich řadách. 8. srpna 2013 rozhodl soudce Elio Siqueiro z Pátého regionu Regionálních federálních soudů (\"5th region Regional Federal Courts\") proti odvolání brazilské armády, která odmítala uznat registrované partnerství uzavřené v lednu 2012 v Pernambuco mezi jejich příslušníkem a jeho partnerem. Rozsudek obsahoval i nárok na vdovecký důchod. Jednalo se o první případ oficiálního uznání stejnopohlavního svazku v rámci ozbrojených složek.\n\nManželství, včetně vydávání manželských licencí ze strany notářů, je v Brazílii zpravidla regulováno federálním zákonem. V květnu 2011 rozhodl Nejvyšší federální soud (\"Supreme Federal Court\"), že stávající manželské právo připouští jak heterosexuální, tak i homosexuální sňatky. Na základě tohoto rozhodnutí mnoho státu novelizovalo své vlastní zákony a umožnilo homosexuálním párům uzavírat manželství. V některých státech jsou notáři dokonce povinni oddávat všechny páry bez ohledu na pohlaví. Jedná se o ty státy, kde uzavírání manželství spadá do čisté kompetence notářů.\n\n14. května 2013 rozhodla Národní rada pro justici Brazílie (\"National Justice Council of Brazil\") pro federální legalizaci stejnopohlavního manželství. Pro hlasovalo 14 soudců, proti 1. Od té doby jsou všechny brazilské úřady povinné oddávat všechny páry bez ohledu na pohlaví a měnit stávající registrovaná partnerství na manželství, pokud si o to daný pár požádá. Joaquim Barbosa, prezident Rady justice a Nejvyššího federálního soudu, poznamenal, že soudní rozhodnutí zakazuje všem notářům odmítat oddávat homosexuální páry a měnit jejich registrovaná partnerství na manželství.\"\n\n21. května 2013 se Křesťanskosociální strana Brazílie rozhodla proti rozhodnutí Národní rady pro justici odvolat k Nejvyššímu federálnímu soudu Brazílie. Strana argumentovala zneužitím moci ze strany Národní rady pro justici s tím, že by legalizace stejnopohlavního manželství měla spadat do kompetence Národního kongresu. Odvolání se setkalo s neúspěchem, neboť je 30. května 2013 Nejvyšší federální soud odmítl z technických důvodů. Ve svém odmítavém stanovisku uvedl, že Křesťanskosociální strana použila špatnou formu soudního odvolání. Aby se jím mohl zabývat, museli by přímo napadnout ústavnost (\"ação direta de inconstitucionalidade\" rozhodnutí Národní rady pro justici, což neudělali, nikoliv jeho samotné znění (\"mandado de segurança\"). 6. června 2013 se Křesťanskosociální strana pokusila odvolat znovu. 28. srpna 2013 postoupil brazilský generální prokurátor (\"Procuradoria Geral de República\") Nejvyššímu soudu své podpůrné stanovisko ve vztahu ke stejnopohlavnímu manželství v Brazílii. Vzhledem k tomu, že rozhodnutí Národní rady pro justici vydal její prezident, který je rovněž také předsedou Nejvyššího federálního soudu, je velmi málo pravděpodobné, že by mohlo dojít k jeho zrušení.\n\nBrazilský zákonodárný výbor pro lidská práva doporučil v říjnu 2013 přijetí zákona, které by umožnilo náboženským denominacím odmítat uznávat stejnopohlavní manželství. V zákoně by bylo jasně uvedeno, že náboženské denominace nemusejí uznávat sňatky, které odporují jejich hodnotám, doktríně a přesvědčení. Návrh měl být předložen Národnímu kongresu po předchozím schválení Ústavněprávním výborem, což se nestihlo z důvodu konání voleb.\n\nV březnu 2017 vydal Senátní výbor pro ústavu a spravedlnost předběžné souhlasné stanovisko k návrhu zákona modifikujícího občanský zákoník tak, aby uznával stejnopohlavní svzaky, včetně jejich změny z registrovaného partnerství na manželství. Návrh pamatoval na změnu definice rodinné jednotky ze \"stabilního svazku muže a ženy\" na \"stabilní svazek dvou lidí\" a potvrzeník, že manželství je svazkem dvou lidí, nikoliv pouze muže a ženy. 3. května byl návrh definitivně přijat. Návrh momentálně čeká na vyjádření Poslanecké sněmovny, k čemuž ale nedošlo kvůli brazilským všeobecným volbám 2018.\n\nV červnu 2018 Anglikánská episkopální církev Brazílie oficiálně změnila své kanonické právo a začala uznávat stejnopohlavní manželství. Pro hlasovalo 57 synodů, proti 3. Církev se postavila po bok dalších církví Anglikánské komunity, včetně Episkopální církve v USA, Skotské episkopální církve a Anglikánské církve v Kanadě\n, které žehnají stejnopohlavním manželstvím ve svých náboženských prostorách.\n\nPodle průzkumu Pew Research Center, který proběhl mezi 4. listopadem 2013 a 14. únorem 2014, podporovalo stejnopohlavní manželství 45 % Brazilců, 48 % bylo proti.\n\nPodle Ibope z r. 2017 zastávalo 49 % Brazilců názor, že by homosexuální páry měly mít stejná práva a povinnosti jako heterosexuální. 38 % bylo proti. Podpora byla větší u žen, mladších ročníků, osob s vyšším dosaženým vzděláním a obyvatel jižních regionů.\n\nAmericasBarometr z r. 2017 ukázal 52 % podporu brazilské veřejnosti ve vztahu ke stejnopohlavnímu manželství.\n\n"}
{"id": "1520584", "url": "https://cs.wikipedia.org/wiki?curid=1520584", "title": "Michael Czerny", "text": "Michael Czerny\n\nKardinál Michael F. Czerny, S.J. (* 18. července 1946, Brno) je kanadský římskokatolický duchovní narozený v Československu. Je podsekretářem oddělení pro migranty v Dikasteriu pro službu integrálnímu lidskému rozvoji. Dne 1. září 2019 oznámil papež František svůj úmysl ho jmenovat kardinálem, k samotnému jmenování došlo 5. října 2019. Den předtím papež Czerného vysvětil na biskupa.\n\nNarodil se roku 1946 v Brně, koncem roku 1948 rodina emigrovala do Kanady.\n\nRoku 1963 vstoupil do Tovaryšstva Ježíšova. Dne 9. června 1973 byl vysvěcen na kněze v Kanadě.\n\nRoku 1978 získal doktorát z interdisciplinárních oborů na Univerzitě v Chicagu.\n\nRoku 1979 založil v Torontu Jezuitské centrum pro víru a sociální spravedlnost, které vedl až do roku 1989. Poté se stal vicerektotem Centrální Americké univerzity v San Salvadoru a ředitelem Institutu lidských studií. \n\nV letech 1992-2002 byl sekretářem oddělení sociální spravedlnosti v generální kurii Tovaryšstva Ježíšova. Poté odešel do Afriky kde se stal zakladatelem a ředitelem \" dell’African Jesuit AIDS Network\" bojující proti pandemii HIV a AIDS. V roce 1987-1988 a 1993 pobýval v České republice.\n\nRoku 2005 se stal profesorem na \"Hekima College\", která je součástí Katolické univerzity Východní Afriky v Nairobi a pracovníkem Biskupské konference v Keni.\n\nRoku 2009 byl jmenován adjutorem Biskupské synody v Africe a roku 2010 se stal poradcem Papežské rady Justitia et pax.\n\nDne 14. prosince 2016 jej papež František jmenoval podsekretářem oddělení pro migranty Dikasteria pro službu integrálnímu lidskému rozvoji.\n\nDne 26. září 2019 jej papež František jmenoval titulárním arcibiskupem z Beneventumu. Biskupské svěcení přijal 4. října 2019. Kardinálem byl jmenován na konzistoři 5. října 2019.\n\n"}
{"id": "1520585", "url": "https://cs.wikipedia.org/wiki?curid=1520585", "title": "Ana Aslanová", "text": "Ana Aslanová\n\nAna Aslanová (1. ledna 1897 Brăila – 20. května 1988 Bukurešť) byla rumunská lékařka. V roce 1922 vystudovala Universitatea de Medicină și Farmacie „Carol Davila” din București, jejím učitelem byl Daniel Danielopolu. Zabývala se účinkem prokainu na zpomalování procesu stárnutí organismu. Vyvinula léky Gerovital a Aslavital a zřídila omlazovací kliniku, kterou navštěvovali světoví prominenti. Diktátor Nicolae Ceaușescu výzkumy Aslanové bohatě podporoval a prezentoval je jako důkaz vysoké úrovně rumunské vědy. V roce 1974 byla Ana Aslanová jmenována členkou Rumunské akademie. Účinnost jejích metod je však sporná, v USA byla distribuce Gerovitalu v roce 1982 zakázána.\n\n"}
{"id": "1520586", "url": "https://cs.wikipedia.org/wiki?curid=1520586", "title": "Irene Dunne", "text": "Irene Dunne\n\nIrene Dunne, rozená Irene Marie Dunn (20. prosince 1898 Louisville, Kentucky, USA – 4. září 1990 Los Angeles) byla americká filmová herečka a zpěvačka 30., 40. a počátku 50. let 20. století. Za svoje výkony ve filmech \"Cimarron\" (1931), \"Theodora Goes Wild\" (1936), \"The Awful Truth\" (1937), \"Love Affair\" (1939) a \"I Remember Mama\" (1948) byla pětkrát nominována na Oscara za nejlepší ženský herecký výkon v hlavní roli. V roce 1985 obdržela ocenění Kennedy Center Honors za své služby umění.\n\nAlba: Songs By Jerome Kern, Sings Kern and Other Rarities, Ultimate Radio Shows\n"}
{"id": "1520587", "url": "https://cs.wikipedia.org/wiki?curid=1520587", "title": "Péter Török", "text": "Péter Török\n\nPéter Török (18. dubna 1951 Budapešť – 20. září 1987 Budapešť) byl maďarský fotbalista, obránce.\n\nV maďarské lize hrál za Vasas Budapešť. Nastoupil ve 349 ligových utkáních a dal 10 gólů. Dále hrál ve druhé španělské lize za tým Recreativo de Huelva a po návratu ze zahraničního angažmá ve druhé maďarské lize za tým Volán SC. V roce 1977 získal s týmem Vasas SC mistrovský titul, v letech 1973 a 1981 získal se stejným týmem maďarský pohár a v roce 1970 Středoevropský pohár. V Poháru mistrů evropských zemí nastoupil ve 2 utkáních, v Poháru vítězů pohárů nastoupil v 5 utkáních a v Poháru UEFA nastoupil ve 12 utkáních a dal 1 gól. Za maďarskou reprezentaci nastoupil v letech 1973–1980 ve 35 utkáních. Byl členem maďarské reprezentace na Mistrovství světa ve fotbale 1978, nastoupil ve 2 utkáních.\n\n"}
{"id": "1520588", "url": "https://cs.wikipedia.org/wiki?curid=1520588", "title": "Benyovští", "text": "Benyovští\n\nBenyovští (z Benyó a Urbanó), někdy též \"Beňovští \"(maďarsky \"Benyovszky család (Benyó és Urbanó)\") je uherský šlechtický rod, jehož historie sahá do 14. století.\n\nPrvní zmínka o tomto rodu pochází z doby panování Karla Roberta z Anjou, kdy byli nuceni uprchnout do Polska. Za panování Zikmunda Lucemburského se bratři Benjamin a Urban Benyovští vrátili do Uher a v roce 1396 se zúčastnili bitvy u Nikopole.\n\nDědičný hraběcí titul byl udělen Mořici Beňovskému v roce 1776 a Emanuelu Benyovskému v roce 1791. Mořic a Rudolf Benyovští směli od roku 1902 užívat titulu svého adoptivního otce, hraběte Sándora Benyovského, jenž byl posledním členem hraběcí linie. Dědičné členství Benyovských v Horní sněmovně Uherského sněmu bylo potvrzeno Výnosem VIII z roku 1886.\n\n\n\n"}
{"id": "1520589", "url": "https://cs.wikipedia.org/wiki?curid=1520589", "title": "Jeřáb bradavičnatý", "text": "Jeřáb bradavičnatý\n\nJeřáb bradavičnatý nebo také jeřáb laločnatý (\"Grus carunculata\") je druh ptáka z řádu krátkokřídlí. Je vůbec nejvyšším z šesti afrických druhů jeřábů.\n\nŽije ve vlhkých oblastech subsaharské Afriky (např. Etiopie, Kongo, Zambie, Tanzanie, Botswana, Mosambik), v mokřadech poblíž vodních toků a dalších vodních ploch. Jedná se o druh ze všech jeřábů nejcitlivější na změny prostředí. Jeho teritorium zaujímá přes jeden čtvrteční kilometr.\n\nZákladní charakteristikou, díky níž je rozpoznatelný od ostatních druhů jeřábů, je lalok. Mají ho jak samci, tak také samice. Při ohrožení se laloky zmenšují, naopak při agresivním naladění se laloky protahují. Rozpoznatelný je také podle tmavé horní části hlavy, na níž navazují bílá dolní část a stejně barevný krk. Spodní část těla je černá.\n\nŽiví se vodními rostlinami (hlízami a oddenky) a bezobratlými živočichy.\n\nVydává typické hlasité troubení, slyšitelné na dlouhou vzdálenost. K tomu uzpůsobená průdušnice je dlouhá a stočená v dutém hřebeni prsní kosti.\n\nDélka těla dosahuje 175 cm, rozpětí křídel se pohybuje mezi 230 a 260 cm. Váží 6,4 až 8,5 kg.\n\nHnízdí v párech. Hnízdo si buduje ve vegetaci v rámci vody. Samice nejčastěji snáší jedno vejce, zřídkakdy pak vejce dvě. Doba inkubace se pohybuje mezi 33 a 36 dny (příp. až ke 40 dnům), což je mezi africkými druhy jeřábů nejdelší doba. Létat se mláďata naučí mezi 90. a 150. dnem života. Pohlavně dospívá ve třech až čtyřech letech. Dožívá se dvaceti až čtyřiceti let.\n\nOhrožení je mnohostranné. Vychází zejména z ničení mokřadních ploch, pro tento druh nepostradatelných, což je spojeno např. s výstavbou elektráren, pastvou dobytka či s velkoplošnými postřiky proti bodalkám tse-tse. Ohrožuje ho i nezákonný sběr vajec. Stavy ve volné přírodě se odhadují na posledních osm tisíc párů.\n\nTento druh jeřába patří k vzácně chovaným taxonům. V rámci celé Evropy jej v létě 2019 chovalo jen 15 zoo, z toho tři v Česku:\n\n\nChov jeřábů laločnatých je zaznamenán již v 70. letech 20. století. Jednalo se ovšem jen o krátkodobou záležitost. Soustavný chov započal až v roce 2010, a to v rámci expozice Ptačí mokřady (dolní část zoo), v níž mohou tento druh pozorovat i návštěvníci. Ke konci roku 2018 byl chován jeden pár.\n"}
{"id": "1520595", "url": "https://cs.wikipedia.org/wiki?curid=1520595", "title": "Pseudonymita", "text": "Pseudonymita\n\nPseudonymita je stav, kdy je nahrazena identita pseudonymem jakožto jinou identitou. Anonymita je naproti tomu stav, kdy anonym nemá žádnou identitu. Proces, kterým se identita skrývá (nikoli však odstraňuje) se nazývá pseudonymizace. Ta se provádí například k zabezpečení osobních údajů podle GDPR.\n"}
{"id": "1520597", "url": "https://cs.wikipedia.org/wiki?curid=1520597", "title": "Seznam uherských šlechtických rodů", "text": "Seznam uherských šlechtických rodů\n\nToto je seznam šlechtických rodů v Uherském království.\n\n"}
{"id": "1520598", "url": "https://cs.wikipedia.org/wiki?curid=1520598", "title": "Zane Holtz", "text": "Zane Holtz\n\nZane-Ray Brodie Holtz ( * 18. ledna 1987, Vancouver, Britská Kolumbie, Kanada) je kanadský herec. Proslavil se rolemi v seriálech \"Make It or Break It\" (2010–2012) a \"Od soumraku do úsvitu\" (2014–2016). \n\n"}
{"id": "1520602", "url": "https://cs.wikipedia.org/wiki?curid=1520602", "title": "US Open 2019 – kvalifikace mužské dvouhry", "text": "US Open 2019 – kvalifikace mužské dvouhry\n\nKvalifikace mužské dvouhry na US Open 2019 probíhala před zahájením hlavní soutěže od 19. do 23. srpna 2019 v areálu Národního tenisového centra Billie Jean Kingové.\n\nKvalifikace se zúčastnilo sto dvacet osm hráčů, z nichž v rámci tříkolové soutěže postoupilo osmnáct do navazující mužské dvouhry, včetně dvou tzv. šťastných poražených.\n"}
{"id": "1520609", "url": "https://cs.wikipedia.org/wiki?curid=1520609", "title": "Michael Louis Fitzgerald", "text": "Michael Louis Fitzgerald\n\nMons. Michael Louis Fitzgerald, M. Afr. (* 17. srpna 1937, Walsall) je anglický římskokatolický kněz, arcibiskup a bývalý apoštolský nuncius.\n\nNarodil se 17. srpna 1937 ve Walsallu.\n\nRoku 1950 vstoupil k Misionářům Afriky a 3. února 1961 byl kardinálem Williamem Godfreyem vysvěcen na kněze.\n\nDne 22. ledna 1987 jej papež Jan Pavel II. jmenoval sekretářem Sekretariátu pro nekřesťany (dnes Papežská rada pro mezináboženský dialog). Dne 30. června 1988 byl sekretariát přejmenován na Papežskou radu pro mezináboženský dialog a on zastával stále svou funkci.\n\nDne 16. prosince 1991 jej papež jmenoval titulárním biskupem z Nepte. Biskupské svěcení přijal 6. ledna 1992 z rukou papeže Jana Pavla II. a spolusvětiteli byli arcibiskup Giovanni Battista Re a arcibiskup Josip Uhač.\n\nDne 1. října 2002 byl jmenován předsedou Papežské rady pro mezináboženský dialog a tím i předsedou Komise pro náboženské vztahy s muslimy a získal titul arcibiskupa.\n\nDne 15. února 2006 jej papež Benedikt XVI. jmenoval apoštolským nunciem v Egyptě a delegátem Ligy arabských států.\n\nDne 5. ledna 2013 přijal papež Benedikt XVI. jeho rezignaci na post nuncia z důvodu dosažení kanonického věku 75 let.\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n"}
{"id": "1520610", "url": "https://cs.wikipedia.org/wiki?curid=1520610", "title": "Lengyel", "text": "Lengyel\n\nLengyel/Lengyelová je maďarské příjmení (výraz v maďarštině znamená „Polák“ nebo „polský“). Toto příjmení mají následující osoby:\n\n\nVýraz Lengyel má také další významy:\n"}
{"id": "1520611", "url": "https://cs.wikipedia.org/wiki?curid=1520611", "title": "Apponyiové", "text": "Apponyiové\n\nAponiové nebo Apponyiové (dříve též \"Apponyiové\", maďarsky \"Apponyi család\") je někdejší uherský šlechtický rod původem z vedlejší linie rodu Péczovců. Jejich hlavním sídlem byla obec Oponice nedaleko Topoľčan.\n\nČlenové rodu se uplatňovali zejména ve státní diplomacii, ale i ve vojenských a dalších politických funkcích.\n\nZakladatelem rodu byl Tomáš zvaný \"Červený\" (Rúfus), v roce 1323 kastelán na hradech Čachtice a Branč. Výměnou za hrad Čeklís (Bernolákovo) získali od krále Zikmunda Lucemburského panství Oponice, které se stalo kmenovým panstvím rodového predikátu. Další panství drželi Apponyiové v Eberhardu (Yberhard, Malinovo), v Tolenské a Békešské župě.\nDiplomatické směřování rodu položil Tomáš Apponyi, který byl v roce 1343 vyslancem uherského krále Ludvíka I. Velkého u papeže Klementa VI. v Avignonu. Pavel Apponyi pak jako vyslanec Štěpána Bočkaje vyjednal mír ve Vídni roku 1606. Roku 1618 jej císař pověřil vyjednáváním o hranicích mezi Uhrami a Moravským markrabstvím. Apponyiové se díky svému vzdělání a diplomatickým schopnostem stali vyslanci v různých zemích. Byli obratní při vyjednávání, neboť dokázali obratně hájit zájmy krále, uherské státu i stavů. V 16., 17. a 18. století získali Apponyiové baronský a následně též hraběcí titul.\n\nV době povstání Františka II. Rákócziho (1703-1711) byly v roce 1708 některé rodové majetky poškozeny a zničeny.\n\nRod se do povědomí kulturní a vzdělané Evropy zapsali hlavně tím, že ve Vídni založil slavnou  Apponyiovskou knihovnu, kterou v roce 1825 přestěhovali ji do Bratislavy a v roce 1827 ji zpřístupnili veřejnosti. Navštěvovali ji také štúrovci, kteří si sem nechávali zasílat literaturu z Ruska. Nejznámějším novodobým členem rodu je Albert Apponyi, který roku 1907 zavedl tzv. Apponyiho školní zákony.\n\n\n\n"}
{"id": "1520615", "url": "https://cs.wikipedia.org/wiki?curid=1520615", "title": "Sigitas Tamkevičius", "text": "Sigitas Tamkevičius\n\nMons. Sigitas Tamkevičius, S.J.. (* 7. listopadu 1938, Gudonys) je litevský římskokatolický kněz, emeritní arcibiskup arcidiecéze Kaunas a kardinál.\n\nNarodil se 7. listopadu 1938 v Gudonysu.\n\nDne 18. dubna 1962 byl vysvěcen na kněze. Po vysvěcení působil jako farní vikář v Alytusu, Lazdijai, Kudirkos Naumiestis, Žemaičių Naumiestis, Prieani a poté v Simmasu. Roku 1968 vstoupil do Řádu Tovaryšstva Ježíšova.\n\nRoku 1983 byl zatčen a odsouzen na 10 let nucených prací v Permu a Mordvinsku za antisovětskou propagandu. V roce 1988 odešel do exilu na Sibiř.\n\nPo návratu do Litvy byl roku 1990 jmenován rektorem Interdiecézního semináře v Kaunasu.\n\nDne 8. května 1991 jej papež Jan Pavel II. jmenoval pomocným biskupem arcidiecéze Kaunas a titulárním biskupem z Turudy. Biskupské svěcení přijal 19. května 1991 z rukou kardinála Vincentase Sladkevičiuse a spolusvětiteli byli biskupové Vladas Michelevicius, Antanas Vaičius, Romualdas Krikšciunas a Juozas Preikšas.\n\nDne 4. května 1996 byl jmenován metropolitním arcibiskupem Kaunasu.\n\nV letech 1999–2002 a 2005–2014 byl předsedou Litevské biskupské konference a v letech 2002–2005 jejím místopředsedou.\n\nDne 11. června 2015 přijal papež František jeho rezignaci na post metropolitního arcibiskupa Kaunasu.\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n"}
{"id": "1520616", "url": "https://cs.wikipedia.org/wiki?curid=1520616", "title": "María de Jesús de Ágreda", "text": "María de Jesús de Ágreda\n\nMaría Coronel y Arana, známější jako María de Jesús de Ágreda O.I.C., česky Marie od Ježíše z Ágredy nebo Maria de Agreda, Marie z Ágredy (Ágreda, 2. dubna 1602 – Ágreda, 24. května 1665), byla abatyše řádu bosých františkánek v klášteře Neposkvrněného Početí v Ágredě, provincii Soria. Je známa díky svým duchovním knihám, rozsáhlé korespondenci s králem Filipem IV. a zprávám o její bilokaci ve španělském klášteře a v koloniích v Novém Španělsku. Katolíky je považována za jednu z největších mystiček v historii katolické Církve. \n\nRodičemi Maríe Coronel y Arana byli Francisco Coronel a Catalina de Arana (Kateřina z Aranu). Měli 11 dětí, ale pouze čtyři přežily: Francisco, José, María a Jerónima. \n\nRodina měla blízké vztahy s františkány svatého Juliana. Tak se také jmenoval starý františkánský klášter, který se nacházel na okraji města. Matka tam měla svého zpovědníka a denně chodila na mši do klášterního kostela. \n\nMaría sdělila, že již v útlém věku získala vědomosti o Pánu Bohu, o světě, hříšném stavu člověka atd. \n\nOd věku dvanácti let usilovala vstoupit do kláštera a stát se řeholnicí. \n\nMatka Catalina měla zjevení, které potvrdil její zpovědník otec Juan de Torrecilla, podle kterého měli dům přebudovat na klášter a matka se svými dvěma dcerami se stát řeholnicemi, zatímco otec a oba synové stát řeholníky řádu sv. Františka. Oba synové již byli členy tohoto řádu. Otec rodiny s tím ale nesouhlasil a proti byl i jeho bratr Medel. \n\nPo uplynutí tří roků otec změnil názor a v roce 1618 přestavěl dům na klášter. Francisco, kterého později následoval jeho bratr Medel, vstoupil jako laický bratr do františkánského kláštera v Naldě (provincie La Rioja). \n\nNový klášter měl obývat řád Neposkvrněného Početí. V této době ve Španělsku vzrostla velká zbožnost k Neposkvrněnému početí Panny Marie mezi františkánskými řády. Takové řády byly dvojí: obutí a bosí. Matka s dcerami se rozhodly pro řád bosých františkánek. Problém byl, že v provincii Burgos byly pouze obuté františkánky. Do nového kláštera tedy musely přijít tři sestry z řádu obutých františkánek a učit je způsobu řeholnického života. Po složení řeholních slibů v roce 1620 přijala jméno María de Jesús a zažívala dlouhé období nemoci a pokušení. Po smrti její matky ostatní řeholnice zvolily Marii za abatyši kláštera. Přestože podle řeholních pravidel má každé tři roky být zvolena další jiná abatyše, Maria zůstala abatyší kláštera až do své smrti. \n\nMaria z Ágredy sdělila, že mezi roky 1620 a 1623 byla často „přenesena mocí andělů“ do obydlí Indiánů nazývaných Jumanos na území dnešního Mexika. V roce 1622 přišel do Nového Mexika kněz Juan de Salas a založil klášter poblíž dnešního něsta Albuquerque. V roce 1629 za ním přišli tito Indiáni s žádostí, aby je učil víře. Tvrdili, že přišli na radu „paní v modrém“ – Marie z Ágredy. \n\nV roce 1673 začal proces jejího blahorečení, který stále trvá. Papež Klement X. Marii z Ágredy prohlásil za ctihodnou. Při čtyřstém výročí jejího narození v roce 2002 se snažilo mnoho náboženských skupin ve Španělsku obnovit úsilí pro postup jejího blahořečení. \nV ágredském klášteře jsou uchovány ostatky ctihodné Marie a je zde také muzeum (Museo Sor María Jesús de Ágreda). V roce 1909 byla otevřena rakev s tělem Marie, kdy bylo zjištěno, že tělo je zachované. Tělo bylo vědecky přezkoumáno. V roce 1989 se španělský doktor Andreas Medina zúčastnil dalšího přezkoumání a sdělil, že stav těla je stejný, jak je popsán ve zprávě z roku 1909. \n\nJejí spisy se řadí mezi asketické a mystické. Zde jsou některé z jejích nejdůležitějších děl: \n\n\nKrál Filip IV. několikrát navštívil Marii v klášteře a až do její smrti s ní udržoval písemný styk. Z let 1643–1665 pochází více než 600 dopisů, které představují výjimečný historiografický zdroj o španělské politice 17. století. Maria v nich dává rady králi v sociálních a politických záležitostech. Odepisuje a radí také dalším známým lidem své doby, jako je kardinál Francisco de Borja nebo budoucí papež Klement IX. \n\n"}
{"id": "1520620", "url": "https://cs.wikipedia.org/wiki?curid=1520620", "title": "Radek Ptáček", "text": "Radek Ptáček\n\nRadek Ptáček (* 26. prosince 1975, Praha) je první profesor lékařské psychologie v České republice, klinický psycholog, psychoterapeut, soudní znalec. \n\nV roce 2000 absolvoval Pedagogickou fakultu Univerzity Karlovy, obor pedagogika psychologie, následně roce 2005 Filozofickou fakultu Univerzity Karlovy. Titul Ph.D. získal na Fakultě sociálních studií v oboru Obecná psychologie v roce 2006. Habilitoval na 1. lékařské fakultě Univerzity Karlovy v roce 2015 v oboru Lékařská psychologie a v tomtéž oboru se stal první profesorem v roce 2018.\n\nParalelně získal atestaci v oboru klinické psychologie a psychoterapie. V roce 2007 byl jmenován soudním znalcem pro obory klinická psychologie, psychologie, pedagogika. Absolvoval též řadu odborných kurzů a stáží v Evropě, USA (např. State University of New York, Harvard University) i Asii (např. Pavlodar State University – Kazachstán, Mol Tor Koz – Kyrgistán).\n\nJe autorem celé řady vědeckých, vzdělávacích nebo popularizačních projektů. Mimo jiné hlavním iniciátorem a organizátorem série konferencí a monografií Etika a komunikace v medicíně, za kterou spolu s doc. MUDr. Petrem Bartůňkem, CSc. získal ocenění rektora Univerzity Karlovy. Jeho publikace dosáhly v domácí i světové odborné literatuře více než 1000 citací.\n\n\nPůsobil nebo působí v redakčních radách odborných časopisů: Medical Science Monitor, Neuroendocrinoly Letters, Activitas Nervosa Superior, Rediviva Activitas Nervosa Superior, Journal of Abnormal Child Psychology, Cogmed Journal, Pacientské listy, Rodinné listy\n\n\n\n"}
{"id": "1520622", "url": "https://cs.wikipedia.org/wiki?curid=1520622", "title": "Eugenio Dal Corso", "text": "Eugenio Dal Corso\n\nMons. Eugenio Dal Corso, P.S.D.P. (* 16. května 1939, Lugo) je italský římskokatolický kněz, emeritní biskup diecéze Benguela a kardinál.\n\nNarodil se 16. května 1939 v Lugo.\n\nPo základní škole odešel na Institut dona Calabria. Během studia se rozhodl stát misionářem.\n\nDne 7. července 1963 byl vysvěcen na kněze a po vysvěcení odešel do Říma kde studoval dogmatickou teologii. Poté se věnoval pastorační službě ve farnosti Madonna di Campagna ve Veroně a později v Neapoli.\n\nRoku 1975 vstoupil k Chudým služebníkům Boží prozřetelnosti a stal se misionářem. První misionářská destinace byla Argentina, přesněji Buenos Aires. Poté byl převelen do Angoly, kde působil v Luandě.\n\nDne 15. prosince 1995 jej papež Jan Pavel II. jmenoval biskupem koadjutorem diecéze Saurimo. Biskupské svěcení přijal 3. března 1996 z rukou arcibiskupa Félixe del Blanco Prieto a spolusvětiteli byli biskup Andrea Veggio a biskup Pedro Marcos Ribeiro da Costa.\n\nDne 15. ledna 1997 rezignoval biskup Pedro Marcos Ribeiro da Costa na post biskupa diecéze Saurimo a on se stal jeho nástupcem.\n\nDne 18. února 2008 jej papež Benedikt XVI. jmenoval biskupem diecéze Benguela.\n\nDne 26. března 2018 přijal papež František jeho rezignaci na post biskupa Benguely z důvody dosažení kanonického věku 75 let.\n\nDne 1. září 2019 oznámil papež František jeho jmenování a dne 5. října 2019 jej kreoval kardinálem. \n"}
{"id": "1520624", "url": "https://cs.wikipedia.org/wiki?curid=1520624", "title": "Kyselina tauroursodeoxycholová", "text": "Kyselina tauroursodeoxycholová\n\nKyselina tauroursodeoxycholová je žlučová kyselina, derivát kyseliny ursodeoxycholové vzniklý jejím spojením s molekulou taurinu. U lidí se vyskytuje pouze ve stopových množstvích, ve větších množstvích je však obsažena ve žluči medvědů: kyselina ursodeoxycholová a její konjugáty tvoří asi 47 % žluči baribalů a 76 % žluči medvědů ušatých. Kyselina tauroursodeoxycholová se používá na léčbu žlučových kamenů a jaterní cirhózy. Bylo také zjištěno, že tato látka omezuje apoptózu, díky čemuž by mohla být využita k léčbě nemocí srdce, Huntingtonovy choroby, Parkinsonovy choroby a mozkové mrtvice. Má také ochranné účinky na oči, jelikož působí na degenerativní onemocnění sítnice.\n\nV tradiční čínské medicíně se zvířečí žluč stovky let používá k léčení „horkých“ nemocí. Pomáhá při křečích a horečce. Žluč obsahuje mimo jiné kyselinu taurochenodeoxycholovou, chenodeoxycholovou a ursodeoxycholovou, které přirozeně vznikají z cholesterolu. Kyselina ursodeoxycholová a tauroursodeoxycholová byly ovšem vytvořeny uměle roku 1954 v Japonsku a teprve později objeveny v přírodních zdrojích.\n\nApoptóza (také označovaná jako \"programovaná buněčná smrt\"), je z velké části řízena mitochondriemi. Má-li u buňky proběhnou apoptóza, mitochondrie uvolní cytochrom C (cyC). Cytochrom C iniciuje enzym kaspázu a rozjede tak řadu pochodů, které vedou k apoptóze. Kyselina tauroursodeoxycholová zabraňuje apoptóze, protože se účastní BAX řetězce; X protein spojený s Bcl-2 (BAX) se přesouvá do mitochondrie, kde spouští buněčnou část apoptózy, a kyselina tauroursodeoxycholová jeho přenosu brání. Tím nedochází k aktivaci kaspázy.\n\n"}
{"id": "1520629", "url": "https://cs.wikipedia.org/wiki?curid=1520629", "title": "Edgar Peña Parra", "text": "Edgar Peña Parra\n\nMons. Edgar Peña Parra (* 6. března 1960, Maracaibo) je venezuelský římskokatolický kněz, arcibiskup a substitut pro všeobecné záležitosti Státního sekretariátu.\n\nNarodil se 6. března 1960 v Maracaibu.\n\nDne 23. srpna 1985 byl arcibiskupem Domingem Roa Pérezem vysvěcen na kněze. Poté studoval kanonické právo na Papežské univerzitě Gregoriana a diplomacii na Papežské církevní akademii. Dne 1. dubna 1993 vstoupil do diplomatických služeb Svatého stolce. Působil na nunciaturách v Keni, Jugoslávii, Jihoafrické republice, Hondurasu a v Mexiku.\n\nDne 8. ledna 2011 jej papež Benedikt XVI. jmenoval titulárním arcibiskupem z Thelepte a apoštolským nunciem.\n\nDne 2. února 2011 byl jmenován apoštolským nunciem v Pakistánu a o tři dny později přijal biskupské svěcení z rukou papeže Benedikta XVI. a spolusvětiteli byli kardinál Angelo Sodano a kardinál Tarcisio Bertone.\n\nDne 21. února 2015 jej papež František jmenoval nunciem v Mosambiku.\n\nDne 15. srpna 2018 byl jmenován substitutem pro všeobecné záležitosti Státního sekretariátu. Tuto pozici převzal 15. října stejného roku.\n\nHovoří italsky, anglicky, francouzsky a rusky.\n\n"}
{"id": "1520631", "url": "https://cs.wikipedia.org/wiki?curid=1520631", "title": "Meziamerický soud pro lidská práva", "text": "Meziamerický soud pro lidská práva\n\nMeziamerický soud pro lidská práva, zkráceně také IACHR (; ) je autonomní soudní institucí založenou roku 1979 v kostarickém hlavním městě San José. Spolu s Meziamerickým výborem pro lidská práva (\"Inter-American Commission of Human Rights\") tvoří systém ochrany lidských práv v rámci Organizace amerických států (OAS) – byť ne všechny státy sdružené v OAS uznaly své podléhání tomuto soudu (mimo jeho jurisdikci jsou např. Kanada, USA, Kuba, Trinidad a Tobago, Venezuela a další). Funkcí soudu je posuzovat, zda smluvní země neporušují lidská práva, a zda všem jedincům zaručují důstojnost v lidských právech.\n\nAmerická konvence o ochraně lidských práv platí od r. 1978 a je závazná pro celou Latinskou Ameriku, vyjma Kuby, Surinam a několik anglofonních karibských zemí.\n\nTrinidad a Tobabo přistoupily ke Konvenci 28. května 1991, ale odmítly jí ratifikovat v jejím plném znění, jehož součástí byla i otázka legitimity trestu smrti. V r. 1999 oznámil peruánský prezident Alberto Fujimori, že Peru přestane akceptovat soudní rozhodnutí IACHR. V r. 2001 byl tento prezidentský dekret zrušen prozatímní peruánskou vládou Valentína Paniagui v r. 2001. \n\nVenezuela odstoupila od Konvence v r. 2013 z rozhodnutí Madurovy vlády. 15. května 2019 se Národní shromáždění Venezuely (opoziční Guaidova vláda) rozhodla tento dekret zneplatnit.\n\nSvé členství chtěla stáhnout i Dominikánská republika v r. 2014. s platností od následujícího roku, k čemuž ale nedošlo. Podle každoroční zprávy z r. 2017 je Dominikánská republika stále smluvní zemí Konvence, a tudíž se na ní vztahuje judikatura IACHR.\n\nSpojené státy ke Konvenci přistoupily, ale neratifikovaly jí.\n\n\n"}
{"id": "1520633", "url": "https://cs.wikipedia.org/wiki?curid=1520633", "title": "Prefektura ekonomických záležitostí Apoštolského stolce", "text": "Prefektura ekonomických záležitostí Apoštolského stolce\n\nPrefektura ekonomických záležitostí Apoštolského stolce byl úřad Papežské kurie založený 15. srpna 1967 apoštolskou konstitucí \"Regimini Ecclesiae universae\" pověřený dohledem nad všemi úřady Svatého stolce, které spravují finance, bez ohledu na jejich míru autonomie.\n\nPrefektura nespravovala finance sama o sobě, ale místo toho prověřovala rozvahy a rozpočty úřadů. Poté každoročně připravovala a zveřejňovala obecnou finanční zprávu.\n\nVatikánská banka, která nespravuje majetek Svatého stolce, nebyla pod dohledem prefektury.\n\nRoku 2016 byla prefektura zrušena a její pravomoc přešla do Ekonomickému sekretariátu.\n\n\n"}
{"id": "1520634", "url": "https://cs.wikipedia.org/wiki?curid=1520634", "title": "George Raft", "text": "George Raft\n\nGeorge Raft (26. září 1901 New York – 24. listopadu 1980 Los Angeles) byl americký herec. Jeho nejznámější rolí je gangster Colombo Psí dečka v komedii \"Někdo to rád horké\".\n\nJeho rodina pocházela z Německa, původně se jmenoval George Ranft. Celý život uváděl rok svého narození 1895, ale podle úředních záznamů byl o šest let mladší. Vyrůstal v newyorské čtvrti Hell's Kitchen, proslulé vysokou kriminalitou, znal se i s Bugsy Siegelem, což později zúročil v četných rolích drsných mužů. Od mládí se živil jako nájemný tanečník v nočních klubech a vystupoval na Broadwayi. V roce 1927 se odstěhoval do Hollywoodu a roku 1929 natočil svůj první film. Ve třicátých letech patřil k nejlépe placeným americkým hercům díky rolím v kriminálních filmech jako \"Zjizvená tvář\" nebo \"Jezdci noci\". O větší slávu ho připravil špatný odhad na role, například odmítl hrát Ricka Blaina v \"Casablance\". \n\nV roce 1923 se oženil s Grace Mulrooneyovou. Brzy se rozešli, ale manželka z náboženských důvodů odmítla souhlas s rozvodem, což zmařilo Raftovu plánovanou svatbu s Normou Shearerovou.\n"}
{"id": "1520635", "url": "https://cs.wikipedia.org/wiki?curid=1520635", "title": "Alexei Popyrin", "text": "Alexei Popyrin\n\nAlexei Popyrin (* 5. srpna 1999 Sydney) je australský profesionální tenista, vítěz juniorky na French Open 2017. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do září 2019 dva tituly ve dvouhře. \n\nNa žebříčku ATP byl ve dvouhře nejvýše klasifikován v červenci 2019 na 87. místě a ve čtyřhře pak v témže datu na 247. místě. Trénuje ho Philipp Wagner.\n\nV australském daviscupovém týmu debutoval v roce 2019 adelaidským kvalifikačním kolem proti Bosně a Hercegovině, v němž vyhrál dvouhru nad Fatićem. Australané zvítězili 4:0 na zápasy. Do listopadu 2019 v soutěži nastoupil k jedinému mezistátnímu utkání s bilancí 1–0 ve dvouhře a 0–0 ve čtyřhře.\n\nNarodil se roku 1999 v jihoaustralském Sydney do rodiny ruských imigrantů Jeleny a Alexe Popyrinových. Tenis začal hrát jako čtyřletý v tenisové akademii Kima Warwicka, ležící v Hornsby. Přítomen byl v hledišti jednoho z památných utkání mezi Lleytonem Hewittem a Marcos Baghdatisem ve třetím kole Australian Open 2008. \n\nPro otcovy pracovní závazky se v osmi letech přestěhoval na dva roky do Dubaje předtím než rodina přesídlila do španělského Alicante, kde trénoval také krajan Alex de Minaur. Část mládí strávil i v přímořském Nice, ale většinu evropského pobytu prožil v Marbelle. Hovoři anglicky, rusky a španělsky.\n\nNa mezinároní okruh juniorského tenisu vstoupil v roce 2013. Do semifinále juniorské čtyřhry Australian Open 2017 postoupil v páru s Polákem Kacperem Żukem. Následovala série 22 vítězných zápasů na čtyřech turnajích. První tři z nich byly juniorské: Mediterranee Avenir – Club Olympic Casablancais v Casablance, Trofeo Bonfiglio – Tennis Club Milano v Milánu a grandslam French Open 2017, na němž ve finále přehrál Španěla Nicolu Kuhna. Jednalo se o jeho jubilejní stou výhru mezi juniory. Šňůru neporazitelnosti završil na mužské události ITF v květnu 2017, první profesionální trofejí z polského Mrągowa. Ve finále zdolal Litevce Laurynase Grigelise. Bodový zisk jej posunul do první tisícovky tenistů žebříčku ATP. V juniorské kombinované klasifikaci ITF pak v červnu 2017 vystoupal na 2. příčku a rozhodl se zaměřit na mužský profesionální tenis. \n\nV rámci hlavních soutěží událostí okruhu Futures debutoval v únoru 2016, když na turnaj v australském Port Pirie obdržel divokou kartu. V úvodním kole podlehl krajanu Gregu Jonesovi. Již o měsíc dříve si na divokou kartu zahrál dva challengery. Na prvním z nich v Canbeře prohrál v prvním utkání s Argentincem Diegem Schwartzmanem. Sezónu 2018 rozehrál na 622. pozici a během ní si dvacet pěkrát vylepšil pozici až na listopadové maximum, 147. příčku.\n\nV hlavní soutěži okruhu ATP Tour debutoval lednovým Sydney International 2018, kde získal divokou kartu do kvalifikace. V ní porazil Nicolase Mahuta a Federica Delbonise, než v prvním kole dvouhry nenašel recept na krajana Johna Millmana. V témže měsíci si premiérově zahrál také hlavní soutěž nejvyšší grandslamové kategorie v mužském singlu Australian Open 2018. Z pozice startujícího na divokou kartu však odešel poražen od Američana Tima Smyczka. \n\nZe srpnového Jinan International Open 2018 v čínském Ťi-nanu si odvezl debutový titul z challengerů, když ve finále zdolal Brita Jamese Warda. Stal se tak třetím nejmladším vítězem profesionálního turnaje sezóny. Bodový zisk jej v témže měsíci posunul do první světové dvoustovky. Druhou soutěž túry ATP odehrál na říjnovém Stockholm Open, kde jej opět vyřadil John Millman. Návazující týden si premiérově zahrál událost z kategorie ATP 500, basilejský Swiss Indoors 2018, na němž prošel kvalifikačním sítem přes Benoîta Paira a Mackenziho McDonalda. Vůbec první vyhraný zápas na túře ATP dosáhl v basilejské dvouhře, když vyřadil krajana Matthewa Ebdena. Ve druhém kole však nestačil na Němce Alexandra Zvereva.\n\nDebutová výhra na grandslamu přišla během Australian Open 2019, kde zdolal Mischu Zvereva a osmého hráče žebříčku Dominica Thiema. Rakušan po dvou ztracených sadách duel v úvodu třetí skrečoval. Ve třetím kole však Popyrin nestačil na Francouze Lucase Pouilleho \npo pětisetové bitvě. Čtvrtfinále si zahrál na letním BB&T Atlanta Open 2019, kde jej zastavil Brit Cameron Norrie. Do třetího kola se probojoval na US Open 2019, kde ve čtyřech vyrovnaných setech podlehl Italu Matteu Berrettinimu.\n\n"}
{"id": "1520638", "url": "https://cs.wikipedia.org/wiki?curid=1520638", "title": "Manželé a manželky", "text": "Manželé a manželky\n\nManželé a manželky (v anglickém originále \"Husbands and Wives\") je americký film z roku 1992, který natočil režisér Woody Allen podle vlastního scénáře. Pojednává o dvou párech, přičemž snímek začíná ve chvíli, kdy jeden z nich oznámí tomu druhému svůj rozchod. Následně zobrazuje jejich oddělené životy, stejně jako životy druhého páru. Kromě Allena ve filmu hlavní role hráli Mia Farrowová, Judy Davis a Sydney Pollack. Dále se v něm představili například Juliette Lewis, Liam Neeson a Ron Rifkin. Jde o poslední ze třinácti filmů, které Allen natočil ve spolupráci se svou přítelkyní, herečkou Miou Farrowovou. Snímek byl nominován ve dvou kategoriích na Oscara – jednu nominaci získala Judy Davis za svůj herecký výkon, druhou Allen za scénář.\n\n"}
{"id": "1520641", "url": "https://cs.wikipedia.org/wiki?curid=1520641", "title": "Zadný Japeň", "text": "Zadný Japeň\n\nZadný Japeň (1065 m n. m.) je vrcholek ve Velké Fatře na Slovensku. Je nejjižnějším vrcholem v mohutné rozsoše vrcholu Japeň (1154 m n. m.), respektive Malá Krížna (1319 m n. m.) Hřeben se táhne severojižním směrem, je ostře ohraničen Tureckou dolinou, Bystrickou dolinou a dolinou Starohorského potoka. Po úbočí a tunelem vede železniční trať č. 170 Zvolen - Vrútky.\n\n\n"}
{"id": "1520647", "url": "https://cs.wikipedia.org/wiki?curid=1520647", "title": "Rubberband", "text": "Rubberband\n\nRubberband je studiové album amerického jazzového trumpetisty Milese Davise. Vydáno bylo pomsrtně v září roku 2019 společností Rhino Records. Davis desku začal nahrávat pro společnost Warner Bros. Records poté, co po mnoha letech odešel od vydavatelství Columbia Records. V té době se však album vydání nedočkalo. Jako hosté se na desce podílely například zpěvačky Lalah Hathaway a Ledisi.\n\n"}
{"id": "1520651", "url": "https://cs.wikipedia.org/wiki?curid=1520651", "title": "Řád ghanské hvězdy", "text": "Řád ghanské hvězdy\n\nŘád ghanské hvězdy nebo Řád hvězdy Ghany je druhé nejvyšší vyznamenání Ghanské republiky. Založen byl v roce 1960 a je udílen za zásluhy pro ghanský stát. Vyznamenání může být uděleno také posmrtně.\nŘád byl založen dne 1. července 1960. Do založení Řádu ghanské hvězdy a orla v roce 2008 byl nejvyšším ghanským vyznamenáním.\n\nŘádový odznak má podobu sedmicípé hvězdy s rovnými, hranatě zakončenými rameny. V případě třídy společníka je odznak zlatý, u zbylých dvou tříd je stříbrný. Uprostřed je kulatý medailon s vyobrazením orla. Na hrudi orla je pěticípá hvězda. Zadní strana odznaku je matná s vyobrazením státního znaku, kolem kterého je v závislosti na třídě nápis MEMEBER/COMAPINON/OFFICER OF THE ORDER OF THE STAR OF GHANA.\n\nŘádovou stuhu tvoří tři stejně široké pruhy v barvě červené, žluté a zelené. Barvou tak odpovídá ghanské vlajce.\n\nŘád je udílen ve třech řádných třídách. V závislosti na třídě je udílen v čestné, civilní, vojenské nebo policejní divizi.\n\n\n\n\n"}
{"id": "1520652", "url": "https://cs.wikipedia.org/wiki?curid=1520652", "title": "Ministerstvo pošty (Bělehrad)", "text": "Ministerstvo pošty (Bělehrad)\n\nMinisterstvo pošty (srbsky v cyrilici Министарство поште, v latince Ministarstvo pošte) je veřejná budova v srbské metropoli Bělehradu, původně sloužící pro potřeby uvedeného ministerstva. Nachází se jihovýchodně od centra města, na rohu ulic \"Palmotićeva\" a \"Majke Jevrosime\", nedaleko paláce parlamentu. Od začátku 21. století je budova kulturní památkou. V současné době zde sídlí poštovní muzeum a státní agentura pro elektronické a poštovní komunikace. \n\nMonumentální pětipatrový palác vznikl v závěru 20. let 20. století podle návrhu srbského architekta Momira Korunoviće. Na rozdíl od většiny tehdy budovaných vládních paláců však tento vznikl mimo hlavní třídy rozšiřující se metropole jugoslávského království. Budova ministerstva byla budována v letech 1927 až 1930. Nápadná fasáda s dekorativními prvky vychází z tradiční lidové architektury Balkánu; často se objevují sdružená okna, oblouky a další dekorativní prvky. Nad hlavním vchodem jsou umístěny dvě sochy, jejichž autorem byl Stamenko Đurević. Horní část fasády je rovněž zdobená, a to různými středověkým symboly. \n\nV době dokončení se jednalo o největší administrativní stavbu v Bělehradě, kterou zůstala až do 30. let, ji o tento primát připravily další ministerské paláce.\n\nNa počátku 21. století byla provedena komplexní rekonstrukce fasády objektu.\n"}
{"id": "1520654", "url": "https://cs.wikipedia.org/wiki?curid=1520654", "title": "Kaple svaté Anny (Karlovy Vary)", "text": "Kaple svaté Anny (Karlovy Vary)\n\nKaple svaté Anny, původně zvaná Schwarzova kaple, je pozdně barokní stavba pravděpodobně z poloviny 18. století. Stojí na nejvyšším místě ulice Zámecký vrch ve vilové čtvrti \"Westend\" v Karlových Varech.\n\nByla prohlášena kulturní památkou. Památkově chráněna je od 3. května 1958 (rejstříkové číslo v ÚSKP 18326/4-886), event. od 5. února 1964.\n\nKapli nechal na své náklady postavit karlovarský občan Kašpar Schwarz zřejmě v polovině 18. století, na mapách okolí města je však uváděna až ve století devatenáctém. Mnohdy se objevuje na kresbách německého spisovatele Johanna Wolfganga von Goetha. Ve druhé polovině 19. století byl v sousedství kaple vystavěn nový anglikánský kostel sv. Lukáše a začala vznikat výstavní vilová čtvrť \"Westend\". Kaple tak ztratila svou dominantní pozici a pomalu začala upadat. Pravděpodobně po druhé světové válce přišla o vnitřní výzdobu. V dalším období byla několikrát opravována, např. v roce 1981 a 2000. Roku 2007 proběhla větší rekonstrukce, při níž byly opraveny vnější omítky, vybílen interiér a natřeny kovové prvky. Upraveno bylo i okolí kaple, stromy byly částečně vykáceny a byly vyrovnány schody vedoucí ke kapli.\n\nDne 18. října 2007 byla nově zasvěcena sv. Anně. V interiéru byla umístěna socha sv. Anny s Pannou Marií zapůjčená z karlovarského děkanství.\n\nKaple stojí na malém upraveném návrší při významném rozcestí ulic \"Zámecký vrch\", \"Petra Velikého\" a jedné z hlavních cest karlovarských lázeňských lesů \"Sovovy cesty\".\n\nJedná se o pozdně barokní hranolovou stavbu zhruba čtvercového půdorysu krytou sedlovou střechou z pálených tašek bobrovek. Vstupní průčelí má obdélný polokruhově zakončený vchod, na obou stranách s pilastry. Stavba je završena polokruhovým štítem, zdobeným třemi kuželkami a křížem na vrcholu. Vchod je opatřen kovanou ozdobnou mříží s trojlistkovým křížem. Vnitřní prostor kaple je zakončen křížovou klenbou, na stěnách jsou obdélné polokruhově zakončené výklenky.\n\nKaple není volně přístupná.\n\n\n"}
{"id": "1520657", "url": "https://cs.wikipedia.org/wiki?curid=1520657", "title": "Jehlovec", "text": "Jehlovec\n\nJehlovec (\"Sloanea\") je rod rostlin z čeledi mastnoplodovité. Jsou to vesměs stromy s jednoduchými nebo téměř vstřícnými, dlouze řapíkatými listy. Květy jsou čtyř nebo pětičetné, většinou s na konci dřípenými korunními lístky a větším počtem tyčinek. Plodem je tobolka, na povrchu často ostnitá. Rod zahrnuje asi 150 druhů a je rozšířen v tropické Americe, Asii, Austrálii, Nové Guineji, Tichomoří a Madagaskaru. Centrum druhové diverzity je v Amazonii.\nNěkteré druhy jehlovců poskytují kvalitní dřevo nebo slouží v domorodé medicíně. Mohou mít dráždivé účinky.\n\nJehlovce jsou malé až vysoké stromy, dorůstající vyššího korunního patra (až 50 metrů), případně i keře. Stromovití zástupci mají často opěrné pilíře u paty kmene. Listy jsou jednoduché (u juvenilních rostlin někdy zpeřené), střídavé až téměř vstřícné (nezřídka obojí na téže rostlině), celokrajné nebo zubaté, se zpeřenou nebo od báze trojžilnou žilnatinou. Palisty jsou čárkovité až listovité, párové, volné, opadavé nebo vytrvalé, občas mohou chybět. Řapíky jsou dlouhé nebo i krátké, na vrcholu a někdy i na bázi s nápadnou ztlustlinou (pulvinem). Květy jsou čtyřčetné nebo pětičetné, jednotlivé nebo uspořádané ve zpravidla bohatých květenstvích různých typů. Kališní lístky jsou volné, u některých druhů kalich chybí. Korunní lístky jsou na vrcholu většinou dělené nebo zubaté, výjimečně celokrajné. Převážná většina amerických a některé australské druhy jsou bezkorunné. Tyčinek je větší počet (20 až mnoho), jsou přirostlé k tlustému, širokému květnímu disku a mají nitky kratší než prašníky. Semeník obsahuje 2 až 5 komůrek, v každé je 8 až 30 vajíček. Čnělka je nevětvená nebo dělená do tolika částí, kolik je plodolistů. Plodem je kulovitá nebo vejcovitá, dřevnatá, pouzdrosečná tobolka. Plody jsou často na povrchu ostnité a uvnitř jasně zbarvené. Obsahují 1 až mnoho semen. Semena jsou obklopena sarkotestou nebo míškem.\n\nRod jehlovec je největším rodem čeledi mastnoplodovité a zahrnuje asi 150 druhů. Je rozšířen v tropech téměř celého světa s výjimkou Afriky, několik druhů přesahuje i do subtropů. Většina druhů se vyskytuje v tropické Americe.\nSpolu s rodem \"Aristotelia\" je jediným rodem dané čeledi, který se vyskytuje v tropech Starého i Nového světa.\nNejvětší počet druhů roste v tropické Americe, kde se jehlovce vyskytují od severozápadního Mexika po Argentinu, Bolívii a jihovýchodní Brazílii a rostou také na většině Karibských ostrovů. Centrum druhové diverzity je v povodí Amazonky a Orinoka a v oblasti Guyan.\nV Amazonii se jehlovce většinou vyskytují velmi roztroušeně v primárním tropickém deštném lese, a to buď jako vysoké stromy dosahující korunního patra, nebo jako nižší stromy v pralesním podrostu. Některé druhy rostou v oblastech savan jako složka poříčních galeriových lesů. Mimo oblast Amazonie se v tropické Americe vyskytuje celkem 17 druhů.\nV Asii roste celkem asi 40 druhů a jsou rozšířeny od Indie až po Tichomoří.\nZ Číny je uváděno 14 druhů, z toho 7 endemických, z východní Austrálie 4 druhy. V Indočíně a pevninské Malajsii se vyskytuje 6 druhů, dva z nich zasahují i na ostrovy jihovýchodní Asie. Vysoký endemismus je na Nové Guineji, kde roste 18 endemických druhů (včetně Šalomounových ostrovů). Další centra druhové diverzity v tropech Starého světa jsou na Nové Kaledonii (9 druhů) a v oblasti jižní Číny a severní Indočíny. Na Madagaskaru roste pouze jeden endemický druh (někdy rozdělovaný do 2 až 3 samostatných druhů).\n\nJehlovce nejsou jedovaté rostliny, některé druhy však mají dráždivé účinky. Dřevo australského druhu \"Sloanea australis\" může způsobit poškození kůže a dermatitidu.\nNa plodech \"Sloanea garckeana\" jsou žahavé chloupky. Rovněž jehlicovité chlupy na plodech \"Sloanea terniflora\" způsobují podráždění pokožky a mohou být nebezpečné pro oči. Po šplhání na \"Sloanea laurifolia\" byly zaznamenány potíže v podobě pálení v krku a závratí.\n\nŘada druhů jehlovců má kvalitní, tvrdé a trvanlivé dřevo, vzhledem k velmi roztroušenému výskytu ale těžba není ekonomická a jeho využití je proto spíše lokální. Velmi tvrdé dřevo, které se hodí např. na výrobu zemědělských nástrojů, mají např. druhy \"Sloanea faginea\" a \"Sloanea laurifolia\". Z tvrdého dřeva \"Sloanea monosperma\", \"Sloanea multiflora\" a \"Sloanea tuerckheimii\" a dalších druhů se staví různé konstrukce. Kořenové náběhy některých druhů (\"Sloanea laxiflora\", \"S. terniflora\") slouží místně k výrobě vesel, dveří, stolů a jiných řemeslných výrobků. Dřevo \"Sloanea laurifolia\" se používá jako palivo, neboť hoří i čerstvé a za deště. Dřevo australského druhu \"Sloanea australis\" je růžové až červené, trvanlivé a poměrně měkké. Používá se v truhlářství např. k výrobě nábytku. Druh \"Sloanea jamaicensis\" má velmi tmavé, tvrdé a těžké dřevo, které se používá jako eben.\n\nMíšek obklopující semena některých druhů je jedlý. Semena \"Sloanea medusula\" slouží ve Střední Americe jako nouzová potrava.\nNěkteré druhy jehlovců mají význam v domorodé medicíně. Jehlovec \"Sloanea medusula\" je používán při úplavici, \"Sloanea rhodantha\" působí proti malárii. Z mladých listů \"Sloanea zuliaensis\" byla izolována látka ze skupiny kukurbitacinů se silnými cytotoxickými účinky proti některým liniím rakovinných buněk.\n\n"}
{"id": "1520660", "url": "https://cs.wikipedia.org/wiki?curid=1520660", "title": "Krucifix (Staňkova Lhota)", "text": "Krucifix (Staňkova Lhota)\n\nKrucifix ve Staňkově Lhotě se nalézá uprostřed vesnice Staňkova Lhota, místní části městečka Sobotka v okrese Jičín při silnici do Sobotky. Kříž pochází z doby po roce 1842. \n\nNa pískovcovém stupni je umístěn nízký hranolový sokl nahoře zakončený prolamovanou římsou, na které je umístěn pilíř po stranách ozdobený reliéfy světců umístěných v prohloubených medailonech a nahoře zakončený mírně zvlněnou římsou. Na římse je umístěn menší soklík zdobený lebkou s hnáty. Na soklíku stojí jetelový kříž s korpusem Ježíše Krista.\n"}
{"id": "1520661", "url": "https://cs.wikipedia.org/wiki?curid=1520661", "title": "Jarkovice (Opava)", "text": "Jarkovice (Opava)\n\nJarkovice (německy \"Jarkowitz\") jsou vesnice, součást města Opavy v Moravskoslezském kraji. Ves, ležící v Nízkém Jeseníku ve stejnojmenném katastrálním území, je součástí evidenční a městské části Vlaštovičky.\n\nPrvní písemná zmínka o Jarkovicích pochází z roku 1349. Po zrušení patrimoniální správy v roce 1848 byly samostatnou obcí v okrese Opava. Ve druhé polovině 40. let 20. století byly přičleněny k sousedním Vlaštovičkám, s nimiž jsou od 1. ledna 1976 součástí Opavy. Jarkovice ztratily status evidenční části a jsou pouze základní sídelní jednotkou v rámci městské části Opava-Vlaštovičky, jejíž úřad je umístěn právě v Jarkovicích.\n\n"}
{"id": "1520665", "url": "https://cs.wikipedia.org/wiki?curid=1520665", "title": "Socha svaté Barbory (Staňkova Lhota)", "text": "Socha svaté Barbory (Staňkova Lhota)\n\nSocha svaté Barbory u Staňkovy Lhoty se nalézá nad vesnicí Staňkova Lhota, místní části městečka Sobotka v okrese Jičín, na křižovatce silnic k Jičínu a k Libáni. Socha pochází z roku 1773.\nPískovcová pozdně barokní socha svaté Barbory se nalézá na nízkém navršeném pahorku. Vedle pahorku roste lípa. Na pískovcovém stupni je umístěn nízký hranolový sokl nahoře zakončený prolamovanou římsou. Na ní je pak umístěn pilíř s několikrát prolamovanou horní římsou, na níž stojí socha světice.\n"}
{"id": "1520666", "url": "https://cs.wikipedia.org/wiki?curid=1520666", "title": "Držkovice", "text": "Držkovice\n\nDržkovice (německy \"Dirschkowitz\", polsky \"Dzierżkowice\") jsou vesnice, součást města Opavy v Moravskoslezském kraji. Ves, ležící v Opavské pahorkatině ve stejnojmenném katastrálním území, je součástí evidenční a městské části Vávrovice. Leží na česko-polské státní hranici na řece Opavě, která je odděluje od polské vesnice Dzierżkowice.\n\nPrvní písemná zmínka o Držkovicích pochází z roku 1250. Po zrušení patrimoniální správy v roce 1848 byly samostatnou obcí v okrese Opava. V 50. letech 20. století byly přičleněny k sousedním Vávrovicím, s nimiž jsou od 1. ledna 1976 součástí Opavy. Držkovice ztratily status evidenční části a jsou pouze základní sídelní jednotkou v rámci městské části Opava-Vávrovice.\n\n"}
{"id": "1520667", "url": "https://cs.wikipedia.org/wiki?curid=1520667", "title": "Požár Vodňan (1757)", "text": "Požár Vodňan (1757)\n\nK požáru jihočeského města Vodňan došlo dne 8. září 1757. \n\nPožár vypukl během svátků oslav narození Panny Marie. Rozšířil se z domu na tehdejší \"Budějovické ulici\", hlavně díky tomu, že v domě bylo uskladněno seno a obilí. Díky těmto příznivým podmínkám se požár rozšířil na celý blok i místní hospodu. Šíření požáru se podařilo zastavit, aby se nešířil na další části města, jeden blok domů však lehl popelem. Zničena byla také místní radnice a pivovar. \n\nNa podzim téhož roku bylo rozhodnuto o obnově domů a o přemístění budovy tehdejší radnice na náměstí Svobody. Na místě původní byla postavena nová kasárna a v \"Majerově ulici\" pak nový pivovar. \n\nPo požáru byly ve Vodňanech obnoveny tzv. požární koše, uskutečněna zevrubná prohlídka komínů a obecně byla zpřísněna kontrola ohledně střelby a dalších činností, které mohly vyvolat další požár.\n"}
{"id": "1520669", "url": "https://cs.wikipedia.org/wiki?curid=1520669", "title": "Tremandra", "text": "Tremandra\n\nTremandra (\"Tremandra\") je rod rostlin z čeledi mastnoplodovité. Zahrnuje pouze dva druhy, které jsou oba endemity jihozápadní Austrálie. Jsou to vytrvalé polokeře s jednoduchými vstřícnými listy a pohlednými pětičetnými květy. Plodem je tobolka. Rostliny nemají ekonomický význam. V minulosti byl rod \"Tremandra\" spolu s dalšími dvěma rovněž australskými rody řazen do samostatné čeledi \"Tremandraceae\".\n\nTremandry jsou vzpřímené nebo poléhavé, vytrvalé polokeře, dorůstající výšky max. 2 metrů. Odění je složené převážně z hvězdovitých chlupů. Listy jsou jednoduché, vstřícné, někdy víceméně laločnaté, se zpeřenou nebo od báze trojžilnou žilnatinou, bez palistů. Květy jsou pětičetné, jednotlivé. Kališní i Korunní lístky jsou volné. Koruna je bílá, růžová nebo purpurová, lístky celokrajné, na vrcholu oblé. V květech je laločnatý disk. Tyčinek je 10 a jsou přirostlé k bázi semeníku. Semeník je zploštělý a obsahuje 2 komůrky, v nichž je po 1 až 2 vajíčkách. Plodem je tobolka pukající 2 chlopněmi a obsahující 1 až 2 semena.\n\nRod zahrnuje pouze dva druhy, které se oba vyskytují jako endemity výhradně při pobřeží jihozápadní Austrálie. Druh \"Tremandra stelligera\" se vyskytuje na široké paletě různých stanovišť, \"Tremandra diffusa\" převážně na žulových výchozech a nížinných planinách. Oba druhy rostou na hlinitých i písčitých půdách.\n\nV minulosti byl rod \"Tremandra\" spolu s dalšími dvěma příbuznými australskými rody (\"Platytheca\", \"Tetratheca\") řazen do čeledi \"Tremandraceae\", která byla v systému APG z roku 1998 součástí řádu \"Oxalidales\". Výsledky fylogenetických studií ukázaly, že tato čeleď představuje vývojovou větev uvnitř vývojového stromu čeledi \"Elaeocarpaceae\". Proto byly v další verzi APG II, vydané v roce 2003, obě čeledi sloučeny.\nUvedené 3 rody představují vývojovou větev čeledi \"Elaeocarpaceae\", která se vyvinula z původně pralesních zástupců a přizpůsobila se vznikajícím suchým podmínkám v Austrálii v průběhu oligocénu a miocénu.\n\nTremandry nemají ekonomický význam. Nejsou uváděny ze sbírek žádné české botanické zahrady.\n"}
{"id": "1520670", "url": "https://cs.wikipedia.org/wiki?curid=1520670", "title": "Požár Vodňan (1722)", "text": "Požár Vodňan (1722)\n\nK požáru jihočeského města Vodňan došlo dne 27. května 1722. \n\nNení zaznamenáno, kde požár vypukl, rozšířil se ale velmi rychle na celé město. Poškozeno nebo zcela zničeno bylo 142 domů ve všech částech Vodňan, mimo jiné i budova tehdejší vodňanské radnice, Kostel Narození Panny Marie, pivovar i místní škola. Gotický kostel přišel o svojí střechu a poničeny byly i klenby. Zřítila se věž se šesti zvony, které se navíc vlivem vysokých teplot roztavily. Shořela také fara; škola byla postižena do jisté míry také, nevyhořela ale do základů. Škody dosáhly 90 tisíc tehdejších zlatých. \n\nPřestože nebylo zaznamenáno, kde k požáru došlo, po jeho skončení ve městě vypukly diskuze o tom, kdo byl možným viníkem. Oheň byl označován za Boží trest. Vyhořelým Vodňanům se pokusily pomoci do jisté míry někdy i symbolicky také další česká města, jako např. Český Krumlov nebo Praha. Město Vodňany požádalo tehdejšího císaře Karla VI. o pomoc, především o odpuštění některých plateb a povinností. Na připomínku požáru se konaly různé církevní akce, které měly žádat Boha o ochranu města před dalším požárem a připomínat událost do budoucna. \n\nVěž místního kostela byla dobudována zřejmě až ve 30. letech 18. století, nové zvony byly pořízeny v roce 1727. \n\nDalší požár vypukl ve Vodňanech v roce 1757, byl však podstatně menšího rozsahu.\n"}
{"id": "1520671", "url": "https://cs.wikipedia.org/wiki?curid=1520671", "title": "Flamagra", "text": "Flamagra\n\nFlamagra je šesté studiové album amerického hudebníka Flying Lotuse, které vydalo v květnu roku 2019 hudební vydavatelství Warp Records. V hitparádě Billboard 200 se album umístilo na 45. příčce. Coby hostující zpěváci se na albu představili například Tierra Whack, Anderson Paak, George Clinton a Solange Knowles, ale také režisér David Lynch.\n\n\n"}
{"id": "1520673", "url": "https://cs.wikipedia.org/wiki?curid=1520673", "title": "Kaple Nejsvětější Trojice (Ohařice)", "text": "Kaple Nejsvětější Trojice (Ohařice)\n\nKaple Nejsvětější Trojice se nachází na katastru obce Ohařice západně od vesnice Ostružna při cestě ke Štidlům. Jde o památku zapsanou do Ústředního seznamu nemovitých kulturních památek ČR (číslo rejstříku ÚSKP 37097/6-1307).\n\nKaple Nejsvětější Trojice je malá trojboká stavba završená trojbokou lucernou. Kaple má všechny tři stěny identické, uprostřed vstupní stěny je rizalit se vstupními plechovými dveřmi. Na nárožích kaple jsou pilastry konkávně prohnuté, stěny jsou zakončeny výraznou korunní římsou. Střechu završuje lucerna rovněž trojúhelníkovitého půdorysu s okenními otvory téhož tvaru.\n"}
{"id": "1520675", "url": "https://cs.wikipedia.org/wiki?curid=1520675", "title": "Idrissa Gueye", "text": "Idrissa Gueye\n\nIdrissa Gana Gueye (* 26. září 1989 Dakar) je senegalský fotbalista. Hraje na postu defenzivního záložníka. Je bojovným hráčem, který vyniká ve statistice úspěšných skluzů.\n\nJe absolventem fotbalové akademie Diambars FC, od roku 2008 hrál za Lille OSC, s nímž získal v sezóně 2010-11 double. V roce 2015 odešel do Anglie, kde hrál za Aston Villa FC a Everton FC. V červenci 2019 přestoupil do Paris Saint-Germain FC.\n\nReperezentoval Senegal na olympijských hrách 2012, na mistrovství světa ve fotbale 2018 a na třech afrických pohárech: 2015, 2017 a 2019. V roce 2019 získal se svým týmem stříbrnou medaili a byl zařazen do all-stars jedenáctky šampionátu.\n\n"}
{"id": "1520676", "url": "https://cs.wikipedia.org/wiki?curid=1520676", "title": "Free (album, Iggy Pop)", "text": "Free (album, Iggy Pop)\n\nFree je osmnácté sólové studiové album amerického zpěváka Iggyho Popa. Vydáno bylo 6. září 2019 společnostmi Loma Vista Recordings a Caroline Records. Album obsahuje například zhudebněné básně od Lou Reeda či Dylana Thomase. Tři písně z alba byly zveřejněny ještě před jeho vydáním: „Free“ (18. července), „James Bond“ (14. srpna) a „Sonali“ (28. srpna). Album produkoval jazzový trumpetista Leron Thomas a skladatelka Noveller.\n\n"}
{"id": "1520677", "url": "https://cs.wikipedia.org/wiki?curid=1520677", "title": "Palhanec", "text": "Palhanec\n\nPalhanec (německy \"Palhanetz\") je vesnice, součást města Opavy v Moravskoslezském kraji. Ves, ležící na řece Opavě v Opavské pahorkatině ve stejnojmenném katastrálním území, je součástí evidenční a městské části Vávrovice.\n\nOsada Palhanec vznikla zřejmě na počátku 18. století u mlýna na řece Opavě, který je doložen k roku 1702, ale byl starší. Po zrušení patrimoniální správy v roce 1848 byl Palhanec částí Vávrovic, a to až do roku 1975. Od 1. ledna 1976 je, společně s Vávrovicemi, součástí Opavy. Palhanec ztratil status evidenční části a je pouze základní sídelní jednotkou v rámci městské části Opava-Vávrovice.\n\n"}
{"id": "1520681", "url": "https://cs.wikipedia.org/wiki?curid=1520681", "title": "Řád za zásluhy (Egypt)", "text": "Řád za zásluhy (Egypt)\n\nŘád za zásluhy \"(: الإستقق نیشان)\" je egyptský záslužný řád založený v roce 1953.\n\nŘád za zásluhy byl založen zákonem № 528. Založil jej v roce 1953 regent jménem krále Fuada II. jako obecně záslužný řád. V tomtéž roce monarchie zanikla a byla utvořena republika. V udílení tohoto řádu se i nadále pokračovalo. Status řádu byl doplněn o nová ustanovení zákonem № 12 z roku 1972.\n\nŘádový odznak má tvar deseticípé hvězdy střídavě se stříbrnými a zlatými cípy. Uprostřed je zlatý pětiúhelník s pohnutými stěnami. Pětiúhelník má bíle smaltovaný okraj a modře smaltovanou dekoraci. Uprostřed je modře smaltovaný, zlatě rámovaný medailon. Uvnitř je zlatý nápis arabským písmem. Ke stuze je odznak připojen přívěskem ve tvaru orla, který má shodný tvar s orlem státního znaku.\n\nStuha je červená na okrajích lemovaný širším bílým a úzkým černým pruhem. Odpovídá tak barvám státní vlajky.\n\nŘád je udílen v pěti řádných třídách:\n\n\n"}
{"id": "1520682", "url": "https://cs.wikipedia.org/wiki?curid=1520682", "title": "Cal MacAninch", "text": "Cal MacAninch\n\nCal MacAninch (* 24. listopadu 1963 Govan) je skotský herec. Hrál v mnoha seriálech (například \"Katie Morag\", \"Pan Selfridge\", \"Panství Downton\"), stejně jako filmech a divadelních (mimo jiné \"The Wood Demon\" od Antona Pavloviče Čechova a \"Under the Black Flag\" od Simona Benta) a rozhlasových hrách (\"Skála\" od Petera Maye na BBC Radio Scotland). Jeho manželkou je herečka Shauna Macdonald.\n\n\n"}
{"id": "1520684", "url": "https://cs.wikipedia.org/wiki?curid=1520684", "title": "Karlovec (Opava)", "text": "Karlovec (Opava)\n\nKarlovec (německy \"Karlsau\") je vesnice, součást města Opavy v Moravskoslezském kraji. Ves, ležící na řece Opavě v Opavské pahorkatině v katastrálním území Opava-Předměstí, je součástí evidenční a městské části Vávrovice.\n\nOsada Karlovec vznikla nedlouho před rokem 1835 východně od blízkého Palhance. Nachází se v severozápadním výběžku katastrálního území Opava-Předměstí a vždy byla součástí Opavy. Má status základní sídelní jednotky v rámci městské části Opava-Vávrovice.\n\n"}
{"id": "1520688", "url": "https://cs.wikipedia.org/wiki?curid=1520688", "title": "Městské opevnění (Vodňany)", "text": "Městské opevnění (Vodňany)\n\nMěstské opevnění ve Vodňanech představuje pozůstatky původních středověkých hradeb, které se dochovaly do současné době. Na rozdíl některých dalších českých měst nebyly místní hradby strženy a existují stále poměrně dlouhé úseky hrazení, především v jižní a západní části. Dochované části hradeb jsou od roku 1963 chráněny jako kulturní památka.\n\nVodňanské opevnění mělo podobu dvojitých hradeb o výšce asi 5 metrů s parkánem, zdi tedy byly celkem tři. Ze severní strany, kde k historickému jádru města přiléhala řeka Blanice, nebyl původně parkán vystavěn, neboť obranný prvek tvořila samotná řeka.\n\nHradby doplňovalo celkem jedenáct věží (bašt). \n\nPříkop okolo hradeb měl průměrnou šířku 12 metrů. \n\nDo města vedly čtyři brány; Písecká, Budějovická, Bavorská a Nová.\n\nStředověké město mělo okolo své zástavby zbudováno opevnění v podobě palisády nejspíše již na počátku 15. století. To bylo později nahrazeno kamennými zdmi. Důvodem byla častá obléhání a plenění města (1395, 1406). Oldřich z Rožmberka nechal po dobytí města dokonce původní palisádu rozebrat a strhnout. Vzhledem k neklidnému patnáctému století byly původní hradby rozšiřovány a nakonec nahrazeny dvojitým předsazeným opevněním s parkánem. \n\nHradby byly opravovány během různých válek a konfliktů, doloženy jsou nicméně záznamy o nekvalitních stavebních pracích a riziku zřícení zdí, např. na začátku třicetileté války. V závěru 17. století byly v natolik špatném stavu že i přes skutečnost, že zůstávaly Vodňany jako město v zástavě, bylo povoleno použít prostředky z vaření místního piva na jejich obnovu.\n\nV roce 1722 byly poničeny požárem. Ke konci 18. století byl prostor parkánu rozprodán jednotlivým majitelům domů ve městě, které do nich v následujícím století rozšířili své domy i zahrady. Prodejem město vyřešilo problém neustálých vysokých nákladů na opravy zdí. \n\nV 19. století ztratilo opevnění na významu již zcela. Ve třicátých letech bylo místní samosprávě povoleno strhnout jednotlivé brány. V roce 1837 bylo o demolici rozhodnuto, a o dva roky později byly strženy jak budějovická, tak i bavorská brána. Obě stavby v té době již sloužily jako byty, takže město muselo původní obyvatele přestěhovat do nových domů. Brány však byly odstraněny ještě před masovým rozšířením fotografie, a proto se nedochovaly informace o jejich přesné podobě. Na několika dalších místech byly hradby vybourány tak, aby ulice mohly pokračovat dál za historické centrum Vodňan. \n\nVe třicátých letech 20. století byl stav hradeb podrobně zkoumán z hlediska ochrany památkové péče. Bylo zaznamenáno, že stav hradeb není uspokojující. K realizaci návrhu na obnovu a ochranu dochovaných částí však kvůli nedostatku finančních prostředků nedošlo. První moderní archeologický průzkum v oblasti hradeb se uskutečnil v letech 1939 až 1940 a odhalil pozůstatky zaniklého barbakanu. \n\nOd roku 1963 jsou hradby památkově chráněné. V roce 1999 byl proveden detailní archeologický výzkum prostoru hradeb. Dvě z původně jedenácti hradních bašt se dochovaly až do počátku 21. století, jedna z nich je veřejnosti přístupná jako výstavní prostor.\n"}
{"id": "1520689", "url": "https://cs.wikipedia.org/wiki?curid=1520689", "title": "Vítězslav Houdek (voják)", "text": "Vítězslav Houdek (voják)\n\nVítězslav Houdek (22. září 1920 Třebíč – 1967 Etiopie) byl český ekonom, obchodník a voják.\n\nVítězslav Houdek se narodil v Třebíči v roce 1920 do rodiny soudního revidenta, studoval na Gymnáziu v Třebíči a od roku 1939 pak na strojní fakultě vysoké škole technické v Brně. Po uzavření českých vysokých škol v roce 1939 pak odešel do Jugoslávie, kde pokračoval ve studiu (jeho maminka byla chorvatského původu). Z Jugoslávie však musel roku 1940 také odejít.\n\nOdešel na Blízký východ, kte nastoupil do československé armády a pak odešel do Francie a následně do Velké Británie. V Británii nastoupil na výsadkářský výcvik, ale posléze přešel k dělostřelectvu. Bojoval v severní Africe, ve Francii a v Německu, následně se dostal i k Plzni.\n\nPo skončení druhé světové války nadále působil v armádě v pěším pluku v Jihlavě. V Jihlavě se později oženil a následně od armády odešel. V roce 1948 emigroval do Německa a posléze odešel do Velké Británie, kde působil jako obchodník a později odešel do Etiopie, kde působil jako ekonomický expert a poradce Etiopské národní banky. Podle jiných zdrojů pak měl v Etiopii obchodovat s pneumatikami. V Etiopii byl sledován československou rozvědkou jako jeden z vedoucích osob proamerických emigrantů žijících v Etiopii.\n\nZemřel v roce 1967 na následky autohavárie v etiopských horách.\n"}
{"id": "1520690", "url": "https://cs.wikipedia.org/wiki?curid=1520690", "title": "Autobusové nádraží Český Krumlov", "text": "Autobusové nádraží Český Krumlov\n\nAutobusové nádraží Český Krumlov se nachází východně necelý půl kilometr od historického centra tohoto města v Jižních Čechách. Konkrétně leží u křižovatky ulic Objížďková a Nemocniční u krumlovské nemocnice. Vyjíždí z něj velké množství regionálních i dálkových autobusových linek, zastávku zde má i MHD.\n\nMá krytá nástupiště s 15 zastávkami, parkoviště pro 117 aut či 32 stání pro kola. K velké modernizaci tohoto nádraží za 82 milionů korun došlo mezi lety 2018 až 2019. Je zde v provozu bistro, od léta 2020 zde bude automatická úschovna zavazadel. V budoucnu je v plánu zbourat starou budovu nádraží a postavit novou.\n"}
{"id": "1520691", "url": "https://cs.wikipedia.org/wiki?curid=1520691", "title": "Jo Swinsonová", "text": "Jo Swinsonová\n\nJoanne Kate Swinsonová (* 5. února 1980, Glasgow) je skotská politička, v letech 2005–2015 a 2017–2019 poslankyně dolní komory britského parlamentu reprezentující East Dunbartonshire a bývalá předsedkyně Liberálních demokratů.\n\nJo Swinsonová, celým jménem Joanne Kate Swinson se narodila v únoru 1980 ve skotském Glasgow a vyrostla na jeho předměstí. Navštěvovala státní školu ve městě Milngavie a poté vystudovala management na London School of Economics. O politiku se zajímala od mladého věku, do Liberálně demokratické strany vstoupila v sedmnácti letech. Vdala se za Duncana Hamese, toho času také liberálního demokrata. Mají spolu dvě děti. Mezi její zájmy patří maratonský běh.\n\nJejí první účast ve všeobecných volbách v roce 2001 ve volebním obvodě Kingston upon Hull East skončila neúspěchem a křeslo si udržel labourista John Prescott. Stejně dopadla i kandidatura do skotského parlamentu za obvod Strathkelvin and Bearsden o dva roky později.\n\nV následujících všeobecných volbách v roce 2005 byla zvolena ve svém domácím obvodu East Dunbartonshire a stala se tak ve věku 25 let nejmladší poslankyní dolní komory. Po svém znovuzvolení ve volbách v roce 2010 zastávala v koaliční vládě Davida Camerona několik nižších ministerských funkcí.\n\nO poslanecký post přišla, jako mnoho dalších poslanců Liberálních demokratů, ve volbách v roce 2015, když ji porazil John Nicolson ze Skotské národní strany. O dva roky později se jí podařilo v předčasných volbách do sněmovny vrátit. V tomto období mimo vrcholnou politiku vydala knihu \"Equal Power: And How You Can Make It Happen\".\n\nOd roku 2017 byla ve vedení Liberálních demokratů jako místopředsedkyně. V březnu 2019 oznámil předseda strany Vince Cable svůj odchod z vedení. Jediným dalším zájemcem o předsednictví byl Ed Davey, kterého Swinsonová porazila ve stranickém hlasování v červenci téhož roku v poměru 47 997 : 28 021 hlasů a stala se tak první ženou a zároveň nejmladší předsedkyní strany od jejího založení. Poražený Ed Davey vyjádřil Swinsonové podporu a ujal se v září 2019 pozice místopředsedy. Stranu vedla s kampaní za zachování členství Spojeného království v EU do všeobecných voleb v prosinci 2019. Liberální demokraté získali 11 křesel, tedy o jedno méně než v roce 2017. Sama Swinsonová svůj post poslankyně neuhájila – prohrála v poměru 19 523 ku 19 672 hlasům s Amy Callaghanovou z SNP a z vedení strany musela odstoupit. \n\n"}
{"id": "1520692", "url": "https://cs.wikipedia.org/wiki?curid=1520692", "title": "Montefeltro", "text": "Montefeltro\n\nMontefeltro je historická oblast v Itálii. Nachází se v Severních Apeninách a patří k ní části krajů Marche, Toskánsko a Emilia-Romagna i území nezávislé republiky San Marino. Největším městem je Novafeltria. Krajina je hornatá, nejvyšším vrcholem je Monte Carpegna (1415 m n. m.).\n\nNázev oblasti pochází z latinského názvu \"Mons Feretri\", jak byla pojmenována hora, na níž leží obec San Leo – pravděpodobně podle označení boha Jupitera jako \"feretrius\" (hromovládný). Z tohoto kraje pocházel rod Montefeltrů, který proslul jako vládci města Urbino. Nachází se zde římskokatolická diecéze, nesoucí od roku 1977 název Diecéze San Marino-Montefeltro.\n\nK turistickým atrakcím patří regionální přírodní park Sasso Simone a Simoncello a množství starobylých hradů: Belforte all'Isauro, Sassocorvaro, Montecopiolo a Tři sanmarinské pevnosti. \n\n"}
{"id": "1520699", "url": "https://cs.wikipedia.org/wiki?curid=1520699", "title": "John Frankenheimer", "text": "John Frankenheimer\n\nJohn Michael Frankenheimer (19. února 1930 Queens – 6. července 2002 Los Angeles) byl americký filmový a televizní režisér známý svými sociálními dramaty a akčními filmy. Mezi jeho známé filmy patří Vlak (1965) či Ronin (1998).\n\nV 90. letech 20. století vyhrál čtyři Ceny Emmy, s toho tři po sobě, za režii televizních filmů mezi nimiž byl i film George Wallace. Byl považován za jednoho z posledních režisérů, kteří trvali na tom, že chtějí mít úplnou kontrolu nad všemi prvky produkce.\n"}
{"id": "1520702", "url": "https://cs.wikipedia.org/wiki?curid=1520702", "title": "Kašna na náměstí Svobody (Vodňany)", "text": "Kašna na náměstí Svobody (Vodňany)\n\nKašna na náměstí Svobody ve Vodňanech představuje jeden ze symbolů města. Stojí v jeho centrální části. Není památkově chráněná (na rozdíl od jiných kašen na území Čech). \n\nKašna byla zřízena v roce 1840 na původním místě sochy sv. Jana přemístěné ke kostelu. \n\nV roce 1929 došlo k podstatné úpravě podle návrhu sochaře Josefa Kvasničky, kdy byla doplněna o sochu Svobody, postavenou na pilíři v prostřední části kašny. Na sloup byly také umístěny znaky města a symboly rybářství, které město reprezentuje, zemědělství a průmyslu. K instalaci sochy došlo u příležitosti desátého výročí od vzniku Československa. Až do druhé světové války měla v rukou štít s českým státním znakem. Ten byl během protektorátu upraven tak, aby znak zmizel, lipové větve v druhé ruce sochy ale zůstaly. \n\nV roce 2016 bylo rozhodnuto o obnově sochy a v květnu 2018 byla slavnostně odhalena. Došlo též k opravě schodiště po obvodu osmiboké kašny, k jejímu napojení na místní vodovod, renovaci erbů i sochy a k instalaci osvětlení objektu.\n"}
{"id": "1520703", "url": "https://cs.wikipedia.org/wiki?curid=1520703", "title": "Kostel svatého Jiljí (Švihov)", "text": "Kostel svatého Jiljí (Švihov)\n\nHřbitovní kostel svatého Jiljí ve Švihově vznikl kolem roku 1220 v románském slohu. Úpravy v gotickém slohu proběhly kolem roku 1360. Jeho současný vzhled pochází z období barokních úprav v 16.–18. století. Je nejstarší stavbou ve Švihově.\n\nDnes hřbitovní kostel byl původně součástí prvního panského (zemanského) sídla ve Švihově, doloženého již ve 12. století. Byl vystavěn na výběžku nad řekou Úhlavou uprostřed hřbitova. Je to tribunový kostel se zachovanými románskými prvky. Tribuna sloužila majiteli tvrze a jeho rodině, přízemí pak ostatnímu lidu. Ve druhé polovině 13. století byl kostel rozšířen o jižní obdélníkovou loď, v polovině 14. století byla původní apsida nahrazena obdélníkovým kněžištěm s hrotitými okny. Ve 14. století byl kostel uváděn jako farní. V první polovině 16. století byla přistavěna severní a na přelomu 16. a 17. století i jižní předsíň. Další úprava proběhla v 18. století a výrazně pozměnila jeho původní ráz románsko-gotické stavby. Hřbitov přiléhající ke kostelíku se nazýval vesnický, protože zde byli pohřbíváni zemřelí z okolních obcí. Lidé ze Švihova, Lhovic a Mezihoří byli pochováváni na městském hřbitově při farním kostele sv. Václava ve Švihově.\n\nVnější podoba kostela je gotická ze 14. století s vysokou prejzovou střechou, na níž je umístěna zvonička s cibulovou stříškou. Kostel nemá věž, z ní se dochovala pouze spodní část zdiva, která je západně orientovaná. Půdorys lodě kostela je téměř čtvercový, na západní straně přechází do empory, na východě je zakončená chórem. Gotické období dokládá pravoúhle zakončený presbytář s křížovou klenbou. K lodi na jižní straně přiléhá malá románská kaple, zasvěcená Panně Marii. Její stáří dokumentuje pouze valená klenba a malé románské okno. Hlavní oltář kostela je barokní z 18. století, ze 17. století jsou dva postranní oltáře – levý s obrazem sv. Antonína, pravý se sochou sv. Jana Nepomuckého. V kapli je umístěn renesanční oltář Panny Marie s barokními ornamenty. Uprostřed stojí dřevěná soška Madony z 15. století. Vnitřní výzdobu doplňuje metr vysoká dřevěná socha sv. Jiljí z konce 15. století.\n"}
{"id": "1520707", "url": "https://cs.wikipedia.org/wiki?curid=1520707", "title": "Armin Mueller-Stahl", "text": "Armin Mueller-Stahl\n\nArmin Mueller-Stahl (17. prosince 1930 Tylže, Východní Prusko) je německý filmový herec, hudebník, malíř a spisovatel. Za svoji roli v australském filmu \"Shine\" (1996) byl navržen na Oscara za nejlepší mužský herecký výkon ve vedlejší roli.\n"}
{"id": "1520710", "url": "https://cs.wikipedia.org/wiki?curid=1520710", "title": "Mabel Normandová", "text": "Mabel Normandová\n\nMabel Ethelreid Normandová (10. listopadu 1892 New Brighton, stát New York – 23. února 1930 Monrovia, Kalifornie) byla americká herečka období němého filmu, scenáristka, režisérka a producentka. Jako oblíbená filmová hvězda spolupracovala s Mackem Sennettem na jeho filmech pro studio Keystone. Na vrcholu své kariéry koncem 2. desetiletí a počátkem 20. let 20. století měla dokonce svoje vlastní filmové studio a produkční společnost. Na plátně se objevila ve 12 úspěšných filmech po boku Charlieho Chaplina a v 17 po boku Roscoe \"Fatty\" Arbucklea. Některé filmy, v nichž hrála s Chaplinem dokonce režírovala a psala pro ně scénáře nebo se na jejich psaní spolupodílela.\n\nBěhem 20. let bylo její jméno spojováno s řadou známých skandálů včetně vraždy herce a režiséra Williama Desmonda Taylora v roce 1922 a střelby na milionáře Courtlanda S. Dinese v roce 1924. Tu provedl její pistolí její řidič. Normandová však ani v jednom případě nepatřila mezi podezřelé. V roce 1923, kdy její sláva začala ustupovat, se jí vrátila tuberkulóza, což vedlo ke zhoršení jejího zdraví, odchodu do ústraní a konečně k jejímu úmrtí v roce 1930 ve věku pouhých 37 let.\n"}
{"id": "1520711", "url": "https://cs.wikipedia.org/wiki?curid=1520711", "title": "Petr ze Subiaca", "text": "Petr ze Subiaca\n\nPetr ze Subiaca byl italský benediktinský mnicha opat. Římskokatolická církev ho uctívá jako blahoslaveného.\n\nŽil v 10. století a na začátku 11. století. Stále se benediktinským mnichem a později opatem kláštera Subiaco. Kvůli tomu že chránil svůj klášter proti baronu z Monticello byl zatčen a oslepen. Zemřel roku 1003 ve vězení. Je považován za mučedníka.\n\nJeho svátek se slaví 31. prosince.\n\n"}
{"id": "1520713", "url": "https://cs.wikipedia.org/wiki?curid=1520713", "title": "Japeň (Velká Fatra)", "text": "Japeň (Velká Fatra)\n\nJapeň nebo také Predný Japeň (1154 m n. m.) je vrcholek ve Velké Fatře na Slovensku. Samostatně stojící, mohutný vrchol v jižní části Velké Fatry, odděluje Starohorskou, Bystrickou a Tureckou dolinu. Vrchol neleží na hlavním hřebeni, s tím jej spojuje snížený hřbet, který se táhne severozápadním směrem k vrcholu Malá Krížna. Masiv vrcholu Japeň je tvořen horninami původního Krížňanského příkrovu a je silně zalesněn. Porosty tvoří většinou buk, na vrcholových loukách se nachází mohutné soliterní javory.\n\n\n"}
{"id": "1520714", "url": "https://cs.wikipedia.org/wiki?curid=1520714", "title": "Peter Lindbergh", "text": "Peter Lindbergh\n\nPeter Lindbergh, vlastním jménem Peter Brodbeck, (23. listopadu 1944 – 3. září 2019) byl německý módní fotograf, který se specializoval na černobílé portréty. Studoval abstraktní umění v Krefeldu. Poté, co se v roce 1971 usadil v Düsseldorfu, se začal zajímat více o fotografii. Později pracoval pro časopis \"Stern\". Kromě fotografování natočil několik filmů. Například v jeho snímku \"Models, The Film\" (1991) se objevily Linda Evangelista, Naomi Campbell a Cindy Crawford. Mezi jeho další filmy patří například \"Inner Voices\" (1999) a \"Everywhere at Once\" (2008). V roce 2008 vystupoval v cameo roli ve filmu \"Přestřelka v Palermu\". Zemřel v Paříži ve věku 74 let. Roku 2019 měl premiéru film o jeho životě \"Peter Lindbergh: Women's Stories\" v režii Jean-Michela Vecchieta.\n\nLindbergh se narodil 23. listopadu 1944 v Lešnu, v Německem okupovaném Polsku. Dětství však prožil v Duisburgu, což je průmyslové a přístavní město v Německu ve spolkové zemi Severní Porýní-Vestfálsko v západním Porúří při ústí Ruhru do Rýna. Jako teenager pracoval jako aranžér výloh v obchodním domě Karstadt a Horten v Duisburgu. Letní dovolenou se svou rodinou trávil v Nizozemsku na pobřeží poblíž Noordwijku. Rozsáhlé pláže a průmyslové prostředí jeho rodného města Duisburg během let silně ovlivňovaly jeho práci. Začátkem šedesátých let se přestěhoval do Lucernu a o několik měsíců později do Berlína, kde se zapsal na Berlínskou akademii výtvarných umění. Vydal se do Arles po stopách svého idola Vincenta van Gogha a na tu dobu vzpomínal:\n\nPo několika měsících v Arles pokračoval do Španělska a Maroka, na cestu, která mu trvala dva roky.\n\nPo návratu do Německa studoval obor abstraktní umění na umělecké vysoké škole v Krefeldu v Severním Porýní-Vestfálsku u Günthera C. Kirchbergera. Pod vlivem Josepha Kosutha a hnutí konceptuálního umění byl v roce 1969 před promocí pozván, aby představil své dílo v avantgardní Galerii Denise René. Tyto práce byly v roce 2014 vystaveny na výstavě \"Objets ludiques\" v Tinguely Museum v Basileji. Poté, co se v roce 1971 přestěhoval do Düsseldorfu, začal se věnovat fotografii a dva roky pomáhal německému fotografovi Hansu Luxovi a v roce 1973 otevřel své vlastní studio. Začal být ve své zemi známým a stal se členem časopisecké rodiny \"Stern\" spolu s fotografy Helmutem Newtonem, Guy Bourdinem a Hansem Feurerem.\n\nV roce 2014 Lindbergh řekl: „V dnešní době by mělo být zodpovědností fotografů osvobodit ženy, a ostatně všechny, před hrůzou mládí a dokonalosti.“ V roce 2016 Lindbergh prohlásil, že \n\nNovinářka Suzy Menkes napsala: „Ochranná známka Petera Lindbergha je, že se odmítá klanět naleštěné dokonalosti – esence obrazů, které se dívají do netknuté duše každého člověka, jakkoli známé nebo slavné“.\n\nV roce 1989 fotografoval poprvé společně modelky Lindu Evangelistu, Naomi Campbell, Tatjanu Patitz, Cindy Crawford a Christu Turlington pro lednovou obálku magazínu \"British Vogue\" roku 1990. Tento okamžik odstartoval počátek éry supermodelek. Obálka magazínu inspirovala zpěváka George Michaela, který obsadil Lindberghovy modelky do videoklipu pro svou píseň \"Freedom '90\". Asi ve stejnou dobu představil italský módní návrhář Gianni Versace nové supermodelky, které byly představeny o dva roky dříve na Lindberghových fotografiích, pro svou módní přehlídku Podzim – Zima 1991. V rozhovoru s historičkou umění Charlotte Cottonovou z roku 2008 vysvětlil:\n\nPrvní Lindberghova kniha \"10 Women\" (1996), se od roku 2008 prodala v počtu více než 100 000 výtisků.\n\nV letech 1996 a 2002 dvakrát fotografoval kalendář Pirelli. V roce 2002 poprvé využil herečky místo modelek a pracovali na zadní straně budovy Paramount Studios a umělecká kritička Germaine Greerová to komentovala jako „nejnáročnější kalendář Pirelli“. Lindbergh byl prvním fotografem v padesátileté historii kalendáře Pirelli, který byl pozván, aby jej pro vydání 2017 vyfotografoval i potřetí.\n\nLindbergh spolupracoval na dvou kompletních vydáních \"Vogue\" fotografovaných jím a jeho asistentem, Jethrem Gainesem z J. Gaines Studio, z nichž jedno oslavovalo 30. výročí německého \"Vogue\" v říjnu 2009 a druhé pro španělský \"Vogue\" v prosinci 2010.\n\nLindbergh režíroval celou řadu filmů a dokumentů.\n\n\"Models, The Film\" (1991) byl natočen v New Yorku a hrály v něm modelky: Linda Evangelista, Tatjana Patitz, Naomi Campbell, Cindy Crawford a Stephanie Seymour.\n\n\"Inner Voices\" (1999) byl dramatický dokument zkoumající herecké sebevyjádření Lee Strasberga. V roce 2000 získal na Mezinárodním filmovém festivalu v Torontu (TIFF) cenu za nejlepší dokument.\n\n\"Pina Bausch, Der Fensterputzer\" (2002) byl experimentální film o jeho kamarádce německé tanečnici a choreografce Pině Bauschové. \n\nSnímek \"Everywhere at Once\" (2008) režírovali Lindbergh a Holly Fisher. Film, který vypráví Jeanne Moreau, sestává z refilmovaných Lindberghových fotografií, z nichž mnohé nebyly do té doby publikovány, protkané výňatky z filmu Tony Richardsona \"Mademoiselle\". Film měl svou světovou premiéru na filmovém festivalu Tribeca v New Yorku v roce 2008 po předpremiéře na filmovém festivalu v Cannes v roce 2007.\n\n\"Peter Lindbergh — Women’s Stories\" (2019) režíroval Jean-Michel Vecchiet. Jedná se o dokumentární film o Lindberghově životě, kde také hraje jeho první manželka Astrid Lindbergh.\n\nLindbergh fotografoval filmový plakát pro film Tonyho Scotta \"Hlad\" (1983) s Davidem Bowiem, Susan Sarandon a Catherine Deneuve a obálku alba pro soundtrack, filmový plakát filmu \"Talk To Her\" (2002) Pedra Almodóvara a také pro dokument Charlotty Ramplingové \"The Look\" (2011).\n\nLindbergh fotografoval mnoho obálek hudebních nahrávek, byly mezi nimi: singl Jane Birkin „Quoi“ (1985); singl Tiny Turner „Zahraniční záležitost“ (1990) a album \"Foreign Affair\" (1989) a také její videoklip „Missing You“. Lindbergh fotografoval obálky pro album Sheryl Crow \"Globe Sessions\" (1998) a album Beyoncé \"I Am… Sasha Fierce\" (2008). Režíroval videoklip pro píseň Lionela Ritchieho „The Last Party“.\n\nLindbergh se rozvedl se svou první manželkou Astrid, která se s ním objevila v dokumentu \"Peter Lindbergh – Dámské příběhy\". Později se oženil s Petrou Sedlaczek. Lindbergh měl čtyři syny Benjamina, Jérémyho, Simona, Josepha a sedm vnoučat. Zemřel 3. září 2019 v Paříži, ve věku 74 let.\n\n\n\n\n\n\n"}
{"id": "1520716", "url": "https://cs.wikipedia.org/wiki?curid=1520716", "title": "Kovdor", "text": "Kovdor\n\nKovdor () je hornické město v Murmanské oblasti v Ruské federaci. Při sčítání lidu v roce 2010 měl přes jednadvacet tisíc obyvatel.\n\nKovdor leží za severním polárním kruhem v blízkosti finsko-ruské státní hranice. Od Murmansku, správního střediska oblasti, je vzdálen přibližně 370 kilometrů jihozápadně.\n\nDo města vede 117 kilometrů dlouhá železniční trať, která se na železniční síť připojuje ve stanici Pinozero na kilometru 1182 Murmanské železniční magistrály. Byla uvedena do provozu v roce 1956.\n\nV roce 1933 byla v oblasti odkryta ložiska železné rudy a karbonatitu. V roce 1934 bylo započato s těžbou slídy.\n\nRozvoj těžby ale zbrzdila druhá světová válka a Kovdor byl tak založen až v roce 1953\n\nV roce 1956 získal Kovdor status sídlo městského typu a od 20. září 1965 je městem.\n"}
{"id": "1520717", "url": "https://cs.wikipedia.org/wiki?curid=1520717", "title": "Ole Worm", "text": "Ole Worm\n\nOle Worm nebo také Olaus Wormius (13. května 1588 Aarhus – 31. srpna 1654 Kodaň) byl dánský polyhistor.\n\nPocházel z rodiny protestantských uprchlíků z Nizozemska, jeho otec byl aarhuským starostou. Na Basilejské univerzitě vystudoval lékařství. Zastával funkci osobního lékaře dánského krále Kristiána IV. Jeho nejvýznamnějším objevem v oblasti medicíny byly Wurmovy kůstky v lebečních švech, věnoval se také embryologii. \n\nRoku 1613 se stal profesorem klasických jazyků na Kodaňské univerzitě, kde později zastával i funkci rektora. Zabýval se rovněž starou severštinou a vydal knihu \"Danicorum Monumentorum\", která je rozsáhlým soupisem runových kamenů. Vyzval dánské biskupy, aby shromažďovali historické informace o místech svého působení.\n\nVe svém kodaňském domě vytvořil jednu z nejrozsáhlejších přírodopisných sbírek své doby. Publikoval objev, že roh bájného jednorožce ve skutečnosti patřil narvalovi. Odmítal teorii o samoplození. Pořídil také jedinou dochovanou kresbu živé alky velké. Byl po něm pojmenován rod rostlin \"Wormia\".\n\nZabýval se i studiem krasových jevů, jako první zavedl výrazy stalaktit a stalagmit.\n\nZemřel na dýmějový mor, kterým se nakazil při ošetřování nemocných za velké epidemie v Kodani v roce 1654. \n\nHoward Phillips Lovecraft se ve svých dílech nechal inspirovat Wormovou osobností a označil ho za autora latinského překladu knihy \"Necronomicon\". \n\n"}
{"id": "1520721", "url": "https://cs.wikipedia.org/wiki?curid=1520721", "title": "Jan Romeo Pawłowski", "text": "Jan Romeo Pawłowski\n\nMons. Jan Romeo Pawłowski (* 23. listopadu 1960, Biskupiec) je polský římskokatolický kněz, arcibiskup a Delegát pro papežskou reprezentaci Státního sekretariátu.\n\nNarodil se 23. listopadu 1960 v Biskupieci.\n\nNavštěvoval základní a střední školu v Toruni. Roku 1979 vstoupil do Vyššího kněžského semináře v Hnězdně. Na Teologické fakultě v Poznani získal titul z teologie. Dne 1. června 1985 přijal kněžské svěcení z rukou kardinála Józefa Glempy. Po vysvěcení působil jako farní vikář v Bydgoszczi a jako sekretář biskupa Jana Wiktora Nowaka.\n\nV letech 1987-1991 studoval na Papežské univerzitě Gregoriana v Římě, kde získal doktorát z kanonického práva a pote studoval diplomacii na Papežské církevní akademii.\n\nDne 1. července 1991 vstoupil do diplomatických služeb Svatého stolce a stal se sekretářem apoštolské nunciatury v Kongu, Jihoafrické republice a v Čadu (1991-1994). Roku 1993 mu papež Jan Pavel II. udělil titul Kaplana Jeho Svatosti. Poté působil v sekretariátu apoštolské nunciatury v Thajsku (1994–1997) a také v Brazílii (1997–1999) a Francii (1999–2002). Od roku 2002 působil ve Státním sekretariátu v Sekci pro vztahy se státy. Roku 2005 mu byl udělen titul Preláta Jeho Svatosti.\n\nDne 18. března 2009 jej papež Benedikt XVI. jmenoval apoštolským nunciem v Kongu a Gabonu a udělil mu titul titulárního arcibiskupa ze Sejn. Biskupské svěcení přijal 30. dubna 2009 z rukou kardinála Tarcisia Bertoneho a spolusvětiteli biskup Jan Tyrawa a arcibiskup Alfio Rapisarda.\n\nDne 7. prosince 2015 jej papež František jmenoval delegátem pro papežskou reprezentaci Státního sekretariátu.\n\nHovoří italsky, francouzsky, rusky, anglicky, německy a portugalsky.\n\n"}
{"id": "1520722", "url": "https://cs.wikipedia.org/wiki?curid=1520722", "title": "Hoď tam trsa", "text": "Hoď tam trsa\n\nHoď tam trsa je singl české popové hudební skupiny Slza. Hudbu vytvořili Petr Lexa, Lukáš Bundil s Angličanem Oliverem Somem, text napsal Ondřej Ládek s Petrem Lexou a píseň nazpíval Petr Lexa. Píseň měla premiéru 19. září 2019 na YouTube a 20. září 2019 na streamovacích službách (Spotify, Google Play...). O mix se postaral také Oliver Som a o mastering Streaky. Je to druhý singl z připravovaného třetího alba této hudební skupiny, které skupina plánuje vydat na podzim 2019.\n\nVideoklip režíroval, stříhal a natočil Jakub Mahdal ze společnosti Jakoby Films. Námět videoklipu vymyslel Petr Lexa. Byl premiérován na video serveru YouTube 19. září 2019 v 19:00 SELČ. Ve videoklipu byly použity také záběry skupiny. Stejně jako píseň je videoklip taneční. Choreografii tance vytvořila hudební skupina Slza spolu s Eugenem Namem z taneční skupiny JAD Dance company.\n\n\n"}
{"id": "1520723", "url": "https://cs.wikipedia.org/wiki?curid=1520723", "title": "Matěj Duras", "text": "Matěj Duras\n\nMatěj Duras (15. března 1808 Želenice – 24. října 1894 Rakovník) byl český statkář, obrozenecký buditel a písmák.\n\nRod Durasů pocházel ze Slánska a roku 1815 získal dnes již zbořený barokní dům čp. 80 v Novém Strašecí. Matěj Duras se do něj nastěhoval roku 1840, když zde nejdříve bydlel v čp. 59. Veřejně se ve městě angažoval a tuto největší místní usedlost držel až do roku 1874, kdy z neznámých důvodů odešel do Rakovníka. Byl to schopný hospodář a věnoval se také sladovnictví. Významným se však stal především pro svůj aktivní zájem o regionální historii Novostrašecka. Na svou dobu měl kvalitní vzdělání, po školách ve Slaném a pražském Týnu absolvoval v Praze také akademické gymnázium. Staral se o novostrašecký archiv, prováděl archeologické výzkumy a sepisoval památky regionu, přičemž své výsledky zasílal Národnímu muzeu. Pravděpodobně také jako první sepsal dějiny Nového Strašecí, ale ty se stejně jako vlastní paměti po jeho smrti zřejmě ztratily. Spolupracoval mezi jinými s archeologem Václavem Krolmusem nebo historikem Františkem A. Tinglem a vedle Josefa A. Dundra šlo o nejvýraznějšího místního národního buditele.\n"}
{"id": "1520725", "url": "https://cs.wikipedia.org/wiki?curid=1520725", "title": "Richie Malone", "text": "Richie Malone\n\nRichie Malone (* 18. března 1986 Dublin) je irský rockový hudebník, od roku 2016 člen skupiny Status Quo. Narodil se 18. března 1986 v Ballybracku v jižním Dublinu.\n\nOd roku 2000 byl frontmanem kapely RAID. Byl velkým fanouškem Ricka Parfitta ze skupiny Status Quo, jehož herní styl napodoboval. S členy skupiny Status Quo se několikrát setkal v backstagi. Když Rick Parfitt po koncertě v Turecku v červnu roku 2016 prodělal infarkt, tak ho skupina pozvala, aby za Parfitta zaskočil během dvou letních koncertů jejich tour \"\"Accept No Substitute\"\". Zbytek koncertů letního tour odehrál syn basisty Johna Edwardse Freddie, On se ke skupině vrátil až během jejich zimního tour \"\"Last Night Of The Electrics\"\". Rick Parfitt po zotavení z infarktu se ke skupině již nevrátil, protože dal přednost sólové práci. Když 24. prosince 2016 zemřel, Richie Malone se stal plnohotnotným členem a rytmickým kytaristou skupiny Status Quo. V roku 2019 se poprvé podílel na studiovém albu skupiny s názvem \"Backbone\", na kterém se podílel i jako autor skladby \"Get Ouf of My Head\" a bonusové skladby \"Face the Music\".\n\nSe svou partnerkou Jessicou má tři dcery. Mezi jeho koníčky patří běhání, plavání, pamětihodnosti a podpora fotbalového klubu Chelsea FC. V čase, kdy není na turné se skupinou, pracuje jako projektový inženýr ve firmě integrující audio/vizuální systémy.\n\nNa turné používá tři kytary typu telecaster. Jeho hlavní kytarou je Fender Telecaster s jeho vlastním designem pojmenovaným \"\"AC Cobra\"\". Mezi kytary, které vlastní patří i replika Parfittova telecastru, kterou mu věnoval jeho otec Karl jako narozeninové překvapení.\n"}
{"id": "1520729", "url": "https://cs.wikipedia.org/wiki?curid=1520729", "title": "Joseph Murphy", "text": "Joseph Murphy\n\nJoseph Murphy (* 16. srpna 1968 Cork) je irský římskokatolický kněz a vedoucí protokolu Státního sekretariátu.\n\nNarodil se 16. srpna 1968 v Corku. Dne 11. července 1993 byl vysvěcen na kněze. Studoval na Papežské irské koleji a Papežské francouzské koleji. Na Papežské univerzitě Gregoriana získal doktorát z teologie. Dne 1. října 1997 vstoupil do diplomatických služeb Svatého stolce a to do sekce pro všeobecné záležitosti Státního sekretariátu. Roku 2002 se stal osobním sekretářem kardinála Angela Sodana.\n\nRoku 2003 mu papež Jan Pavel II. udělil titul Kaplana Jeho Svatosti. Dne 15. září 2006 byl předělen do sekce pro vztahy se státy. Dne 15. ledna 2008 se stal duchovním asistentem \"Associazione Santi Pietro e Paolo\". Dne 22. března 2018 jej papež František jmenoval vedoucím protokolu Státního sekretariátu.\n\n"}
{"id": "1520733", "url": "https://cs.wikipedia.org/wiki?curid=1520733", "title": "Caroline (atol)", "text": "Caroline (atol)\n\nCaroline (také Beccisa nebo Millennium Island) je korály tvořený atol v Tichém oceánu. Patří k Liniovým ostrovům, které jsou součástí státu Kiribati. Od hlavního města Jižní Tarawy je vzdálen 4200 km. V roce 1606 ho objevil Pedro Fernandes de Queirós. V roce 1795 byl pojmenován podle dcery Philipa Stephense, prvního lorda britské Admirality. Atol navštěvovali Polynésané, kteří na něm vybudovali marae, pobývali zde také sběrači guána a kopry. Od roku 1991 je bez stálého lidského osídlení.\n\nLagunu obklopuje 39 ostrovů, které mají dohromady rozlohu 3,76 km². Nejvyšší bod leží šest metrů nad mořskou hladinou a ostrovům tak hrozí v dohledné době zaplavení. \n\nAtol patří k ekosystémům, které jsou nejméně poznamenány lidskou činností. Místní populace kraba palmového patří k největším na světě. Hnízdí zde fregatka obecná a rybák černohřbetý.\n\nV roce 1995 byla datová hranice posunuta tak, aby celý stát Kiribati byl západně od ní. Caroline tak leží v časovém pásmu UTC+14:00 a je prvním místem na zeměkouli, kde začíná nový den. Uskutečnilo se zde velké vítání příchodu 21. století, které dalo místu alternativní název Millenium Island.\n"}
{"id": "1520734", "url": "https://cs.wikipedia.org/wiki?curid=1520734", "title": "Žluté tečky", "text": "Žluté tečky\n\nŽluté tečky je v oboru počítačové bezpečnosti neformální označení metody označované neformálně rovněž tiskárnová steganografie nebo identifikační kód přístroje ( – MIC), jejíž podstatou je skutečnost, že mnohé barevné laserové tiskárny a fotokopírky vše na sobě tištěné „podepisují“ digitálním vodoznakem realizovaným pomocí žlutých mikroteček, který je prostým okem neviditelný.\n\nOrganizace Electronic Frontier Foundation v roce 2005 oznámila vyluštění kódu, který podle ní obsahuje sériové číslo tiskárny, datum a čas. Později vznikly i programy, které umí tento kód znehodnotit dodáním dalších žlutých teček.\n\nVyužití nenápadné žluté barvy k vodoznakům se neomezuje pouze na tečky identifikující tiskárnu – například na bankovkách se používá konfigurace obvykle žlutých kroužků známá jako souhvězdí EURion.\n"}
{"id": "1520737", "url": "https://cs.wikipedia.org/wiki?curid=1520737", "title": "Schilleder Torte", "text": "Schilleder Torte\n\nSchilleder Torte (česky \"dort Schillederové\") je kruhový vícevrstvý dort, jehož základem je osm vrstvených tenkých placek z piškotového těsta, které jsou spojeny smetanou. Obvod a vršek dortu je opatřen čokoládovou polevou. Přesná receptura je tajná. Dort je spojen s městem Pasov, pro který má podobný význam jako Sachrův dort pro Vídeň nebo Dort prince regenta pro Mnichov.\n\nNení to zcela jisté, ale recept na dort měla Martha Schillederová, po které je dort pojmenován, získat od židovské rodiny, která během válečných let projížděla Pasovem. Dort pak ve 30. letech 20. století začala péct v pasovské restauraci Ratskeller, kde byla v učení. Později pracovala v hostinci Hofwirt v městské části Pasov–Hals a rovněž zde hostům tento dort servírovala. Proto bývá někdy označován také jako Halser torte, tedy Halský dort. Dort se stal ale známým především díky dceři paní Schillederové, která se rovněž jmenovala Martha.\n\n"}
{"id": "1520796", "url": "https://cs.wikipedia.org/wiki?curid=1520796", "title": "Vickers F.B.14", "text": "Vickers F.B.14\n\nVickers F.B.14 byl britský dvoumístný stíhací a průzkumný dvouplošník vzniklý u společnosti Vickers Limited v době první světové války. Pro \"Royal Flying Corps\" vzniklo okolo 100 kusů, ale typ se dočkal jen omezeného nasazení, jelikož původně byl navržen pro užití výkonnějšího motoru než jaký byl dostupný v době zahájení jeho sériové výroby, a nedosahoval tak potřebných výkonů.\n\nF.B.14 byl konvenční dvouplošník s jednokomorovým systémem vzpěr, dvěma tandemovými otevřenými kokpity a pevným kolovým podvozkem ostruhového typu. Typ byl navržen pro použití vyvíjeného řadového motoru B.H.P. o výkonu 230 hp (170 kW), po dalším vývoji známého jako Siddeley Puma. Drak z ocelových trubek byl hotov v polovině roku 1916, ale motor ještě nebyl k dispozici, a proto byl prototyp vybaven motorem Beardmore o výkonu 160 hp (120 kW). Ten typu neposkytoval dostatečný výkon a objevily se také potíže se spolehlivostí. Více než 50 sériových strojů bylo \"Royal Flying Corps\" dodáno bez motorů. Bylo zkoušeno použití spolehlivějšího staršího motoru 120 H.P. Beardmore, jehož výkon 120 hp (90 kW) ale také nedopomohl k dosažení požadovaných výkonů. Pokusy s instalací alternativních pohonných jednotek vedly ke vzniku několika variant, z nichž nejúspěšnější byla verze F.B.14D s dvanáctiválcovým vidlicovým motorem Rolls-Royce Eagle IV. Výkony přesto nedosahovaly úrovně současně vyráběného typu Bristol F.2 Fighter, a další vývoj F.B.14 byl opuštěn.\n\nVickers F.B.14 se dočkal omezeného operačního nasazení menšího množství strojů odeslaných na mezopotámské bojiště, a sedm strojů bylo přiděleno perutím zapojeným do systému protivzdušné obrany domácích ostrovů. Jeden stroj verze F.B.14D s motorem Rolls-Royce, který byl v Orfordness užíván ke zkouškám experimentálního periskopického zaměřovače, se 22. července 1917 zapojil do obrany proti německému náletu a nárokoval si nepotvrzený sestřel bombardéru Gotha v blízkosti Zeebrugge.\n\n\n\nÚdaje dle\n\n\n\n\n"}
{"id": "1520802", "url": "https://cs.wikipedia.org/wiki?curid=1520802", "title": "Bish Bosch", "text": "Bish Bosch\n\nBish Bosch je čtrnácté sólové studiové album amerického zpěváka Scotta Walkera. Vydáno bylo 3. prosince 2012 společností 4AD a na jeho produkci se spolu s Walkerem podílel jeho dlouholetý spolupracovník Peter Walsh. Album dosahuje délky více než 70 minut, což z něj činí Walkerovo nejdelší album; zároveň obsahuje jeho vůbec nejdelší píseň – „SDSS1416+13B (Zercon, A Flagpole Sitter)“.\n\n\n\n"}
{"id": "1520803", "url": "https://cs.wikipedia.org/wiki?curid=1520803", "title": "Soused (album)", "text": "Soused (album)\n\nSoused je kolaborativní album amerického zpěváka Scotta Walkera a skupiny Sunn O))). Vydáno bylo v říjnu 2014 společností 4AD a na jeho produkci se spolu s Walkerem podílel jeho dlouholetý spolupracovník Peter Walsh. Deska obsahuje celkem pět přibližně desetiminutových skladeb. K písni „Brando“ byl natočen videoklip, který režírovala Gisèle Vienne.\n\n\n\n"}
{"id": "1520820", "url": "https://cs.wikipedia.org/wiki?curid=1520820", "title": "Scott 4", "text": "Scott 4\n\nScott 4 je páté sólové studiové album amerického zpěváka Scotta Walkera. Vydáno bylo v listopadu 1969 společnostmi Philips Records a Fontana Records a produkoval jej Johnny Franz, který s Walkerem spolupracoval již v minulosti. Nahráno bylo dříve v roce 1969 v londýnském studiu Olympic Studios. Navzdory svému názvu jde o Walkerovo páté album – čtvrtým je deska \"\" (1969). Album vyšlo pod Walkerovým skutečným jménem Scott Engel. Jde o jeho první album, které neobsahuje žádné coververze.\n\n"}
{"id": "1520824", "url": "https://cs.wikipedia.org/wiki?curid=1520824", "title": "Ian Wright", "text": "Ian Wright\n\nIan Edward Wright (* 3. listopadu 1963 Woolwich, Londýn) je bývalý anglický fotbalista, útočník. Hrál především za Crystal Palace a Arsenal.\n\nIan Wright hrál za Crystal Palace v letech 1985–1991, se kterým v roce 1989 postoupil do 1. ligy.\n\nV letech 1991–1998 hrál za Arsenal. V sezoně 1991/92 se stal králem střelců anglické ligy. V roce 1993 vyhrál Arsenal oba domácí poháry. V roce 1994 Arsenal vyhrál PVP, Wright však nesměl ve finále proti Parmě nastoupit. Finále tak hrál až o rok později, to však Arsenal prohrál se Zaragozou. 13. 9. 1997 dal Wright hattrick proti Boltonu, čímž překonal Cliffa Bastina na pozici nejlepšího střelce v historii Arsenalu. Tento primát mu pak v roce 2005 sebral Thierry Henry. V roce 1998 vyhrál Arsenal ligu.\n\nNa konci kariéry hrál Wright v letech 1998–2000 v dalších 4 klubech: West Hamu United, Nottinghamu Forest, Celticu a Burnley.\n\nV letech 1991–1998 hrál Wright 33 zápasů za Anglii, dal 9 gólů, všechny v letech 1993 a 1997.\n\nProfesionální fotbalisté Shaun Wright-Phillips a Bradley Wright-Phillips jsou synové Iana Wrighta. Ian Shauna adoptoval, když mu byly 3 roky. Byl to syn tehdejší Ianovy partnerky Sharon Phillipsové. S ní měl pak Ian dalšího syna Bradleyho. Ian má ještě třetího syna s jinou partnerkou.\n\nArsenal\n\nWest Ham United\n\nIndividuální\n"}
{"id": "1520825", "url": "https://cs.wikipedia.org/wiki?curid=1520825", "title": "ANBO V", "text": "ANBO V\n\nANBO V byl cvičný vzpěrový hornoplošník zkonstruovaný v roce 1931 pro armádu Litvy. V roce 1936 vznikla modernizovaná verze ANBO 51. Model ANBO V vycházel svojí koncepcí z předchozích prací Antanase Gustaitise, typů ANBO II a ANBO III.\n\nV roce 1931 vznikl prototyp cvičného letounu (výr. č. 43), který byl osazen pětiválcovým, vzduchem chlazeným hvězdicovým motorem Walter Vega o jmenovitém výkonu 85 k (62,5 kW) při 1750 ot/min. To byl motor, který navazoval na Walter NZ-60 a se kterým měl Antanas Gustaitis dobré zkušenosti z provozu letounů ANBO II. Gustaitas se rozhodl nakoupit v továrně Walter tři pětiválcové motory Walter Vega a dva sedmiválcové Walter Venus. Prototyp s motorem Walter Vega vzlétl 19. května 1931. Letouny výr. čísel 46 a 49 měly rovněž motor Walter Vega. Letouny ANBO V (výr. č. 50 a č. 51) vyrobené v roce 1932 měly již nainstalovány výkonnější sedmiválce Walter Venus o výkonu 110 k (80,9 kW) při 1750 ot/min. Díky své stabilitě vzduchu a dalším vlastnostem byl ANBO V ideálním strojem pro výcvik. V letech 1934-1935 byly tyto letouny přestavěny na použití sedmiválcových motorů Armstrong Siddeley, typ Genet Major IA s ještě vyšším výkonem 140 k (103 kW). S těmito motory létaly po celé období (1934-1940). \n\nPro 2. výrobní dávku letounů s již pozměněným názvem na ANBO 51, která byla dána do výroby v roce 1936, byl použit motor Armstrong Siddeley Genet Major IV, sedmiválcový hvězdicový motor o výkonu 160 k (120 kW), který umožnil letounu dosáhnout rychlosti až 200 km/h. Současně však vzrostla hmotnost (650 kg prázdná, 950 kg vzletová). Od roku 1936 do roku 1938 bylo postaveno 10 letadel (výr. č. 80-84, 785-789).\nANBO V byl hornoplošník konvenční smíšené konstrukce, potažené plátnem a s trupem ze svařovaných ocelových trubek. Trup byl obdélníkového průřezu a byl mimo základní kostry ještě zesílen šikmými trubkami vpředu a zkříženými ocelovými drátěnými diagonálami vzadu. Stejnou konstrukci užívaly i pevné části ocasních ploch (vyrobeny z duralu a potažené plátnem), pohyblivé byly zkonstruovány ze dřeva. Křídlo dřevěné konstrukce bylo připojeno párem vzpěr k dolní části trupu a další vzpěry spojovaly trup s centroplánem křídla. Centrální část křídla byla \"podepřena\" pyramidou, tvořenou čtyřmi trojitými vzpěrami. V centroplanu byly umístěny dvě nádrže na 80 litrů benzínu, odkud palivo \"samospádem\" teklo do karburátoru motoru. Dvoukolový, pevný podvozek byl osazen párem kol s pneumatikami a vzadu ocasní ostruhou. \n\nPosádka seděla v tandemovém uspořádání (žák vpředu, instruktor vzadu). Sedadla byla upravena pro použití padáků. Před oběma kokpity byl průhledný štít z vytvrzeného termoplastu (celuloid). Žák a instruktor používali k vzájemné komunikaci zvukovou trubici vyvedenou do kukel. Prototyp a první dva sériové letouny byly poháněny hvězdicovým motorem Walter Vega československého původu a další dva sériové stroje byly poháněny motory Walter Venus, později britskými Armstrong Siddeley Genet Major. Motory Genet Major byly zpravidla kryty Townsendovým prstencem různých velikostí. Za motorem v první části trupu byla olejová nádrž o objemu 10 l. Vnitřek trupu byl od motoru oddělen protipožární přepážkou z ocelového plechu.\n\nV roce 1936 se objevila upravená verze ANBO 51 se zesílenou konstrukcí křídla a motorem Genet Major IV.\n\n\nÚdaje pro verzi s motorem Walter Vega dle\n\n\n\n\nSouvisející články\n\n\n"}
{"id": "1520829", "url": "https://cs.wikipedia.org/wiki?curid=1520829", "title": "'Til the Band Comes In", "text": "'Til the Band Comes In\n\n<nowiki>'</nowiki>Til the Band Comes In je šesté sólové studiové album amerického zpěváka Scotta Walkera. Vydáno bylo v prosinci 1970 společností Philips Records a produkoval jej Johnny Franz, který s Walkerem spolupracoval již v minulosti. Nahráno bylo od září do listopadu 1970 ve studiu společnosti Philips. Kromě autorských písní deska obsahuje také pět coververzí. Jednu píseň nazpívala izraelská zpěvačka Ester Ofarimová.\n\n"}
{"id": "1520831", "url": "https://cs.wikipedia.org/wiki?curid=1520831", "title": "Rudolf Puchold", "text": "Rudolf Puchold\n\nRudolf Puchold (29. května 1881 Bratronice – 30. prosince 1947 Rakovník) byl český malíř, grafik, ilustrátor a středoškolský učitel.\n\nNarodil se do rodiny tesaře, studoval na reálném gymnáziu v Příbrami, kde se začal zajímat o výtvarné umění. Díky státnímu stipendiu mohl poté pokračovat na pražské umělecko-průmyslové škole, kde studoval u E. K. Lišky, A. Hofbauera, J. Preislera a E. Dítěte. V roce 1906 začal sám učit na rakovnické reálce. V Rakovníku se také oženil, účastnil se spolkového života a měl zde vlastní ateliér.\n\nZpočátku tvořil především užitou grafiku, návrhy plakátů a knižních obálek. Maloval ale také žánrové obrázky z Rakovníka a jeho okolí, v nichž převládal impresionismus. Jeho malířský styl se nicméně postupně ustálil a po válce vyšel díky místnímu muzejnímu spolku jeho cyklus rakovnických historických budov jako bibliofilský tisk i jako soubor pohlednic. Vstoupil též do Jednoty umělců výtvarných a v roce 1933 uspořádal v rakovnické sokolovně samostatnou výstavu.\n\nKaždé léto trávil v Dalmácii, jejíž barevná a exotická krajina ho značně inspirovala. V jeho pozdějším díle se tak mísí dekorativnost s monumentálností, ve figurálních kompozicích se objevuje až nadnesený kolorit, používá velké plochy čistých a pestrých barev. V roce 1939 odešel na odpočinek a v prostředí ovlivněné druhou světovou válkou maloval již téměř jen květinová zátiší a krajinářské motivy.\n\n"}
{"id": "1520839", "url": "https://cs.wikipedia.org/wiki?curid=1520839", "title": "Tilt (album, Scott Walker)", "text": "Tilt (album, Scott Walker)\n\nTilt je dvanácté sólové studiové album amerického zpěváka Scotta Walkera. Vydáno bylo 8. května 1995 společností Fontana Records a spolu s Walkerem jej produkoval jeho dlouholetý spolupracovník Peter Walsh. Album se umístilo na 27. příčce britské hitparády. Je Walkerovým prvním albem po jedenácti letech – svou předchozí desku vydal v roce 1984 pod názvem \"Climate of Hunter\".\n\nAutorem všech skladeb je Scott Walker.\n"}
{"id": "1520840", "url": "https://cs.wikipedia.org/wiki?curid=1520840", "title": "Tilt", "text": "Tilt\n\nTilt může být:\n\n"}
{"id": "1520842", "url": "https://cs.wikipedia.org/wiki?curid=1520842", "title": "Gavúni", "text": "Gavúni\n\nGavúni (Atheriniformes) jsou řád paprskoploutvých ryb vyskytujících se v mořích, ale také ve sladkých vodách v tropickém a mírném podnebném pásu. Gavúni se dělí do devíti čeledí a je u nich známo přes 300 druhů. Řada druhů je oblíbená pro svůj vzhled mezi akvaristy.\nGavúni mají protáhlé a z boků zploštělé tělo. Patří rozměry k menším rybám, dorůstají maximálně 47 cm.\nMají zpravidla dvě hřbetní ploutve a zachovalou řitní ploutev. Postranní čára chybí, nebo je nevýrazná.\n"}
{"id": "1520843", "url": "https://cs.wikipedia.org/wiki?curid=1520843", "title": "Scott (album)", "text": "Scott (album)\n\nScott je první sólové studiové album amerického zpěváka Scotta Walkera. Vydáno bylo v září 1967 společností Philips Records a produkoval jej Johnny Franz, který s Walkerem spolupracoval i na dalších albech. Deska se umístila na třetí příčce Britské albové hitparády. Vedle tří autorských písní obsahuje coververze písní například od Jacquese Brela a Tima Hardina.\n\n"}
{"id": "1520847", "url": "https://cs.wikipedia.org/wiki?curid=1520847", "title": "The Drift", "text": "The Drift\n\nThe Drift je třinácté sólové studiové album amerického zpěváka Scotta Walkera. Vydáno bylo 8. května 2006 společností 4AD, tedy více než deset let po Walkerově předchozím řadovém albu \"Tilt\". Na produkci alba se spolu s Walkerem podílel jeho dlouholetý spolupracovník Peter Walsh. Umístilo se na 51. příčce Britské albové hitparády.\n\n\n"}
{"id": "1520849", "url": "https://cs.wikipedia.org/wiki?curid=1520849", "title": "Hvězdice (rozcestník)", "text": "Hvězdice (rozcestník)\n\nVýraz hvězdice má vícero významů:\n\n\n"}
{"id": "1520850", "url": "https://cs.wikipedia.org/wiki?curid=1520850", "title": "Aldeburgh", "text": "Aldeburgh\n\nAldeburgh (/ ˈɔːlbərə / AWL-bər-ə) je anglické město ležící na pobřeží Severního moře v hrabství Suffolk na sever od řeky Alde.\n\nMěsto bylo domovem skladatele Benjamina Brittena a je centrem anglického festival hudby a umění Aldeburgh Festival, který založil Britten v roce 1948. Festival se každoročně koná v okolí Aldeburghu, zvláště pak v koncertní síni v nedalekém Snape Maltings. Aldeburgh je celoročním uměleckým a literárním centrem, kde se každoročně pořádá Festival poezie, několika festivalů jídla a další události. \n\nK historickým budovám města patří obecní shromaždiště ze 16. století a pevnůstka z napoleonských dob zvaná Martello Tower. Asi třetinu zdejšího bytového fondu tvoří rekreační domy, takzvané \"second houses\" neboli druhé bydlení. Návštěvníky města přitahují zdejší oblázkové pláže pyšnící se Modrou vlajkou, rybářské chýše, kde se denně prodávají čerstvé ryby, zdejší kulturní nabídka a Aldeburghský jachtařský klub. Dva rodinné obchody prodávající oblíbené fish and chips jsou uváděny jako jedny z nejlepších v zemi.\n\nJako tudorovský přístav získal Aldeburgh v roce 1529 za krále Jindřicha VIII. status samosprávného města. V 16. století patřil k významným anglickým přístavům a kvetl zde loďařský průmysl. Jak se však řeka Alde zanášela splavenou hlínou, nemohly zde větší lodě již kotvit a Aldeburgh přežíval převážně jen jako základna pro rybolov. Teprve v 19. století se město stalo také přímořským letoviskem. Z této doby také pochází většina jeho zvláštní architektury. Řeka Alde dnes slouží jako přístaviště Aldeburghského jachtařského klubu.\n\nAldeburghské obecní shromaždiště neboli Moot Hall je patrová hrázděná stavba s ochranou I. stupně, tedy výjimečného zájmu, která slouží již přes 400 let ke shromážděním a jednání městské rady. Je zde umístěna kancelář městského kancelisty a místní muzeum. Shromaždiště bylo postaveno kolem roku 1520 a roku 1654 došlo k jeho přestavbě. Cihlové a kamenné výplně v přízemí jsou pozdějšího data. V letech 1854–1855 prošla budova rekonstrukcí. Rekonstruováno bylo i vnější schodiště a štíty. Ve městě je dalších 64 historických budov zapsaných na Zákonný seznam budov zvláštního architektonického nebo historického významu.\n\n čtyřlist pevnůstky Martello Tower stojí na pevninské šíji vedoucí ke štěrkové kose Orford Ness. Je to největší a nejseverněji stojící ze 103 anglických obranných pevnůstek zbudovaných mezi lety 1808 a 1812, aby zadržely hrozící napoleonskou invazi. Dnes je Martello Tower v péči charitativní organizace Landmark Trust a slouží k prázdninovému ubytování. \n\nMartello Tower je jedinou stavbou, jež se dochovala z rybářské vesnice Slaughden, kterou v roce 1936 pohřbilo rozbouřené Severní moře. Na Slaughdenském nábřeží poblíž pevnůstky lze spatřit pozůstatky rybářské lodi \"Ionia\", která uvázla ve zrádném bahně řeky Alde a sloužila pak jako hausbót. Poté co začala být nebezpečná, byla v roce 1974 spálena. \n\nČtyřpatrový větrný mlýn na jižním konci města byl postaven v roce 1824. Roku 1902 byl přebudován na obytný dům. \nProtitankové překážky, pozůstatek z 2. světové války, se nacházejí při Slaughden Road.\n\nNa Aldeburghské pláži, kousek na sever od centra města, stojí socha zvaná \"Scallop\" (Lastura) zasvěcená Benjaminu Brittenovi, který se v odpoledních hodinách rád procházel po pláži. Z nerezové oceli ji vytvořila sochařka a malířka Maggi Hamblingová žijící v hrabství Suffolk. Socha je 4,6 m vysoká a byla odhalena v listopadu 2003. Sestává ze dvou vzájemně propojených skořepinových lastur, z nichž každá je rozbitá. Do svislé skořápky jsou vyřezána slova: „Slyším ty hlasy, které se neutopí,“ jež jsou převzata z Brittenovy opery \"Peter Grimes\". Socha má být vnímána vizuálně i hmatem: lidé jsou vybízeni, aby si na ni sedli a dívali se na moře.\n\nSvislá část skořepiny je rozdělena na tři sekce sesazené v mírně odlišných úhlech, což divákovi nabízí různé vizuální efekty podle toho, odkud sochu pozoruje.\n\nSocha vyvolává v místě spory. Někteří zdejší obyvatelé soudí, že kazí pláž. Byla celkem třináctkrát vandalizována graffiti či barvou. Samospráva města obdržela petice za její odstranění i za její zachování.\n\n\n"}
{"id": "1520853", "url": "https://cs.wikipedia.org/wiki?curid=1520853", "title": "Garri Aiba", "text": "Garri Aiba\n\nGarri Grigorjevič Aiba (abcházsky: Гарри Аиба, gruzínsky: გარი აიბა; – ) byl abchazský politik a bývalý starosta Suchumi. Starostou byl v letech 1995 až 2000. Po přelomu tisíciletí působil jako vůdčí opoziční politik ve hnutí Amcachara a dne 9. června 2004 se stal obětí atentátu.\n\nAiba se narodil v Gagře v roce 1950, kde vystudoval základní a střední školu. Poté se přestěhoval do Suchumi, kde studoval subtropické zemědělství na Gruzínské státní univerzitě, kterou absolvoval v roce 1974. Poté absolvoval povinný vojenský výcvik v sovětské armádě a po návratu z vojny pracoval na čas v suchumském skladu obilí. Po ukončení této činnosti se stal zástupcem ředitele společnosti a působil na abchazském ministerstvu zemědělství. \n\nV této funkci působil až do roku 1992, kdy vypukla válka v Abcházii. Přidal se na stranu separatistů a společně se svým bratrem Larikem sloužil na frontě při řece Gumistě, kde organizoval protivzdušnou obranu a s muži pod jeho velením sestřelil šest gruzínských letounů a helikoptér. Během bojů též podporoval pěchotu a za své zásluhy získal Řád Leona. Jeho bratr nakonec během závěrečných bojů o Suchumi padl v boji. \n\nPo skončení bojů koncem roku 1993 nastoupil do funkce náměstka starosty Suchumi, kterým byl Nodar Chašba, kterého pak v roce 1995 v této funkci vystřídal. Coby starosta se zabýval hlavně poválečnou obnovou hlavního města, které utrpělo ve válce velké množství škod. V roce 2000 v této funkci skončil a začal podnikat.\n\nGarri Aiba byl u vzniku svazu válečných veteránů Amcachara a stal se tajemníkem tohoto hnutí, starajícího se o válečné veterány. Postupem času se vypracoval do vedení Amcachary, jež se změnilo v socio-politické hnutí a tvořilo vůdčí opoziční sílu vůči vládě prezidenta Vladislava Ardzinby. Hnutí muselo čelit v bouřlivém období nového tisíciletí, kdy se země potýkala s mezinárodní izolací a velmi špatnou ekonomickou situací, násilí ze strany podporovatelů stávajícího Ardzinbova režimu. Dva vysoce postavení členové Amcachary byli již v roce 2003 zavražděni a Garri Aiba patřil do okruhu možných kandidátů Amcachary do prezidentských voleb.\n\nDne 9. června 2004 neznámí pachatelé zaútočili v Suchumi na Aibův automobil palnými zbraněmi nedaleko od jeho domu. Aiba automobil zastavil, aby se pokusil před střelbou ochránit svou desetiletou dceru, ale utrpěl vážná zranění neslučitelná se životem. Ještě téhož dne zemřel v suchumské nemocnici. Jeho smrt způsobila šok v celé abchazské společnosti, neboť Garri Aiba neměl žádné významné obchodní kontakty, tedy mnoho lidí spekulovalo, že se jednalo o čistě politicky motivovanou vraždu. V reakci na tuto událost podali hned čtyři členové vlády demisi na protest proti neschopnosti zajistit ve státě bezpečnost obyvatel: místopředseda vlády Astamur Tarba, ministr zahraničí Sergej Šamba, ministr vnitra Abesalom Beja a ředitel státní bezpečnostní služby Givi Agrba.\n\nPachatel atentátu nebyl nikdy dopaden, avšak Aibova vražda sjednotila dosud rozdrobenou opozici a jedničkou do prezidentských voleb se po Aibově smrti stal pro Amcacharu i další opoziční strany Sergej Bagapš, jenž se nakonec stal prezidentem země.\n\n"}
{"id": "1520854", "url": "https://cs.wikipedia.org/wiki?curid=1520854", "title": "XTEA", "text": "XTEA\n\nXTEA (zkratka , tj. \"rozšířený TEA\") je bloková šifra, nástupce šifry TEA. Obě mají stejné tvůrce Davida Wheelera a Rogera Needhama z Cambridgeské univerzity a XTEA byla navržena v roce 1997. Opět se jedná o Feistelovu šifru s velikostí bloku 64 bitů a délkou klíče 128 bitů a opět autoři zveřejnili i refereční implementaci napsanou v Céčku jako volné dílo.\n\nZměny vůči šifře TEA zahrnují mimo jiné složitější odvozování rundovních klíčů.\n\nPozději autoři přišli s dalším nástupcem, šifrou XXTEA.\n\n"}
{"id": "1520859", "url": "https://cs.wikipedia.org/wiki?curid=1520859", "title": "Novosadecké vojvodství", "text": "Novosadecké vojvodství\n\nNovosadecké vojvodství () bylo jedním z vojvodství v Polsku v letech 1975–1998. Jeho hlavním městem byl Nowy Sącz (česky \"Nový Sadec\"). Nacházelo se na jihu Polska, u hranice s Československem a později se samostatným Slovenskem. V rámci Polska hraničilo na severozápadě s Bílským vojvodstvím, na severu s Krakovským vojvodstvím a Tarnówským vojvodstvím a na východě s Krosnovským vojvodstvím.\n\nRozloha vojvodství byla 5576 čtverečních kilometrů a k roku 1998 v něm žilo přes 747 tisíc osob.\n\nPo jeho zrušení bylo jeho území celé začleněno do Malopolského vojvodství.\n"}
{"id": "1520863", "url": "https://cs.wikipedia.org/wiki?curid=1520863", "title": "Kloštar Ivanić", "text": "Kloštar Ivanić\n\nKloštar Ivanić je vesnice a opčina v Chorvatsku v Záhřebské župě. Těsně sousedí s městem Ivanić Grad a nachází se asi 29 km jihovýchodně od Záhřebu. V roce 2001 žilo v Kloštaru Ivanići 3 597 obyvatel, v celé opčině pak 6 038 obyvatel.\n\nK opčině připadá celkem 11 vesnic, z nichž největší je středisko opčiny, Kloštar Ivanić.\n\nObyvatelé se věnují především zemědělství, konkrétně pěstování ovoce, zeleniny a vinné révy.\n"}
{"id": "1520867", "url": "https://cs.wikipedia.org/wiki?curid=1520867", "title": "Michal Kubát", "text": "Michal Kubát\n\nMichal Kubát (* 1. května 1975) je český politolog. Působí na Fakultě sociálních věd Univerzity Karlovy a Fakultě filozofické Západočeské univerzity v Plzni. Zabývá se především komparativní politologií. \n\nVystudoval politologii na Institutu politologických studií Fakulty sociálních věd Univerzity Karlovy (FSV UK). Absolvoval řadu studijních pobytů, včetně ročního studia na Institutu politických věd Jagellonské univerzity v Krakově. Doktorát získal v roce 2005 v oboru mezinárodní teritoriální studia na FSV UK. Habilitoval se v roce 2009 v oboru politologie na Fakultě sociálních studií Masarykovy univerzity. V roce 2019 byl na návrh vědecké rady Masarykovy univerzity jmenován profesorem v oboru politologie.\n\nV letech 2010–2016 působil jako proděkan nejprve pro doktorské studium a následně pro vědu a výzkum na FSV UK. Je členem vědecké rady Fakulty sociálních studií Masarykovy univerzity a řady oborových a redakčních rad. Působí jako garant a předseda oborové rady doktorského studijního programu Mezinárodní teritoriální studia na FSV UK. Kromě domovské FSV UK působí také na částečný úvazek na Katedře politologie a mezinárodních vztahů Fakulty filozofické Západočeské univerzity v Plzni.\n\nZabývá se komparativní politologií (hlavně demokratické a nedemokratické politické režimy, politická opozice) a politickými systémy zemí střední Evropy. Věnuje se také analýze díla slavného italského politologa Giovanniho Sartoriho, který je jeho hlavním odborným vzorem. Je autorem mnoha odborných monografií a časopiseckých studií publikovaných v češtině, polštině, angličtině, němčině a francouzštině. Věnuje se také překladatelské činnosti.\n\nByl aktivním účastníkem diskusí o reformách českého demokratického režimu. Ve svých komentářích a odborných publikacích se vyslovoval proti zavedení přímé volby prezidenta. Namísto toho navrhoval celkovou racionalizaci českého parlamentarismu včetně zavedení doukolového většinového volebního systému pro volby do Poslanecké sněmovny Parlamentu ČR.\n\n\n"}
{"id": "1520869", "url": "https://cs.wikipedia.org/wiki?curid=1520869", "title": "Kyselina taurolithocholová", "text": "Kyselina taurolithocholová\n\nKyselina taurolithocholová je jedna ze žlučových kyselin.\n\n"}
{"id": "1520872", "url": "https://cs.wikipedia.org/wiki?curid=1520872", "title": "Vyplatil", "text": "Vyplatil\n\nVyplatil je rybník o rozloze vodní plochy asi 2,8 ha zhruba trojúhelníkovitého tvaru o rozměrech asi 200 × 250 m nalézající se na potoce Velký Porák asi 500 m západně od vesnice Ostružno v okrese Jičín. Hrázi rybníka je přístupná po polní cestě vedoucí z Ostružna k samotě Pazderna. Vyplatil je součástí rybniční Ostruženských rybníků. Rybník Vyplatil je zakreslen na mapovém listě č. 60 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1520874", "url": "https://cs.wikipedia.org/wiki?curid=1520874", "title": "Stat", "text": "Stat\n\nStat může být:\n\n"}
{"id": "1520878", "url": "https://cs.wikipedia.org/wiki?curid=1520878", "title": "Kostel Povýšení svatého Kříže (Ostružno)", "text": "Kostel Povýšení svatého Kříže (Ostružno)\n\nKostel Povýšení svatého Kříže se nalézá v centru obce Ostružno v okrese Jičín. Barokní kostel je chráněn jako kulturní památka.\n\nBarokní kostel byl vystavěn na místě staršího kostela, který byl připomínán již roku 1355.\n\nKostel má křížový půdorys s půlkruhově uzavřeným presbytářem se sakristií po severní straně a dvouvěžím v západním průčelí. Stropní fresková výzdoba je od Josefa Redelmayera, fresky znázorňují legendu o svatém Kříži. Mobiliář kostela je rokokový. \n\nKostel patří mezi nejvýznamnější a nejrozsáhlejší stavby pozdního baroka na Jičínsku. Před západním průčelím kostela stojí vně ohradní zdi na podstavcích pískovcové sochy svatého Anselma a svatého Mikuláše Albergati z roku 1749.\n"}
{"id": "1520880", "url": "https://cs.wikipedia.org/wiki?curid=1520880", "title": "Stat (UNIX)", "text": "Stat (UNIX)\n\nstat je v oboru operačních systémů jedno ze systémových volání na systémech typu Unix a systémech Unixu podobných. Je součástí práce se souborovými systémy a slouží k získání souborových atributů příslušných k zadanému \ni-uzlu. Mívá různé varianty, klasický Unix například zná varianty codice_1 a codice_2.\n\nSamotná specifikace POSIX zná tři různé funkce: \n\nJejich definice je následující:\nTyto tři funkce takto také implementuje linuxové jádro.\n\n"}
{"id": "1520883", "url": "https://cs.wikipedia.org/wiki?curid=1520883", "title": "Somebody's Knocking", "text": "Somebody's Knocking\n\nSomebody's Knocking je sólové studiové album amerického zpěváka Marka Lanegana. Vydáno bylo 18. října roku 2019 společností Heavenly Recordings. Album bylo nahráno v Los Angeles, kde Lanegan řadu let žije. První singl z alba – píseň „Stitch It Up“ – byl zveřejněn již v dubnu 2019. K písni byl natočen také videoklip, ve kterém si vedle Lanegana zahrál také Donal Logue, a to v roli taxikáře Jimmyho, známého z devadesátých let, kdy tuto postavu ztvárnil na MTV. Další píseň z desky, nazvaná „Letter Never Sent”, měla premiéru v červenci. V srpnu 2019 byl vydán videoklip k písni „Night Flight to Kabul“. V rámci turné na podporu alba zahrál Lanegan mimo jiné v pražském Lucerna Music Baru.\n\n\n"}
{"id": "1520886", "url": "https://cs.wikipedia.org/wiki?curid=1520886", "title": "Bigorrské hrabství", "text": "Bigorrské hrabství\n\nBigorrské hrabství (franc. \"Comté de Bigorre\") bylo hrabství v gaskoňském vévodství v době starého režimu. Počátky existence hrabství sahají patrně až do 9. století. Hrabství v průběhu celé své existence velice často měnilo své majitele. V přibližných hranicích někdejšího panství se nachází dnešní department Hautes-Pyrénées.\n\nNelze s určitostí zjistit přesné datum založení bigorrského hrabství. Podle listiny \"la charte d'Allaon\" měl vévoda Loup III. Gaskoňský provést někdy v průběhu 9. století panovnickou fundaci nového hrabství se sídlem v Tarbes. Prvním hrabětem z Bigorre se stal jeho syn Donat Loup. Ačkoli bylo zjištěno, že dokument \"la charte d'Allaon\" byl podvrh ze 17. století, francouzský historik Renée Mussot-Goulard se domnívá, že hrabství bylo opravdu založeno, avšak spíše na přelomu 9. a 10. století. Prvním hrabětem byl patrně Donat Loup, vnuk vévody Loupa III.\n\nHrabství vystřídalo několik majitelů, v roce 1032 (nebo 1034) jej získali příslušníci rodu de Foix, později de Béarn (1080), de Marsan (1129), de Comminges (1180) a de Montford (1216).\n\nAngličan Šimon z Montfortu, hrabě z Leicesteru si vojensky nárokoval hrabství pro sebe, po jeho smrti byla vlastnická práva prodána Jindřichu I. Navarrskému. Mezitím vikomt Gaston VII. z Béarnu vznášel na bigorrské hrabství také nárok pro svou dceru Constance de Moncade. To vedlo k několika soudním i mimosoudním přím, kterým udělal roku 1302 konec král Filip IV. Francouzský, který hrabství anektoval.\n\nMír z Brétigny (1360) nařizoval francouzskému králi převést bigorrské hrabství do vlastnictví anglického krále. K převedení došlo v roce 1370 a jeho novým majitelem se stal Eduard III., král Anglie a pán Irska. V roce 1425 bylo postoupeno hrabatům z Foix. Novým pánem se stal Jean I. hrabě Foix-Grailly, vikomt z Béarnu, hrabě z Bigorre. Rod Foix-Grailly vymřel v roce 1483 a hrabství získali pánové de Albret.\n\nRoku 1563 koupil hrabství rod Bourbon. Antonín Navarrský tím pouze rozšířil své léno, sám již byl králem navarrským. V roce 1589 se jeho syn Jindřich III. Bourbonský, král Navarry, vévoda z Bouronu a Vendome, hrabě z Foix, Perigordu, Armagnacu, Bigorre a vikomt z Béarnu stal králem Francie. V roce 1607 definitivně připojil hrabství k francouzské koruně.\n\nVůči hraběti z Bigorre měli lenní povinnost baroni a dva vikomti, jejichž panství se nacházela na území hrabství. Nejstarší baronství bylo patrně \"des Angles\", s původem sahajícím do 10. století. V soupisu pro Filipa IV. Francouzského z roku 1300, byli držitelé uvedeni v následujícím pořadí:\n"}
{"id": "1520889", "url": "https://cs.wikipedia.org/wiki?curid=1520889", "title": "Scott 3", "text": "Scott 3\n\nScott 3 je třetí sólové studiové album amerického zpěváka Scotta Walkera. Vydáno bylo v březnu 1968 společností Philips Records a produkoval jej Johnny Franz, který s Walkerem spolupracoval i na dalších albech. Deska se umístila na třetí příčce Britské albové hitparády. Kromě autorských písní obsahuje coververze tří písní od Jacquese Brela.\n\n"}
{"id": "1520890", "url": "https://cs.wikipedia.org/wiki?curid=1520890", "title": "Mariánský sloup (Ostružno)", "text": "Mariánský sloup (Ostružno)\n\nSloup se sochou Panny Marie Immaculaty se nalézá ve středu obce Ostružno v okrese Jičín u kostela Povýšení svatého Kříže (Ostružno).\n\nPískovcové sousoší Panny Marie Immaculaty se nalézá v centru obce Ostružno, na křižovatce u kostela. Na hranolovém soklu ve čtvercové balustrádové ohrádce je pilíř s reliéfy světců ve vyhloubených nikách, zakončený římsou, na níž socha Panny Marie Immaculaty stojí na zeměkouli obepjaté hadem. Sousoší pochází z roku 1877.\n"}
{"id": "1520893", "url": "https://cs.wikipedia.org/wiki?curid=1520893", "title": "Too Much Love Will Kill You", "text": "Too Much Love Will Kill You\n\nToo Much Love Will Kill You je píseň britské rockové skupiny Queen. Píseň vyšla na poslední studiové desce skupiny \"Made in Heaven\" v roce 1995. Napsal ji kytarista Brian May za pomoci Franka Muskera a Elizabeth Lamersové již roku 1988. U textu se Brian May inspiroval svými pocity z jeho tehdejších manželských potížích což je patrné již z názvu který v překladu znamená \"\"Příliš mnoho lásky tě zabije\"\". Na videoklipu, který Brian May ke své sólové verzi písně v roce 1992 nahrál, jde vidět jak zpívání písně velmi emotivně prožívá. Koncem 80. let se musel vypořádat se svými manželskými problémy a se zjištěním Mercuryho smrtelné diagnózy nemoci AIDS. Videoklip byl natočen rok po Mercuryho smrti (čili roku 1992), kdy měl Brian May velké deprese.\n\nPíseň byla 2× oficiálně nahraná a vydaná. Poprvé už mezi lety 1988–1989 nazpíval skladbu se skupinou Queen Freddie Mercury (tato verze vyšla na posledním studiovém albu kapely \"Made In Heaven\" z roku 1995). V roce 1992 nahrál „Too Much Love Will Kill You“ pro své sólové album \"Back to the Light\" kytarista skupiny Brian May. Ten ke své verzi nahrál videoklip v roce 1992 rok po smrti frotmana Queen Freddieho Mercuryho. Verze od kapely svůj videoklip nemá. Členové Queen se ale video rozhodli pojat jako vzpomínku na zesnulého Freddieho Mercuryho. Stvořili více než čtyřminutovou kompilaci z několika krátkých úseků z živých vystoupení, či dřívějších videoklipů.\n\n\n\n"}
{"id": "1520896", "url": "https://cs.wikipedia.org/wiki?curid=1520896", "title": "Climate of Hunter", "text": "Climate of Hunter\n\nClimate of Hunter je jedenácté sólové studiové album amerického zpěváka Scotta Walkera. Vydáno bylo v březnu 1984 společností Virgin Records a spolu s Walkerem jej produkoval Peter Walsh. Šlo o jejich první spolupráci, která následně pokračovala až do Walkerovi smrti v roce 2019. Album se umístilo na šedesáté příčce Britské albové hitparády. Jde o Walkerovo první sólové album po deseti letech (od alba \"We Had It All\", 1974) a poslední na následujících jedenáct let (\"Tilt\", 1995), tj. jediné album vydané v osmdesátých letech. Autorem fotografie na obalu alba je Bob Carlos Clarke.\n\n\n"}
{"id": "1520897", "url": "https://cs.wikipedia.org/wiki?curid=1520897", "title": "Scott 2", "text": "Scott 2\n\nScott 2 je druhé sólové studiové album amerického zpěváka Scotta Walkera. Vydáno bylo v březnu 1968 společností Philips Records a produkoval jej Johnny Franz, který s Walkerem spolupracoval i na dalších albech. Deska se umístila na první příčce Britské albové hitparády. Kromě autorských písní obsahuje coververze například od Jacquese Brela a Tima Hardina.\n\n"}
{"id": "1520899", "url": "https://cs.wikipedia.org/wiki?curid=1520899", "title": "GP2 Series v roce 2008", "text": "GP2 Series v roce 2008\n\nGP2 Series v roce 2008 byla čtvrtou sezónou závodní série GP2 Series. Začala ve španělské Barceloně dne 26. dubna a skončila v Monze v Itálii dne 14. září. V sezóně zvítězil italský závodník Giorgio Pantano před Brazilcem Brunem Sennou.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1520919", "url": "https://cs.wikipedia.org/wiki?curid=1520919", "title": "Chad Kellogg", "text": "Chad Kellogg\n\nChad Kellogg (22. září 1971 Omak – 14. února 2014 Cerro Chaltén) byl americký horolezec.\n\nNarodil se ve městě Omak v americkém státě Washington. Jeho rodiče byli misionáři, proto po dobu sedmi let vyrůstal v Keni. Po návratu do Ameriky se rodina usadila v Seattlu. Zde Kellogg později studoval na Washingtonské univerzitě. S horolezectvím začal v roce 1984 v Severních Kaskádách. V letech 1997 až 1998 pracoval jako horolezecký ranger v Národním parku Mount Rainier. V roce 1998 se stal prvním člověkem, který dokázal vystoupit a sestoupit z vrcholu Mount Rainier za méně než pět hodin. V roce 2003 zvítězil v rychlostním závodu na Chan Tengri, nejvyšší horu Kazachstánu.\n\nTřikrát (v letech 2010, 2011 a 2013) se pokoušel překonat rychlostní rekord na Mount Everestu, ale nebyl úspěšný. Má za sebou také několik prvovýstupů, například jihozápadním hřebenem na čínskou horu Mount Siguniang, stejně jako novou cestou na jihoamerickou Aconcaguu. V roce 2014 odjel spolu s Jensem Holstenem do Patagonie, kde měli v plánu vystoupit na Cerro Chaltén. Vrcholu dosáhli, ale Kellogg byl při sestupu zasažen padajícím kamenem a na místě zemřel. \n\nJeho manželkou byla Lara-Karena Bitenieks, která zemřela v 38 letech na Aljašce. Měsíc po její smrti byl Kelloggovi diagnostikován kolorektální karcinom. Později se vyléčil. Byl buddhistou.\n"}
{"id": "1520936", "url": "https://cs.wikipedia.org/wiki?curid=1520936", "title": "Jess Roskelley", "text": "Jess Roskelley\n\nJess Roskelley (13. července 1982 Spokane – 16. dubna 2019 Národní park Banff) byl americký horolezec.\n\nNarodil se ve Spokane ve státě Washington jako syn horolezce Johna Roskelleyho a docházel na střední školu Mt. Spokane. Později studoval na Montanské univerzitě. Svou horolezeckou kariéru zahájil jako průvodce na Mount Rainier. V roce 2003 se spolu s otcem účastnil expedice na Mount Everest, jehož vrcholu spolu dosáhli 23. května. Roskelley se tehdy stal nejmladším Američanem na vrcholu hory (později byl rekord překonán). V říjnu 2012 vylezl novou cestou na Mount Wake v Aljašských horách. V dubnu 2013 vystoupil spolu se dvěma dalšími horolezci novou cestou na horu Citadel v aljašském pohoří Kichatna Mountains. V roce 2019 se účastnil spolu s Rakušany Davidem Lamou a Hansjörgem Auerem expedice na Howse Peak. Dosáhli vrcholu, při sestupu však všichni zahynuli.\n"}
{"id": "1520945", "url": "https://cs.wikipedia.org/wiki?curid=1520945", "title": "Hansjörg Auer", "text": "Hansjörg Auer\n\nHansjörg Auer (18. února 1984 Zams – 16. dubna 2019 Národní park Banff) byl rakouský horolezec.\n\nNarodil se v tyrolském Zamsu. Absolvoval řadu sólových výstupů v Alpách. Později se soustředil na výstupy na sedmitisícové vrcholy v Himálaji a Karákóramu. V roce 2015 absolvoval prvovýstup jižní stěnou na Nilgiri Himal. V následujícím roce vystoupil západní stěnou na Lupghar Sar a jihozápadní stěnou na Kunjang Kiš East. V roce 2017 vydal autobiografickou knihu s názvem \"Südwand\". V roce 2019 se účastnil spolu s dalším Rakušanem Davidem Lamou a Američanem Jessem Roskelleyem expedice na kanadskou horu Howse Peak. Dosáhli vrcholu, při sestupu však všichni zahynuli.\n"}
{"id": "1520948", "url": "https://cs.wikipedia.org/wiki?curid=1520948", "title": "Howse Peak", "text": "Howse Peak\n\nHowse Peak je s výškou 3295 m n. m. nejvyšší hora pohoří Waputik Mountains, které spadá pod Canadian Rockies. Nachází se na kontinentálním rozvodí na hranicích Britské Kolumbie a Alberty. Prvovýstup na horu byl proveden 14. srpna 1902 skupinou, v níž byl mimo jiné anglický objevitel i J. Norman Collie. V roce 2019 při sestupu z hory zahynuli horolezci David Lama, Jess Roskelley a Hansjörg Auer.\n"}
{"id": "1520949", "url": "https://cs.wikipedia.org/wiki?curid=1520949", "title": "Dufresne", "text": "Dufresne\n\nDufresne může být:\n\n"}
{"id": "1520954", "url": "https://cs.wikipedia.org/wiki?curid=1520954", "title": "Blue with Lou", "text": "Blue with Lou\n\nBlue with Lou je studiové album amerického hudebníka Nilse Lofgrena. Vydáno bylo 26. dubna 2019 společností Cattle Track Road Records. Spolu s Lofgrenem jej produkovala jeho manželka Amy. Na albu Lofgrena doprovázeli bubeník Andy Newmark, baskytarista Kevin McCormick, hostující saxofonista Branford Marsalis a řada zpěváků. Lofgren desku nahrál ve svém domově v Arizoně. Album vyšlo jak na kompaktním disku, tak i na dlouhohrající gramofonové desce. Historie alba sahá do roku 2017, kdy byl Lofgren na turné s kapelou E Street Band. Tehdy si ve volné chvíli hrál na kytaru a automaticky si začal pozpěvovat slova „blue with Lou“. Nakonec vznikla píseň téhož názvu, která je poctou hudebníkovi Lou Reedovi. Album dále obsahuje písně, které Lofgren koncem sedmdesátých let napsal ve spolupráci s Reedem, ale nikdy se nedočkaly vydání (několik jiných společných písní však vyšlo na Lofgrenově albu \"Nils\", stejně jako na Reedově albu \"The Bells\").\n\n"}
{"id": "1520955", "url": "https://cs.wikipedia.org/wiki?curid=1520955", "title": "Jan Dubový", "text": "Jan Dubový\n\nJan Dubový (9. února 1892, Lazce, Rakousko-Uhersko – 19. srpna 1969, Liberec, ČSSR) byl český architekt.\n\nVystudoval architekturu v Praze pod vedením významného českého architekta Josefa Fanty (tvůrce pražského Hlavního nádraží). V roce 1922 se přestěhoval do Bělehradu v tehdejším Království Srbů, Chorvatů a Slovinců, kde začal pracovat v ateliéru a kanceláři jiného českého architekta, Matěje Blechy. Zde však nepůsobil dlouho; po nějaké době byl zaměstnán v projekční kanceláři města Bělehradu, kde působil jako architekt a designér. Pro tehdejší srbskou a jugoslávskou architekturu představil myšlenku modernismu, pracoval ale na urbanistickém rozvoji srbské metropole, která měla zájem na získání reprezentativní podoby nově vzniklého státu. \n\nSpolu s několika místními architekty založil Skupinu architektů moderního směru (GAMP). V roce 1934 odešel z Bělehradu do Skopje a později do Bitoly, kde navrhl několik obytných domů. \n\nBěhem druhé světové války pobýval na Balkáně (nějakou dobu žil v Kruševaci a v Niši), po skončení konfliktu se vrátil do Československa; v Liberci vyučoval na střední škole. \n\nMezi práce, které Jan Dubový zrealizoval, patří např. observatoř Zvezdara, evangelický kostel v obci Ostojićevo a vilu Arkadije Miletiće. Je známý především obnovou náměstí Cvetni trg, které se nachází mezi třídou Terazije a náměstím Slavija. Podílel se také na vzniku několika domů se sociálními byty v srbské metropoli.\n"}
{"id": "1520961", "url": "https://cs.wikipedia.org/wiki?curid=1520961", "title": "Alena Kohoutková", "text": "Alena Kohoutková\n\nAlena Kohoutková (* 10. října 1953, Praha) je česká stavební inženýrka a profesorka, v letech 2014–2018 působila jako děkanka fakulty stavební ČVUT (FSv ČVUT), od roku 2018 je prorektorkou ČVUT pro výstavbu a v letech 2005–2019 vedla katedru betonových a zděných konstrukcí FSv ČVUT.\n\nDále působí v grémiu a kolegiu ČVUT, v grémiu FSv ČVUT, je členkou vědecko-umělecké rady fakulty architektury ČVUT (FA ČVUT), členkou vědeckých rad FSv ČVUT a Kloknerova ústavu a předsedkyně rady Univerzitního centra energeticky efektivních budov (UCEEB).\n\nAlena Kohoutková v letech 1973–1978 vystudovala FSv ČVUT, v roce 1985 se stala kandidátkou věd v oboru \"Teorie a konstrukce inženýrských staveb\". Pracovala jako statik a analytik v Projektovém ústavu hl. m. Prahy a dále jako vědecká pracovnice v Kloknerově ústavu. Od roku 1994 byla zaměstnána jako odborná asistentka na katedře betonových a zděných konstrukcí FSv ČVUT, v roce 2004 se stala docentkou v oboru \"Teorie stavebních konstrukcí a materiálů\" a od roku 2009 je profesorkou téhož oboru. V letech 2006–2009 byla prorektorkou ČVUT pro studium. Katedru betonových a zděných konstrukcí vedla v letech 2005–2019, jejím nástupcem se stal doc. Lukáš Vráblík.\n\nV roce 2009 (s účinností od roku 2010) byla zvolena děkankou Fakulty stavební, stala se tak první ženou v této funkci. Ve volbě porazila pozdějšího rektora Petra Konvalinku, v roce 2013 svůj mandát obhájila. V roce 2018 se jejím nástupcem stal dosavadní proděkan a vedoucí katedry mechaniky prof. Jiří Máca.\n\nVyučovala předměty betonových konstrukcí, vedla bakalářské, diplomové i dizertační práce, je autorkou skript a softwarových programů. Odborně se zabývá vláknobetonovými konstrukcemi, smršťováním a dotvarováním betonu, recyklací betonu atd. V zahraničí působila jako přednášející v USA, Řecku a Itálii. K roku 2018 měla v databázi Scopus 51 studií a příspěvků s 64 citacemi. V roce 2014 taktéž obdržela cenu Milady Paulové za oblast stavebnictví a architektury.\n\nJe členkou Mezinárodní federace konstrukčního betonu (fib), České betonářské společnosti (ČBS), Českého svazu stavebních inženýrů (ČSSI), Mezinárodní asociace pro výstavbu a bezpečnost mostů (IABMAS) a Evropské společnosti pro inženýrské vzdělání (SEFI).\n\nAlena Kohoutková vdaná, má dceru Alžbětu (* 1987) a syna Štěpána (* 1989). Obě děti působí také jako stavební inženýři.\n\nV březnu 2018 vyšlo najevo, že jako děkanka a vedoucí katedry získala nadstandardní finanční odměny – za rok 2017 to činilo 3,7 milionu korun, celkem s platem získala téměř 5,5 milionu korun.\n\nPozději rektor ČVUT Vojtěch Petráček uvedl, že považuje kauzu zveřejnění výše finančních odměn za „genderový útok“, podle genderových expertů však o nic takového nešlo.\n\n\n"}
{"id": "1520962", "url": "https://cs.wikipedia.org/wiki?curid=1520962", "title": "Ilona Tokody", "text": "Ilona Tokody\n\nIlona Tokody (* 27. dubna 1953 Segedín) je maďarská operní pěvkyně – sopranistka.\n\n\n"}
{"id": "1520967", "url": "https://cs.wikipedia.org/wiki?curid=1520967", "title": "Orłowiec", "text": "Orłowiec\n\nOrłowiec () je vesnice v Polsku nacházející se v okrese Kladsko, v Dolnoslezském vojvodství. Administrativně patří ke gmině Lądek-Zdrój.\n\nOrłowiec se nachází ve východní části Kladské kotliny na úbočí Rychlebských hor. Obcí prochází silnice, která kdysi vedla průsmykem Růženec do české obce Bílá voda. V 19. století byl Orłowiec oblíbenou turistickou destinací, neboť tudy vedla trasa na Velký javorník (horu o velikosti 871m nadmořské výšky).\n\nObec je rodištěm německého baptistického misionáře Ignáce Straubeho. Ve 40. letech 19. století pod jeho vlivem konvertoval k baptismu Magnus Knappe (1822–1910), který následně konal baptistickou misii v Čechách na broumovsku.\n\n\n\n"}
{"id": "1520969", "url": "https://cs.wikipedia.org/wiki?curid=1520969", "title": "Leopoldo Pomés", "text": "Leopoldo Pomés\n\nLeopoldo Pomés Campello (17. listopadu 1931 Barcelona – 27. srpna 2019 Girona) byl španělský fotograf a publicista.\n\nVystudoval základní školu a ve svém rodném městě zahájil střední školu. Poté se začal zajímat o fotografii, které se věnoval jako samouk. V roce 1955 zrealizoval svou první výstavu v barcelonské Galerías Layetanas. Tuto výstavu velmi ocenili členové uměleckého kolektivu Dau al Set, kteří také pózovali pro některé z vystavených portrétů. Jeho práce byla zveřejněna na národní úrovni po jeho účasti v ročence španělské fotografie z roku 1958 vydané AFAL, spolu s dalšími avantgardními fotografy tehdejší doby. Potom se Pomés rozhodl pro audiovizuální produkci v reklamě.\n\nPřipojil se k PR agentuře Pentágono, která v té době byla jednou z nejvýznamnějších místních agentur pro kinematografii a reklamu. V roce 1961 založil v Karin Leiz Studio Pomés, se kterým se proslavil jako reklamní fotograf. Řídil také reklamní agenturu Tiempo. Je známý spojitostí s výrobou šumivého vína Freixenet. Byl reklamním ředitelem značky Freixenet Group a ředitelem mnoha reklamních spotů. Vyvinul také spoty pro celou řadu dalších značek. První ocenění za publicitu získal na benátském bienále a na filmovém festivalu v Cannes.\n\nVedle Víctora Sagiho režíroval zahajovací show mistrovství světa ve fotbale v roce 1982 v Barceloně. Byl vybrán k vytvoření obrazové kampaně pro kandidaturu na organizaci letních olympijských her 1992 v Barceloně.\n\nZaložil také restaurace \"Flash Flash\" a \"Il Giardinetto\", a to jak v Barceloně, první specializovanou na \"tortilly,\" tak druhou v italské gastronomii. \n\nV roce 2018 získal Národní cenu Španělska za fotografii. \n\n"}
{"id": "1520970", "url": "https://cs.wikipedia.org/wiki?curid=1520970", "title": "Hardwarová akcelerace", "text": "Hardwarová akcelerace\n\nHardwarová akcelerace je v oblasti výpočetní techniky označení pro postup, kdy specifické výpočtové části úlohy vykonává místo softwaru běžícího na univerzální centrální procesorové jednotce nějaký specializovaný hardware.\n\nTypickými příklady zástupců jsou matematické koprocesory, specializované grafické procesory (včetně jejich použití pro negrafické výpočty), digitální signálové procesory, programovatelná hradlová pole a kryptografické akcelerátory.\n\nV řadě úloh nabízí hardwarová implementace výrazně vyšší míru paralelismu a tím celkově vyšší propustnost. \n"}
{"id": "1520979", "url": "https://cs.wikipedia.org/wiki?curid=1520979", "title": "SBus", "text": "SBus\n\nSBus byla sběrnice používaná na pracovních stanicích s procesorem architektury SPARC vyráběných firmou Sun Microsystems od roku 1989, kdy nahradila v nových stanicích SPARCstation 1 sběrnici VMEbus, do roku 1997, kdy ji nahradila sběrnice PCI. Původně se jednalo o 32bitovou sběrnici, ale s příchodem 64bitových procesorů UltraSPARC byla sběrnice upravena na dvojnásobný takt, aby přenášela 64 bitů.\n"}
{"id": "1520981", "url": "https://cs.wikipedia.org/wiki?curid=1520981", "title": "Sbor dobrovolných hasičů Sedliště", "text": "Sbor dobrovolných hasičů Sedliště\n\nSbor dobrovolných hasičů Sedliště byl v době Rakousko-Uherska nejstarší vesnický hasičský sbor v Těšínském Slezsku a zároveň se jedná o nejstarší spolek působící v obci. Jeho zakladatelem byl v roce 1891 tehdejší starosta Občansko-rolnické besedy Jan Polach (1852 – 1928), který byl in memoriam jmenován čestným občanem Sedlišť. \n\nVe druhé polovině 19. století došlo k rozmachu průmyslu na Ostravsku, ovšem elektřina v té době nebyla zavedena a svítilo se otevřeným ohněm. Tovární budovy měly sice zděné zdi, ale střechy byly stavěny ze snadno zápalné krytiny, a totéž platilo pro obydlí na vesnicích. Požáry byly časté, přičemž protipožární ochrana byla špatná a hašení neorganizované. Proto byl Slezskou vládou v Opavě v 70. letech 19. století vydán zákon o požární policii, díky němuž začaly vznikat první dobrovolné hasičské sbory, které ovšem byly německé. \n\nNa oslavách 20. výročí vniku Rolnicko-občanské besedy v Sedlištích, které se konalo 27. srpna 1891, vyval český poslanec říšské rady pro Slezsko Václav Hrubý k vytvoření českého dobrovolného hasičského sboru v Sedlištích. Tohoto úkolu se zhostil Jan Polach a pod vedením Ondřeje Skokana začal výcvik zhruba 30 mužů. Pro výzbroj a výstroj spolek získal peníze z Rolnicko-občanské besedy a také půjčkami od majetnějších sedláků.\n\nZaložení spolku se tedy datuje ode dne 27. srpna 1891, ale stanovy spolku byly schváleny až 31. května 1892. Začátky sboru nebyly vůbec jednoduché. Získané peníze stačily pouze na vybavení spolku základním náčiním, jako jsou sekery, lopaty a háky. Oheň hasili putýnkami s vodou, což museli praktikovat hned roku 1892 při požáru usedlosti v obci. Syn majitele si opilý zapálil cigaretu na půdě a usnul, bohužel při požáru uhořel. Druhý požár se hasiči snažili uhasit ve vedlejší obci Bruzovice, ovšem vzhledem k velikosti požáru a absenci techniky se požár nepodařilo uhasit.\n\nTyto události vedly k vypsání sbírky, kdy se v Sedlištích, Bruzovicích i Frýdku vybralo dohromady 1 500 zlatých, za které se v roce 1893 koupila čtyřkolová hasičská stříkačka za 600 zlatých. Za zbytek peněz se pořídilo sukno, ze kterého Jan Mojžíšek, krejčí a člen sboru, ušil první uniformy. Ty byly šedé a sestávaly z blůzy a kalhot, na nohou se nosila bagančata.\n\nJiž s novou technikou zasahoval sedlišťský sbor u požáru usedlosti v Lískovci a továrny ve Frýdku, přičemž se hasičům podařilo zabránit rozšíření požáru na vedlejší textilku továrníka Neumana. Jako odměnu za dobře odvedenou práci získali hasiči od pojišťovny 100 zlatých a od továrníka Neumana 1 000 zlatých. Tyto peníze posloužily k dovybavení výzbroje a výstroje a k postavení hasičského skladiště (dřívější název pro hasičskou zbrojnici), které bylo dokončeno v roce 1906.\n\nOd té doby sbor vzkvétal a vyvíjel také kulturní činnost. Vlastnil poměrně velkou knihovnu a pořádal divadelní ochotnická představení. Činnost sboru však byla přerušena první světovou válkou, kdy mladí členové museli narukovat na vojnu.\n\nPo vzniku Československé republiky byla činnost spolku v roce 1920 oživena a v roce 1923 byl sbor rozšířen o samaritánský ženský odbor, který čítal 9 členek. O rok později se dobrovolní hasiči ze Sedlišť zasloužili jak organizačně, tak finančně o vznik sboru dobrovolných hasičů v Hrčavě, a zároveň byla zahájena výstavba věže hasičského skladiště na sušení hadic. Ta byla dokončena v roce 1925.\n\nV roce 1929 byla dodána motorová čtyřkolová stříkačka, na jejíž koupi se uspořádala veřejná sbírka, a zbytek peněz se vypůjčil u místního spořitelního spolku Kampelička. V roce 1931 byla do hasičského skladiště také zavedena elektřina.\n\nVe 30. letech 20. století byly kvůli rostoucímu ohrožení nacismem organizovány Civilní protiletecké ochrany (CPO), jejichž hlavní silou bylo hasičstvo. Cvičily se hasičské pohotovosti či noční zatemňování domů. Poprvé také začaly fungovat tzv. zvláštní hlídky, které kontrolovaly průběh oslav nebo tanečních zábav.\n\nPřed druhou světovou válkou se sbor rozrostl na 142 členů, z nichž se mnoho účastnilo mobilizace čs. branných sil v roce 1938. Ještě během Protektorátu se podařilo v roce 1940 přistavět spolkovou místnost ke zbrojnici, poté byl však sbor reorganizován a podřízen obecnímu úřadu, jehož vize se často rozcházely s vedením sboru. Temné období Protektorátu neumožnilo důstojné oslavy 50 let od založení sboru a činnost SDH upadala.\n\nPo osvobození Československa v roce 1945 nastala stejná situace, jak po první světové válce – nastala doba rozkvětu, sbor čítal 32 činných a 76 přispívajících členů. V roce 1947 byla hasičská zbrojnice vybavena poplachovou sirénou a po přejmenování sboru na Místní jednotku svazu Československého hasičstva v roce 1951 proběhly velkolepé oslavy 60 let trvání sboru. Sbor byl poté ještě dvakrát přejmenován – v roce 1951 byl název Hasičský sbor změněn na Protipožární sbor a v roce 1953 na Československý svaz požární ochrany. O rok později bylo vytvořeno dívčí dorostenecké družstvo čítající 11 členek a v roce 1957 byla započata 2. etapa přístavby hasičské zbrojnice. \n\nPo vstupu vojsk Varšavské smlouvy v roce 1968 nastal další vývoj sedlišťského hasičského spolku. Probíhaly každoroční protipožární prohlídky obytných domů i veřejných budov, konal se požárnický ples či okrskové požární cvičení v roce 1970. V té době měl sbor 149 členů (z toho 87 činných), a v roce 1983, v období velkého sucha, pomáhal sbor občanům rozvozem cisteren s vodou do odlehlých částí obce.\n\nV roce 1989 zapříčinily listopadové události v Praze změnu společenského systému, což se negativně odrazilo i na fungování SDH Sedliště. Poslední velká akce byla oprava zbrojnice v letech 1989 až 1991 a oslava stého výročí sboru. Kvůli nedostatku financí na zmodernizování či opravení techniky opadal zájem členů sboru, neboť se zastaralou technikou nemohli konkurovat „bohatším“ sborům a díky blízkosti profesionální výjezdové jednotky ve Frýdku-Místku se diskutovalo o zbytečnosti fungování sedlišťského sboru.\n\nObrat nastal po roce 2002, kdy zastupitelstvo obce uvolnilo dostatečné finance pro vybavení výjezdové jednotky a na opravu střechy a fasády hasičské zbrojnice.\n"}
{"id": "1520985", "url": "https://cs.wikipedia.org/wiki?curid=1520985", "title": "Ultrafialoví", "text": "Ultrafialoví\n\nUltrafialoví (v polském originále Ultraviolet) je polský kriminální televizní seriál produkovaný AXN. Je vysílán od 25. října 2017 na AXN.\n\nDěj seriálu se odehrává v Łodzi a tam se i natáčel. Vysílání první série trvalo mezi červnem 2017 a zářím 2017. V dubnu 2019 byla potvrzena druhá, 12dílná série.\n\nInspirací k filmu byla kniha Deborah Halber vydané 1. července 2014 v New Yorku. V knize se řeší sklady plané krabic s kosterními ostatky jako hlavních důkazů nevyřešených vražd. A do těchto se pouští tzv. \"detektivové od stolu\", i formou inline komunitní spolupráce.\n\n30letá Aleksandra Serafin se z osobních důvodů vrací po několika letech z Londýna do rodné Łodže, kde se stává svědkem smrti dívky. Policie usoudí, šlo o sebevraždu. Ola se nechce smířit s uzavřením vyšetřování, tak připojuje k internetové skupině detektivů-amatérů s názvem „Ultrafialoví”, kteří na vlastní pěst za pomoci novodobých technologií řeší kriminální záhady.\n\n\n"}
{"id": "1520989", "url": "https://cs.wikipedia.org/wiki?curid=1520989", "title": "Velká Čína", "text": "Velká Čína\n\nVelká Čína () je neformální termín používaný k označení geografické oblasti, ve které dominují Chanové (etniční Číňané) sdílející obchodní a kulturní vazby, například čínskojazyčnou televizi, film a hudbu. Jasné vymezení oblastni není jednoznačné, Termín navrhl americký geograf George Cressey v roce 1930.\n\nTermín může mít různé významy:\n\nTermín používá mnoho nadnárodních společností k označení oddělení nebo pobočky, například divizí Apple Apple se sídlem v Šanghaji.\n"}
{"id": "1520999", "url": "https://cs.wikipedia.org/wiki?curid=1520999", "title": "Bohumil Rychtr", "text": "Bohumil Rychtr\n\nBohumil Rychtr (19. dubna 1893 Benecko – 6. ledna 1982 Benecko) byl český politický vězeň komunistického režimu, písmák, hudebník a jeden z prvních beneckých hoteliérů, zakladatel České strany národně socialistické na Benecku.\n\nBohumil Rychtr, syn krkonošského ručního tkalce Františka Rychtra se narodil jako nejmladší syn z celkem čtyř sourozenců. Absolvoval osm tříd základní školní docházky s výborným prospěchem, dalšímu studiu ale bránila špatná finanční situace rodiny. Ze stejného důvodu nemohl uplatnit ani své nadání hudebníka, přestože mu jeho učitelé velmi doporučovali studium na konzervatoři. Byl výborným houslistou a pro hudební těleso Bedřicha Škody upravoval i partitury . V roce 1914 byl mobilizován a nastoupil k 74. pěšímu pluku do Jičína. Spolu s ním absolvoval srbské tažení, v roce 1916 byl následně stažen do zálohy se srdeční vadou, čímž měl nevyhovující zdravotní stav. Do civilu byl propuštěn v roce 1920 a pod vlivem dojmů z válečného tažení (jeho bratr František padl na následky střelného zranění obličeje) bezprostředně na to vystoupil z církve a stal se bezvěrcem. \n\nHned po demobilizaci se oženil s Anežkou Braunovou, v roce 1924 se jim narodila dcera Libuše, v roce 1926 pak syn Arno. Narození syna posloužilo prvním impulsem k přístavbě a rozšíření původní chalupy.\n\nPo válce pokračoval v práci ručního tkalce a vypracoval se až na faktora. Hospodářská krize 20. let jej přiměla ke změně předmětu činnosti. Nejprve přistavěl a následně přebudoval tkalcovskou chalupu na ubytovací zařízení (jedno z prvních na Benecku), které dnes nese název Rychtrova bouda. Na jeho průběžném zvelebování pokračoval až do roku 1939, kdy práce přerušil zábor československého pohraničí a následně druhá světová válka. Se svým synem Arno Rychtrem a zeťem Zdeňkem Kovářem poskytovali během války materiální zázemí partyzánským skupinám, působícím na Trutnovsku. Po osvobození a návratu do pohraničí se aktivně zapojil do politického dění v obci, stal se zakladatelem místní organizace Československé strany národně socialistické a působil i jako benecký starosta.\n\nJako úspěšný podnikatel a přesvědčený demokrat se nesmířil s únorovým pučem KSČ a ještě v roce 1948 navázal spojení s představiteli československého protikomunistického odboje. Aktivně se stýkal se členy ilegální skupiny, označované jako \"Lampa Václav a spol.\" Josefem Plecháčem, majitelem tkalcovny v Horkách u Staré Paky, Oldřichem Vodseďálkem a Bohuslavem Šírem a dalšími členy odbojových skupin, napojených na agenta-chodce Josefa Zemana. Jako hoteliér a majitel osobního automobilu pomáhal při organizování schůzek odpůrců režimu. \n\nDne 4. března 1952 byl v šest hodin ráno zatčen a převezen do vazební věznice StB v Liberci. Zde byl pod několikaměsíčním fyzickým nátlakem donucen k přiznání. K veřejnému jednání Státního soudu, které s cílem rozšíření publicity proběhlo jako výjezdní ve velkém sále jilemnického podniku Technolen se musel, stejně jako deset dalších obžalovaných naučit svou výpověď slovo od slova. Procesu, který byl v tisku označován jako Proces s velezrádci a špiony z Jilemnicka byla věnována rozsáhlá publicita v tisku, včetně zvláštního vydání týdeníku ONV Jilemnice Nová horská ves. Prokuraturou byl proces označován jako řízení proti ilegální skupině Pavla Kašťáka. Bohumilu Rychtrovi bylo obžalobou (vedenou JUDr. Pavlem Barbašem) kladeno za vinu, že:\n\nRozsudkem Státního soudu 3 Ts I 70/52 ze dne 16. října 1952 byl shledán vinným spácháním trestného činu velezrady podle §u 78 odst. 2 písm a/ odst. 1 písm. c, tr.z. a odsouzen (dle stejného paragrafu) k trestu odnětí svobody na 14 let, podle § 86 odst. 4 a přihlížením k § 47 tr.z. k propadnutí celého jeho jmění, podle § 42 tr.z. k desetileté ztrátě čestných práv občanských a podle § 59 odst. 1 tr.z. k propadnutí věcí, které byly u něj nalezeny a zabaveny. Téhož dne nastoupil do věznice Valdice k výkonu trestu. Výkon trestu vykonával i ve věznicích Leopoldov (od 4.4.1958 do 19.10.1959) a Ilava (mezi 6.3.1958 a 4.4.1958). Během svého vězení v Leopoldově byl spolu s Miroslavem Káchou spoluvězněm Gustáva Husáka.\n\nV prosinci roku 1953 podal Krajskému soudu Praha žádost o omilostnění (jednací číslo 28 Nt 844/53), která byla obratem zamítnuta. Podmíněně byl kvůli zdravotnímu stavu propuštěn 30. října 1959 v 15:30. Plně rehabilitován byl až rozsudkem Krajského soudu v Hradci Králové Rt 286/90 ze dne 4. ledna 1991.\n\nPo návratu z vězení prožil zbytek života na Benecku v Rychtrově boudě, kterou vybudoval a která byla znárodněna a pod správou lidového spotřebního družstva Jednota postupně chátrala, nehledě na snahy jeho dcery Libuše a zetě Zdeňka Kováře, působících zde jako správci (Zdeněk Kovář neoficiálně). Syn Arno Rychtr v padesátých letech zatčení unikl a podařilo se mu i s manželkou Hanou přejít hranici a usídlit se v Německu, kde postupem času vybudovali prosperující hotel Zum Römer v Sársku. Jako penzista trávil čas četbou a zahrádkařením. Vinou prstů levé ruky, zchromlých při výslechu u StB nemohl dále hrát na housle. Až do vysokého věku si zachoval duševní čilost a aktivní zájem o okolí a byl vzorem pro své vnuky. Zemřel ve spánku v zimě 1982 na následky chronické ledvinové nedostatečnosti.\n\nRodokmen Bohumila Rychtra\n"}
{"id": "1521000", "url": "https://cs.wikipedia.org/wiki?curid=1521000", "title": "Kříž u Ostružna", "text": "Kříž u Ostružna\n\nPískovcový kříž se nalézá na jihovýchodním okraji obce Ostružno v okrese Jičín u silnice vedoucí do vesnice Hlásná Lhota.\n\nPískovcový kříž pochází z roku 1874. Stojí na křižovatce s polní cestou u silnice spojující Ostružno s Hlásnou Lhotou. Na nízkém hranolovém soklu stojícím ve čtvercové balustrádové pískovcové ohrádce je pilíř ozdobený na přední straně poškozeným reliéfem Panny Marie ve vyhloubené nice, zakončený římsou s cimbuřím, na které je umístěn krucifix s poškozeným korpusem Ježíše Krista. \n\nKříž tvoří krajinnou dominantu.\n"}
{"id": "1521001", "url": "https://cs.wikipedia.org/wiki?curid=1521001", "title": "David Akiba", "text": "David Akiba\n\nDavid Akiba (7. října 1940 – 24. srpna 2019) byl americký fotograf a lektor, který žil a pracoval v Bostonu, nejznámější díky své krajinářské fotografii. \n\nPři narození se jmenoval David Cohen, ale když byl mladý, změnil své jméno, protože v místě už existoval jiný fotograf s tímto jménem. Narodil se v Bostonu, ale vyrostl ve Winthropu v Massachusetts. \n\nV roce 1961 získal vysokoškolské vzdělání na University of Massachusetts Amherst. Fotografování se začal aktivně věnovat v roce 1969. Studoval s Harrym Callahanem a Aaronem Siskindem na na Rhode Island School of Design, kde v roce 1973 získal magisterský titul v oboru výtvarných umění.\n\nVěnoval se více fotografickým stylům, jak dokumentární fotografii, tak i manipulovaným obrazům, když znovu fotografoval své vlastní vyvolané fotografie a poté pomocí kopírovacích strojů vytvářel zkreslení, které zvýšilo emoční obsah díla. \n\nV roce 1985 získal Akiba grant MassProductions na fotografování parkového systému Emerald Necklace Frederick Law Olmsted po dva roky a jakmile byla práce dokončena, uspořádal řadu tématických výstav.\n\nV roce 2005 dokončil Akiba dílo \"Through the Lens: A Separate Journey\", které je fotografickým deníkem jeho syna Jonaha, který se stal chasidským Židem poté, co byl vychován v ateistické domácnosti, a ukazuje dopad této transformace na Davida a jeho syna Daniela. Před několika lety vytvořil Daniel kriticky uznávaný krátký dokument s názvem \"My Brother's Wedding\", ve kterém se objevilo několik z fotografií jeho otce Davida Akiba. Po promítání videa uspořádali několik společných výstav Davidových rodinných fotografií.\n\nJeho práce byla vystavena v galeriích v Bostonu a po celém světě a v současné době je součástí několika stálých sbírek, včetně sbírek Bostonského muzea výtvarného umění, Fogg Art Museum, Centrum pro kreativní fotografii, Muzeum DeCordova, Brooklynské muzeum a další. \n\nSnímky Akiba ze společnosti Massachusetts Bay Transportation Authority byly zařazeny do fotografické knížky \"Images of Rail: Boston's Orange Line.\" Tyto fotografie pocházely z roku 1985, kdy byl vybrán jako jeden z pěti fotografů, kteří před plánovanou demolicí z roku 1988 fotografovali Elevated Orange Line mezi Forest Hills a centrem Bostonu.\n\nAkibova práce je součástí projektu Sinclaira Hitchingse \"Art in Boston,\" který je sbírkou uměleckých děl a referenční knihovnou pro umění spojené s Bostonem.\n\nVyučoval na částečný úvazek na Babson College, Emerson College a New England School of Photography.\n\nDavid měl šest dětí ze dvou manželství. Žil poblíž Jamajky Plain v Bostonu se svou ženou Jane (rozené Levin). Jane je portrétní fotografka a také vyučuje na Emerson College. \n\nDavidův syn Isaac Akiba je v současné době členem bostonského baletu a stal se prvním v bostonském veřejném školním tanečním programu, kdo se dostal do elitní baletní skupiny. David vytvořil sérii fotografií inspirovanou tanečníky.\n\n"}
{"id": "1521002", "url": "https://cs.wikipedia.org/wiki?curid=1521002", "title": "Lhotský rybník (Ostružno)", "text": "Lhotský rybník (Ostružno)\n\nLhotský rybník je rybník o rozloze vodní plochy asi 7,5 ha zhruba obdélníkovitého tvaru o rozměrech asi 400 × 200 m, leží na potoce Velký Porák asi 500 m jižně od vesnice Ostružno v okrese Jičín. Lhotský rybník je součástí rybniční soustavy Ostruženských rybníků. Lhotský rybník je zakreslen na mapovém listě č. 60 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521004", "url": "https://cs.wikipedia.org/wiki?curid=1521004", "title": "Aristotelie", "text": "Aristotelie\n\nAristotelie (\"Aristotelia\") je rod rostlin z čeledi mastnoplodovité. Jsou to dřeviny s jednoduchými, většinou vstřícnými listy a čtyřčetnými nebo pětičetnými květy s trojlaločnými korunními lístky. Plodem je bobule. Rod zahrnuje 5 druhů a je rozšířen výhradně na jižní polokouli v australské oblasti a v Jižní Americe.\nDrobné plody aristotelie čilské jsou jedlé a rostlina je využívána v medicíně. Jedlé plody má i novozélandská \"Aristotelia serrata\".\n\nAristotelie jsou jednodomé nebo dvoudomé, opadavé nebo stálezelené keře až středně velké stromy, dorůstající výšky až 15 metrů. Listy jsou jednoduché, celokrajné nebo na okraji pilovité, většinou vstřícné, řidčeji v přeslenech po třech nebo střídavé. Žilnatina je zpeřená nebo od báze trojžilná. Juvenilní rostliny mohou mít zpeřeně členěné listy. Palisty jsou redukované. Květy jsou čtyř nebo pětičetné, jednopohlavné nebo oboupohlavné, uspořádané v úžlabních latách, thyrsech, výjimečně v trojkvětých vrcholících nebo jednotlivé. Kališní lístky jsou volné, korunní lístky na vrcholu trojlaločné. V květech je polštářovitý nebo kruhovitý disk. Tyčinek je 4 až 15. Semeník obsahuje 2 až 4 komůrky. Čnělka je jednoduchá nebo větvená (někdy až k bázi), počet větví odpovídá počtu plodolistů. Plodem je bobule. Některé druhy mají semena obalená tenkou sarkotestou.\n\nRod aristotelie zahrnuje 5 druhů. Má silně disjunktní areál a je rozšířen výhradně na jižní polokouli v australské oblasti a jihu Jižní Ameriky. Druhy \"Aristotelia serrata\" a \"A. fruticosa\" jsou endemity Nového Zélandu, \"A. peduncularis\" se vyskytuje na Tasmánii, \"A. australasica\" v Austrálii (severovýchodní Nový Jižní Wales). Jediným americkým druhem je aristotelie čilská, rozšířená ve středním a jižním Chile a přilehlé oblasti Argentiny.\n\n\nAristotelie čilská je v Chile známa jako \"maqui\". Bobule jsou jedlé, mají příjemnou chuť a patří v Chile mezi oblíbené drobné ovoce. Konzumují se čerstvé nebo se suší či zpracovávají na nápoje, marmelády ap. Slouží také k výrobě vína, známého jako \"tecu\". Mají vysoký obsah fenolických látek a silné antioxidační účinky, podložené zejména obsahem antokyanů. Plody slouží jako zdroj plně přírodního potravinářského barviva a k barvení vína.\nDomorodci na Novém Zélandu jedí také plody \"Aristotelia racemosa\".\nŠťáva z plodů aristotelie čilské se používá k barvení vlny do vínově fialových odstínů. Dřevo je v Chile populární na různé řemeslné výrobky, z kůry se zhotovují provazy.\nAristotelie čilská slouží v lidové medicíně proti horečce, jako sedativum a k léčení zranění. Chilané používají drcené listy na nádory, čaj ze sušených plodů při průjmech a úplavici a k vymývání ran. Kořeny se žvýkají pro léčení puchýřů v ústech.\nListy \"Aristotelia serrata\" se používají k léčbě spálenin a revmatismu, studený výluh z kůry při očních potížích.\nDruhy \"Aristotelia fruticosa\" a \"A. serrata\" jsou uváděny ze sbírek Pražské botanické zahrady v Tróji.\n\n"}
{"id": "1521006", "url": "https://cs.wikipedia.org/wiki?curid=1521006", "title": "Lonnie Holley", "text": "Lonnie Holley\n\nLonnie Holley (* 10. února 1950) je americký hudebník a sochař.\n\nNarodil se v Birminghamu ve státě Alabama. Tvrdí o sobě, že se narodil jako sedmý ze sedmadvaceti dětí v dobách Jima Crowa a ve čtyřech letech byl vyměněn za láhev whisky. Před zahájením umělecké kariéry kopal hroby, sbíral bavlnu a byl také kuchařem. Ve věku patnácti let se poprvé stal otcem. Rovněž tvrdí, že byl po srážce s automobilem prohlášen za mrtvého.\n\nV roce 1979 vyrobil náhrobky svým dvěma dětem, které zahynuly při požáru domu. Později vytvořil několik podobných útvarů, které roku 1981 přinesl do Birminghamského muzea umění, kde byly okamžitě vystaveny. Jeho dílo bylo zanedlouho vystavováno i v newyorském Muzeu amerického lidového umění, stejně jako v atlantském Uměleckém muzeu Highových.\n\nV roce 1996 byl informován, že jeho pozemek na kopci nedaleko letiště bude muset odprodat. Správa letiště mu nabídla 14 tisíc dolarů, ale jelikož věděl, že jeho instalace na vrcholu má osobní a uměleckou hodnotu, požádal o 250 tisíc dolarů. Případ se později dostal k soudu, kde Holley od letiště získal 165 700 dolarů. Instalace byla následně přesunuta na větší pozemek nedaleko města Harpersville.\n\nV roce 2012 vydal své první hudební album \"Just Before Music\". Následovala alba \"Keeping a Record of It\" (2013) a \"Mith\" (2018).\n"}
{"id": "1521009", "url": "https://cs.wikipedia.org/wiki?curid=1521009", "title": "Socha svatého Františka u Březiny", "text": "Socha svatého Františka u Březiny\n\nPískovcová socha svatého Františka se nalézá u polní cesty vedoucí z obce Ostružno v okrese Jičín do vesnice Březina asi 500 m od západního okraje obce Březiny.\n\nPískovcová socha svatého Františka pochází z roku 1830. Socha stojí pod javorem na křižovatce polních cest spojujících Ostružno s Březinou. Na dvou pískovcových stupních je postaven nízký hranolový sokl, na němž stojí uzší pilíř ozdobený na přední straně medailonem s reliéfem Panny Marie a zakončený zvlněnou římsou. Na ní je umístěn menší soklík, na kterém stojí socha svatého Františka. Socha světce má v roce 2019 uraženou hlavu. \n\nSocha tvoří krajinnou dominantu.\n"}
{"id": "1521016", "url": "https://cs.wikipedia.org/wiki?curid=1521016", "title": "František Nachtigal", "text": "František Nachtigal\n\nFrantišek Nachtigal (4. října 1894 Lubná – 24. srpna 1956 Praha) byl český malíř a grafik.\n\nVystudoval rakovnickou reálku, poté v Praze na české technice architekturu a umělecko-průmyslovou školu, kde absolvoval roku 1920. Soukromě se také učil u Maxe Švabinského. Následně se stal profesorem kreslení a grafických technik na pražské Státní grafické škole a později na učitelském ústavu v Kutné Hoře, aby se roku 1947 opět vrátil do Prahy. Maloval portréty, krajiny i figurální kompozice, navrhoval také knižní obálky a plakáty. Pro Kutnohorské loutkové divadlo vytvořil oponu a dekorace. Z technik využíval litografii, lepty nebo dřevoryty.\n\n"}
{"id": "1521017", "url": "https://cs.wikipedia.org/wiki?curid=1521017", "title": "Vyléčení", "text": "Vyléčení\n\nVyléčení (v anglickém originále Cured) je první díl dvanácté řady (a celkově šedesátý osmý) britského sci-fi sitcomu \"Červený trpaslík\". Poprvé byla epizoda odvysílána 12. října 2017 na britském televizním kanálu Dave.\n\nPosádka Červeného trpaslíka se dostane na vesmírnou stanici, kde se léčí psychicky narušené osoby. Všichni zdejší pacienti by měli být vyléčení, ale jeden z nich není a trpaslíkovci se ocitají ve smrtelném nebezpečí.\n\nNa Červeném trpaslíkovi se posádka snaží zabavit mnoha způsoby, tento večer padne volba na partii pokeru. Kocour ovšem nepochopí princip blufování a tak jsou jeho úmysly snadno odhalitelné. Mezitím se na radarech objeví neznámá vesmírná stanice a posádka se ji rozhodne prozkoumat. Problém nastane při startu Kosmika, kterého je třeba do provozu uvést několika kopanci, ranami pěstí do počítače a stisknutím speciální sekvence tlačítek. Navíc nefunguje jedna z pomocných trysek, a tak Kosmik zatáčí pouze doleva. Mezitím Kryton zjistí, že jde o výzkumnou stanici \"Spojené Ameriky\": toto uskupení vzniklo na konci 23. století, když se USA pokusili přinést světu mír tím, že požádali všechny státy na Zemi, aby podepsali mírovou smlouvu. Každý stát, který to odmítl, napadli. Na této stanici pak testovali lék na zlo. \n\nKrátce po příletu objeví Dave Lister pět kryogenicky zmražených osob: Hitler, Messalina, Stalin a Vlad III. Dracula jsou označení jako \"vyléčení\", pouze Rupert Murdoch nereaguje na léčbu. Pak se objeví profesor Telford, který stanici vede a oznámí jim, že přílet Kosmiku ho automaticky rozmrazil a totéž se teď děje i s vyléčenou čtveřicí. Následuje večeře, při které jsou trpaslíkovcům představeni všichni vyléčení pacienti a Telford jim rovněž oznámí, že na stanici byl před lety veden neúspěšný útok speciálních jednotek. Lék na zlo by znamenal konec válek a vykořisťování, ale členové stanice se ubránili. Kvůli písečné bouři není možný odlet a tak se posádka Trpaslíka věnuje opravám Kosmiku, a při tom se sbližuje s ostatními. Nejdál to \"dotáhne\" Lister, který zjistí, že má mnoho společného s Hitlerem, a dokonce si spolu zajamují na kytaru. Bohužel zbytek posádky vyléčeným pacientům nevěří, zejména Arnold Rimmer, a protože se blíží planetka, která stanici zničí, hologram navrhuje po skončení bouře utéct a nechat je svému osudu. Během této konverzace si ovšem Lister a Kocour uvědomí, že jsou nejspíš zdrogovaní a omdlí, a Kryton a Rimmer jsou vypnuti. Když přijdou opět k sobě, zjistí, že se je někdo snaží zabít utopením (Kocour), pohřbením zaživa (Rimmer), vykastrováním (Lister), nebo mu utrhli hlavu (Kryton). Lister se osvobodí a následně pomůže i svým kamarádům. Pak najdou Telforda, kterého někdo omráčil a následuje konfrontace s pacienty: trpaslíkovci věří, že to všechno spáchal někdo z nich, ti naopak vinu odmítají. Kryton navrhne provést u všech test na psychopata, a toho pak definitivně vyléčit.\n\nSken opravdu odhalí psychopata, ale je jím překvapivě Kocour. Snížená empatie, nepřítomnost výčitek, samolibost, arogance, to všechno na něj sedí. Jenže Kocour ty zločiny spáchat nemohl; a pak test odhalí ještě druhého psychopata: je jím profesor Telford. Ten se vzápětí objeví s nabitou zbraní a čtveřici pacientů dálkovým ovládáním vypne. Telford byl jediným skutečným pacientem na stanici, všichni ostatní byli droidi, vytvoření podle neurovědců. Telford je ovládl a přeprogramoval, aby odpovídali historce, kterou si vymyslel. Bohužel profesorův plán má jednu chybu, nedokáže odletět, protože neumí nastartovat Kosmika. Pokusí se tedy přetáhnout Kocoura na svou stranu a ten, protože je psychopat a záleží mu pouze na sobě, nakonec souhlasí. A dokonce se sám nabídne, že Listera, Krytona a Rimmera osobně zabije. Kocour ale nasadí pokerový obličej a v nestřeženém okamžiku Telforda bez mrknutí oka zastřelí. \n"}
{"id": "1521018", "url": "https://cs.wikipedia.org/wiki?curid=1521018", "title": "Reliéfy u Březiny", "text": "Reliéfy u Březiny\n\nPískovcové reliéfy se nalézají na pískovcových pilířích u mostku přes potok Velký Porák na silnici vedoucí z obce Hlásná Lhota v okrese Jičín do vesnice Březina na jižním okraji obce Březiny.\n\nPískovcové pilíře s reliéfy pocházejí z roku 1766. Jeden reliéf představuje sv. Antonína Paduánského s Jezulátkem, druhý mučednickou smrt sv. Jana Nepomuckého. Pilíře jsou pozůstatkem soch původně umístěných v kartuziánském klášteře ve Valdicích.\n"}
{"id": "1521022", "url": "https://cs.wikipedia.org/wiki?curid=1521022", "title": "Renault Alpine GTA", "text": "Renault Alpine GTA\n\nRenault Alpine GTA byl sportovní automobil, který v letech 1986 až 1991 vyráběla francouzská automobilka Alpine vlastněná koncernem Renault. Jeho předchůdcem byl Alpine A310 a nástupcem Alpine A610.\n\nVýroba probíhala v Dieppe. Alpine GTA byl prvním automobilem po převzetí firmy Alpine automobilkou Renault. Design vycházel z typu A310 ale byl zmodernizován. Nárazníky byly integrovány do karoserie. Motor byl umístěn vzadu. Kvůli snížení hmotnosti byl v karoserii použit polyester. Odpor vzduchu měl součinitel pouze 0.28 bodu.\n\n"}
{"id": "1521025", "url": "https://cs.wikipedia.org/wiki?curid=1521025", "title": "František Nonfried", "text": "František Nonfried\n\nFrantišek Nonfried (8. října 1910 Rakovník – 9. února 1975 Karlovy Vary) byl český sochař a keramik.\n\nNarodil se v rodině majitele realit v Rakovníku Františka Nonfrieda a jeho manželky Josefiny, rozené Herzogové. Studoval na rakovnické reálce a teplické keramické škole, poté na Umělecko-průmyslové škole v Praze u profesora Drahoňovského. V roce 1933, kdy byl vojínem pomocné roty \"Vojenského zeměpisného ústavu\", vytvořil pro tento ústav sádrové sousoší, znázorňující vojáky, připravené bránit republiku. V roce 1934 vytvořil portrét boxera Františka Nekolného. Poté ještě do roku 1935 studoval na pařížské Akademii des beaux-arts v ateliéru Charlese Despiaua.\n\nTvořil především sochy a plastiky, některé ve veřejném prostoru. Kromě Karlovarska, kde po válce žil, vystavoval také na salónech ve svém rodném městě, v Jízdárně Pražského hradu nebo i v Římě. Kromě vlastní tvorby působil dlouhá léta jako učitel na lidové škole umění ve Staré Roli.\n\n"}
{"id": "1521028", "url": "https://cs.wikipedia.org/wiki?curid=1521028", "title": "Americká kuchyně", "text": "Americká kuchyně\n\nAmerická kuchyně (anglickyː \"American cuisine\") je tradiční kuchyní v USA. V Americké kuchyni se spojují vlivy z mnoho různých kuchyní světa, především z kuchyně francouzské, africké a mexické. Díky americkým fastfoodovým řetězcům jako je KFC nebo McDonald's jsou mnohá americká jídla známa po celém světě.\n\nHamburger je národním a nejznámějším americkým pokrmem. Jedná se o plátek, nejčastěji hovězího mletého masa, v hamburgrové housce, často s dalšími ingrediencemi (omáčky, salát, rajčata). Nejčastěji je podáván s hranolky. Často je podáván ve fastfood restauracích (McDonald's). Variantě hamburgeru se sýrem se říká cheeseburger.\n\nHot dog (česká variantou je párek v rohlíku) je párek uvnitř podélně nařízlého rohlíku, dochucen omáčkou, někdy i dalšími ingrediencemi. Podobný je také corn dog, což je párek usmažený v těstě z kukuřičné mouky.\n\nDonut (americká kobliha) je sladký zákusek ze smaženého těsta, podobný evropské koblize, ale na rozdíl od ní má uprostřed díru a náplň se nedává dovnitř, ale na jeho povrch. Náplně mohou být různorodé, donut může být jen posypán skořicí, nebo polit čokoládou. Na jeho povrchu potom mohou být například ořechy.\nApple pie (česky jablečný koláč) je, jak už název napovídá, koláč s jablky. Nejčastěji bývají jablka v těstě, která je ve tvaru misky, na povrchu je poté ještě z těsta vytvořena mřížka.\nSmažené kuřecí kousky (anglickyː \"fried chicken\") jsou populární v celém USA, původně ale tento pokrm pochází z Amerického jihu, kde vznikl smísením skotského a afrického vlivu. Smažené kuře je také často podáváno ve fastfoodech (nejznámějším je KFC), často také ve formě kuřecích nugetů. Populární je varianta kuřecí křidélka Buffalo.\n\nBurákové máslo (arašídové máslo, anglicky \"peanut butter\") je pomazánka z arašídů. Dá se použít mnoha způsoby, nejčastěji se však maže na toastový chléb. Prodává se ve dvou variantáchː v jemné (anglicky \"smooth\") a „s křupavými kousky“ (anglickyː \"crunchies\").\n\nCibulové kroužky (anglickyː \"onion rings\"), plátky cibule ve tvaru kruhů, obalené v těstíčku a smažené. Často podávané ve fast foodech.\nMacaroni and cheese je pokrm z makarónů se sýrovou omáčkou, nejčastěji z čedaru.\n\nPopcorn jsou vypukaná solená zrnka kukuřice. První jej vyráběli američtí indiáni. Často se podává v kinech. Existuje mnoho příchutí, například šunka-sýr nebo čokoláda.\n\nPizza pochází původně z Itálie, ale v USA je velmi populární. Je to placka z těsta potřená sugem z rajčat, na které je vrstva sýra a mohou se na ní přidat další ingredience (žampiony, šunka, klobása). \"New York-style pizza\" (pizza po newyorsku) je varianta pizzy populární převážně v New Yorku a okolí. Vyznačuje se křupavým okrajem a často na ní bývá jen sugo a mozzarela.\n\nVedle již zmiňovaných donutů jsou velmi populární také sušenky s kousky čokolády zvané \"cookies\", čokoládový zákusek \"brownie\" a tvarohový dort \"cheesecake.\"\nVelmi populární snídaně v USA jsou lívance a vafle. Ty se často polévají javorovým sirupem. Lívance se někdy doplňují i slaninou. Dalším populárním snídaňovým pokrmem v USA jsou vejce, nejčastěji ve formě volského oka se slaninou nebo cornflakes, kukuřičné lupínky, podávané nejčastěji s mlékem. Někdy se také k snídani podává vepřová kotleta nebo biftek.\n\nNa Americkém jihu se často k snídani podávají krupicové nebo obilné kaše. \n\nBarbecue (nebo též BBQ) je způsob přípravy jídla, který je v USA velmi populární. Maso se při něm marinuje a poté griluje na kouři ze dřeva. Pořádání barbecue je v USA často také společenskou událostí. Nejčastěji se griluje vepřové, hovězí nebo kuřecí maso, populární jsou žebírka (anglicky \"ribs\"). Důležitá je také barbecue omáčka, která má mnoho variant a která se používá jak do marinád, tak i jako příloha k jídlu. Nejčastěji jsou základem ocet a rajčata.\n\nPodle etymologů přejala angličtina slovo \"barbecue\" ze španělského \"barbacoa.\" Španělština toto slovo převzala z jazyka indiánských kmenů Aravaků a Timukuů, kteří žijí v oblasti Karibských ostrovů a Floridy.\n\nNejznámějším americkým nápojem je limonáda Coca-Cola, která se později rozšířila do celého světa. Konkurentem Coca-coly je cola od firmy Pepsi. Dalšími populárními limonádami jsou citrónové limonády Sprite a 7 Up a pomerančové limonády Mirinda a Fanta.\n\nZ alkoholických nápojů je populární pivo, spolu s irskými přistěhovalci se do USA dostala také whisky. V mnoho místech v USA, převážně pak v Kalifornii se vyrábí víno, převážně pak červené.\n\nUSA je velmi rozsáhlý stát, z jednoho konce na druhý měří přes 4000 kilometrů, a tak dává smysl, že v každém regionu se jí něco jiného.\n\nV jižních státech USA (od Texasu po Floridu) je kuchyně velmi rozmanitá. V oblasti státu Lousiana, který původně patřil k Francii žije hodně Kreolů (kreolská kuchyně), používají se tu hojně plody moře (raci, krabi, ústřice, krevety a mořské ryby). Používá se také čajot. Nejznámějším kreolským pokrmem je jambalaya, směs zeleniny, masa a rýže, podobná španělské paelle. V Texasu je kuchyně úplně jiná, je velmi podobná mexické kuchyni (označením pro spojení mexické a texaské kuchyně je \"Tex-Mex\"), populární jsou v Texasu například fajitas nebo chilli con carne, pikantní jídla s masem a fazolemi. Za zmínku stojí i tzv. soul food, jídla připravovaná černošskými otroky v období otroctví, nejznámější je již zmiňované smažené kuře.\n\nByla ovlivněna mnoha vlivy a je také velmi rozmanitá. Na severozápadě (státy Washington a Oregon), který je hodně lesnatý se často loví lososi a sbírají se houby a ostružiny. Více na východ se nachází množství rančů, které produkují především hovězí maso. Na jihu, u hranice s Mexikem je kuchyně velmi podobná té mexické. Specialitou Skalnatých hor jsou ústřice.Typické jídlo Kalifornie je nízkotučné, s velkým obsahem ovoce a zeleniny, doplněné lehkým masem a mořskými plody.\n\nKuchyně Nové Anglie je velmi podobná kuchyni prvních osadníků USA. Snoubí se zde vlivy britské a francouzské kuchyně s vlivy původních amerických Indiánů. Používá se například losí a jelení maso, používají se lesní plody jako brusinky nebo borůvky. Specialitou státu Maine je humr. Krabí koláčky, placičky z krabího masa jsou specialitou států Maryland, Delaware a New Jersey. Za zmínku stojí také speciality města New York, jako je již zmiňovaná New York–style pizza nebo newyorský cheesecake, který se typicky podává s jahodami. Specialitou města Filadelfie jsou cheesesteak (plátky bifteku podávané v housce se sýrovou omáčkou).\n\nVe střední části USA (Středozápad) se pěstuje hodně obilovin. Vyrábí se tu například grahamový chléb a mnoho druhů kukuřičných chlebů. Známých je mnoho druhů dortů a sušenek. Středozápad produkuje velké množství hovězího, ale i vepřového masa (Iowa je centrem produkce vepřového masa). Mnoho obyvatel Středozápadu je německého původu, někdy se tu proto podávají i německá jídla (např. bramborový salát, bramborové knedlíky).\n\nHavajská kuchyně je složená z mnoha kuchyní místních obyvatel, tedy domorodých Havajců, přistěhovalců z východní Asie (Čína, Japonsko, Korea, Filipíny) nebo Evropy (Portugalsko) a Ameriky, využívající místních plodin a živočišných zdrojů.\n\nMnoho místních restaurací podává plate lunch – talíř složený z různých druhů jídel. Používá se rýže (asijský vliv) Podává se například ameriýckého těstovinový salát a mnoha jiných jídel, například tradiční vepřové kalua připraveného v zemní peci (\"imu\"), různé mořské plody, asijská jídla a ostatních havajská tradiční jídla, jako je například haupia (dezert z kokosového pudinku), lomi losos (salát z lososa) nebo laulau (maso v listech tara).\n"}
{"id": "1521029", "url": "https://cs.wikipedia.org/wiki?curid=1521029", "title": "Výklenková kaple (Bukvice)", "text": "Výklenková kaple (Bukvice)\n\nVýklenková kaple se soškou Piety se nalézá na okraji lesa asi 400 m západně od okraje obce Bukvice v okrese Jičín.\n\nVýklenková kaple v Bukvici je drobná stavba obdélníkovitého půdorysu zastřešená stanovou plechovou střechou zakončenou zlaceným křížkem. Ve výklenku je za kovanou mříží umístěna sádrová socha Piety. Kaple pochází z roku 1727 a v roce 2016 byla renovována. Od kapličky je výhled do okolí.\n"}
{"id": "1521031", "url": "https://cs.wikipedia.org/wiki?curid=1521031", "title": "Cyklohexen", "text": "Cyklohexen\n\nCyklohexen je cykloalken se vzorcem CH. Je meziproduktem při řadě různých průmyslových procesů. Při dlouhodobém vystavení světlu a vzduchu vytváří peroxidy.\n\nCyklohexen se vyrábí částečnou hydrogenací benzenu.\n\nCyklohexen lze připravit kysele katalyzovanou dehydratací cyklohexanolu a následným oddestilováním z reakční směsi:\n\nDalší možností je Dielsova–Alderova reakce buta-1,3-dienu s ethenem.\n\nCyklohexen lze přeměnit na cyklohexanol, z něhož dehydrogenací vzniká cyklohexanon, jenž slouží k výrobě kaprolaktamu. Rovněž reaguje s peroxidem vodíku za přítomnosti wolframového katalyzátoru za vzniku kyseliny adipové.\n\nCyklohexen se používá na výrobu kyseliny adipové a kyseliny maleinové, dicyklohexyladipátu a cyklohexenoxidu. Také nachází využití jako rozpouštědlo.\n\nCyklohexen je nejstabilnější v položidličkové konformaci, čímž se liší od cyklohexanu, u něhož má nejnižší energii, a je tedy nejstabilnější, židličková konformace. Ta umožńuje každé vazbě v cyklu zaujmout nezákrytovou konformaci, zatímco molekula cyklohexenu je rovinná, což odpovídá zákrytovým konformacím na jednotlivých vazbách.\n\n"}
{"id": "1521040", "url": "https://cs.wikipedia.org/wiki?curid=1521040", "title": "Jiří Vopršal", "text": "Jiří Vopršal\n\nJiří Vopršal (28. října 1912 Rakovník – 29. prosince 1957 Pardubice) byl český divadelní scénograf, herec a režisér.\n\nVystudoval rakovnickou reálku a poté architekturu a pozemní stavitelství na české technice v Praze. Soukromě se vzdělával u A. Heythuma (divadelní výtvarnictví) a J. Bora (divadelní režie). Na divadle se Jiří Vopršal objevil už jako sedmiletý ve hře \"Když hračky oživnou\" a během studií hrál s rakovnickými ochotníky v celkem 30 hrách, sám osm her režíroval, např. \"Othella\" (1941). Nejvíce se ale věnoval výtvarné stránce scén a kostýmům, umělecky patřil k avantgardě. Po válce se účastnil festivalů Jiráskův Hronov (\"Nová Orestea\" – 1947, \"Princezna Pampeliška\" – 1948 a \"Ohnivec\" – 1949) a začal spolupracovat i s profesionálními divadly, např. Národním divadlem, Divadlem Na Vinohradech nebo Osvobozeným divadlem. Kromě Prahy také s oblastními divadly v Plzni, Kladně, Státním divadlem Brno a v Pardubicích, kde byl od roku 1951 až do své smrti šéfem výpravy. Stále však spolupracoval s ochotníky Tylova divadla v Rakovníku. Celkově vytvořil přes 500 divadelních výprav.\n"}
{"id": "1521041", "url": "https://cs.wikipedia.org/wiki?curid=1521041", "title": "Aguirre", "text": "Aguirre\n\nAguirre je příjmení rozšířené ve španělsky mluvících zemích. Pochází z baskického výrazu „ager“, což znamená „viditelný“\nnebo „nápadný“. Známými nositeli jsou:\n\n\n"}
{"id": "1521042", "url": "https://cs.wikipedia.org/wiki?curid=1521042", "title": "Meadows", "text": "Meadows\n\nPříjmení Meadows nosí více osob:\n\n\n"}
{"id": "1521049", "url": "https://cs.wikipedia.org/wiki?curid=1521049", "title": "Proces proti skupině Lampa Václav a spol.", "text": "Proces proti skupině Lampa Václav a spol.\n\nProces proti skupině Lampa Václav a spol. proběhl ve dnech 8.–10. července 1952 v v Liberci v rámci výjezdního zasedání Státního soudu Praha jako součást řady vykonstruovaných politických procesů proti odpůrcům komunistického režimu. Státní prokuratura jej vedla jako trestní řízení se členy odbojové skupiny, napojené na kurýra Josefa Zemana.\n\nOdbojová skupina vznikla z popudu agenta-chodce Josefa Zemana na Liberecku a napojení měla na podobnou skupinu Pavla Kašťáka v Podkrkonoší. Na rozdíl od podkrkonošské skupiny, zabývající se spíše logistikou, měla mít Lampova skupina cíle spíše zpravodajské. Členové skupiny byli pomocí agenta-provokatéra pozatýkání ve dvou vlnách, které proběhly v lednu a únoru 1952. Zatčeny byly tyto osoby:\n\n\n\nČlenové skupiny byli shledání vinnými z trestných činů velezrady a vyzvědačství. Rozsudkem Státního soudu ze dne 10.6.1952 byli koordinátoři skupiny Josef Plecháč a Bohuslav Šír odsouzeni k doživotním trestům těžkého žaláře. Zbývajícím členům skupiny pak soud vyměřil tresty v rozsahu od deseti do pětadvaceti let těžkého žaláře, sumární výše uložených trestů činila 242 let. Tresty odsouzení vykonávali ve Valdicích a Leopoldově. Trest doživotí byl hlavním aktérům v roce 1955 zmírněn na 25 let těžkého žaláře. Všichni odsouzení byli podmínečně propuštěni v rámci presidentské amnestie v květnu 1960, plně rehabilitování byli až rozhodnutím Krajského soudu v Hradci Králové ze dne 28.9.1990. \n"}
{"id": "1521055", "url": "https://cs.wikipedia.org/wiki?curid=1521055", "title": "A hroši se uvařili ve svých nádržích", "text": "A hroši se uvařili ve svých nádržích\n\nA hroši se uvařili ve svých nádržích (v anglickém originále \"And the Hippos Were Boiled in Their Tanks\") je kniha, kterou spolu napsali Jack Kerouac a William Seward Burroughs, přičemž jejich kapitoly se střídaly. Burroughs (pod jménem William Lee) psal z pohledu postavy jménem Will Dennison, zatímco Kerouacova (pod jménem John Kerouac) postava se jmenovala Mike Ryko. Román pojednává o zabití Davida Kammerera, kterého ubodal k smrti Lucien Carr. Carr se k činu přiznal, nejprve Burroughsovi a později Kerouacovi, přičemž ani jeden z nich čin nenahlásil policii. Carr se nakonec přiznal i policii. Burroughs i Kerouac byli následně zatčeni kvůli nenahlášení.\n\nNázev knihy pochází ze zpravodajství, v němž Burroughs slyšel o požáru cirkusu, údajně mělo jít o Hartfordský požár cirkusu, ke kterému došlo 6. července 1944. Kerouac později uvedl, že k onomu požáru mělo dojít v Londýně. Podle jiných teorií k požáru mělo dojít v zoologické zahradě v Egyptě nebo na zcela jiném místě.\n\nBurroughs s Kerouacem knihu napsali v roce 1945, ale v té době nesehnali vydavatele. V pozdějších dekádách došlo k několika pokusům o vydání. Carr však chtěl nechat svou minulost za sebou a nepřál si, aby kniha za jeho života vyšla. Po Burroughsově smrti v roce 1997 se správcem jeho dědictví stal James Grauerholz. Carr zemřel v roce 2005 a knihu vydalo v roce 2008 nakladatelství Penguin Books (UK) a Grove Press (USA). Vyšla tedy více než šedesát let poté, co byla napsána. V češtině kniha vyšla v roce 2009 (Maťa). V roce 2013 byl podle knihy natočen film \"Zbav se svých miláčků\".\n"}
{"id": "1521057", "url": "https://cs.wikipedia.org/wiki?curid=1521057", "title": "Otakar Pihrt", "text": "Otakar Pihrt\n\nOtakar Pihrt (9. července 1933 Rakovník – 4. července 2013) byl český hudební skladatel, aranžér, dirigent a hráč na lesní roh.\n\nAbsolvoval rakovnické gymnázium a poté pražskou konzervatoř (1948–1955). Hrál např. v Junácké kapele a v orchestru Rakovnické opery, v roce 1953 spoluzakládal rakovnický taneční orchestr Merkur a byl jeho prvním uměleckým šéfem, podílel se i na vzniku adventních koncertů na hradě Křivoklát. Později působil v Symfonickém orchestru Českého rozhlasu a byl dirigentem Vinohradské kapely v Praze. Otakar Pihrt byl autorem řady populárních skladeb, ve kterých mj. odkazoval na Rakovník, a v roce 2012 se stal čestným občanem svého rodného města.\n"}
{"id": "1521068", "url": "https://cs.wikipedia.org/wiki?curid=1521068", "title": "Leon Cave", "text": "Leon Cave\n\nLeon Cave (* 24. září 1978 Northwich) je anglický rockový hudebník. Od roku 2013 působí jako bubeník anglické rockové skupiny Status Quo. Dále působí jako sezonní muzikant hrající na kytaru a baskytaru.\n\nRoku 1988 navštívil festival \"\"Monsters of Rock\"\", kde se rozhodl, že se stane bubeníkem. Ve čtrnácti letech začal působit v kapele s názvem Soul Drain. Dále hrál v kapelách Zen Baseballbat, Texas Chainsaw Orchestra, Hudson Swan a Carnival Messiah, a spolupracovl s producenty, mezi kterými byli Gregg Jackman, Bruce Wood, Charlie Russel, Howard Gray, John Fortis, Cutfather & Joe, Lee Smith a The Futz Butler. V roce 2007 při návštěvě svatby obdržel nabídku od kapely Macara, která akutně sháněla bubeníka a Leon souhlasil. Zde se seznámil s Francisem Rossim, který byl manažerem kapely. V roce 2009 byl Rossim pozván, aby se podílel na jeho solovém albu \"One Step At A Time\" a na jeho následném turné roku 2010. V prosinci roku 2012 oznámil Matt Letley, bubeník Status Quo, že kapelu opouští. Na začátku roku 2013 ještě odehrál pár koncertů, než byl jako náhrada vybrán Leon Cave. Svůj první koncert se Status Quo odehrál 25. května 2013 v německém Frankfurtu. Podílel se s kapelou na albech \"Aqoustic (Stripped Bare)\" z roku 2014, \"\" z roku 2016 a \"Backbone\" z roku 2019, na kterém se podílel i jako autor písně \"Falling off the World\".\n\nLeon Cave vyrůstal v muzikanstké rodině. Jeho otec byl zpěvák a kytarista, který koncertoval pět nocí v týdnu. Rodiče Leona i jeho bratra brali na kocerty s sebou, takže považuje za přirozené, že se stal hudebníkem. Ačkoliv hraje na bicí, Francis Rossi o něm řekl, že je lepší kytarista než všichni ostataní v kapele. Dle jeho vlastních slov patří mezi jeho největší záliby krom hudby - hudba, která je mu životem. Sbírá nahrávky a navštěvuje různé koncerty. Krom hudby je také velkým fanouškem Formule 1 a zajímá se o letadla. \n\nJeho prvním bicím setem byly bílé Premier Royale, které používal do svých osmnácti let. Poté přešel na set značky Yamaha. Při koncertech Status Quo používá set značky Spaun a Noonan a činely značky Paiste.\n"}
{"id": "1521069", "url": "https://cs.wikipedia.org/wiki?curid=1521069", "title": "Steve Hiett", "text": "Steve Hiett\n\nSteve Hiett (1940 Spojené království – 28. srpna 2019) byl anglický portrétní a módní fotograf se sídlem v Paříži.\n\nOd roku 1957 studoval Hiett malbu na Worthing Art School. V roce 1959 přešel na Brighton Art School, kde studoval grafický design, a také začal studovat fotografii.\n\nPo studiu se připojil k psycho-popové kapele Pyramid. Tato zkušenost jej v 70. letech zavedla k fotografování zákulisí amerického kytaristy a zpěváka Jimiho Hendrixe. Kromě toho Hiett začal pracovat na sérii fotografií prázdných příměstských ulic, které vyústily v jeho první knihu \"Pleasure Places\" (Flash Books, 1975).\n\nV roce 1968 začal svou kariéru jako módní fotograf pro časopis \"Nova\". V roce 1972 se přestěhoval do Paříže a jeho práce začaly pravidelně vycházet v \"Marie Claire,\" \"Vogue ,\" \"Elle\" a dalších časopisech.\n\nBěhem osmdesátých let pracoval jako fotograf a rozvíjel svůj osobitý styl přesaturovaných snímků, rámování mimo střed a oslňujícího blesku.\n\nVe stejném období vytvořil v Japonsku sólové kytarové album pro Sony / CBS \"Down On The Road By The Beach\" doprovázenou fotografickou knihou. Řekl: „Miloval jsem jen skládání hudby a hraní na kytaru. Ať jdu, kam jdu, stále beru s sebou kytaru. V 80. letech jsem vytvořil kytarové album v Japonsku a také jsem hrál pro nějaké francouzské televizní reklamy a ve Francii jsem se podílel na hitu zpěváka Valliho, kterému jsem koprodukoval a hrál na kytaru. Stále pracuji, hraji na kytaru a píšu hudbu.“\n\nV 90. letech se Hiett přestěhoval do New Yorku a věnoval se grafickému designu a typografii. Tam se setkal s Carlou Sozzani, která ho pozvala, aby se vrátil do Paříže a pracoval pro \"Vogue Italia.\" Řekl: „Pak jsem si uvědomil, že existuje zcela nový svět módních časopisů. A zdálo se, že moje kariéra fotografa začíná znovu. Můj styl se vyvinul s novou digitální technologií, ale myslím, že to stále vypadá téměř stejně.“\n\nV roce 2014 vedl hodnocení fotografií na festivalu Hyeres, během kterého se ve Villa Noailles konala retrospektiva \"Steve Hiett: The Song Remains the Same\".\n\nHiett fotografoval takové celebrity jako byli například: Jimi Hendrix, Sophia Loren, The Beach Boys, The Doors, Miles Davis, Uma Thurman, Diane Kruger, Nathalie Wood, Julie Driscoll, The Rolling Stones, Sandie Shaw, Joni Mitchell a The Hollies. Pracoval pro módní časopisy: \"Marie Claire,\" \"Vogue Italia,\" \"The Face ,\" \"Vogue France,\" \"Vogue Čína ,\" \"Vogue Rusko,\" \"Vogue Španělsko,\" \"Harper Bazaar ,\" \"Visionnaire,\" \"Hunger,\" \"Nova,\" \"Elle ,\" \"Spoon Magazine\" a \"Glamour.\" Pracoval pro značky \"Roberto Cavalli, Guy Laroche, Oscar de la Renta, Big a Piaget.\"\n\nZemřel 28. srpna 2019.\n\n\n\n"}
{"id": "1521070", "url": "https://cs.wikipedia.org/wiki?curid=1521070", "title": "Roberto Pruzzo", "text": "Roberto Pruzzo\n\nRoberto Pruzzo () (* 1. dubna 1955) je bývalý italský fotbalista, útočník. Hrál především za CFC Janov a AS Řím. V dresu AS Řím se 3× stal králem střelců italské ligy. Byl na ME 1980.\n\nPruzzo začínal v CFC Janov, kde hrál v 1. týmu v letech 1973–1978. V jedné ze 2 sezon, v kterých byli ve 2. lize, se stal králem střelců 2. ligy.\n\nV letech 1978–1988 hrál Pruzzo v AS Řím. S týmem vyhrál 1 ligový titul a 4× italský pohár. Pruzzo dal gól Říma ve finále PMEZ 1984 proti Liverpoolu, utkání skončilo 1:1 a Liverpool získal trofej na penalty. 3× byl Pruzzo králem střelců italské ligy.\n\nPoslední sezonu hrál Pruzzo za Fiorentinu. V utkání o Pohár UEFA dal rozhodující gól proti AS Řím.\n\nZa Itálii hrál jen 6× a nedal žádný gól. Byl na domácím ME 1980.\n\n\n\n"}
{"id": "1521071", "url": "https://cs.wikipedia.org/wiki?curid=1521071", "title": "Stojan Titelbah", "text": "Stojan Titelbah\n\nStojan Titelbah (v srbské cyrilici Стојан Тителбах; 1877, Bělehrad, Srbsko – 1916, Korfu, Řecko) byl srbský architekt českého původu, který působil v srbské metropoli Bělehradě.\n\nStojan byl synem českého inženýra Vladislava Tittelbacha, který do Srbska odešel v roce 1875. Základní a střední školu studoval v Bělehradě. Architekturu vystudoval na Technické fakultě bělehradské univerzity, kde složil zkoušky v roce 1901. Od roku 1905 pracoval jako architekt na Ministerstvu výstavby, kde působil až téměř do sklonku svého života. Spolu s Nikolajem Krasnovem a Aleksandrem Bugarským patří k několika málo architektům, kteří na přelomu 19. a 20. století postatně ovlivnili tvář Bělehradu.\n\nBěhem první světové války cestoval po Francii, zemřel na ostrově Korfu. \n\nMezi jeho práce patří např. Nový palác, původně určený pro královskou rodinu Karađorđevićů, dnes sídlo prezidenta Srbska. Navrhl také několik menších domů v srbské metropoli. Mezi ně patřil např. dům Mihaila Popoviće, který se nachází v místní části Vračar. \n"}
{"id": "1521088", "url": "https://cs.wikipedia.org/wiki?curid=1521088", "title": "Štětínská univerzita", "text": "Štětínská univerzita\n\nŠtětínská univerzita (latinsky \"Universitas Stettinensis\", polsky \"Uniwersytet Szczeciński\", zkracováno US) je univerzitní polská vysoká škola, která byla založena roku 1985 sloučením fakulty strojní–ekonomické dopravy Štětínské technické univerzity a Pedagogické vysoké školy ve Štětíně. Univerzita je umístěna v Západopomořanském vojvodství Polska se sídlem ve Štětíně. Současným rektorem je profesor Edward Włodarczyk. V roce 2018 na univerzitě studovalo 14 000 studentů.\n\nUniverzita spolupracuje v rámci programu Erasmus+ s českými vysokými školami: Ostravskou univerzitou, Univerzitou Palackého v Olomouci a Masarykovou univerzitou.\n\nVzniku univerzity předcházely dvě starší vysokoškolské instituce – Pedagogická vysoká škola ve Štětíně a fakulta strojní–ekonomické dopravy Štětínské technické univerzity.\n\nŠtětínská univerzita skládá se z 7 fakult: Ekonomie, financí a managementu, Exaktních a přírodních věd, Humanitních studií, Tělesné kultury a zdraví, Práva a administrace, Sociálních věd, Teologické.\n\nOd 1. října 2019 US tvoří 7 fakult:\n\n\n\n\n"}
{"id": "1521090", "url": "https://cs.wikipedia.org/wiki?curid=1521090", "title": "Krinodendron", "text": "Krinodendron\n\nKrinodendron (\"Crinodendron\") je rod rostlin z čeledi mastnoplodovité. Jsou to keře a stromy s jednoduchými střídavými nebo vstřícnými listy a pětičetnými, bílými nebo červenými květy na dlouhých stopkách. Plodem je tobolka. Rod zahrnuje 5 druhů a je nespojitě rozšířen v jižní polovině Jižní Ameriky. Červené květy druhu \"Crinodendron hookerianum\" jsou opylované kolibříky. Některé druhy jsou v teplejších oblastech světa pěstované jako okrasné dřeviny.\n\nKrinodendrony jsou stálezelené nebo opadavé keře až středně velké stromy, dorůstající výšky 5 až 15, výjimečně i 30 metrů. Listy jsou jednoduché, vstřícné až střídavé, případně přeslenité, s vejčitou, obvejčitou nebo obkopinatou čepelí. Květy jsou jednotlivé, pětičetné, úžlabní, na dlouhých, článkovaných stopkách, obvykle po dvou na každé uzlině stonku. Kalich je trubkovitý, zprvu srostlý, později se rozštěpuje na 2 až 4 části. Koruna je bílá nebo červená, korunní lístky volné, zakončené 3 (až 5) laloky nebo zuby. Disk je vysoký a připomíná ozubené kolo. Tyčinek je 13 až 18 a jsou přirostlé mezi diskem a semeníkem. Semeník obsahuje 3 až 5 komůrek, v nichž je po 4 až 15 vajíčkách. Čnělka je nevětvená. Plodem je kožovitá tobolka, obsahující 3 až 20 semen.\n\nRod krinodendron zahrnuje pouze 4 druhy. Druhy \"Crinodendron hookerianum\" a \"C. patagua\" jsou endemity Chile, \"C. brasiliense\" se vyskytuje v jihobrazilském státě Santa Catarina, \"C. tucumanum\" v jihovýchodní Bolívii a severozápadní Argentině.\n\nČervené baňkovité květy \"Crinodendron hookerianum\" jsou přizpůsobeny opylování kolibříky. Čnělka a prašníky jsou u tohoto druhu schovány uvnitř květu a ve složení nektaru převažuje sacharóza. Ostatní druhy mají bílé, zvonkovité květy s vyčnívajícími tyčinkami a čnělkou a jsou opylovány hmyzem. Poměr cukrů (glukózy, fruktózy a sacharózy) v nektaru je u nich přibližně vyrovnaný.\nNa druhu \"Crinodendron hookerianum\" roste v Chile poloparazitický keřík \"Antidaphne punctulata\" z čeledi santálovité (dříve \"Eremolepidaceae\").\n\nDruhy \"Crinodendron hookerianum\", \"C. patagua\" a \"C. tucumanum\" jsou v klimaticky příhodných oblastech světa pěstovány jako okrasné dřeviny. Jsou ceněné pro pohledné květy i olistění. Vyžadují kyselou, vlhkou ale dobře propustnou půdu a stinné nebo polostinné podmínky. Množí se letními řízky nebo podzimním výsevem. V podmínkách střední Evropy nejsou zimovzdorné. Jiný hospodářský význam nemají. Druh \"Crinodendron patagua\" je uváděn ze sbírek Pražské botanické zahrady v Tróji.\n\n"}
{"id": "1521099", "url": "https://cs.wikipedia.org/wiki?curid=1521099", "title": "GP2 Series v roce 2009", "text": "GP2 Series v roce 2009\n\nGP2 Series v roce 2009 byla pátou sezónou závodní série GP2 Series. Začala ve španělské Barceloně dne 9. května a skončila v Portimão v Portugalsku dne 20. září. V sezóně zvítězil německý závodník Nico Hülkenberg před Rusem Vitalijem Petrovem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521109", "url": "https://cs.wikipedia.org/wiki?curid=1521109", "title": "Pieter Verbrugghen", "text": "Pieter Verbrugghen\n\nPieter Verbrugghen (1615, Antverpy – po 1686, Antverpy) byl vlámský barokní sochař.\n\nPieter Verbrugghen I se narodil v roce 1615 v Antverpách. V roce 1625 se učil sochařskému umění u Simona de Neefa. Později pracoval u Erasma Quellina I., známého vlámského sochaře a zakladatele antverpské umělecké dynastie. V roce 1641 se oženil s jeho dcerou Cornelií Quellinus. Tímto manželstvím se stal švagrem předního antverpského sochaře Artuse Quellina staršího. V roce 1641 se stal v Antverpách mistrem Cechu Svatého Lukáše a v roce 1659 se stal v tomto cechu děkanem. Jeho první manželka zemřela v roce 1662 a v roce 1665 se oženil znovu s Elisabethou Lemmens.\n\nByl otcem sochařů Pietera Verbrugghena mladšího (1648–1691) a Hendrika Franse Verbrugghena. Jeho dcera Suzanna si vzala sochaře Peetera Meesense. Mezi jeho žáky patřili někteří z předních představitelů další generace vlámských sochařů, jako Jan Boeksent, Jan Claudius de Cock, Martin Desjardins, Bartholomeus Eggers, Jan-Lucas Faydherbe nebo Pieter Scheemaeckers.\n\nO jeho životě psal ve své publikaci o umělcích \"Het Gulden Cabinet\" (\"Zlatý kabinet\") vlámský básník, právník a politik z Liera Cornelis de Bie. Kniha byla vydána v roce 1662. Článek o Verbrugghenovi obsahoval rytinu s Verbrugghenovým portrétem.\n\nPieter Verbrugghen I. tvořil v typicky vlámském barokním stylu, který se naučil při spolupráci se svým švagrem Artusem Quellinem I.\n\nPracoval hlavně na výzdobě antverpských katedrál a kostelů. Realizoval čelní výzdobu varhan v Katedrále Panny Marie v Antverpách podle návrhu Erasma Quellina II. Mezi lety 1658 až 1660 jeho dílna postavila dubovou zpovědnici v kostele Sv. Pavla v Antverpách. V roce 1654 pro tento kostel ve spolupráci s Artusem Quellinem starším postavil dubovou varhanní skříň a v roce 1670 spolu se svým synem Pieterem Verbrugghenem II. navrhl podobu hlavního oltáře.\n\nKazatelna v kostele St. Gummaruse v Lieru je další jeho známá práce. Původní design kazatelny vytvořil Erasmus Quellinus I. Po jeho smrti návrh poněkud změnil jeho syn Artus a Pieter Verbrugghen pak návrh realizoval.\n\n"}
{"id": "1521112", "url": "https://cs.wikipedia.org/wiki?curid=1521112", "title": "Vladislav Tittelbach", "text": "Vladislav Tittelbach\n\nVladislav Tittelbach (9. června 1847, Lenešice, Habsburská monarchie – 6. února 1925, Bělehrad, Království Srbů, Chorvatů a Slovinců) byl český umělec, působící v Srbsku. \n\nNarodil se 9. června 1847 v obci Lenešice u Loun, kde jeho otec pracoval jako kupec. V Praze vystudoval střední školu a poté pokračoval na ČVUT, kde se věnoval architektuře, také docházel na hodiny malířství. Po dokončení studií chtěl odejít do Ruska, nakonec na doporučení svého bratra, který pracoval jako účetní, se rozhodl odejít do Nového Sadu na území tehdejších Uher, dnes severu Srbska. \n\nV Novém Sadu se zabýval regulací řeky Tisy, a později vyučoval na místním reálném gymnáziu matematiku a deskriptivní gemoetrii. Byl také jeho posledním ředitelem do roku 1875, kdy bylo gymnázium zrušeno. Kromě toho se dobře znal se Svetozarem Miletićem a Mihailo Polit-Desančićem. Jeho ilustrace vycházely v několika denících, např. \"Kod Kamile\" (U Heřmánku). V Novém Sadu se nakonec oženil a měl zde dvě děti. Jedním z nich byl i Stojan, který se nakonec stal architektem. \n\nPo nějakou dobu vyučoval na reálném gymnáziu ve 120 km vzdáleném Osijeku, který se nachází v dnešním Chorvatsku. \n\nV roce 1876 se se svojí rodinou odstěhoval do Bělehradu, kde rovněž vyučoval na gymnáziu. Později působil na Učitelské škole. V té době namaloval několik kreseb týkajících se poslední války s Tureckem. Ty vyšly v řadě tehdejších novin a časopisů. Po nějakou dobu také krátce pobýval v Niši a Leskovaci, než se vrátil zpět do Bělehradu. Vyučoval také v Jagodině. Spolupracoval se Srbskou učenou společností, jako fotograf také cestoval do značné míry po Balkáně a dokumentoval především místní lidové kroje. \n\nKresby a náčrty z rukou Vladislava Tittelbacha byly prezentovány na řadě výstav na území celého tehdejšího Srbska. Byly organizovány řadou různých místních muzeí. V roce 1889 vystavoval některé své kresby na umělecké výstavě v Paříži, která se uskutečnila při výročí sta let od Velké francouzské revoluce. \n\nOd roku 1892 byl čestným členem Srbské královské akademie. Byl také aktivním členem spolku Česká beseda v Bělehradě. \n\nV roce 1899 odešel do penze. Po smrti svého syna Stojana během první světové války v roce 1916 odešel z veřejného života. Zemřel roku 1925 v Bělehradu.\n\nZa svůj život namaloval okolo devíti tisíc kreseb, okolo tisícovky se dochovalo do současnosti. Řada z jeho děl byla zničena během první i druhé světové války. Přestože Tittelbach poměrně rozsáhle kreslil, nikdy se nestal populárním tvůrcem, a to ani v Česku, ani v Srbsku. \n"}
{"id": "1521113", "url": "https://cs.wikipedia.org/wiki?curid=1521113", "title": "Marcel Krasický", "text": "Marcel Krasický\n\nMarcel Krasický, křtěný Marcelín (4. září 1898 Kvasice – 3. listopadu 1968 Přerov), byl český malíř, grafik, ilustrátor a pedagog.\n\nNarodil se v obci Kvasice v rodině malíře Marcelína Krasického a jeho ženy Anny roz. Zbudilové. Měl dva bratry, Josefa (1900–1977), Karla (1905–2003) a sestru Andělu (1890–1943). Rodiče, zejména otec, všechny děti vedl k malířskému umění a všichni jeho synové byli zruční malíři. Jako jediný z bratrů, měl Marcel patřičné vzdělání. Zprvu studoval speciální malířskou školu K.Truppeho v Brně a následně se tamtéž školil soukromě u prof. brněnské techniky Fr.Hlavici. Dále pokračoval opět v Brně ve studiu na škole uměleckých řemesel u prof. Františka V. Süssera. V roce 1921 se Marcel Krasický v Brně oženil s Marií Ratajovou, v manželství se jim narodilo dítě, které však záhy po narození zemřelo. Malíř Krasický zanedlouho ovdověl. Studijní cesty Krasický podnikal po Německu, Itálii a Balkánu a rovněž vyučoval malbu ve Sdružení umělců-samouků v Brně.\n\nV roce 1947 se podruhé oženil s Marií Hýskovou a zprvu bydlel v Kvasicích. Po dvou letech se přestěhoval do Přerova, kde se usadil natrvalo. Zpočátku bydlel nedaleko Plumlovské přehrady, ale později získal byt s ateliérem v domě na přerovském Horním náměstí. Zemřel v Přerově roku 1968 na rakovinu plic a pohřben byl na přerovském hřbitově. Jeho hrob zdobí reliéf od sochaře B. Jahody.\n\nMarcel Krasický se ve svém díle zaměřil zprvu na figurální a krajinářské motivy, především z Hané. Snažil se ve svých obrazech rovněž zachytit mizející hanácký folklor a rázovité tváře prostých lidí. Po druhé světové válce maloval např. i obrazy s partyzánskou tématikou. Řadu let se přátelil se spisovatelem Jindřichem Spáčilem.\n\nV Přerově na Horním náměstí č.p. 10 se nalézá společná pamětní deska Marcela Krasického a Jiřího Mahena od sochaře Josefa Bajáka. Na obdélníkové desce z červené leštěné žuly jsou dvě kruhové plakety s portréty a mezi nimi je nápis: \"„V tomto domě žili a tvořili spisovatel Jiří Mahen / 1908–1910 / akad. malíř Marcel Krasický / 1958–1968“\"\n\n\n\n\n"}
{"id": "1521121", "url": "https://cs.wikipedia.org/wiki?curid=1521121", "title": "GP2 Series v roce 2010", "text": "GP2 Series v roce 2010\n\nGP2 Series v roce 2010 byla šestou sezónou závodní série GP2 Series. Začala ve španělské Barceloně dne 8. května a skončila v Abú Zabí ve Spojených arabských emirátech dne 13. listopadu. V sezóně zvítězil venezuelský závodník Pastor Maldonado před Mexičanem Sergiem Pérezem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521122", "url": "https://cs.wikipedia.org/wiki?curid=1521122", "title": "Libocký rybník", "text": "Libocký rybník\n\nLibocký rybník, nazývaný také jen \"Libočák\", tvoří už několik set let pohledově výraznou součást Horní Liboce a pohled přes něj ke kostelu sv. Fabiána a Šebestiána a k oboře Hvězda patří mezi známá pražská panoramata.\n\nPodle historických map byl rybník založen někdy koncem 18. století a původní název byl \"Markitskej panskej rybník\". Podle některých zdrojů se ale v těchto místech už dříve nacházel rybník patřící břevnovskému klášteru.\n\nRybník byl a stále je využíván jako zdroj užitkové vody pro Pražský hrad, kde voda slouží především k zavlažování zahrad. Pro odběr vody je v severovýchodní části hráze zvláštní odběrný objekt, z něhož byla dříve voda vedena systémem otevřených příkopů a trub, v současné době je již vedena pod zemí.\n\nV roce 1987 proběhla celková rekonstrukce rybníka, při níž byl odbahněn a hráz byla zpevněna polovegetačními tvárnicemi. Zároveň byl upraveno i koryto Litovického (Šáreckého) potoka, který byl napřímen a je veden po boční straně rybníka, aby se rybník sedimenty z potoka nezanášel. Odbahnění se pravidelně opakuje.\n\nZe stromů u rybníka stojí za zmínku především památný dub letní na levém břehu a vzrostlá smuteční vrba u přítoku.\n\nRybník je také využíván k chovu ryb.\n\n"}
{"id": "1521124", "url": "https://cs.wikipedia.org/wiki?curid=1521124", "title": "Matyáš Borbonius z Borbenheimu", "text": "Matyáš Borbonius z Borbenheimu\n\nMatyáš Borbonius z Borbenheimu, vlastním jménem \"Matěj Burda\" (24. srpna 1566 Kolinec – 16. prosince 1629 Toruň), byl český lékař a humanistický spisovatel.\n\nNarodil se jako Matěj Burda, byl poddaným Václava Vintíře z Vlčkovic. Postupně prošel řadou městských škol, přes Sušice, Klatovy, Prahu, Louny, Rakovník, Kolín, Chrudim až po Velké Meziříčí, kde nižší vzdělání roku 1590 dokončil a jako Matthias Borbonius zde začal učit. Jako učitel také působil na moravských školách v Napajedlech, Znojmě, Jihlavě a také slezském Brzegu. Poté získal bakalariát na tehdy existující latinské velkomeziříčské luteránské akademii a začal se věnovat lékařství, zejména na lékařské fakultě univerzity ve švýcarské Basileji, kam v roce 1956 doprovázel Jana z Vartenberka. Studia zvládl díky předchozí přípravě za necelý rok a po návratu působil ve službách Žerotínů. Poté, co se roku 1598 oženil s Kateřinou Leofartovou, odešel provozovat lékařskou praxi do Litoměřic a byl tzv. zhostným listem propuštěn z poddanství. Po smrti první manželky mu připadl dům v Mladé Boleslavi, kde se znovu oženil s Annou Hyttychovou.\n\nNěkolikrát mu bylo nabídnuto místo učitele na pražské univerzitě, to však kvůli kvůli svému českobratrskému vyznání a požadavku celibátu odmítal, ačkoli i tak se podílel na její reformě a byl také u toho, když Čeští bratři získali Betlémskou kapli. Roku 1609 byl jmenován českým zemským lékařem a přestěhoval se na Nové Město pražské, kde roku 1612 získal i měšťanské právo. Jako lékař byl Matyáš Borbonius velmi vyhledávaný, léčil např. Annu, manželku císaře Matyáše, nebo univerzitního rektora Martina Bacháčka z Nouměřic. Uznání si získal také tím, že v roce 1614 dokázal vyléčit Polyxenu z Lobkovic, a to koupelemi v Karlových Varech a podáváním „chebských kyselek“ (minerálních vod, stál tak za vznikem dnešních Františkových Lázní). Kromě lékařské praxe provozoval lékárnu na Václavském náměstí a byl veřejně činný. V roce 1618 se zúčastnil deputace měšťanů Nového Města k defenzorům království a po začátku protihabsburského povstání se stal novoměstským obecním starším.\n\nProto byl po porážce povstání na Bílé hoře roku 1621 uvězněn a odsouzen k trestu smrti. Až na přímluvu svých známých pacientek, Polyxeny z Lobkovic a Marie Magdaleny Trčkové z Lípy, mu byl trest císařskou milostí změněn na doživotní uvěznění, které si měl odpykávat ve vlastním domě. Ostatní majetek, lékárna i knihovna byly zkonfiskovány, ale o dva roky později vráceny. Matyáš Borbonius postupně také obnovil lékařskou praxi, léčil např. rodinu Vchynských či Pavla Michnu z Vacínova. Přesto odmítl přestoupit na katolickou víru a nakonec roku 1628 jako řada jiných Českých bratří raději odešel do exilu. Přes Žitavu a Lešno se dostal až do Toruně, kde se stal osobním lékařem budoucího krále Vladislava. Zde také zemřel.\n\nLiterárně činný byl Matyáš Borbonius už ve Velkém Meziříčí. Napsal řadu básní, přičemž za sbírku \"Caesares…\" z roku 1595 získal od Rudolfa II. povýšení do šlechtického stavu, přídomek „z Borbenheimu“ a titul poeta laureatus. Napsal několik vzdělávacích spisů pro mládež (\"Hovory na cestě\", \"Iter Helveticum\") i odborných o zimnici (\"De herbe tertiana\"), vodnatelnosti (\"De hydrope\"), dně (disertace \"De medicorum, ut vocant, opprobrio podagra,\" \"theses\") nebo lékařských autoritách (\"Theoria medica\"). Zkušenosti s léčbou Polyxeny z Lobkovic shrnul v díle \"Problemata\". Svůj vlastní život zachytil ve dvou denících. \n"}
{"id": "1521126", "url": "https://cs.wikipedia.org/wiki?curid=1521126", "title": "Edward Braddock", "text": "Edward Braddock\n\nEdward Braddock (leden 1695 – 13. června 1755) byl britský voják a důstojník, který se jako velitel britské armády účastnil Francouzsko-indiánské války. Je nejvíce znám svou účastí v bitvě u Monongahely ve které dne 9. června 1755 britská armáda pod jeho velením utrpěla těžkou porážku ze strany Francouzů a indiánů. Samotný Braddock byl během bitvy těžce raněn a o čtyři dny později zemřel.\n\nNarodil se ve městě Perthshire ve Skotsku jako syn generála Edwarda Braddocka († 1725). \n\nBraddock se v roce 1747 účastnil obléhání Bergen op Zoom. V roce 1754 byl jmenován generálmajorem a v témže roce dorazil do Virginie, aby velel britským silám v Severní Americe v bojích proti Francii. Pod jeho velením sloužil v hodnosti plukovníka i pozdější americký prezident George Washington. \n\nV roce 1913 byl na místě jeho údajného hrobu u města Farmington postaven památník.\n\nPo Edwardu Braddockovi je pojmenováno několik míst v Severní Americe, např.:\n\n\nJoseph A. Jackson. \"March To Disaster: General Edward Braddock and the Monongahela Campaign. ISBN 978-1530873470\"\n"}
{"id": "1521127", "url": "https://cs.wikipedia.org/wiki?curid=1521127", "title": "Jarmila Bičišťová", "text": "Jarmila Bičišťová\n\nJarmila Bičišťová (4. května 1912 Ostrava – 13. července 2009 Ostrava) byla česká koncertní koloraturní pěvkyně\n\nNarodila se jako třetí dítě v rodině řídícího učitele a ředitele hudební školy ve Slezské Ostravě Theodora Poledníka. Vystudovala obchodní školu. Učila se hrát na klavír v hudební škole u prof. Olgy Pešatové. Jejím učitelem zpěvu v pěveckém stylu bel canto byl Karel Kügler, který v letech 1919–1939 působil jako tenorista a režisér v ostravském Národním divadle moravskoslezském. Byl to nejen vynikající pěvec a pedagog, ale též úspěšný překladatel operních libret z italštiny, němčiny, francouzštiny a ruštiny. Zpíval rovněž v Německu, Dánsku, v pražském Národním divadle. Za druhé světové války přijal místo ředitele konzervatoře v Teheránu a vyučoval zpěvu na dvoře perského šáha. Po návratu do vlasti se stal ředitelem Oblastního divadla Zdeňka Nejedlého v Opavě. Zemřel v Ostravě.\n\nHudebně nadaní byli všichni čtyři bratři Jarmily Bičišťové – ovládali hru na klavír nebo housle, ale profesionálně se hudbě věnoval pouze Jan Poledník (1920–2001) jako violista orchestru Státního divadla v Ostravě.\n\nJarmila Bičišťová začala svou pěveckou dráhu pod dívčím jménem Poledníková již v 17 letech. Její první sólovou úlohou v ostravské opeře byla Lidka ve Smetanových \"Dvou vdovách\" v r. 1930. Vynikala pak zejména v rolích koloraturního oboru, např. Olympia v Offenbachových \"Hoffmannových povídkách\" (1932, 1947, 1955), Královna noci v Mozartově \"Kouzelné flétně\" (1936), Rosina v Rossiniho \"Lazebníku sevillském\" (1943, 1946, 1947, 1949), Konstance v Mozartově \"Únosu ze serailu\" (1943, 1949, 1956), ale zejména jako Violetta Valéry ve Verdiho \"La traviatě\" (1947). Její poslední role byla v opeře Václava Trojana \"Kolotoč\" v roce 1960. Celkem nastudovala 19 operních a dvě operetní role pro 25 inscenací v ostravském divadle a 6 pro jiné české operní scény.\n\nVážné onemocnění znemožnilo Jarmile Bičišťové pokračovat též v úspěšně započaté pedagogické činnosti na ostravské konzervatoři a na JAMU v Brně (1955–1962).\n\nV letech 1934–1962 spolupracovala s Československým rozhlasem, v němž kromě koloraturních árií i lidových písní interpretovala též písňové cykly Jaroslava Křičky, Vítězslava Nováka, Leoše Janáčka, J. B. Foerstra, Ilji Hurníka – odhadem asi 450 sólistických relací.\n\nK nejzávažnějším hudebním dílům, jejichž první provedení v Československu jí bylo svěřeno, patří interpretačně náročný \"Koncert pro koloraturní soprán a orchestr\", který v roce 1943 složil ukrajinský a ruský skladatel a pedagog R. M. Glier (1875–1956). S tímto koncertem několikrát vystoupila i na koncertních podiích.\n\nByla také vybrána k účinkování v kompletních rozhlasových nahrávkách oper, např. Mozartovy \"Domnělé zahradnice\" v roce 1954 nebo \"Lékaře a lékárníka\" od K. Ditterse z Dittersdorfu v roce 1956.\n\nV letech 1954–1964 uskutečnila více než 50 vystoupení s Pěveckým sdružením moravských učitelů dirigovaným profesorem Janem Šoupalem. Zpívala sopránové sólo v mužském sboru Leoše Janáčka \"Potulný šílenec\". Její výkon s PSMU je zaznamenán na gramofonové desce Supraphonu DV 5466. S tímto sborem zpívala také v Itálii a opakovaně také ve Smetanově síni v Praze.\n\n"}
{"id": "1521130", "url": "https://cs.wikipedia.org/wiki?curid=1521130", "title": "Grand Prix Itálie 2019", "text": "Grand Prix Itálie 2019\n\nGrand Prix Itálie 2019 (oficiálně Formula 1 Gran Premio Heineken d'Italia 2019) se jela na okruhu Autodromo Nazionale Monza v Monze v Itálii dne 8. září 2019. Závod byl čtrnáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1521131", "url": "https://cs.wikipedia.org/wiki?curid=1521131", "title": "Protoceratopsidae", "text": "Protoceratopsidae\n\nProtoceratopsidae (zástupci čeledi = protoceratopsidi) byla čeleď ptakopánvých rohatých dinosaurů z kladu Neoceratopsia, žijících v období svrchní křídy (geologické stupně santon až maastricht, zhruba před 86 až 70 miliony let). V současnosti řadíme do této čeledi několik rodů z Číny a Mongolska, ne všechny jsou ale s jistotou vědecky platné (validní). Formálně tento taxon stanovili američtí paleontologové Walter W. Granger a William K. Gregory v roce 1923 jako monotypickou čeleď pro druh \"Protoceratops andrewsi\".\n\nProtoceratopsidi byli menší býložraví dinosauři, žijící zřejmě v sušších oblastech (polopouštích a pouštích) na východě Asie. Jejich fosilie zatím nebyly objeveny v Severní Americe. Tito malí rohatí dinosauři dosahovali délky 1 až 2,5 metru a hmotnosti v řádu několika jednotek až desítek kilogramů. Jejich lebeční límce byly poměrně malé, stejně jako lebeční rohy. Jsou rozlišována tři růstová stadia těchto dinosaurů - mláďata, subadultní (nedospělí) jedinci a dospělci.\n\n\n"}
{"id": "1521132", "url": "https://cs.wikipedia.org/wiki?curid=1521132", "title": "Řád dubové koruny", "text": "Řád dubové koruny\n\nŘád dubové koruny \"(: Eechelaafkrounenuerden, : Ordre de la Couronne de chêne. : Eichenlaubkronenorden)\" je státní vyznamenání Lucemburského velkovévodství založené v roce 1841. Velmistrem řádu je lucemburský velkovévoda. Udílen je za civilní i vojenské zásluhy občanům Lucemburska i cizím státním příslušníkům.\n\nŘád byl založen dne 29. prosince 1841 lucemburským velkovévodou Vilémem II., který byl také nizozemským králem. V době vzniku řádu bylo Lucemburské velkovévodství a Nizozemské království v personální unii, a tak oba národy ač stále oddělené a nezávislé sdíleli jednoho panovníka. Přestože byl řád právně lucemburským vyznamenáním, byl často využíván jak Vilémem II. tak jeho následníkem velkovévodou Vilémem III. jako dynastický řád Nasavské dynastie a sloužil k vyznamenání nizozemských subjektů bez kontroly nizozemské vlády.\n\nPo abdikaci velkovévody a krále Viléma I. v roce 1841, jeho nástupce Vilém II. zavedl lucemburskou antiliberální ústavu, zvanou \"Charta\" s cílem posílit svou vládu. Při stejné příležitosti založil Řád dubové koruny aby mohl vyznamenat své loajální podporovatele v jinak liberálně smýšlejícím Lucembursku.\n\nPodoba řádového odznaku, stuhy i hierarchie řádu o čtyřech třídách byla inspirována ruským Řádem svatého Jiří. Vilém II. mohl být ovlivněn tím, že měl za manželku dceru cara Pavla I. a také tím, že Řád svatého Jiří sám obdržel za velení v bitvě u Waterloo.\n\nVilém II. ustanovil počet členů řádu na méně než 30. Jeho nástupce Vilém III. však využil možnosti udělit toto vyznamenání dle svého uvážení a v den, kdy se stal lucemburským velkovévodou udělil 300 těchto řádů. V následujících letech bylo uděleno dalších několik set vyznamenání. Ve skutečnosti v té době bylo v Nizozemsku tolik vyznamenaných a řád byl tak široce používán, že byl považován za nizozemské ocenění.\n\nPo nástupu Vilemíny Nizozemské, poslední žijící příslušnice dynastie Oranžsko-nasavské, na nizozemský trůn přestal být řád udílen nizozemským subjektům. Lucemburskou velkovévodkyní se však nestala, protože podle dynastické dohody \"Erneuter Erbverein\", založené na salickém právu, nemohla žena nastoupit na lucemburský trůn pokud žil mužský dědic Nasavské dynastie alespoň v jedné dynastické větvi – v mladší Oranžsko-nasavské nebo starší Nasavsko-weilburské (dnešní Lucembursko-nasavská). A tak se lucemburským velkovévodou stal Viléminin německý příbuzný, její prastrýc z matčiny strany, Adolf, vévoda nasavský, který se stal velkovévodou ve věku 73 let. Řád tak od roku 1890 zůstal výhradně lucemburským vyznamenáním a nadále byl udílen v součinnosti s vládními činiteli, ne jako osobní řád. V Nizozemsku byl Řád dubové koruny nahrazen Řádem Oranžsko-nasavským založeným v roce 1892.\n\nOd nástupu Adolfa byl Řád dubové koruny udílen za zásluhy především lucemburským občanům, i když byl příležitostně udělen i cizincům, především příslušníkům královských rodin a významným zahraničním osobnostem lucemburského původu.\n\nŘád je především využíván k ocenění lucemburských občanů za civilní či vojenskou službu. Ocenění cizích státních příslušníků je však v určitých případech také možné. Řád udílí lucemburský velkovévoda na doporučení předsedy vlády.\n\nPovýšení do vyšší třídy je možné nejdříve po pěti letech od předchozího ocenění. Po povýšení či úmrtí vyznamenaného se řádové insignie vrací ministerstvu zahraničí.\n\nK řádu náleží také tři záslužné medaile. Ty byly zavedeny z důvodu, že v 19. století bylo nemyslitelné, aby poddůstojníci, prostí vojáci nebo manuálně pracující lidé byli přijati do rytířského řádu. Ocenění záslužnou medailí tedy neopravňuje ke členství v řádu. V prvních letech se zlaté medaile udíleli pouze zřídka, neboť byly drahé. Později již nebyli zlaté ale z pozlaceného stříbra nebo bronzu. Mezi příjemci medailí je řada celníků, hasičů a nižších úředníků. V některých případech byla zlatá medaile udílena starostům menších měst.\n\nAž do 20. století se členkami řádu nemohly stát ženy, neboť podle lucemburské definice je rytíř muž. Mohla jim být udělena pouze záslužná medaile v libovolné třídě.\n\nV období let 1841 až 1891 bylo uděleno 5826 vyznamenání a díky registrům známe většinu jmen vyznamenaných. Mezi prvními oceněnými byli členové nizozemské a lucemburské královské rodiny, mezi nimi i budoucí nizozemský král a lucemburský velkovévoda Vilém III. Nicméně ve stanovách řád neexistuje ustanovení, že by se princ při narození, po dosažení věku či po prvním přijímaní stal automaticky členem řádu.\n\nŘádový odznak má podobu pozlaceného, bíle smaltovaného tlapatého kříže. V důstojnické třídě je kříž položen na zlatém dubovém věnci. V kulatém středovém zeleně smaltovaném medailonu je korunovaný monogram W (jako Willem).\n\nŘádová hvězda má v případě velkokříže podobu osmicípé stříbrné hvězdy. V případě velkodůstojníka má tvar stříbrného maltézského kříže. Kulatý středový medailon je zeleně smaltovaný s vepsaným korunovaným monogramem W. Medailon je ohraničen červeně smaltovaným kruhem s nápisem JE MAINTIENDRAI. Celý medailon je obtočen dubovým věncem. Do roku 1858 měla řádová hvězda podobu maltézkého kříže i ve třídě velkokříže.\n\nMedaile má osmiúhelníkový tvar. Na přední straně je motiv shodný s řádovým odznakem, ovšem v nesmaltované podobě. Na zadní straně je nesmaltovaný dubový věnec. Autorem návrhu medaile byl Francouz Augusitn Armand Caqué, který byl také jako první oceněn zlatou medailí dne 19. února 1861.\n\nStuha řádu z žluto-oranžového hedvábného moaré s třemi tmavě zelenými pruhy. Podle tradice barvy byly inspirovány dubovými lesy a poli routy vonné, která jsou typická pro lucemburskou krajinu. Šířka stuhy je u třídy velkokříže 100 mm, u třídy velkodůstojníka 50 mm a ve zbylých třídách 37 mm.První insignie byly vyráběny nizozemskými klenotníky. Poté, co se ukázalo, že většinu dekorací lze objednat levněji v továrnách v Paříži, Lucembursko rozhodlo o využití francouzské výroby. Zlatá medaile však přestala být vyráběna z pravého zlata a nadále byla pouze pozlacena. Do roku 1890 se tak v Lucembursku vyráběly pouze vyšívané hvězdy.\n\nPůvodně byl řád udílen ve čtyřech třídách. Dne 5. února 1858 byla přidána třída důstojníka a také tři záslužné medaile. Záslužné medaile byly zavedeny z důvodu, že v 19. století bylo nemyslitelné, aby poddůstojníci, prostí vojáci nebo manuálně pracující lidé byli přijati do rytířského řádu. Ocenění záslužnou medailí tedy neopravňovalo ke členství v rádu. V současné době je řád udílen v pěti řádných třídách a třech záslužných medailích:\n\n\n\n"}
{"id": "1521133", "url": "https://cs.wikipedia.org/wiki?curid=1521133", "title": "Bagbaran", "text": "Bagbaran\n\nBagbaran nebo Bagmaran ( Баҕбаран nebo Баҕмаран, ბაღმარანი - Bagmarani) je vesnice v Abcházii v okrese Gulrypš. Leží přibližně 12 km severně od okresního města Gulrypš. Obec sousedí na západě s Dzygutou, jež se nachází v okresu Suchumi a odděluje je od sebe řeka Kjalašur, na severovýchodě s Cabalem, východě s Marchaulem a na jihu s Mačarou. Na severu obce se nachází těžko prostupný vysokohorský terén Velkého Kavkazu.\n\nOficiálním názvem obce je Vesnický okrsek Bagbaran \"(rusky Багмаранская сельская администрация, abchazsky Баҕбаран ақыҭа ахадара)\". Za časů Sovětského svazu se okrsek jmenoval Bagmaranský selsovět \"(Багмаранский сельсовет)\".\n\nSoučástí Bagbaranu jsou následující části:\n\n\nNázev Bagbaran pochází od zdejšího šlechtického rudu Bagba \"(Баҕба)\". Žili zde \"Gumští Abchazové\". V roce 1877 byla značná část zdejšího gumsko-abchazského obyvatelstva během mahadžirstva následkem Kavkazské války vyhnána do Osmanské říše a zůstalo zde pouze devatenáct Abchazů, kteří se brzy stali minoritou, neboť uvolněné pozemky obsadili do konce 19. století přistěhovalí Gruzínci, Megrelové, dále Rusové, kteří se usídlili v Ačadaře (Poltavském), a Pontští Řekové, kteří se usadili v Amchjalu (Aleksandrovském). Za sovětských časů se obci říkalo gruzínsky Bagmarani.\n\nJeště na konci 19. století začali Rusové obec opouštět a v roce 1949 byli všichni zdejší Pontští Řekové deportování do Kazachstánu. Tím pádem celou druhou polovinu 20. století až do vypuknutí války v Abcházii v roce 1992 v obci žili v drtivé většině Megrelové a doplňovalo je jen několik abchazských rodin. Na konci války veškeré megrelské obyvatelstvo opustilo zemi a počet obyvatel výrazně klesl. Obec zůstala téměř opuštěná, neboť zdejší obyvatelstvo, které neuprchlo do Gruzie, se většinou odstěhovalo do Suchumi. I tak je Bagbaran v současnosti jediným místem v Abcházii, kde většinu obyvatel tvoří Gumští Abchazové. Většina jejich soukmenovců v současnosti stále žije v Turecku.\n\nDle nejnovějšího sčítání lidu z roku 2011 je počet obyvatel této obce 123 a jejich složení následovné:\n\n\nPřed válkou v Abcházii žilo v obci bez přičleněných vesniček 423 obyvatel. V celém Bagmaranském selsovětu žilo 1407 obyvatel.\n\n"}
{"id": "1521140", "url": "https://cs.wikipedia.org/wiki?curid=1521140", "title": "Louis Cyr", "text": "Louis Cyr\n\nLouis Cyr, původním jménem Cyprien-Noé Cyr (10. října 1863 Saint-Cyprien-de-Napierville – 10. listopadu 1912 Montréal) byl Kanaďan, který je označován za jednoho z nejsilnějších mužů všech dob.\n\nNarodil se v rodině frankofonních Kanaďanů, byl druhý nejstarší ze sedmnácti dětí. Pracoval jako farmář, dřevorubec a policista, od mládí vystupoval jako pouťový silák. Byl vysoký 177 cm a vážil 132 kg, obvod bicepsu měl 61 cm a obvod lýtka 71 cm. Vytvořil řadu rekordů: na jediném prstu zvedl 280 kg, dokázal udržet proti sobě čtyři tažné koně, unesl na zádech desku, na níž bylo osmnáct mužů o celkové váze 1950 kg. Padesátikilogramovou činku zvedl do předpažení 27× po sobě a váhu 860 kg dostal do výšky dvaceti centimetrů. \n\nV závěru života trpěl v důsledku nadváhy zdravotními problémy, zemřel na nefritidu ve věku 49 let.\n\nJe po něm pojmenován park v Montréalu, kde se nachází i jeho socha. V roce 2013 byl o něm natočen životopisný film \"Louis Cyr, l'homme le plus fort du monde\" s Antoinem Bertrandem v hlavní roli.\n\n"}
{"id": "1521142", "url": "https://cs.wikipedia.org/wiki?curid=1521142", "title": "Dipteros", "text": "Dipteros\n\nDipteros (z řečtiny δίπτερος - dvojkřídlý) je jeden z typů řeckých chrámů.\n\nJe obklopen ze všech čtyř stran dvěma řadami sloupů (řecky peristasis). Oproti peripterům došlo ke zdvojení obvodových řad sloupů a na čelní a zadní straně chrámu je tedy nejméně osm sloupů. To umožnilo přidat do obvodu chrámu celou vnitřní řadu sloupů. Jestliže však je vnitřní sloupoví vynecháno, jedná se o pseudodipteros.\n\nRozšířený byl zvláště v iónské Malé Ásii.\n\n\n\nTaké Olympieion v Athénách byl plánován jako dipteros a po dlouhé době výstavby vysvěcen za císaře Hadriána v letech 131/132 po Kristu.\n\n\n\n"}
{"id": "1521143", "url": "https://cs.wikipedia.org/wiki?curid=1521143", "title": "Přeštice (nádraží)", "text": "Přeštice (nádraží)\n\nPřeštice (německy \"Pschestitz\") je železniční stanice v západní části města Přeštice v okrese Plzeň-jih v Plzeňském kraji nedaleko řeky Úhlavy. Leží na jednokolejné elektrifikované trati Plzeň – Klatovy – Železná Ruda (č. 170/183) (25 kV, 50 Hz AC). Asi 150 metrů západně od stanice je umístěno městské autobusové nádraží. V severní části města se dále nachází železniční zastávka \"Přeštice-Zastávka\".\n\nStanice byla vybudována jakožto součást Plzeňsko-březenské dráhy (\"EPPK/PBD\") spojující Duchcov, Plzeň a Nýrsko, podle typizovaného stavebního návrhu drážních budov společnosti. 20. září 1876 byl s místním nádražím uveden do provozu celý nový úsek trasy z provizorního nádraží (později \"Plzeň zastávka\") do Nýrska, kudy bylo možno od roku 1877 pokračovat po železnici přes hraniční přechod Železná Ruda-Alžbětín do Bavorska. Trať byla také toho roku zaústěna do kolejiště plzeňského nádraží.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě hranová nekrytá nástupiště, k příchodu k vlakům slouží přechody přes kolejiště.\n\n"}
{"id": "1521148", "url": "https://cs.wikipedia.org/wiki?curid=1521148", "title": "Dobřany (nádraží)", "text": "Dobřany (nádraží)\n\nDobřany je železniční stanice ve východní části města Dobřany v okrese Plzeň-jih v Plzeňském kraji nedaleko řeky Radbuzy. Leží na jednokolejné elektrizované trati Plzeň – Klatovy – Železná Ruda (č. 170/183) (25 kV, 50 Hz AC). V severní části města se dále nachází železniční zastávka \"Dobřany zastávka\".\n\nStanice byla vybudována jakožto součást Plzeňsko-březenské dráhy (\"EPPK/PBD\") spojující Duchcov, Plzeň a Nýrsko, podle typizovaného stavebního návrhu drážních budov společnosti. 20. září 1876 byl s místním nádražím uveden do provozu celý nový úsek trasy z provizorního nádraží (později \"Plzeň zastávka\") do Nýrska, kudy bylo možno od roku 1877 pokračovat po železnici přes hraniční přechod Železná Ruda-Alžbětín do Bavorska. Trať byla také toho roku zaústěna do kolejiště plzeňského nádraží.\n\nPo zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě jednostranná nekrytá úrovňová nástupiště, k příchodu na vnitřní nástupiště č. 2 slouží přechody přes koleje.\n\n"}
{"id": "1521149", "url": "https://cs.wikipedia.org/wiki?curid=1521149", "title": "Biologická fakulta Štětínské univerzity", "text": "Biologická fakulta Štětínské univerzity\n\nBiologická fakulta Štětínské univerzity (polsky \"Wydział Biologii Uniwersytetu Szczecińskiego\") je jedna z desíti fakult Štětínské univerzity. Založena byla spolu s celou univerzitou ve Štětíně roku 1985. Od svého založení sídlí fakulta v modernistické budově na adrese Wąska 13 (městské sídliště Śródmieście–Północ).\n\nZákladní organizační jednotkou fakulty zodpovědnou za organizaci výuky a poskytování zázemí pro další činnosti fakulty jsou katedry:\n\n\n\nVedení fakulty:\n\n"}
{"id": "1521150", "url": "https://cs.wikipedia.org/wiki?curid=1521150", "title": "Balkanabat", "text": "Balkanabat\n\nBalkanabat je město na západě Turkmenistánu, které je správním centrem Balkanského vilájetu. Má obyvatel a je pátým největším městem v zemi. Nachází se na jižním úpatí pohoří Uly Balkan a obývají ho převážně Jomutové.\n\nMěsto je střediskem těžby ropy a zemního plynu. Díky nerostnému bohatství vznikla v roce 1933 na Transkaspické železnici osada, která dostala název \"Něftědag\" z ruského нефть (ropa) a turkmenského dag (hora). V roce 1946 byla povýšena na město a název byl upraven na turkmenské \"Nebit-Dag\". V roce 2001 bylo město přejmenováno na \"Balkanabat\" – podle pohoří Uly Balkan a slova abat (město).\n\nNachází se zde letiště spojující město s Ašchabadem, množství tržišť a parků, chrám Narození Panny Marie i velký pomník dobyvatelům pouště. \n\nV Balkanabatu sídlí fotbalový klub Nebitçi Futbol Topary, čtyřnásobný mistr Turkmenistánu.\n\nV blízkosti města byl natáčen film \"Bílé slunce pouště\".\n"}
{"id": "1521152", "url": "https://cs.wikipedia.org/wiki?curid=1521152", "title": "Mládí", "text": "Mládí\n\nMládí může označovat:\n"}
{"id": "1521154", "url": "https://cs.wikipedia.org/wiki?curid=1521154", "title": "Place Saint-Gervais", "text": "Place Saint-Gervais\n\nPlace Saint-Gervais je náměstí v Paříži ve 4. obvodu. Náměstí je pojmenováno po svatém Gervásiovi, neboť se nachází před kostelem svatého Gervásia a Protásia.\n\nNa lichoběžníkové náměstí ústí ulice \"Rue François-Miron\", \"Rue de Brosse\" a \"Rue de Lobau\". Pod náměstím se nachází podzemní parkoviště firmy Vinci, jehož vjezd se nachází v \"Rue de Lobau\".\n\nNáměstí se dlouho nazývala \"carrefour de l'Orme\" (křižovatka u Jilmu) nebo \"carrefour de l'Orme-Saint-Gervais\" podle tradičního jilmu, který roste před vstupem do kostela svatého Gervásia a Protásia. Křižovatka je zmíněna v \"Le Dit des rues de Paris\" pod názvem „Ourmetiau“. Kolem roku 1790 byl strom poražen, aby se prostor zvětšil a vyčistil.\n\nDo 19. století bylo toto náměstí malým prostorem před portálem kostela svatého Gervásia a Protásia. V letech 1850–1854 bylo zvětšeno při výstavbě \"Rue Lobau\".\n\nDne 9. května 1881 náměstí získalo název \"Place Saint-Gervais\".\n\n\n"}
{"id": "1521155", "url": "https://cs.wikipedia.org/wiki?curid=1521155", "title": "Ano Doliana", "text": "Ano Doliana\n\nAno Doliana také jen Doliana (Ano znamená „horní“) je horská vesnice s kamennými domky, součást obce Severní Kynourie ve východní Arkádii. V roce 2011 zde žilo 90 obyvatel. Ve vesnici jsou chráněné tradiční kamenné domky. Vesnicí prochází Evropská dálková trasa E4 a tak je vesnice ideálním cílem pro pěší turistiku. \n\n"}
{"id": "1521157", "url": "https://cs.wikipedia.org/wiki?curid=1521157", "title": "Mistrovství světa v basketbalu mužů 2019", "text": "Mistrovství světa v basketbalu mužů 2019\n\n18. mistrovství světa v basketbalu mužů probíhalo od 31. srpna do 15. září 2019 v Číně. Termín konání turnaje byl přesunut z roku 2018 na rok 2019, a tak se stalo od roku 1967 poprvé, kdy se mistrovství nekonalo v témže roce jako mistrovství světa ve fotbale. Počet účastníků byl oproti předchozímu šampionátu rozšířen ze čtyřiadvaceti na dvaatřicet.\n\nTurnaj se stal kvalifikací na Letní olympijské hry 2020 v Tokiu, kam postoupily dva nejlepší týmy z obou amerických kontinentů a z Evropy, a nejlepší tým z Afriky, Asie a Oceánie. Japonsko jako pořadatel mělo účast zajištěnu. Černá Hora a Česko se zúčastnily závěrečného turnaje poprvé v samostatné historii, polská reprezentace hrála na šampionátu naposledy předtím v roce 1967.\n\nČína se jako pořadatel účastní turnaje automaticky. Kontinentální mistrovství přestala fungovat jako kvalifikace a namísto nich se po dva roky hrály dvoukolové kontinentální kvalifikační turnaje.\n\nVzhledem ke zvýšení počtu účastnických týmů se změnil též herní systém turnaje z dvoustupňového na třístupňový. Týmy byly nejprve rozlosovány do osmi základních skupin po čtyřech (skupiny A – H), kde hrál každý tým s každým, dvě nejlepší družstva z každé skupiny pak postoupila do čtyř osmifinálových skupin opět po čtyřech (skupiny I – L), kde dvojice družstev ze stejné skupiny zůstaly ve společné skupině a jejich vzájemné výsledky ze základní skupiny se započítaly, takže každé družstvo hrálo jen s těmi soupeři, s nimiž se dosud nesetkalo. Dvě nejlepší družstva z každé skupiny postupují do čtvrtfinále a následují vyřazovací boje.\n\nZměnou oproti roku 2014 je též návrat klasifikačních zápasů o jednotlivá místa v konečném pořadí, tyto zápasy se naposledy hrály na mistrovství v roce 2010.\n\nV osmifinálové skupině se pro týmy ze stejné základní skupiny počítají zápasy ze základní skupiny. Do počtu vítězství a porážek se započítávají všechny odehrané zápasy včetně všech zápasů v základní skupině (tedy celkem 5 zápasů, 3 ze základní a 2 z osmifinálové skupiny), skóre se též započítává ze všech zápasů.\n\nDo klasifikačních skupin se dostaly dva horší týmy z každé základní skupiny, stejně jako v osmifinálových skupinách se pro družstva ze stejné základní skupiny počítají vzájemné zápasy ze základní skupiny. Do počtu vítězství a porážek se započítávají všechny odehrané zápasy včetně všech zápasů v základní skupině (tedy celkem 5 zápasů, 3 ze základní a 2 z osmifinálové skupiny), skóre se též započítává ze všech zápasů.\n\n"}
{"id": "1521159", "url": "https://cs.wikipedia.org/wiki?curid=1521159", "title": "Skupina architektů moderního směru", "text": "Skupina architektů moderního směru\n\nSkupina architektů moderního směru (srbsky v cyrilici Група архитеката модерног правца, v latince Grupa arhitekata modernog pravca, zkr. ГАМП/GAMP) byla skupina architektů v Království Srbů, Chorvatů a Slovinců (později Jugoslávie) v 20. a 30. letech 20. století. \n\nSkupina podporovala myšlenku moderní architektury a koncepty funkcionalismu v prostředí, kde ještě dozníval akademismus s prvky secese a národní architektury z období počátku 20. století. Do uvedené skupiny patřili např. český architekt působící na Balkáně, Jan Dubový, nebo Branislav Kojić, Branko Maksimović, Milan Zloković a Dušan Babić, později se k nim připojil také Dragiša Brašovan. \n\nSkupina působila v letech 1928–1934, a to na území celého jugoslávského království. Založena byla v závěru roku 1928, jejich manifest vyšel dokonce i v populárních novinách Politika. Počet členů skupiny různě osciloval, maximálně čítala osmnáct lidí. Za velký úspěch považovala skupina příchod dobře etablovaného architekta Dragiši Brašovana (autora budovy vojvodinské vlády a parlamentu) a návrh projektanta Nikoly Dobroviće na úpravu terasy u Terazijí (ulice v Bělehradu) z roku 1930 jako finální vítězství moderní architektury v jugoslávské metropoli. Po rozpuštění GAMPu se někteří z architektů připojili k umělecké skupině Oblik (tvar). \n"}
{"id": "1521162", "url": "https://cs.wikipedia.org/wiki?curid=1521162", "title": "Hostinné (nádraží)", "text": "Hostinné (nádraží)\n\nHostinné je železniční stanice v jihovýchodní části stejnojmenného města v okrese Trutnov v Královéhradeckém kraji nedaleko řeky Labe. Leží na neelektrizované trati 040. Asi 400 metrů od stanice západně je umístěno městské autobusové nádraží. Blíže středu města se na opačném břehu řeky nachází železniční zastávka \"Hostinné město\".\n\nStanice byla otevřena 21. prosince 1870 společností Rakouská severozápadní dráha (\"ÖNWB\"), která zprovoznila svou trať z Trutnova do Kunčic nad Labem, 1. června 1871 prodlouženou přes Starou Paku do Ostroměře, odkud již existovala dostavěná trať do Chlumce nad Cidlinou. Autorem univerzalizované podoby stanic pro celou dráhu byl architekt Carl Schlimp. Trasa byla výsledkem snahy o propojení železniční sítě \"ÖNWB\" severovýchodním směrem k hranicím s Pruskem.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři úrovňová jednostranná nástupiště, k příchodu na nástupiště slouží přechody přes koleje.\n\n"}
{"id": "1521173", "url": "https://cs.wikipedia.org/wiki?curid=1521173", "title": "Milan Zloković", "text": "Milan Zloković\n\nMilan Zloković (v srbské cyrilici Милан Злоковић, 6. dubna, 1898, Terst, Rakousko-Uhersko – 29. května 1965, Bělehrad, SFRJ) byl srbský architekt. \n\nPocházel ze srbské rodiny, žijící v přímořském městě Terst. Studoval nejprve na Reálném gymnáziu v Terstu, později na Vyšší technické škole ve Štýrském Hradci. Kvůli první světové válce však musel nastoupit do armády. Po skončení konfliktu pokračoval na vysoké škole, konkrétně v Bělehradě (studium dokončil v roce 1921) a v Paříži. V roce 1925 připravil několik návrhů menších železničních stanic, jako jeden z mála architektů na území tehdejšího Království Srbů, Chorvatů a Slovinců přijal myšlenky moderní architektury. Roku 1928 se připojil do skupiny GAMP (skupiny architektů moderního směru) spolu s řadou místních architektů a českým Janem Dubovým. Od roku 1950 působil na Architektonické fakultě Univerzity v Bělehradě. \n\nZloković vypracoval za svůj život okolo 170 projektů, za které získal i řadu ocenění. Mezi budovy, které navrhl, patřila řada škol, nemocnic, hotelů a některé další, které se nacházejí v Matarušké Banji, Prizrenu (Učitelská škola) a Bělehradu, dále potom budova Centrální banky Bosny a Hercegoviny na Titově třídě v Sarajevu, dům obchodně-průmyslové komory ve Skopje, Hotel Mediteran v Ulcinji a další. \n"}
{"id": "1521190", "url": "https://cs.wikipedia.org/wiki?curid=1521190", "title": "Kočičin", "text": "Kočičin\n\nKočičin je malá, téměř zaniklá vesnička v Chorvatsku v Přímořsko-gorskokotarské župě, spadající pod opčinu města Delnice. Nachází se u řeky Kupy, těsně u hranic se Slovinskem, asi 17 km severozápadně od Delnice. V roce 2011 zde žil pouze jeden obyvatel.\n\nV důsledku významného úbytku obyvatelstva v předchozích letech je Kočičin už téměř zaniklý. V roce 1857 zde žilo celkem 62 obyvatel; od té doby počet obyvatel každým rokem pravidelně klesal. S výjimkou roku 1931, kdy počet obyvatel stoupl ze 30 obyvatel na 42, počet obyvatel vesničky nikdy nestoupal. V roce 1948 zde žilo 13 obyvatel, v roce 1971 už jen 5. V roce 1981 klesl počet obyvatel na 2, a od roku 2001 zde žije již pouze jeden obyvatel. Není známo, jestli již Kočičin není zaniklý, poněvadž se od roku 2011 žádné sčítání obyvatel nekonalo.\n\nVesnice se nachází na úpatí pohoří Gorski Kotar pod horou Praprot (929 m). Sousedními vesnicemi jsou Gašparci, Kuželj a opuštěné vesnice Suhor a Zagolik.\n"}
{"id": "1521192", "url": "https://cs.wikipedia.org/wiki?curid=1521192", "title": "Budova Centrální banky Bosny a Hercegoviny", "text": "Budova Centrální banky Bosny a Hercegoviny\n\nBudova Centrální banky Bosny a Hercegoviny se nachází na Titově ulici v centru bosenské metropole Sarajevo. Budova je od roku 2009 památkově chráněná. \n\nFunkcionalistický palác vznikl v meziválečném období dle návrhu architekta Milana Zlokoviće, který zvítězil v soutěži vypsané na sídlo státní Hypoteční banky (\"Hipotekarna banka\"). Budován byl od roku 1929 do roku 1932. Patřil mezi největší investice tehdejšího jugoslávského království v dnešním bosenském hlavním městě. Dvoupatrová budova je nápadná především díky obkladům z dekorativního kamene, reliéfům umístěným v krajních částech hlavní fasády a sochám u hlavního vstupu. Stojí na ploše o rozloze 49,15 m x 51,23 m.\n\nBudova měla smíšené využití; kromě banky sloužila v meziválečném období také částečně jako byty svých zaměstnanců. Po obsazení země nacistickým Německem se v ní usídlilo vojenské velitelství. Během války budova neutrpěla vážnějších ztrát; po skončení konfliktu a nástupu komunismu sloužila pro národní banku bosenské republiky v rámci Jugoslávie.\n\nV 70. a 80. letech 20. století byla budova rozšířena o kancelářské prostory v zadním traktu a o nové poschodí. \n\nV letech 1992 až 1995 byly do budovy umístěny významné kulturní předměty, kterým během války hrozil zánik. Mezi ně patřila např. hagada (židovský kodex) a další. Byly sem umístěny také předměty z Republikového ústavu pro ochranu kulturně-historických památek. V suterénu byl umístěn kryt, který posloužil při obléhání města civilnímu obyvatelstvu. Budova banky byla během válka v malé míře poničena, nicméně se nejednalo o vážnější škody. Od roku 1997 byla do budovy umístěna nově zřízená Centrální banka Bosny a Hercegoviny. Rekonstrukce budovy se uskutečnila v letech 2001 až 2005. Fasáda byla rekonstruována v roce 2017.\n"}
{"id": "1521193", "url": "https://cs.wikipedia.org/wiki?curid=1521193", "title": "Hořovice (nádraží)", "text": "Hořovice (nádraží)\n\nHořovice je železniční stanice v severní části města Hořovice v okrese Beroun ve Středočeském kraji oddělené od centra srázem k Červenému potoku. Leží na trati 170. Stanice je elektrizovaná (25 kV, 50 Hz AC).\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"), podle typizovaného stavebního návrhu architekta Ignáce Řechky. 14. října 1861 byl zprovozněn úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), 14. července 1862 byla s místním nádražím slavnostně otevřena zbývající trasa do Prahy.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz zde byl zahájen 5. června 1987.\n\nStanicí prochází Třetí železniční koridor, vede tudy dvoukolejná trať. V roce 2011 byla dokončena úprava nádraží na koridorové parametry: nachází se zde jedno kryté vyvýšené ostrovní nástupiště s podchodem, elektronickým informačním systémem a výtahy pro bezbariérový přístup, a jedno nástupiště hranové. Expresní spoje mohou stanicí projíždět rychlostí až 160 km/h, je zde instalováno elektronické stavědlo ESA 33, které je dálkově řízeno z Centrálního dispečerského pracoviště Praha. Na rok 2019 byla ohlášena oprava staniční budovy.\n\nZ nádraží je z plzeňského zhlaví vyvedena vlečka stáčející se do průmyslových objektů ve městě.\n\n"}
{"id": "1521195", "url": "https://cs.wikipedia.org/wiki?curid=1521195", "title": "Schneeball", "text": "Schneeball\n\nSchneeball (česky \"Sněhová koule\") je pečivo vyrobené z křehkého těsta. Svůj název získalo pro svůj tvar sněhové koule a tradiční posyp moučkovým cukrem. Sněhové koule mají průměr obvykle asi 8 až 10 cm. Známé jsou především v Rakousku a rovněž v některých regionech Bádenska-Württemberska a Bavorska. \n\nZákladními surovinami pro výrobu těsta na sněhové koule je mouka, vejce (1 ks na 100 g mouky), cukr, máslo, smetana a také slivovice a/nebo víno. \n\nZ vypracovaného těsta se oddělí část těsta v množství potřebném pro výrobu jedné koule. Tvarování sněhových koulí může probíhat více způsoby, například tak, že se oddělená část těsta vyválí přibližně do obdélníku a pomocí rádla (nejlépe s více kolečky) se nařeže na proužky. Velmi často se používá ozdobné rádlo. S řezem se nezačíná úplně od okraje, ale až asi 2 až 3 cm za ním. Stejně tak na opačném konci se řez nedokončí. Tím je těsto z větší části nařezáno na proužky, které ale drží díky oné 2–3 cm nerozkrájené části těsta na obou koncích pohromadě. Následně se nařezané proužky uchopí asi uprostřed své délky, zvednou se z válu a ve vzduchu se vzájemně propletou a vytvarují jen do přibližného tvaru koule. Sněhová koule se poté vloží do speciálních děrovaných ocelových kleští (Schneeballeneisen), ve kterých se vloží do horkého tuku, kde se upeče. Teprve pečením v těchto kleštích získá těsto přesný tvar koule, tím jak nabude. \nHotová sněhová koule se obalí moučkovým cukrem nebo cukrem se skořicí. Časté je také místo toho opatřit povrch sněhové koule polevou z bílé, z bílé obarvené, nebo hnědé čokolády a případně čokoládu posypat oříšky či kokosem, atp.\n\nVzhledem k tomu, že jde o pečivo podobné sušenkám, má velmi dlouhou trvanlivost. Skladovat jej lze bez chlazení až 8 týdnů. \n"}
{"id": "1521199", "url": "https://cs.wikipedia.org/wiki?curid=1521199", "title": "Gustav Gellner", "text": "Gustav Gellner\n\nGustav Gellner (8. prosince 1871 Mladá Boleslav – 8. ledna 1943 Terezín) byl český lékař židovského původu, epidemiolog a historik lékařství.\n\nNarodil se do asimilované židovské rodiny Karla Gellnera a Gabriely, roz. Fischerové (sám Gustav Gellner roku 1902 přestoupil k římskokatolické církvi). Měl dva bratry a sestru, přičemž bratr František Gellner byl básníkem. Gustav absolvoval roku 1890 mladoboleslavské gymnázium, poté se zapsal na lékařskou fakultu UK, odkud přešel na lékařskou fakultu Vídeňské univerzity, kde roku 1897 získal titul doktora medicíny (MUDr.). Následně se stal vojenským lékařem a tuto praxi vykonával až do svého penzionování roku 1930.\n\nBěhem první světové války zabránil vypuknutí epidemie cholery v pevnosti Josefov, za což získal Řád rakouského Červeného kříže. Velel také nemocnici v Přemyšlu, poté byl velitelem zdravotní kolony 55. pěší divize na italské frontě a konec války zažil na západní frontě. Během té doby získal rytířský Řád Františka Josefa s meči, Signum laudis a další vyznamenání. Poté Gustav Gellner vstoupil do vznikajícího československého vojska, sloužil postupně v Bohumíně, Šternberku a především v olomoucké vojenské nemocnici na Klášterním Hradisku, kde byl od roku 1927 velitelem.\n\nOdborně se Gustav Gellner věnoval epidemiologii, nakažlivým onemocněním, mikrobiologii a sérologii. S J. Kabelíkem publikoval studii k sérologii na počátku tuberkulózy a za studii o profylaxi infekčních chorob získal cenu Vojenského ústavu vědeckého. Od roku 1925 začal také studovat historii na brněnské filozofické fakultě, kde roku 1931 získal titul doktora filosofie (PhDr.). To již jeden rok žil na odpočinku v Brně a věnoval se zejména historii lékařství. Publikoval spisy \"Nemoc Ladislava Pohrobka\" (1934) a \"Životopis lékaře Borbonia a výklad jeho deníků\" (1938), také dvě menší studie \"Jan Černý a jiní lékaři do konce doby Jagellonské\" (1935) a \"Zemský lékař na Moravě, Tomáš Jordán z Klausenburku\" (1936).\n\nPo německé okupaci se přestěhoval do Prahy a pokračoval ve výzkumu, bádal v knihovnách a archivech, protože měl v úmyslu zpracovat zbývající materiál k tématu pobělohorského lékařství v českých zemích, resp. k výuce lékařství na olomoucké univerzitě. Ovšem dne 21. září 1942 byl zatčen gestapem a v listopadu odvezen do Malé pevnosti Terezín, kde začátkem následujícího roku na následky věznění zemřel. Jeho manželka Marie (roz. Löwyová, svatba roku 1901) spolu s dcerou Alžbětou zahynuly později v Osvětimi. Syn Jan včas emigroval a ve druhé světové válce bojoval v 311. československé peruti RAF, později za RCAF. Roku 1947 udělila Filozofická fakulta Masarykovy univerzity Gustavu Gellnerovi \"venia docendi\" pro dějiny lékařství \"in memoriam\".\n\n"}
{"id": "1521200", "url": "https://cs.wikipedia.org/wiki?curid=1521200", "title": "Budova hlavní pošty (Novi Sad)", "text": "Budova hlavní pošty (Novi Sad)\n\nBudova hlavní pošty (srbsky v cyrilici Зграда главне поште, v latince Zgrada glavne pošte) se nachází v srbském městě Novi Sad na adrese \"Poštanska 2\". Jako moderní budova představuje jeden ze symbolů města i proto, že její průčelí je orientováno směrem k \"Bulváru Mihajla Pupina\" a je viditelné pro návštěvníky města, kteří přijíždějí od Petrovaradina. \n\nMonumentální palác a první výšková stavba v Novém Sadu byl posledním projektem architekta Dragiši Brašovana, který realizoval v hlavním městě Autonomní oblasti Vojovodina. Výstavba proběhla v letech 1958 až 1963. Objekt byl umístěn do rohu ulic \"Bulevar Mihajla Pupina\" a \"Narodnih Heroja\". Z třípatrového modernistického bloku v levé části z jeho osy vybíhá dvanáctipatrová věž, jejíž vrchol slouží také pro upevnění různých vysílačů a antén. Na strohou fasádu budovy obloženou bílým kamenem nebyla rozmístěna žádná umělecká díla. Uvnitř objektu se nachází černým mramorem zdobený hlavní sál, jehož autorem byl Đorđe Tabaković.\n"}
{"id": "1521201", "url": "https://cs.wikipedia.org/wiki?curid=1521201", "title": "Sáva Stratelat a 70 společníků", "text": "Sáva Stratelat a 70 společníků\n\nSvatí Sáva Stratelat a 70 společníků byli ve 3. století křesťanští mučedníci v Římě.\n\nSvatý Sáva byl původem Gót. Stal se vojákem za císaře Aureliána. Brzy získal vysokou vojenskou hodnost generála. \n\nOd mladí byl křesťanem, pomáhal ostatním křesťanům a navštěvoval vězně. Za svůj zbožný život získal dar léčit a vymítat démony.\n\nKdyž císař Aurelián zjistil, že Sáva je křesťan, sebral mu vojenskou hodnost. Sáva byl uvězněn a nucen zříci se své víry. Byl krutě mučen, avšak víru si zachoval. \n\nKdyž 70 vojáků vidělo jeho mučení, obrátili se na křesťanskou víru a za to byli sťati. \n\nSvatý Sáva byl utopen v řece. Vše se stalo roku 272 v Římě. \n\nJejich svátek se slaví 24. dubna.\n\n"}
{"id": "1521203", "url": "https://cs.wikipedia.org/wiki?curid=1521203", "title": "Bakar", "text": "Bakar\n\nBakar () je město a přímořské letovisko v Chorvatsku v Přímořsko-gorskokotarské župě. Nachází se u Bakarského zálivu, asi 12 km jihovýchodně od Rijeky. V roce 2011 žilo v Bakaru 1 473 obyvatel, v celé opčině pak 8 279 obyvatel.\n\nDo opčiny spadá celkem 9 sídel. Město Bakar je střediskem opčiny, ale až druhým největším sídlem; největším sídlem opčiny je vesnice Hreljin, v níž žije 2 206 obyvatel. Této vesnici však i přesto, že je větší než město ve stejné opčině, status města nenáleží. Dalšími velkými vesnicemi jsou Krasica, Škrljevo a Kukuljanovo.\n\nVzhledem k tomu, že se v Bakaru se nenachází žádná pláž, a že moře je kvůli tomu, že zde dříve byl přístav tankerů a koksovna, velmi znečištěno, není Bakar mezi turisty příliš oblíbenou destinací, ale díky svému starobylému charakteru a hradu \"Bakarski kaštel\" je poměrně častou výletní destinací. Nachází se zde celkem čtyři kostely a tzv. bakarský podvodní tunel.\n\nV Bakaru se vyrábí nejlepší chorvatské šumivé víno, nazývané \"Bakarska vodica\".\n\nNejvýznamnějšími dopravními komunikacemi města jsou dálnice A7 a silnice D8. Dalšími významnými silnicemi v opčině jsou D3, D40 a D501.\n"}
{"id": "1521204", "url": "https://cs.wikipedia.org/wiki?curid=1521204", "title": "Zdice (nádraží)", "text": "Zdice (nádraží)\n\nZdice je železniční stanice v jižní části města Zdice v okrese Beroun ve Středočeském kraji v těsné blízkosti soutoku Červeného potoka Litavky a dálnice D5. Leží na tratích 170 a 200. Stanice je elektrifikovaná (25 kV, 50 Hz AC).\n\nStanice byla vybudována jakožto součást České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"), podle typizovaného stavebního návrhu. 14. října 1861 byl zprovozněn úsek trasy z České Kubice na provizorní nádraží ve Skvrňanech u Plzně (železniční most přes Radbuzu byl dokončen se zbytkem trati až následujícího roku), 14. července 1862 byla s místním nádražím slavnostně otevřena zbývající trasa do Prahy.\n\nO sedm let později sem byla dovedena trať společnosti Rakovnicko-protivínská dráha (\"RPD\") spojující Protivín a Písek a existující železnici ve Zdicích, a to především z iniciativy představitelů Písku, kteří usilovali o přímé spojení s Prahou. Několik set metrů od staršího nádraží vyrostla rozměrná cihlová nádražní budova ve specifickém architektonickém stylu budov \"RPD\" s vlastním kolejištěm, nákladovým nádražím, vodárnou, výtopnou, lokomotivní točna či bytovými domy pro drážní zaměstnance. Pravidelný provoz zahájila \"RPD\" 20. prosince 1875, roku 1876 pak byla dokončena trať přes Beroun a Nižbor do Rakovníka.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrický provoz zde byl zahájen 5. června 1987.\n\nStanicí prochází Třetí železniční koridor, vede tudy dvoukolejná trať. V roce 2011 byla dokončena úprava nádraží na koridorové parametry: nachází se zde dvě krytá vyvýšená ostrovní nástupiště s podchodem, elektronickým informačním systémem a výtahy pro bezbariérový přístup, a jedno vyvýšená krytá jednostranná nástupiště u staniční budovy. Expresní spoje mohou stanicí projíždět rychlostí až 160 km/h, je zde instalováno elektronické stavědlo ESA 33, které je dálkově řízeno z Centrálního dispečerského pracoviště Praha. Roku 2018 byla dokončena oprava staniční budovy.\n\nZ nádraží je vyvedeno několik vleček.\n\nV komplexu starých budov točny a výtopny, vyřazených z provozu roku 2002, bylo roku 2006 při příležitosti oslav 130. výročí trati Zdice–Protivín otevřeno železniční muzeum \"Výtopna Zdice\", které kromě vystavených exponátů nabízí též jízdy historickými kolejovými vozy.\n\n"}
{"id": "1521207", "url": "https://cs.wikipedia.org/wiki?curid=1521207", "title": "Staropacká hora", "text": "Staropacká hora\n\nStaropacká hora (578 m n. m) je výrazný, asi tři kilometry dlouhý hřbet v Krkonošském podhůří. Leží severně od zástavby obce Stará Paka, podle níž je pojmenován. Na jeho jižním úbočí se rozkládá kromě zástavby Staré Paky také Podlevín; nachází se zde též sjezdovka s vlekem typu poma, kterou spravuje oddíl lyžování TJ Sokol Stará Paka a kterou tento oddíl nazývá Zimní středisko Staropacká hora. Masív je tvořen melafyry, které se těžily v lomě Hvězda na východní straně hory. Hora (a především lom Hvězda) je známá také jako naleziště polodrahokamů. Ta jsou i v okolí zaniklého hradu Levín, který leží v západní části masívu, pod stejnojmenným vrchem (569 m n. m), který je jeho součástí. Na západě je Staropacká hora oddělena údolím Olešky od vrchu Jíva, na západě pak sedlem Veselka od masívu Kozince.\n\nNedaleko nejvyššího bodu se nachází pomník dvěma sovětským pilotům L. L. Knyšovi (či Knyžovi) a S. A. Sadkovojovi, kteří zahynuli po nárazu letounu Suchoj do terénu při plnění letového úkolu dne 28. listopadu 1988.\n\nNěkdy je název masívu uváděn také jako Staropacké hory. V místním úzu pak žije tvar Staropacká hora jako pomnožné jméno, což odpovídá podkrkonošskému nářečí.\n"}
{"id": "1521208", "url": "https://cs.wikipedia.org/wiki?curid=1521208", "title": "Rudolfov (Zábřeh)", "text": "Rudolfov (Zábřeh)\n\nRudolfov (německy \"Rudolphsthal\") je vesnice, součást města Zábřeh v okrese Šumperk. Tvoří oboustrannou ulicovku v údolí Moravské Sázavy podél železniční tratě Česká Třebová – Přerov, pod vrchem Humenec, na němž se nachází Skalička.\n\nVes vznikla roku 1824, pojmenována byla podle olomouckého arcibiskupa Rudolfa Jana Habsbursko-Lotrinského, jenž svolil k jejímu založení na pozemku mírovského panství. Po zrušení patrimoniální správy v roce 1848 byl Rudolfov součástí Skaličky. Od roku 1869 byl samostatnou obcí, a to až do roku 1949, kdy se stal součástí Zábřehu. V následujících letech měl status místní části, který byl zrušen k 1. lednu 1976.\n\nPři sčítání obyvatel roku 1920 bylo v Rudolfově napočítáno 642 obyvatel v 74 domech. K české státní příslušnosti se hlásilo 549 obyvatel, k německé 91 a 2 cizí příslušníci. Římskokatolíků bylo napočítáno 577.\n"}
{"id": "1521210", "url": "https://cs.wikipedia.org/wiki?curid=1521210", "title": "Trofimus, Sabbatius a Dorymedon", "text": "Trofimus, Sabbatius a Dorymedon\n\nSvatí Trofimus, Sabbatius a Dorymedon byli ve 3. století křesťanští mučedníci v Antiochii.\n\nŽili za vlády císaře Proba. \n\nVe městě Antiochie se slavil pohanský svátek. Pohané obětovali bohům a klaněli se jejich sochám. V tu dobu do města přijeli kresťané Trofimus a Sabbatius. Když pohané uviděli, že se ani jeden z nich nepoklonil idolům bohů, byli oba dva zatčeni a nuceni zříci se své víry, to však odmítli. Svatý Sabbatius zemřel po mučení v Antiochii a Trofimus byl odveden a mučen v Synnadě ve Frýgii. Byl např. nucen chodit tři dny v železných sandálech s ostny.\n\nKdyž byl Trofimus ve vězení, přišel ho navštívit senátor Dorymedon, který ho myl a ošetřoval mu rány. Když pohané viděli, že Dorymedon neslaví svátek Dioskúrů, a zeptali se ho na důvod, odpověděl, že je křesťan a nebude slavit svátek démonů. Za to byl zatčen a se svatým Trofimem vhozen k šelmám. Oba dva útoky šelem přežili, a proto byli sťati mečem.\n\nVše se stalo asi roku 277.\n\nJejich svátek se slaví 19. září.\n\n"}
{"id": "1521211", "url": "https://cs.wikipedia.org/wiki?curid=1521211", "title": "Dějiny Madagaskaru", "text": "Dějiny Madagaskaru\n\nDějiny Madagaskaru jsou dějinami území současné Madagaskarské republiky, která se rozkládá na ostrově Madagaskar, v Indickém oceánu při jihovýchodním pobřeží kontinentální Afriky. \n\nOstrov byl poměrně pozdě, zhruba na počátku našeho letopočtu, osídlen Malgaši z Indonésie. Na rozdíl od domoviny ale tyto kmeny nepřijaly později islám, ačkoli s prostorem Indického oceánu měly četné kulturní a obchodní vazby, více než s africkým kontinentem na západě. V 17. století se ostrov pokusili neúspěšně kolonizovat Francouzi. Ve stejné době zde začaly vznikat první významné státy (Sakalavské království, Boina, Imerina). Imerina byla nakonec nejúspěšnější. Její vládce Andrianampoinimerina je dnes na Madagaskaru vnímán jako „otec vlasti“ a velký sjednotitel, ačkoli celý ostrov nikdy neovládl. Na konci 18. století chtěli ostrov podruhé kolonizovat Francouzi. Aby jim v tom Imerina zabránila, začala úzce spolupracovat s Brity. Britští protestantští misionáři pak silně ovlivnili kulturu a školství země. Na konci 19. století i královský dvůr přijal křesťanství. Ovšem záhy byl ostrov obsazen Francouzi, kteří zde zavedli dosti tvrdou koloniální správu. Velké povstání proti nim vypuklo roku 1896 a pak znovu roku 1947. Nakonec Francouzi sami Madagaskaru roku 1958 nabídli nezávislost. Byla potvrzena v referendu a vyhlášena v roce 1960. Prvním prezidentem byl zvolen Philibert Tsiranana. \n\nPoklidný, byť ne zcela demokratický rozvoj skončil roku 1972, kdy generál Ramanantsoa provedl vojenský převrat. Země se pak propadla do chaosu, v němž se nejlépe zorientoval komunista Didier Ratsiraka, který z Madagaskaru vytvořil stát podle sovětského vzoru. Ten padl na začátku 90. let kvůli obrovským ekonomickým problémům i v souvislosti s pádem komunismu v Evropě a rozpadem Sovětského svazu. Sám Ratsiraka pak zemi geopoliticky navázal znovu na Francii a obnovil demokracii. V roce 2009 se však zhroutila po vojenském puči ve prospěch Andry Rajoeliny, který vládl až do roku 2014. Toho roku byla demokracie obnovena, země však čelí mnoha problémům, zvláště hospodářským.\n\nOstrov Madagaskar byl oproti jiným africkým územím dlouho neobydlen. Nebyly nalezeny stopy po žádné kultuře lovců a sběračů nebo po neolitických kulturách. Nejstarší lidské osídlení archeologové umisťují na počátek našeho letopočtu. Předpokládá se, že první osadníci připluli z Indonésie, proto je Madagaskar nejen geograficky, ale i kulturně poněkud vyčleněn z afrických tradic. První osadníci již přivezli poměrně vyspělou kulturu – zemědělství, železné nástroje, vyspělou mořeplavbu apod. Zpočátku se drželi hlavně při pobřeží. Kulturně se napojili na svět Indického oceánu spíše než na nedaleký africký kontinent – k nejvýznamnějším kontaktním centrům patřil přístav Mahilaka, založený ve 12. století. Archeologové zde objevili mnoho předmětů z Indie, jihovýchodní Asie či Perského zálivu. V arabských písemných pramenech se o ostrově psalo jako o Měsíčním ostrově. Zemědělské zázemí přístavu obehnaného mocnými hradbami sahalo zhruba 50 kilometrů za město. Na přelomu 14. a 15. století význam přístavu upadl, přesunul se k jiným městům na pobřeží. \n\nO Madagaskaru prvně v Evropě psal Marco Polo ve svém slavném cestopise, ovšem jen z doslechu. Prvním Evropanem, který skutečně spatřil břehy Madagaskaru, byl roku 1500 Portugalec Diogo Dias. Zahnala ho k nim bouře, jež zastihla druhou portugalskou výpravu do Indie u mysu Dobré naděje. Dias ostrov pojmenoval São Lourenço. Tento pojem se užíval až do 17. století. Portugalci ovšem ostrov nekolonizovali, nezdál se jim k tomu vhodný a obyvatelstvo bylo spíše nepřátelské. Několik portugalských výprav se na ostrově vylodilo i proniklo do vnitrozemí, ale většinou se staly obětí konfliktu s domorodci nebo nemocí. \n\nKoncem 16. století začali u břehů ostrova přistávat Britové a Nizozemci. Roku 1645 se pokusili Britové založit první osadu v Zálivu sv. Augustina. Stočtyřiceti kolonistům velel John Smart, avšak po roce kolonisté, zdecimováni útoky Malgašů, ostrov opustili, přičemž jich zbylo jen deset. Podobně dopadl další kolonizační pokus pod velením Roberta Hunta na ostrově Nosy Be. \n\nNejúspěšnějšími z Evropanů byli nakonec Francouzi, konkrétně výprava vedená Jacquesem Pronisem (oficiálně ji neorganizovala francouzská koruna, ale společnost \"Societé Française de l’Orient\"). Pronisova výprava vystavěla pevnost Fort Dauphin. Ta se brzy stala centrem obchodu s ebenem a včelím voskem. Štěstí měla i na domorodce, kteří žili v okolí. Byli to Antanosyové, z nichž mnozí byli potomky ztroskotaných Portugalců, a náčelník Dian Ramaka dokonce mluvil portugalsky. Pronis se oženil s Dian Ramakovou neteří, aby utužil vztahy. Ty se však nakonec stejně zhoršily a domorodci se roku 1646 vzbouřili a Pronise uvěznili. Osvobodila ho až další francouzská výprava, načež Pronis dvanáct rebelů odeslal do vyhnanství na Réunionu a z dalších 73 udělal otroky, které prodal na Mauriciu – utrženou částku použil jako odměnu kapitánovi, který ho osvobodil. Od té doby byly vztahy s místními ještě horší. \n\nZlepšení vztahů měl přinést nový kolonista vyslaný francouzskou korunou, Étienne de Flacourt, který dorazil roku 1648 a ujal se řízení mise. Vztahy s domorodci se mu však zlepšit nepodařilo. Nouze, v níž se Fort Dauphin ocitl, ho donutila lovit i domorodý dobytek, což vedlo k další válce s Dian Ramakou. Ta stála Ramaku život. Flacourt marně čekal na pomoc z Francie. Když roku 1654 domovská země poslala na pomoc jen dva misionáře a Pronise, Flacourt se znechucen vrátil do Francie. Napsal pak ovšem dvě významná díla: \"Historie velkého ostrova Madagaskar\" je velice cenná pro biology a etnografy, neboť podrobně popisuje faunu i flóru ostrova, ale také obyvatelstvo, jeho zvyky a náboženství. Druhá kniha, \"Vyprávění o velkém ostrovu Madagaskar\", je pak významným historiografickým pramenem, vypráví dějiny francouzského kolonizačního úsilí. Flacourt se na Madagaskar vypravil roku 1660 znovu, ale jeho loď přepadli a nakonec potopili piráti. Flacourt při tom zahynul. \n\nPronis mezitím na Fort Dauphinu zahynul také. Pevnost ovládl chaos. Vypukly násilnosti, během nichž Francouzi popravili řadu malgašských náčelníků, včetně syna Diana Ramaky. \n\nRoku 1664 právo na Madagaskar ve Francii získala Vychodoindická společnost, ale ani ona neuspěla a doporučila králi Ludvíku XIV. soustředit se na Indii. Ten, okouzlen Flacourtovými knihami, se však exotického ostrova nechtěl vzdát. Kolonizace se tak ujala sama koruna. Pohořela kuriózním způsobem – král sebral ve francouzských sirotčincích mladé dívky a poslal je na Réunion jako nevěsty pro kolonisty. Tato loď však ztroskotala u madagaskarských břehů. Mladé dívky uprosily velitele výpravy, aby se mohly vdát na Madagaskaru a nemusely tak pokračovat ve strastiplné cestě. To však vzbudilo žárlivost a nenávist malgašských žen, s nimiž Francouzi v té době vesměs žili. Malgašky to pochopily tak, že bílí muži teď, když mají bílé ženy, je zapudí a zradily Francouze tím, že umožnily domorodým rebelům proniknout do pevnosti a napadnout Francouze nečekaně během jedné svatební hostiny. 27. srpna 1674 se tak odehrál masakr, během něhož zahynula polovina Francouzů na Madagaskaru. Druhá půlka chtěla okamžitě pryč. Spálila pevnost, nasedla na loď, která právě dorazila, a přinutila kapitána se nevylodit a ihned se vrátit do Francie. Tím francouzský kolonizační pokus po pouhých třiceti letech skončil. Nikoli však bez následků. Když se po 250 letech začala hrát nová kolonizační hra o Afriku, vznesli Francouzi nárok na Madagaskar právě na základě tohoto třicetiletého dobrodružství a ruin Fort Dauphinu.\n\nV době, kdy probíhal francouzský kolonizační pokus, dospělo obyvatelstvo ostrova ke schopnosti založit větší nadkmenový celek. Stalo se jím tzv. Sakalavské království (název je odvozen od řeky Sakalavy, malého přítoku Mangoky), někdy zvané též Menabe. Nejsilnějším útvarem na ostrově bylo v 17.–18. století. Kořeny říše byly na jihozápadě Madagaskaru. První dynastie se nazývala Maroserana, zmínky o ní pocházejí již z poloviny 16. století. Prvním významnějším panovníkem byl na počátku 17. století Andriamisara, opravdu významné postavení však získal až jeho syn zvaný obvykle Lahifotsy, který dobyl rozsáhlá území na sever od řeky Fiherenany. O něm máme dostatek informací díky tomu, že ho roku 1671 navštívil jeden z francouzských obchodníků z Fort Dauphinu. Podle jeho údajů měla Lahifotsyho armáda tehdy 12 000 vojáků a vlastnila i řadu pušek s křesadlovým zámkem. Lahifotsy prý také disponoval 126 000 kusy dobytka. Jeho syn a následník Ratsimonongarivo byl ještě mocnější, neboť získal zbraně od pirátů a obchodníků s otroky. \n\nJeden z Ratsimonongarivových bratrů, Andriamandisoarivo, se však nechtěl smířit s bratrovým postavením a král ho musel vyhnat na sever ostrova. Andriamandisoarivo zde založil jiný významný stát, který nazval Boina, s hlavním městem Masselage v zálivu Mahajamba. V roce Andriamandisoarivovy smrti (asi 1710) byl jeho stát již téměř stejně mocný jako Menabe. Sakalavská dynastie, ač v podobě dvou znepřátelených států, tak Madagaskar na počátku 18. století většinově ovládla. Menabe a Boina, vzhledem ke společnému původu panovníků, jsou někdy označovány jako sakalavské státy.\n\nSakalavové však neovládli v 17. a 18. století ostrov zcela. Na jihu vytvořili menší jednotky Arabové. Sakalavům se však nepodařilo ovládnout především obtížně přístupný severovýchod obývaný tzv. Betsimisaraky (jde o pozdější termín značící v překladu \"nerozdělitelní\"). Ti žili dlouho v klanové společnosti, ale tlak velkých říší z jihu je přinutil se sjednotit, klíčovou úlohu v tom sehrál vůdce Ratsimilaho, který si později přidělil jméno Ramaromanompo. Sakalovové a Betsimisarakové jsou dodnes největšími etniky Madagaskaru. Ramaromanompo se nakonec politicky spojil s Boinou, jejíž vliv ovšem po jeho smrti převládl. \n\nVelkou roli v 17. a 18. století sehrávali ovšem také piráti. Vzhledem k tomu, že se neprosadily na ostrově evropské koloniální říše a pro domorodce znamenali piráti spíše zajímavé obchodní partnery, stal se Madagaskar jejich útočištěm a baštou, byť ne tak proslulou jako Karibik. Ostrov Sv. Marie byl v 17. a 18. století největší pirátskou pevností na světě. Nejslavnějšími madagaskarskými piráty byli kapitán Avery a kapitán Kid (díky vyprávění Daniela Defoea). Ke známým jménům patří též John Bowen, Thomas White, Edward England a kapitán Taylor (většinou původně Angličané). Piráti se na Madagaskaru i usazovali a brali si malgašské ženy. Z jejich potomků se dokonce vyvinul klan, jemuž Malgaši říkají Malatové (což v podstatě značí „míšenci“). Malatem byl i Ratsimilaho. Piráty na Madagaskaru nakonec rozdrtila britská Východoindická společnost, zejména výprava vedená kapitánem Thomasem Mathewsem.\n\nDalším neovládnutým územím bylo království Imerina (později též často zvané Merina) uprostřed ostrova (jeho kořeny snad měly sahat až do 13. století). Dlouho šlo o dosti malé území, proslulé hlavně svými rýžovišti, ale na počátku 17. století ho zvětšil a upevnil až do podoby skutečného státu panovník Ralambo. Jeho syn Andrianjak (vládl 1610–1630) založil nové hlavní město Antananarivo, které se nakonec stalo hlavním městem celého Madagaskaru. \n\nKrálovství se později rozpadlo na čtyři části, z nichž tři dobyla Boina. Jedna část si ale udržela samostatnost. Jejím vládcem se roku 1783 stal Andrianampoinimerina (zkráceně nazývaný též Nampoina). Ten se stal zcela mimořádnou osobností. Nejenže znovudobyl původní území Imeriny, ale ze Sakalavů nakonec učinil své vazaly. Tím de facto sjednotil takřka celý Madagaskar. Malgašové ho proto dnes nazývají „otec vlasti“. Vládl zcela absolutisticky, ale založil zvláštní instituci zvanou \"kabara\". Šlo o veřejná shromáždění, kde občané mohli „interpelovat“ svého panovníka. Nampoina sice těchto názorů takřka nikdy nedbal, nicméně vznikla takto pozoruhodná madagaskarská řečnická tradice. Král zřídil i jakousi šlechtickou radu, která měla značné slovo v otázkách finančních. Nechal sepsat i trestní zákoník. Na Madagaskaru je jeho postava v současnosti až legendarizována, je dokonce symbolem ochrany životního prostředí – skutečností je, že byl nepřítelem žďáření. Jeho syn Radama pokračoval v rozvoji. Jeho hlavním rozhodnutím bylo otevřít Madagaskar Evropanům.\n\nTěmi Evropany, s nimiž si Radama rozuměl, byli Britové. Ještě před nimi se ovšem vrátili Francouzi. Na počátku druhého francouzského kolonizačního pokusu byl slovenský dobrodruh Móric Beňovský. Právě on přesvědčil francouzského krále k uspořádání nové výpravy, kterou pak sám vedl. Roku 1774 Beňovský skutečně přistál v zálivu Antongila. Postavil zde osadu Louisbourg. Za půl roku do Paříže nahlásil, že Louisbourg je prosperujícím městem a že se mu podařilo ovládnout celý Madagaskar. Dva inspektoři vyslaní korunou roku 1776 však objevili zcela jiný obrázek – „město“ Louisbourg značilo jen několik chatrčí, 300 kolonistů trpělo nemocemi a moc Beňovského dosahovala pár sáhů za osadu, odkud vyhnal všechny domorodce, takže neměl s kým obchodovat. Francouzi pak Beňovského jako hochštaplera vyhodili ze svých služeb. Ten pak cestoval po evropských dvorech a nabízel své služby kolonizátora Madagaskaru. Zlá pověst ho vždy dohnala, ale utekl jí ve Spojených státech, které stály na počátku své nezávislé existence. Roku 1785 se Beňovský vrátil na Madagaskar, aby ho vyrval z rukou Francouzů ve prospěch USA. Francouzi Beňovského zabili roku 1786. \n\nVládci Meriny Radamovi se však Francouzi nelíbili, ani když Beňovského vystřídali zdatnější kolonizátoři. Aby se jejich tlaku ubránil, začal spolupracovat s Brity. V roce 1820 Radama s Brity uzavřel smlouvu. Za čtyři roky této spolupráce Radama, zejména díky britským zbraním, ovládl takřka celý Madagaskar a vytlačil Francouze. Britové však trvali na umožnění činnosti křesťanských anglikánských misionářů. Ti ovlivnili madagaskarskou kulturu dalekosáhle. Především založili madagaskarské školství. Radama první školu nechal postavit hned vedle královského paláce a k prvním třem žákům patřil i jeho syn a následník trůnu. Brzy bylo žáků více a od počátku byly vzdělávány i dívky. Vyučování probíhalo v angličtině a pozoruhodně úspěšně. Proslulou se stala poznámka jednoho z misionářů, kterou si zapsal do svého deníku, že „lidé jsou tu mnohem přístupnější civilizaci než mnohý obyvatel Walesu“. Přesto se roku 1824 misionáři rozhodli pro revoluční změnu – namísto angličtiny začali vyučovat v malgaštině. To způsobilo příval nových žáků. Pomáhal i král, který osobně dělal nábor. Protože učitelů nebylo dost, vymysleli misionáři systém, že starší žáci začali vyučovat mladší, což skvěle fungovalo. Ve stejném roce založili misionáři kolej v Andohalo, kde školili budoucí místní učitele. Ti pak vyráželi do celé země zakládat nové školy. \n\nDalším významným počinem anglikánských misionářů byla kodifikace spisovné malgaštiny (základem se stal její hovský dialekt, typický pro střed ostrova). Misionáři přitom přesvědčili krále Radamu, aby svolil k přechodu od arabského písma na latinku. \n\nK čemu Radamu ovšem misionáři nikdy nepřesvědčili, bylo přijetí křesťanství. Známá historka praví, že v příběhu o Ježíšovi ho zaujalo jen ukřižování jako zajímavý způsob popravy. K pokusům evangelizovat místní obyvatelstvo byl shovívavý. Nebránil v něm, ale nevěřil, že se místní zřeknou staré víry a neviděl v tom ani smysl. Po jeho smrti roku 1828 ovšem éra shovívavosti skončila. To když na trůn nastoupila Radamova žena, jež zvolila královské jméno Ranavalona. Ta křesťanství nenáviděla a začala ho aktivně pronásledovat. V celém evropském vlivu viděla velké nebezpečí. Mnoho Evropanů také z ostrova vyhnala. Její dlouhá vláda skončila až roku 1861. Její nástupce Radama II. byl velmi brzy zavražděn. Na trůn pak nastoupila jeho manželka (a shodou okolností též sestřenice) Rasoherina. Ta učinila pozoruhodný tah, který silně ovlivnil madagaskarské dějiny. Vzala si za manžele předsedu vlády Rainilaiarivonyho. Ten tak nejen získal mimořádný vliv a stal se faktickým vládcem země, ale také konvertoval ke křesťanství a stal se protestantem. Svou manželku sice ke konverzi nepřesvědčil, ale její nástupnici na trůně Ranavalonu II. již ano. Stejně tak ji přesvědčil ke sňatku s ním. Královnina konverze pak spustila řadu změn v armádě, v zákonodárství a vůbec v celém uspořádání společnosti. Jejich organizátorem byl Rainilaiarivony, který se stal manželem i další královny, Ranavalony III. Dvůr byl zcela europeizován, chodilo se v evropských šatech, oblíben byl tenis, špičkové bylo školství a zdravotnictví. Na konci 19. století neexistoval v Africe více evropský stát než Merina.\n\nPoklidný rozvoj nového křesťanského království však narušili Francouzi. Již roku 1890 Británie uznala francouzský nárok na Madagaskar, výměnou za uznání britského nároku na Zanzibar. Informace o této dohodě na Madagaskaru způsobila šok, nikoli nepodobný šoku z Mnichovské dohody v Československu roku 1938. Hněv na Brity se obracel zvláště na premiéra Rainilaiarivonyho a země se pozvolna propadala do rozvratu. Francouzi ho ukončili roku 1894 invazí.\n\nInvaze, vedená Jacquesem Duchesnem, začala obsazením Tamatave (Toamasiny) 12. prosince 1894. Roku 1895 přepadli Francouzi hlavní město a 30. září sesadili královnu z trůnu. Rainilaiarivony byl vyhnán a po roce v exilu zemřel. Zoufalá obrana Malgašů, chování Francouzů a celý charakter kolonizace, který se v tomto případě nemohl zaštiťovat „šířením civilizace“, měly ovšem svědky – anglické misionáře a novináře z \"The Times\" a \"The Daily Telegraph\". Jejich zprávy zasílané do Evropy probouzely britské i evropské svědomí. \n\nFrancouzi v bojích ztratili pouze 20 mužů. Šest tisíc (třetina celé vojenské výpravy) jich však záhy zemřelo na malárii. \n\nDuchesne vyhlásil v Madagaskaru francouzský protektorát. Malgaši, zprvu demoralizovaní snadným francouzským vítězstvím, se však brzy postavili na odpor. Již v listopadu 1895 vypuklo první povstání. Přesto se Francouzi rozhodli roku 1896 vojenského správce odvolat a nastolit civilní správu. Bylo to zjevně předčasné. V březnu 1896 vypuklo další mohutné povstání, souběžně na severu a jihu Meriny. Povstalci si říkali „menalamba“ (červené rubáše). Francouzi brutálně zasáhli. Vypalovali \"povstalecké\" vesnice a ničili rýžoviště v jejich okolí. Tím jen naháněli další a další vesničany do řad rebelů. Partyzáni brzy kontrolovali obrovské oblasti a Antananarivo se stalo de facto obleženým městem. Francouzi reagovali ještě většími represemi, zrušením protektorátu a vyhlášením klasické koloniální vlády (6. srpna 1896). Královna byl sesazena a musela roku 1897 odejít na Réunion, později byla převezna do Alžírska, kde roku 1917 zemřela. Monarchie byla vůbec zrušena, stejně jako premiérský post. Tvrdý kurs nakonec uspěl a Francouzi dobyli nejen celou Merinu, ale i oblasti Madagaskaru, které toto království nikdy neovládalo. Jako první tak celý ostrov sjednotili do jednoho státního celku. \n\nFrancouzi pak zahájili tradiční modernizační projekty (telegraf, pošta, silnice, železnice), ale jimi řízená ekonomika skomírala, neboť jediné zboží, které volně mohlo na ostrov přicházet, bylo francouzské, ostatnímu obchodu Francouzi vystavěli bariéry vysokými cly.\n\nVětšina francouzského personálu na Madagaskaru se po porážce Francie Němci roku 1940 postavila na stranu generála De Gaulla. Dalo se tedy očekávat, že na Madagaskar zaútočí němečtí spojenci Japonci (pochopitelně i z důvodů strategických). Britský premiér Winston Churchill se tomu rozhodl předejít a s de Gaullovým souhlasem 5. května 1942 nechal Madagaskar obsadit britskými jednotkami, které si rychle poradily s malou francouzskou posádkou věrnou kolaborantské vládě ve Vichy. Gaullovské síly v jiných částech ostrova naopak Britům připravili již noc před invazí půdu a zajali nespolehlivé lidi. V září britská armáda vstoupila do Antananariva, nadšeně vítaná obyvatelstvem. Slibovalo si totiž návrat dobrých britských časů, ale to se spletlo. Po válce Madagaskar Britové dle dohod znovu předali Francouzům.\n\nNávrat Francouzů Malgaše rozlítil. 29. března 1947 vypuklo protifrancouzské povstání. Guvernér Pierre de Chevigné nasadil vojenské posily ze západní Afriky a povstání utopil v krvi. Poslední rebelové se vzdali v březnu 1949. Výsledkem povstání bylo jen 90 000 mrtvých. Existovaly ale i umírněné síly usilující o nezávislost. Především \"Parti des Désherités de Madagascar\" neboli Strana madagaskarských vyděděnců založená roku 1946 a vedená Philibertem Tsirananou. \n\nNakonec nezávislost přišla z Francie. De Gaulle navrhl novou ústavu, v níž zámořská území získávala podobný status jako území britského Commonwealthu, pokud si o něj občané řeknou v referendu. Na Madagaskaru se konalo 28. září 1958. 77 % voličů se vyslovilo pro samostatnost. Byla ustavena prozatímní vláda, v jejím čele stanul Tsiranana. 28. dubna 1959 Národní shromáždění Madagaskaru odhlasovalo ústavu, která ukotvila prezidentský systém, v němž prezident je hlavou státu i řídí vládu. 1. května 1959 shromáždění jednomyslně zvolilo prezidentem Philiberta Tsirananu. 26. června 1960 byla nezávislost slavnostně vyhlášena.\n\nMadagaskar prožil v prvních deseti letech své nezávislé existence \"zlaté časy\", pod vedením prezidenta Tsiranany a jeho strany, která se přejmenovala na sociální demokracii. Éra stability a rozkvětu ostře kontrastovala se situací v mnoha jiných afrických zemích, které v té době získaly nezávislost. Ostrovní izolace Madagaskar uchránila i od válečných konfliktů, které mezi řadou afrických zemí vypukly. Jediné napětí vznikalo mezi středozemci (Merinci) a lidmi z pobřeží (\"côtiers\"). Režim byl v zásadě Tsirananovou diktaturou, ale opozici bylo umožněno fungovat, tisk byl svobodný, existovalo právo shromažďování a zajištěna byla i svoboda náboženská. \n\nZhruba po deseti letech začala ve společnosti růst nespokojenost. Měnou byl francouzský frank, což udrželo značný francouzský vliv na ekonomiku, a to budilo u obyvatelstva pocit, že Tsiranana je jen francouzská loutka. Velkou kritiku budila také všeprostupující korupce. Roku 1972 prezidenta svrhl šéf armády, generál Ramanantsoa. Jeho puč ovšem probíhal v součinnosti s lidovým povstáním, což mu zpočátku propůjčilo značnou legitimitu, zvlášť když mnoho Francouzů vypověděl ze země (nakonec bylo dokonce zrušeno velvyslanectví). To však nebudilo nadšení u všech obyvatel. Zatímco středozemci (Merinci) odchod Francouzů vítali, příbřežní obyvatelé (côtiers), zejména studenti, vnímali, že jsou Francouzi nahrazováni na školách a ve významných funkcích Merinci a chápali celý puč jako snahu Merinců ovládnout celý ostrov. Merinci sebou navíc přinášeli malgaštinu, jejíž spisovná verze byla kdysi ustavena podle centrálních nářečí, takže příbřežní se začali stávat se svými nářečími \"lidmi z periferie\", zatímco při užívání francouzštiny si byli se středozemci rovni. Studenti na pobřeží tak začali v roce 1972 stávkovat proti \"malgašizaci\". Ramanantsoa v reakci 26. června 1972 vyhlásil výjimečný stav. V referendu si pak nechal potvrdit absolutní moc na pět let. Roku 1973 se Madagaskar zřekl francouzského franku a zavedl vlastní měnu. \n\nJenže v letech 1974–1975 vypukly nové nepokoje v celé zemi. Z chaosu nakonec vyšel jako nejsilnější ministr zahraničí Didier Ratsiraka, velký ctitel komunismu. Ratsiraka také rychle zavedl sovětský režim a zemi přejmenoval na Demokratickou republiku Madagaskar. Sám se stal prezidentem Nejvyšší rady revoluce, jež byla obdobou sovětského politbyra. Ratsiraka zahájil rozsáhlé znárodňování a své myšlenky shrnul, po Maově vzoru, do tzv. Malé rudé knížky. Roku 1976 založil novou stranu Předvoj malgašské revoluce, jejímž generálním tajemníkem se stal. Stala se hlavní silou Národní fronty (šlo o velmi podobný systém jako v socialistickém Československu). Roku 1977 Ratsiraka zahájil mohutnou socialistickou transformaci společnosti. Za tři roky budování socialismu byla země v troskách. Deficit státního rozpočtu činil 40 % HDP, inflace činila 27 %. Největším problémem byl zahraniční dluh, který přesáhl miliardu dolarů. Ratsiraka roku 1981 ohlásil, že není schopen dluhy dále splácet a požádal o pomoc Mezinárodní měnový fond. Ten pomohl, ale žádal změny. Ty Ratsiraka ve jménu čistoty socialismu odmítal. Roku 1985 tak státní dluh dosáhl již 2,6 miliardy dolarů, což bylo víc než celý HDP Madagaskaru. Malgašský frank musel být devalvován, ceny potravin rostly čtyřikrát rychleji než platy. Výsledkem byl černý trh s potravinami, spousta nezaměstnaných a bezdomovců a nárůst kriminality.\n\nRatsiraka cítil, že v této situaci, umocněné rozpadem sovětského bloku, má opozice velkou šanci. Rozhodl se předejít jejímu sjednocení a na rok 1989 vyhlásil prezidentské volby, kde opozici umožnil účast. Taktika mu vyšla a Ratsiraka byl zvolen většinou 62 % hlasů na sedmileté období. Nicméně zrušil systém Národní fronty. Socialismus tak de facto v průběhu roku 1990 skončil, ačkoli v čele země stál nadále přesvědčený komunista (viz též Demokratizace Madagaskaru).\n\nPo rozpadu Sovětského svazu Ratsiraka změnil nakonec i geopolitickou orientaci. Zvolil tradičního partnera – Francii. V červnu 1990 přijel na návštěvu francouzský prezident François Mitterrand a manifestačně vymazal madagaskarský dluh Francii. Ratsiraka na oplátku slíbil finanční reparace francouzským firmám, které on sám před lety znárodnil. Francouzské vojenské námořnictvo také začalo znovu využívat madagaskarský přístav v Antsiranana.\n\nRatsiraka nakonec celých sedm let nevládl. Po mnoha nepokojích a zmatcích byly vyhlášeny nové volby již na rok 1993. V nich zvítězil Albert Zafy, Ratsiraka odešel do exilu. Již v červnu 1996 byl však prezident Zafy sesazen Národním shromážděním za zneužívání moci. Byly vypsány nové volby a v nich zvítězil starý známý – Didier Ratsiraka, který se vrátil z exilu. Dosáhl poté i solidních úspěchů ekonomických, ovšem v roce 2002 prohrál ve volbách s oblíbeným podnikatelem a starostou Antananarivy Marcem Ravalomananaem. Ten především lákal zahraniční investory a privatizoval státní firmy. Velký důraz položil též na zvětšení rozlohy národních parků, které nově zabraly až 10 procent území. Důvody nebyly jen ekologické, Ravalomanana věděl, že chráněná africká příroda bude magnetem pro turisty. Jako i jiní podnikatelé u moci brzy čelil kritice za střet zájmů a zvýhodňování svého koncernu TIKO, přesto ho občané zvolili prezidentem i podruhé, v roce 2006.\n\nV roce 2009 začaly v hlavním městě protivládní demonstrace, které vedl nový starosta hlavního města a mediální magnát Andry Rajoelina. Po dvouměsíčních nepokojích Rajoelina získal na svou stranu armádu, a ta 16. března provedla státní převrat v Rajoelinův prospěch. To vyvolalo silnou mezinárodní kritiku – Africké unie, Spojených států i Francie. Všechny tyto síly také zastavily svou humanitární pomoc, z níž bylo hrazeno 70 procent všech státních výdajů. Ravalomanana uprchl do Svazijska. Hlásal, že se vrátí na Madagaskar a bude usilovat o nové volby. Mezitím ho však madagaskarský soud v nepřítomnosti odsoudil ke čtyřem letům vězení, a tak si nakonec vrátit netroufl. Chvilku to vypadalo, že Rajoelina bude nakloněn kompromisu (schůzka čtyř bývalých madagaskarských prezidentů v mosambickém Maputu), ale žádné dohody nedodržel a vládl sám až do roku 2014. Ve volbách toho roku již nekandidoval, zvítězil v nich Hery Rajaonarimampianina, bývalý ministr financí Rajoelinovy vlády.\n"}
{"id": "1521215", "url": "https://cs.wikipedia.org/wiki?curid=1521215", "title": "Love of My Life (píseň, Queen)", "text": "Love of My Life (píseň, Queen)\n\nLove of My Life je píseň britské rockové skupiny Queen, vydaná na 4. studiovém albu skupiny \"A Night at the Opera\". Píseň vyšla podruhé jako singl vydání z živého alba \"Live Killers\" roku 1979.\n\nFreddie Mercury píseň napsal pro a o své tehdejší přítelkyni Mary Austinové jako o \"Lásce svého života\". I když si Mercury o pár let později uvědomil svou odlišnou sexuální orientaci, byla Mary „Láskou jeho života“ až do Mercuryho smrti v roce 1991. Píseň na pódiu Mercury vždy prožíval.\n\nQueen v původním složení tuto skladbu hráli živě v letech 1975–1986. Naposledy od Freddieho Mercuryho píseň živě zazněla na koncertě v britském Knewborth Parku. Při hraní písně na koncertech byly na pódiu pod světly reflektorů vždy jen Brian May se svou dvanáctistrunnou kytarou a Freddie Mercury jako zpěvák.\n\nPři živých provedeních písně po smrti Freddieho Mercuryho je na pódiu vždy pouze Brian May, který píseň i sám zpívá. Tradičně se na konci písně objeví Freddie Mercury na koncertě ve Wembley z roku 1986 a \"odzpívá\" zbytek písně za hudebního doprovodu Briana Maye.\n\n\"Love Of My Life\" mimo jiné v roce 1979 také vyšla jako singl na prvním živém albu od Queen s názvem Live Killers.\n\n\n\n"}
{"id": "1521218", "url": "https://cs.wikipedia.org/wiki?curid=1521218", "title": "Jenny Durkanová", "text": "Jenny Durkanová\n\nJenny Durkanová (* 19. května 1958 Seattle) je americká politička, členka Demokratické strany a primátorka Seattlu, největšího města státu Washington. \n\nJe jednou ze sedmi dětí. Její otec Martin Durkan, byl členem senátu Washingtonu, který byl v letech 1968 a 1972 kandidátem na guvernéra Washingtonu, ale nebyl úspěšný v demokratických primárkách. Matka Lorraine Durkanová byla výkonnou redaktorkou \"Ballard News\". [50] Mezi její sourozence patří fotograf Tim Durkan a bývalá zpravodajka NBC News Kathleen Durkan. Studovala na Právnické fakultě Washingtonské univerzity a University of Notre Dame. Je lesbička. Jejím partnerem je Dana Garvey, žijí v Seattlu a mají dva syny.\n"}
{"id": "1521227", "url": "https://cs.wikipedia.org/wiki?curid=1521227", "title": "GP2 Series v roce 2011", "text": "GP2 Series v roce 2011\n\nGP2 Series v roce 2011 byla sedmou sezónou závodní série GP2 Series. Začala v tureckém Istanbulu dne 7. května a skončila v Abú Zabí ve Spojených arabských emirátech nemistrovským závodem dne 13. listopadu. V sezóně zvítězil francouzský závodník Romain Grosjean před Italem Luca Filippim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521231", "url": "https://cs.wikipedia.org/wiki?curid=1521231", "title": "František Levý", "text": "František Levý\n\nFrantišek Levý (17. listopadu 1844 Rakovník – 27. března 1920 Přerov) byl poštovní úředník a regionální historik zabývající se Rakovnickem a Přerovskem.\n\nPocházel z 11 dětí rakovnického obuvníka. Roku 1862 absolvoval místní reálku a poté studoval na české technice v Praze. Tu však nedokončil, vrátil se do Rakovníka, kde pracoval v notářské kanceláři JUDr. P. A. Trojana. Současně pomáhal uspořádat městský archiv, což později uplatnil při zpracování památek a dějin města. Poté, co prošel telegrafickým kurzem, získal zaměstnání v Krakově a Žitomíru, přičemž se věnoval také krakovským památkám. Pak byl po dvouletém působení v Brně až do odchodu na odpočinek roku 1908 poštovním úředníkem v Přerově, kde se stal i kustodem místního muzea.\n\nDrobné studie publikoval v časopisech \"Památky archeologické\", \"Historický sborník\", \"Lumír\" nebo \"Český Lid\". Přispíval také do Ottova slovníku naučného. Samostatně vydal spis \"Rakovnické pověsti\" (1886, 1913) a především zásadní dílo \"Dějiny královského města Rakovníka\" (1896). Profesor rakovnické reálky a profesionální historik Zikmund Winter je celkově pochválil, ačkoli autorovi vytkl některé chybné pasáže. Na základě bádání v novém působišti František Levý publikoval ještě práci \"Přerovská Česko-bratrská církev\" (1909).\n\n\n \n"}
{"id": "1521235", "url": "https://cs.wikipedia.org/wiki?curid=1521235", "title": "Steven Universe", "text": "Steven Universe\n\nSteven Universe je americký animovaný televizní seriál animátorky a producentky Rebeccy Sugarové vysílaný na stanici Cartoon Network od roku 2013. V září 2019 vyšel televizní film \"Steven Universe: The Movie\", který navazuje na pátou řadu. Pátá řada byla poslední plnohodnotnou řadou a běh seriálu byl završen v lednu 2019. V prosinci 2019 byla navíc odvysílána desetidílná minisérie s podtitulem \"Future\" s novými úvodními titulky a znělkou, která hrála úlohu epilogu a vrátila se k některým dříve neukončeným dějovým liniím.\n\nSeriál je o dospívání hlavní postavy seriálu, napůl lidského chlapce jménem Steven Universe (Zach Callison). Steven žije ve fiktivním městečku Beach City se skupinou neorganických mimozemských bytostí inspirovaných drahými kameny, které si říkají Křišťálové drahokamy: Garnet – granát (Estelle), Amethyst – ametyst (Michaela Dietz) a Pearl – perla (Deedee Magno Hall). S nimi se vydává na výpravy na jiné světy bojovat s monstry a jinými mimozemskými drahokamy, s některými z nichž se nakonec spřátelí. Postupně se dozvídá od Křišťálových drahokamů a svého otce Grega (Tom Scharpling) více informací o svojí matce Rose Quartz (růženín), která byla původní velitelkou Křišťálových drahokamů a kterou sám nikdy nepoznal.\n\nAutorkou seriálu je animátorka a producentka Rebecca Sugarová, která dříve pracovala na jiném seriálu stanice Cartoon Network Čas na dobrodružství (\"Adventure Time\") jako scenáristka, kreslířka storyboardů a textařka. Nebinární genderová indentita Sugarové ovlivnila její pojetí a diverzitu seriálových postav. Pilotní díl vznikl v roce 2013. Epizody vycházely v blocích v nepravidelných intervalech.\n\nDůležitou součástí výpravy pořadu jsou i originální písně rozličných žánrů. Úvodní znělku seriálu „\"We Are the Crystal Gems\"“, nazpívanou dabéry čtyř hlavních postav, napsala Rebecca Sugarová. V červnu 2017 vyšlo album \"Steven Universe Soundtrack: Volume 1\" s výběrem 37 písní. 12. dubna 2019 vyšla další dvě digitální alba: \"Steven Universe Soundtrack: Volume 2\", s 12 písněmi a \"Steven Universe: Karaoke\" s karaoke verzemi 11 oblíbených skladeb.\n\n"}
{"id": "1521236", "url": "https://cs.wikipedia.org/wiki?curid=1521236", "title": "Lilek sodomský", "text": "Lilek sodomský\n\nLilek sodomský (\"Solanum linnaeanum\") je polokeřovitá nebo keřovitá, ostnitá rostlina vysoká až 1,5 m, která je v tropech a subtropech vytrvalou, ale ve středoevropských podmínkách pouze jednoletou, nepřečká chladnou zimu. Rostlina je celoročně nápadná svými hluboce dělenými laločnatými listy a případně fialovými květy a okolo 3 cm velkými plody.\n\nPochází z jihu Afriky, z Jihoafrické republiky, Mosambiku a Zimbabwe, odkud se postupně šířil po africkém kontinentu do Angoly, Eritreje, na Madagaskaru i Makaronézie. Dostal se do mnoha pobřežních oblastí australských států s výjimkou Tasmánie a dále na Nový Zéland a některé pacifické ostrovy (Havaj, Nová Kaledonie, Fidži, Norfolk). Byl zavlečen i do Středomoří, kde jako protivný plevel roste v Albánii, Bulharsku, Chorvatsku, Itálii, Řecku i Portugalsku a Španělsku.\n\nV ČR byl jeho přechodný, pouze jednorázový výskyt zaregistrován v okolí Prahy, u Štětí i Brna na počátku 20. století.\n\nTeplomilná, vytrvalá, plevelná rostlina rostoucí hlavně v subtropických a tropických oblastech s polosuchým klimatem. Osídluje suché svahy, pastviny, dočasné úhory, řídké světlé lesy, okraje silnic, narušené lokality, skládky odpadů a různě degradovaná stanoviště. Místa jejího výskytu mohou být vlhká, nesmí být ale dlouhodobě zamokřená. Tento fanerofyt nejlépe roste na písčitých půdách dostatečně zásobených vápníkem. Kvete obvykle na jaře, může však nasazovat květy a plodit průběžně po celý rok. Ploidie druhu je 2n = 12.\n\nRozkladitě rozvětvený keř nebo polokeř je vysoký 0,5 až 2,5 m, ojediněle bývá i vyšší. S věkem dřevnatějící lodyha je přímá, bohatě sympodiálně větvená, v mládí zelená a později hnědá či šedá. Nejdříve je hvězdicovitě chlupatá a později porostlá četnými, kolmo odstálými a nazpět ohnutými, na bázi širokými, asi 6 mm dlouhými, světle hnědými ostny. Kůra starších stonků je světle oranžově-hnědá nebo tmavě zeleno-hnědá.\n\nStřídavě vyrůstající, jakoby papírové listy s 2 cm řapíkem mají čepel dlouhou 5 až 13 cm a širokou 4 až 9 cm, v obryse vejčitou a pravidelně peřenodílnou až peřenosečnou. Čepel je na bázi klínovitá a má po dvou až třech párech úkrojků, jež jsou obvejčité laločnaté, zaoblené a řídce porostlé hvězdicovitými chlupy na kratičkých stopkách. Na střední i některých postranních žilkách obou stran listů vyrůstají až 12 mm dlouhé ostny. Listy jsou zbarvené světle zeleně až žlutozeleně a sušením hnědnou.\n\nKvěty velké až 3 cm bývají nafialověle zbarvené, jsou pětičetné s krátkou ostnitou stopkou a vyrůstají jednotlivě, nebo až v šestičetném vrcholičnatém květenství s krátkým vřetenem posetém mnoha ostny. Osa květenství vyrůstá jen zdánlivě z úžlabí listu, ve skutečnosti je pokračováním hlavní lodyhy; květenství je tudíž koncové a k listu protistojné. Výše postavené květy v květenství mají často jen samčí orgány, kdežto dolní květy bývají oboupohlavné, stejně jako květy vyrůstající samostatně.\n\nKalich asi 0,5 cm dlouhý je zelený, zvonkovitého tvaru, srostlolupenný, do půli členěný v pět trojúhelníkovitých cípů a celý chlupatý i ostnitý; za plodu se mírně zvětšuje, ale vyvíjející se plod zcela nekryje. Koruna je srostlá, kolovitá, mívá až 3 cm v průměru a její světle až tmavě fialové plátky jsou mělce laločnaté a na bázi mají sytěji vybarvený pruh. Pět stejně dlouhých tyčinek s krátkými nitkami nese výrazné žluté prašníky. Semeník je horní, lysý a dlouhý asi 1 cm, u samčího květu je zakrslý. V oboupohlavném květu mezi kruhem prašníků ven vyčnívá až 1,5 cm dlouhá čnělka se zelenavou bliznou. Okvětní lístky oboupohlavných květů, tedy i celé květy, jsou o poznání větší.\n\nPlod je kulovitá, dužnatá bobule velká okolo 3 cm, visící na dřevité, silně ostnité stopce dlouhé asi 2 cm. Bobule je v nezralém stavu světle či tmavě zelená a toxická. V plné zralosti je žlutá s hladkým, lysým oplodím až 1,5 mm silným a se zbytky cípů suchého vytrvalého kalichu sahající asi do poloviny plodu, postupně na větvi přezrává, hnědne, černá a nakonec opadne. Plod má dvě pouzdra s celkem asi dvěma stovkami zploštělých, ledvinovitých, 3 mm velkých semen, která jsou hladká, matná, žlutá až oranžově-hnědá či černá, jeho mezokarp je vlhký, ale není šťavnatý.\n\nZ květenství se obvykle vyvine jeden až dva plody, (ostatní květy bývají samčí), statná rostlina ročně průměrně vyprodukuje okolo tří stovek plodů, které jsou v době nezralosti hořké a pro lidi jedovaté, ve zralosti se jejich hořkost i toxicita ztrácí, přesto není zvykem je konzumovat. Plody obsahují řadu toxických glykosidů, hlavně solamargin a solasonin, které jsou součást většiny lilkovitých rostlin, v minulosti neúspěšně zkoušených k léčbě rakoviny.\n\nRostlina se do okolí rozrůstá pomoci oddenků a semeny z popadaných plodů a vytváří rozlehlé, málo prostupné, ostnité křoviny. Semena se obvykle nerozšiřují od mateřské rostliny příliš daleko, jen málo zvířat plody konzumuje a následně roznáší semena, někdy se rostlina šíří pouze dolů po svahu, kam se mohou plody zakutálet. Při přenosu na delší vzdálenost se ostnatý plod mohl přichytit zvířete nebo stroje, plody a semena mohly být též odneseny přívalovým deštěm.\n\nLilek sodomský je v místech sekundárního výskytu, hlavně v Austrálii, na Nové Zélandu a na ostrovech v Tichém oceánu, problémovým, invazně se šířícím plevelným druhem. Vytváří husté jednodruhové porosty, které jsou díky ostnům běžně neprostupné a vytlačuje z přírody méně agresivní, domácí vegetaci. Na pastvinách omezuje plochy dostupné pasoucím se zvířatům. Zaplevelená místa jsou pro lidí jen ztěží průchozí a pokud se vyskytují podél vodních toků či mořských břehů, podstatně znesnadňují rekreační aktivity. Na druhé straně rozlehlý porost poskytuje v otevřené krajině úkryt mnoha druhům menších živočichů.\n\n"}
{"id": "1521242", "url": "https://cs.wikipedia.org/wiki?curid=1521242", "title": "Päkče", "text": "Päkče\n\nPäkče ( – \"Päkče\", \"Pekče\") bylo jedno ze tří království Koreje (zbylá byla Silla a Kogurjŏ). Nacházelo se na jihozápadě Korejského poloostrova a existovalo od roku 18 př. n. l. do roku 660, kdy jej dobyly spojené síly království Silla a čínské říše Tchang a jeho území se stalo součástí Sjednocené Silly.\n\nPäkče bylo významnou námořní silou a výrazně přispělo ke kulturní výměně v rámci Východní Asie a s Japonskem, mimo jiné pomohlo rozšíření buddhismu. Soubor památek upomínajících na tento vliv byl zapsán na seznam Světového dědictví UNESCO pod názvem \"Historická území království Pekče\".\n"}
{"id": "1521244", "url": "https://cs.wikipedia.org/wiki?curid=1521244", "title": "Mistrovství Československa silničních motocyklů 1978", "text": "Mistrovství Československa silničních motocyklů 1978\n\nMistrovství Československa silničních motocyklů 1978 se konalo v objemových třídách do 50 cm³, do 125 cm³, do 250 cm³ a do 350 cm³. Bodovalo prvních 20 závodníků.\n\n\n\nZapočítávají se 3 nejlepší výsledky.\n\n\nZapočítávají se 3 nejlepší výsledky.\n\n\nZapočítávají se 3 nejlepší výsledky.\n\n\nZapočítávají se 3 nejlepší výsledky.\n\n\n"}
{"id": "1521248", "url": "https://cs.wikipedia.org/wiki?curid=1521248", "title": "Manuel, Sabel a Izmael", "text": "Manuel, Sabel a Izmael\n\nSvatí Manuel, Sabel a Izmael byli ve 4. století křesťanští mučedníci v Chalkédónu.\n\nByli to bratři, původem z Persie. Jejich otec byl pohan a matka křesťanka, která je nechala pokřtít a vychovávala je v křesťanském duchu.\n\nV mladí vstoupili do vojenských služeb. Byli vysláni ve jménu perského krále Alamundara k císaři Juliánovy s mírovou smlouvou. Císař je mile přijal a ukázal jim jeho přízeň. Když je požádal aby obětovali pohanským bohům, odmítli a to ho rozzuřilo. Za to zrušil mírovou smlouvu a nechal bratry uvěznit.\n\nPoté byli bratři mláceni, přibili jim ruce a nohy ke stromům a vráželi jim hřeby pod nehty. Během mučení chválily Boha a toto mučení přežili. Nakonec byli sťati mečem. Křesťanská tradice vypráví, že císař chtěl nechat těla spálit avšak přišlo zemětřesení, otevřela se země a těla spadla do propasti. Po dvou dnech země těla vydala zpět na svět. Těla byla pohřbena roku 362. \n\nJejich svátek se slaví 17. června.\n\n"}
{"id": "1521251", "url": "https://cs.wikipedia.org/wiki?curid=1521251", "title": "Bertreville-Saint-Ouen", "text": "Bertreville-Saint-Ouen\n\nBertreville-Saint-Ouen je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1521255", "url": "https://cs.wikipedia.org/wiki?curid=1521255", "title": "Evangelický hřbitov v Dalečíně", "text": "Evangelický hřbitov v Dalečíně\n\nEvangelický hřbitov v Dalečíně se nachází na severním okraji obce Dalečín. Jeho rozloha činí necelých 10 arů. \n\nHřbitov byl založen roku 1860 reformovaným (kalvínským) sborem ve Veselí.\n\nNevelký hřbitov se rozprostírá ve svahu, je obehnán plotem a nachází se na něm márnice.\n\nHřbitov je zčásti v obecním a zčásti v církevním vlastnictví; provozovatelem hřbitova je obec Dalečín.\n\n"}
{"id": "1521256", "url": "https://cs.wikipedia.org/wiki?curid=1521256", "title": "Crosville-sur-Scie", "text": "Crosville-sur-Scie\n\nCrosville-sur-Scie je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1521261", "url": "https://cs.wikipedia.org/wiki?curid=1521261", "title": "Kanton Barentin", "text": "Kanton Barentin\n\nKanton Barentin ( ) je francouzský kanton v departementu Seine-Maritime v regionu Normandie. Tvoří ho 21 obcí. Zřízen byl v roce 2015.\n\n"}
{"id": "1521269", "url": "https://cs.wikipedia.org/wiki?curid=1521269", "title": "Klest (dřevo)", "text": "Klest (dřevo)\n\nKlest je slabé dříví zhruba do průměru 7 cm, které pochází z větví stromů nebo keřů.\n\nPojem klest není v České republice definován žádným zákonem ani vyhláškou. Lesní zákon v § 19 pouze zmiňuje, že: \"Každý má právo vstupovat do lesa na vlastní nebezpečí, sbírat tam pro vlastní potřebu lesní plody a suchou na zemi ležící klest. Při tom je povinen les nepoškozovat, nenarušovat lesní prostředí a dbát pokynů vlastníka, popřípadě nájemce lesa a jeho zaměstnanců.\" aniž by jakkoliv blíže definoval, co to je klest.\n\nNejvětší lesní správce a hospodář v ČR, státní podnik Lesy České republiky, považuje za klest přirozený opad větví a zbytky po těžbě, které nemají na silnějším konci větší průměr než 7 cm bez kůry. Podnik dále uvádí, že v dobách, kdy dřevo bylo hlavním zdrojem energie a tepla, byly lesy tzv. čisté, protože zejména obyvatelé na venkově vysbírali všechny suché větve, ba dokonce i suché šišky. S nárůstem cen elektrické energie a zemního plynu i dnes začínají být lesy v některých oblastech tzv. „čisté“. Z pohledu ekologie lesního prostředí však sběr klestu má spíše negativní dopad na kvalitu a obsah živin v půdě.\n"}
{"id": "1521326", "url": "https://cs.wikipedia.org/wiki?curid=1521326", "title": "Mír z Brétigny", "text": "Mír z Brétigny\n\nMír z Brétigny (angl. \"Treaty of Brétigny\", franc. \"Traité de Brétigny\") je mírová smlouva mezi anjouovskou Anglií a Francií v čele s rodem Valois. Smlouva byla podepsána 24. října 1360 v obci Brétigny u Chartres a ukončovala první etapu stoleté války (1337–1360).\n\nBěhem stoleté války upadl roku 1356 do zajetí francouzský král Jan II. Dobrý. Na základě mírové smlouvy z Brétigny bylo určeno výkupné. Aby jej mohl zaplatit, bylo mu umožněno vycestovat do Francie. Protože však nebyl schopen dostatečný obnos vybrat, vrátil se dobrovolně zpět do zajetí, kde zemřel († 1364) na následky nemoci. \n\nFrancie na základě mírového ujednání musela Anglii postoupit své državy, konkrétně akvitánské a gaskoňské vévodství. Mír však netrval dlouho, po devíti letech byl porušen výpady francouzského vojska, což vedlo k pokračování války, která skončila až v roce 1453.\n"}
{"id": "1521327", "url": "https://cs.wikipedia.org/wiki?curid=1521327", "title": "René Souček", "text": "René Souček\n\nRené Souček (* 14. prosince 1972 Havířov) je český folkový písničkář žijící v Českých Budějovicích. Od roku 2012 jej na pódiích doprovází perkusista Marek Hlosta.\n\n"}
{"id": "1521328", "url": "https://cs.wikipedia.org/wiki?curid=1521328", "title": "Ivan Stehlík", "text": "Ivan Stehlík\n\nIvan Stehlík (* 13. ledna 1946 Praha) je bývalý český hokejový útočník. \n\nV československé lize hrál za TJ ZKL Brno a během vojenské služby za Duklu Košice. Odehrál 7 ligových sezón a dal 48 ligových gólů. V nižších soutěžích hrál za TJ Slavia Praha.\n\n"}
{"id": "1521335", "url": "https://cs.wikipedia.org/wiki?curid=1521335", "title": "Thomas Wharton, 1. markýz z Whartonu", "text": "Thomas Wharton, 1. markýz z Whartonu\n\nThomas Wharton, 1. markýz z Whartonu (\"Thomas Wharton, 1st Marquess of Wharton, Catherlough and Malmesbury, 1st Earl of Wharton and Rathfarnham, 1st Viscount Winchendon, 5th Baron Wharton, 1st Baron of Trim\") (23. října 1648 – 12. duben 1715), byl anglický státník. Jako předák strany whigů patřil k opozici proti Stuartovcům, vynikl jako řečník a organizátor parlamentní opozice. Po otci zdědil titul barona s členstvím ve Sněmovně lordů (1695), mezitím zastával funkce u dvora, později byl místokrálem v Irsku a lordem strážcem tajné pečeti. I když patřil k uznávaným politikům, jeho soukromý život provázely četné skandály, které snižovaly jeho postavení u dvora. Přesto byl povýšen postupně na hraběte (1706) a markýze (1714). \n\nPocházel z původně obchodnické rodiny připomínané od 15. století, která od roku 1544 užívala titul barona. Thomasův otec Philip Wharton, 4. baron Wharton (1613–1695), byl aktivním účastníkem revoluce a později předákem whigů. Thomas studoval soukromě a poté na protestantské akademii v Caen (1663–1664), následně absolvoval kavalírskou cestu (1664–1666), během níž navštívil Francii, Itálii, německé státy a Nizozemsko. Jako stoupenec whigů se uplatnil v Dolní sněmovně (1673–1681, 1685–1687, 1689–1695), mezitím začal zastávat funkce ve správě hrabství Buckinghamshire. Po roce 1679 patřil k předním oponentům nástupnictví Jakuba II. a tuto politickou linii sledoval i za jeho vlády (Thomasův otec tehdy pobýval v exilu v Nizozemí a Thomas je považován za jednoho z možných autorů tzv. zvacího dopisu pro Viléma Oranžského). Na počátku Slavné revoluce byl jedním z prvních, kdo se v Exeteru k Vilémovi Oranžskému připojil. \n\nPo pádu Jakuba II. se stal členem Tajné rady (1689) a po celou dobu vlády Viléma Oranžského zastával funkci finančního inspektora královského dvora (1689–1702). Mezitím obdržel také další úřady ve správě hrabství Buckinghamshire, Oxfordshire a Westmorland. Po otci zdědil v roce 1695 titul barona a vstoupil do Sněmovny lordů. I když za Viléma Oranžského nezastával vysoké funkce, patřil k vlivným spojovacím článkům mezi dvorem a vládou. Kvůli soukromým skandálům k němu měla výhrady královna Anna, takže po jejím nástupu na trůn (1702) ztratil řadu funkcí ve státní i regionální správě, udržel si ale post lorda-místodržitele v Buckinghamu (1702–1715). V roce 1706 byl členem komise pro sloučení Anglie se Skotskem a v návaznosti na to byl v prosinci téhož roku povýšen na hraběte. V rámci posílení pozic whigů znovu dosáhl vlivu a v letech 1709–1711 byl místokrálem v Irsku. Po smrti královny Anny a nástupu hannoverské dynastie byl povýšen na markýze z Whartonu (1714), v následujícím roce ještě získal v Irsku titul markýze z Catherloughu. V letech 1714–1715 byl členem vlády ve funkci lorda strážce tajné pečeti. \n\nPoprvé se oženil v roce 1673 s Anne Lee (1659–1685), po ovdovění se jeho druhou manželkou stala v roce 1692 Lucy Loftus (1670–1717), dědička statků v Irsku. Z druhého manželství pocházely tři děti, jediný syn Philip (1698–1731) byl v roce 1718 povýšen na vévodu, nakonec se ale zapojil do jakobitského spiknutí a zemřel v zahraničí. Philipova sestra Jane, provdaná Holt (1702–1761), začala později užívat titul baronky z Whartonu. Oficiálně byl titul znovu přiznán až v roce 1915 jejímu potomstvu. Současným nositelem titulu je Myles Christopher Robertson, 12. baron Wharton (* 1964).\n\nThomasův mladší bratr Godwin Wharton (1652–1704) byl dlouholetým členem Dolní sněmovny a stoupencem whigů, v letech 1697–1699 byl lordem admirality. Byl znám jako podivínský mystik, alchymista, mimo jiné proslul snahou vyzvednout poklady ze španělských lodí ztroskotaných u anglických břehů v roce 1588. Další bratr Henry Wharton (1657–1689) sloužil v armádě a aktivně se zapojil do nástupnických bojů po sesazení Jakuba II. \n\nPůvodním sídlem Whartonů byl zámek \"Wharton Hall\" (Westmorland), Thomas po rodině své matky zdědil panství Upper Winchendon v Buckinghamshire, kde nechal postavit zámek. Svým druhým sňatkem s Lucy Loftus získal hrad \"Rathfarnham Castle\" v Irsku. \n\n\n"}
{"id": "1521336", "url": "https://cs.wikipedia.org/wiki?curid=1521336", "title": "John Jeffreys Pratt, 1. markýz z Camdenu", "text": "John Jeffreys Pratt, 1. markýz z Camdenu\n\nJohn Jeffreys Pratt, 1. markýz z Camdenu (\"John Jeffreys Pratt, 1st Marquess of Camden, 2nd Earl of Camden, 1st Earl of Brecknock, 2nd Viscount Bayham, 2nd Baron Camden\") (11. února 1759, Londýn, Anglie – 8. října 1840, Seale, Anglie), byl britský státník. Patřil k toryům a s přestávkami třicet let zastával funkce v britské vládě, mimo jiné byl místokrálem v Irsku (1795–1798) nebo ministrem války (1804–1805). Jako hrabě z Camdenu byl od roku 1794 členem Sněmovny lordů, v roce 1812 byl povýšen na markýze, byl též rytířem Podvazkového řádu. Po jeho rodině nese název londýnská městská čtvrť Camden.\n\nPocházel ze statkářské rodiny připomínané od 16. století v hrabství Devonshire. Narodil se v Londýně jako jediný syn významného právníka a dlouholetého prezidenta Tajné rady Charlese Pratta, 1. hraběte z Camdenu. Studoval v Cambridge a od mládí zastával lukrativní posty ve finanční správě. V letech 1780–1794 byl členem Dolní sněmovny (poslancem byl po dvě volební období za město Bath). Zároveň začal vykonávat nižší funkce ve vládě, byl lordem admirality (1782–1789 a 1794–1795) a lordem pokladu (1789–1794). Jako otcův dědic začal od roku 1786 užívat titul vikomta Bayhama, po otcově smrti vstoupil do Sněmovny lordů jako \"hrabě z Camdenu\" (1794). Byl jmenován členem Tajné rady (1793) a členem Tajné rady v Irsku (1794). Od března 1795 do června 1798 byl místokrálem v Irsku, kde prosazoval značně nepopulární politiku, protože odporoval irským emancipačním snahám. Povstání z roku 1798 bylo sice zlikvidováno, ale Camden musel odstoupit a dalších několik let nezískal žádný úřad. V roce 1799 nicméně obdržel Podvazkový řád. \n\nV druhé Pittově vládě byl ministrem války a kolonií (1804–1805) a poté krátce prezidentem Tajné rady (1805–1806). V době Grenvillovy vlády byl v opozici, do Percevalovy vlády vstoupil znovu jako prezident Tajné rady (1807–1812). Po atentátu na premiéra Percevala se nadále veřejného dění stranil, v roce 1812 byl povýšen na markýze z Camdenu. V letech 1808–1840 byl lordem-místodržitelem v Kentu a v letech 1834–1840 kancléřem univerzity v Cambridge, kde také získal čestný doktorát. Mimoto byl kurátorem Britského muzea (1826–1840) a členem Královské společnosti starožitností. \n\nJeho manželkou byla Frances Molesworth (1762–1829), s níž měl čtyři děti. Dědicem titulů byl jediný syn George Pratt, 2. markýz z Camdenu (1799–1866), který byl v mládí poslancem Dolní sněmovny, později se ale ve veřejném životě příliš neangažoval. Současným představitelem rodu je David George Pratt, 6. markýz z Camdenu (* 1930).\n\nJohnova sestra Frances (1751–1833) byla manželkou 1. markýze z Londonderry, jejich syn Charles Stewart, 3. markýz z Londonderry, byl generálem za napoleonských válek a diplomatem. Jeho nevlastní bratr z prvního manželství 1. markýze z Londonderry lord Castlereagh byl Camdenovým spolupracovníkem v Irsku a později spolu zasedali ve vládě.\n\nKromě majetku po otci zdědil v roce 1797 statky v Kentu a Sussexu po bratranci Johnu Prattovi. Hlavním rodovým sídlem byl zámek \"Bayham Abbey House\" (Kent) postavený poblíž zřícenin kláštera na stejnojmenném panství, které koupil právník Sir John Pratt v roce 1714. V roce 1961 přešel zámek darem do správy organizace English Heritage. Poslední vůle 1. markýze z Camdenu zahrnovala majetek v hodnotě 40 000 liber. \n\n"}
{"id": "1521340", "url": "https://cs.wikipedia.org/wiki?curid=1521340", "title": "Pasztecik szczeciński", "text": "Pasztecik szczeciński\n\nPasztecik szczeciński je specialita polské kuchyně. Pochází z města Štětína, kde se prodává jako pouliční občerstvení. Tvoří jej válečky smaženého kynutého těsta o váze okolo 100 gramů, plněné slanou nádivkou. Pasztecik obsahuje mleté hovězí a vepřové maso, houby, zelí nebo sýr. Konzumuje se teplý a zapíjí se čistou šťávou z kvašené červené řepy (barszcz).\n\nJako první začal toto jídlo podávat v roce 1969 bufet Pasztecik (ulice Wojska Polskiego 46), který je připravoval na zařízení z armádních přebytků, které používali sovětští vojáci k vaření pirohů. \n\nDen paszteciku se oslavuje 20. října. Od roku 2010 je pokrm na seznamu tradičních lokálních specialit chráněných EU.\n"}
{"id": "1521345", "url": "https://cs.wikipedia.org/wiki?curid=1521345", "title": "Uherská šlechta", "text": "Uherská šlechta\n\nUherská, respektive maďarská šlechta ( \"magyar nemesség\", \"ungarischer Adel\"), později též jako rakousko-uherská šlechta (\"österreichisch-ungarischer Adel\") je označení příslušníků šlechtického společenského stavu (aristokracie, feudálních pánů apod.) v letech 1091 až 1919, v Uherském království a později Rakousko-uherském císařství.\n\nKromě domácích maďarských rodů se v Uhersku etablovaly také některé zahraniční rody ze zemí s vlastním šlechtickým systémem, zejména pak z Chorvatska, Slovenska (Horních Uher) nebo Českého království. Horní Uhry (dnešní Slovensko), které byly rovněž po staletí přibližně ze 70 % součástí Uherského království až do roku 1918, měly svou vlastní šlechtu. Z toho důvodu mezi uherskou šlechtu patří kromě domácích rodů z území vlastního Uherska, také řada rodů s původem v okolních zemích (Chorvatsko, Horní Uhry, Slovinsko, části Rumunska apod.)\n\nV dějinách Maďarska (Uherska) hrál šlechtický stav již od počátků maďarského státu v 10. století významnou společenskou roli. Z jejích řad pocházelo množství osobností z oblasti vojenství, vědy, umění, duchovenstva i samotných panovníků vlastního Uherska, v případech i některých okolních zemí (Chorvatské, či Bosenské království ad.)\n\n"}
{"id": "1521347", "url": "https://cs.wikipedia.org/wiki?curid=1521347", "title": "Pseudodipteros", "text": "Pseudodipteros\n\nPseudodipteros (řecky: ψευδοδίπτερος) je jeden z typů řeckých chrámů.\n\nPseudodipteros má, stejně jako dipteros, sloupovou halu, peristasis, hlubokou na dvě osové vzdálenosti mezi sloupy. Z venku vypadá jako dipteros, vnitřní sloupořadí je však vynecháno. Vznikl tak ochoz jako velkorysá hala, která podle Vitruvia (3, 3, 8-9) umožnila velkému počtu lidí trávit čas uvnitř budovy i v hale ochozu.\n\nVitruvius (3, 3, 8) připisuje vynález pseudodiptera působení architekta Hermogenese ve 2. století před Kristem. V Messe na ostrově Lesbos a v Chryse ve Troadě (Apollonův chrám Smintheus) existují dva chrámy pseudodipteroi (množné číslo slova \"pseudodipteros\"), které mohly vzniknout během života Hermogenese, pokud nejsou dokonce ještě starší. Nejznámějším příkladem tohoto typu chrámu je však chrám bohyně Artemis Leukophryne v Magnesii na Mäandru, který Hermogenes navrhl i postavil. Tato iónská stavba vznikla začátkem 2. století před Kristem. Měla 8 × 15 sloupů a v čelní straně byly jejich osové vzdálenosti zvětšeny. To odráží vliv archaických dipteroi, které obvykle také měly ve středu zvětšenou osovou vzdálenost sloupů. Dokonce i v pronaosu tohoto chrámu se znovu opakuje vynechání vnějšího sloupu. Zůstaly tam pouze naprosto nezbytné sloupy pro zastřešení, každý druhý sloup byl odstraněn. Dalším příkladem tohoto typu chrámu je Hekateion v Lagině z konce 2. století před naším letopočtem, který jako jediný pseudodipteros neměl žádný opistodom a jeho 8 × 11 sloupy jsou velmi mohutné.\n\n\n"}
{"id": "1521351", "url": "https://cs.wikipedia.org/wiki?curid=1521351", "title": "Poslední aristokratka", "text": "Poslední aristokratka\n\nPoslední aristokratka je filmová komedie Jiřího Vejdělka, k níž napsal i scénář. Předlohou k filmu byla stejnojmenná kniha od Evžena Bočka. Hlavní role ztvárnili Hynek Čermák, Tatiana Vilhelmová, Yvona Stolařová, Pavel Liška, Eliška Balzerová, Martin Pechlát, Vojtěch Kotek a Zdeněk Piškula. \n\nFilm finančně podpořili Jihomoravský filmový fond a Státní fond české kinematografie. Natáčení probíhalo v zámcích Lemberk, Buchlovice, Rájec, Jaroslavice a Milotice. Na posledním zmiňovaném zámku je kastelánem autor předlohy, Evžen Boček. \n\nFilm měl premiéru dne 24. října 2019, do kin jej uvedla distribuční společnost Falcon. \n\nPříběh se odehrává v roce 1996, kdy newyorská rodina s českými kořeny získává v restituci zámek Kostka. Otec rodiny Frank (Hynek Čermák) se rozhodne ihned cestovat do Čech se svou manželkou (Tatiana Vilhelmová) a dospívající dcerou (Yvona Stolařová). Zámek ovšem najdou v havarijním stavu a setkávají se i s poměrně laxním personálem, paní hospodyní Tichou (Eliška Balzerová), kastelánem Josefem (Martin Pechlát) a údržbářem Krásou (Pavel Liška). Frank si umíní, že s pomocí ostatních navrátí zámku zašlou slávu. \n\n\n"}
{"id": "1521353", "url": "https://cs.wikipedia.org/wiki?curid=1521353", "title": "John Robartes, 1. hrabě z Radnoru", "text": "John Robartes, 1. hrabě z Radnoru\n\nJohn Robartes, 1. hrabě z Radnoru (\"John Robartes, 1st Earl of Radnor, 1st Viscount Bodmin, 2nd Baron Robartes\") (1606, Truro, Anglie – 17. července 1685, Londýn, Anglie), byl anglický vojevůdce a státník 17. století. Za anglické revoluce bojoval v parlamentní armádě, později se stal stoupencem obnovení monarchie a zastával řadu vysokých úřadů. Byl dlouholetým lordem strážcem tajné pečeti, prezidentem Tajné rady a dvakrát místokrálem v Irsku. Jako dědic titulu barona byl od mládí členem Sněmovny lordů, v závěru své kariéry dosáhl titulu hraběte (1679).\n\nPocházel z rodiny s původním jménem Roberts, která počátkem 17. století zbohatla v Cornwallu na obchodu s cínem a vlnou. Narodil se jako jediný syn Richarda Robartese (1577–1634), který koupil panství Radnor v Cornwallu a v roce 1625 získal titul barona. John studoval v Oxfordu a díky kontaktům svého otce se v roce 1630 oženil s Lucy Rich, dcerou 1. hraběte z Warwicku, čímž pronikl mezi nejvyšší šlechtu. V roce 1634 po otci zdědil titul barona a vstoupil do Sněmovny lordů. Pro nesouhlas s politikou Karla I. se anglické občanské války zúčastnil na straně parlamentu, odvahu prokázal jako plukovník v bitvách u Edgehillu (1642) a Newbury (1643). Stal se místodržitelem v Cornwallu (1642–1645) a Devonu (1644–1645), po dobytí Plymouthu parlamentním vojskem zde byl jmenován guvernérem a bránil město proti královské armádě. Po popravě Karla I. odešel do soukromí na své statky v Cornwallu, mezitím se po ovdovění v roce 1647 oženil s Letitií Smithovou, která byla sestřenicí jeho první manželky. \nDo veřejného života se znovu zapojil až po restauraci Stuartovců v roce 1660, stal se členem Tajné rady, lordem pokladu a v letech 1660–1661 zastupoval George Moncka, vévodu z Albemarle, jako úřadující irský místokrál. V letech 1661–1673 byl lordem strážcem tajné pečeti, mezitím krátce v letech 1669-1670 znovu místokrálem v Irsku. Po návratu z Irska v únoru 1670 se již ani příliš nevěnoval úřadu strážce pečeti a po roce 1673 žil několik let v ústraní na svých statcích. V roce 1679 jej Karel II. znovu povolal do vlády proti sílící whigovské opozici. V červenci 1679 byl povýšen na hraběte z Radnoru a od října 1679 do srpna 1684 byl lordem prezidentem Tajné rady. V poslední fázi své kariéry neměl již žádné politické ambice, byl jen vykonavatelem vůle Karla II. a stoupencem jeho absolutistiských tendencí. \n\nZe dvou manželství měl celkem jedenáct dětí. Nejstarší syn Robert Robartes (1633–1681) byl dlouholetým členem Dolní sněmovny a krátce vyslancem v Dánsku, zemřel ale ještě před otcem. Poslanci Dolní sněmovny byli také další synové Hender (1634–1688) a Francis (1650–1718). Rodové tituly zdědil vnuk Charles Robartes, 2. hrabě z Radnoru (1660–1723). Rod vymřel v roce 1757. \n\nHlavním rodovým sídlem byl zámek \"Lanhydrock House\" v Cornwallu. Panství koupil v roce 1620 John Robartes, jenž nechal zámek v letech 1636–1642 výrazně přestavět. Po vymření hrabat z Radnoru přešel zámek dědictvím na spřízněnou rodinu Agar, která později užívala jméno Agar-Robartes a v jejímž majetku bylo sídlo do 20. století. \n\n\n"}
{"id": "1521358", "url": "https://cs.wikipedia.org/wiki?curid=1521358", "title": "Bissona Praga", "text": "Bissona Praga\n\nBissona Praga je benátská slavnostní osmiveslice typu bissone. V Benátkách se pro ni ujal název Bissona Nepomuceno.\n\nV roce 1996 vytvořila trup této loď firma Agostino Amadi. Od té doby byla uskladněna v benátské loděnici Arsenal a občas vyjížděla na místní regaty. V květnu roku 2019 byla převezena na Svatojánské slavnosti Navalis, kde byla jejich součástí. Poté byla českými sochaři a řezbáři barokně ozdobena do současné podoby a pojmenována jako Bissona Praga. Na cestu do Benátek ji v Nehasicích požehnal biskup litoměřický Jan Baxant. Slavnostní předání lodě proběhlo 1. září 2019 v Benátkách na Regatě Storice starostovi města. Bissona Praga tak doplnila benátskou flotilu těchto lodí a stala se jedenáctou lodí typu Bissone. Na přídi je v mírně nadživotní velikosti umístěna dřevěná socha sv. Jana Nepomuckého, erb Prahy a dvě lunety s vyobrazením Malé Strany, Karlova mostu a Starého města. Na zádi je umístěn erb s českým lvem. Po bocích na krajích paluby lodě jsou umístěny rozety pražských ledňáčků v závoji, které symbolizují vzkříšení a svatou Ludmilu. Loď je 14,3 metrů dlouhá a široká 2 metry. Veškeré náklady spojené s přestavbou sponzorsky hradil Zdeněk Bergman. Loď bude každoročně v květnu přijíždět do Prahy, kde bude součástí Svatojánských slavností na Vltavě. \n"}
{"id": "1521359", "url": "https://cs.wikipedia.org/wiki?curid=1521359", "title": "GP2 Series v roce 2013", "text": "GP2 Series v roce 2013\n\nGP2 Series v roce 2013 byla devátou sezónou závodní série GP2 Series. Začala v malajsijském Sepangu dne 23. března a skončila v Abú Zabí ve Spojených arabských emirátech dne 2. listopadu. V sezóně zvítězil švýcarský závodník Fabio Leimer před Britem Samem Birdem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n!valign=\"middle\"| \n!valign=\"middle\"| Tým\n!valign=\"middle\"| \n!colspan=2| SEP\n!colspan=2| BHR\n!colspan=2| CAT\n!colspan=2| MON\n!colspan=2| SIL\n!colspan=2| NÜR\n!colspan=2| HUN\n!colspan=2| SPA\n!colspan=2| MNZ\n!colspan=2| MRN\n!colspan=2| YMC\n!valign=middle| Body\n!rowspan=2| 1\n!rowspan=2| 273\n!rowspan=2| 2\n!rowspan=2| 273\n!rowspan=2| 3\n!rowspan=2| 263\n!rowspan=2| 4\n!rowspan=2| 224\n!rowspan=2| 5\n!rowspan=2| 168\n!rowspan=2| 6\n!rowspan=2| 155\n!rowspan=2| 7\n!rowspan=2| 155\n!rowspan=2| 8\n!rowspan=2| 97\n!rowspan=2| 9\n"}
{"id": "1521361", "url": "https://cs.wikipedia.org/wiki?curid=1521361", "title": "Bob Hewitt", "text": "Bob Hewitt\n\nBob Hewitt (* 12. ledna 1940 Dubbo, Nový Jižní Wales) je bývalý australský tenista. Amatérsky hrál od roku 1958 a profesionálně od roku 1970, v roce 1983 ukončil kariéru. V roce 1967 se oženil s Jihoafričankou, přestěhoval se do Johannesburgu a přijal jihoafrické občanství. Později žil v USA a pracoval jako tenisový kouč.\n\nVe své kariéře vyhrál 7 turnajů v dvouhře, 65 turnajů v mužské čtyřhře a 6 turnajů ve smíšené čtyřhře. V roce 1967 byl klasifikován jako šestý hráč světového žebříčku. Získal patnáct grandslamových titulů: čtyřhra na Australian Open 1963 a 1964, ve Wimbledonu 1962, 1964, 1967, 1972 a 1978, na French Open 1972 a US Open 1977, mix na Australian Open 1961, ve Wimbledonu 1977 a 1979, na French Open 1970 a 1979 a na US Open 1979. Jeho nejlepším grandslamovým výsledkem ve dvouhře bylo třikrát semifinále Australian Open (1960, 1962 a 1963). S jihoafrickým týmem vyhrál v roce 1974 Davis Cup. \n\nV roce 2001 byl obviněn ze sexuálního zneužívání nezletilých svěřenkyň. Vyšetřování potvrdilo Hewittovu vinu a v roce 2015 byl v Pretorii odsouzen k šestiletému vězení.\n\nPo svém odsouzení byl vyloučen z Mezinárodní tenisové síně slávy.\n\n"}
{"id": "1521378", "url": "https://cs.wikipedia.org/wiki?curid=1521378", "title": "Andrássyové", "text": "Andrássyové\n\nAndrássyové (maďarsky \"Andrássy scalád\") je starobylý uherský šlechtický rod, který patřil mezi nejvýznamnější v dějinách Uherska. Úplný název rodu zní \"Andrássy de Csíkszentkirály et Krasznahorka\", přičemž \"Csíkszentkirály\" je maďarský název města Sâncrăieni v dnenšním Rumunsku a Krásna Hôrka název hradu na Slovensku.\n\n\n\n"}
{"id": "1521408", "url": "https://cs.wikipedia.org/wiki?curid=1521408", "title": "Cyklohexa-1,3-dien", "text": "Cyklohexa-1,3-dien\n\nCyklohexa-1,3-dien je organická sloučenina, cyklický dien izomerní s cyklohexa-1,4-dienem. V přírodě se vyskytuje jeho derivát terpinen, jenž je složkou borovicové silice.\n\nCyklohexa-1,3-dien se připravuje dehydrobromací 1,2-dibromcyklohexanu:\n\nLze jej také získat elektrocyklickou reakcí z benzenu jak fotochemickou reakcí, tak i tepelnou reakcí při teplotách nad 110 °C.\n\nCyklohexa-1,3-dien lze jakožto konjugovaný dien použít při cykloadicích, jako je Dielsova–Alderova reakce.\n\nPřeměna cyklohexa-1,3-dienu na benzen a vodík je exotermní, změna entalpie při reakci je asi 25 kJ/mol.\n\nV porovnání s izomerním cyklohexa-1,4-dienem je cyklohexa-1,3-dien o 1,6 kJ/mol stabilnější.\n\nCyklohexadieny a jejich deriváty tvoří komplexy s kovy; příkladem takového komplexu je [CH)Fe(CO)], což je oranžová kapalina. Tento komplex reaguje s látkami odstraňujícími hydridovou skupinu za vzniku cyklohexadienylového derivátu[CH)Fe(CO)].\n\n"}
{"id": "1521411", "url": "https://cs.wikipedia.org/wiki?curid=1521411", "title": "Ambon (rozcestník)", "text": "Ambon (rozcestník)\n\nAmbon může mít několik významů:\n"}
{"id": "1521412", "url": "https://cs.wikipedia.org/wiki?curid=1521412", "title": "Muzeum rentgenek v Opolí", "text": "Muzeum rentgenek v Opolí\n\nMuzeum rentgenek (oficiálně \"Muzeum Politechniki Opolskiej i lamp rentgenowskich\") je součástí opolské polytechniky. Je umístěno v budově č. 5 této polytechniky. Budova je sice u vchodu označena pouze jako sídlo \"Konfuciova institutu\", ale celé její třetí patro je věnováno muzeu rentgenek. Zaujímá tam tři sály o celkové rozloze přes 200 m.\nDuchovním otcem muzea rentgenek v Opolí je dr. ing. Grzegorz Jezierski, který se sbíráním rentgenek začal v roce 2005. Zpočátku rentgenky a další komponenty s nimi související skladoval doma ve své vlastní garáži. O dva roky později však počet jeho exponátů přesahoval 300, a tak byla sbírka přemístěna a s podporou tehdejšího rektora bylo v létě roku 2007 muzeum rentgenek otevřeno v prostorách polytechniky v Opolí. Za další čtyři roky počet exponátů překročil 1 000 a podle pracovníků muzea je z tohoto hlediska nejrozsáhlejší sbírkou svého druhu na světě. Taková sbírka vyžaduje rozsáhlé kontakty přesahující hranice Polska. Je nutno řešit i různé legislativní překážky při transportu darů z celého světa (např. některé rentgenky nebo celé rentgenové zářiče mají beryliová okénka, beryllium je však jedovaté) a náklady s tím spojené se mohou pohybovat od stovek až do tisíců $.\n\nPůvodní záměr sbírat rentgenky, rentgenové zářiče popř. celé přístroje (rentgeny) se postupně rozrostl tak, že součástí sbírky je dnes prakticky všechno, co s rentgenovým zářením souvisí. Tedy i zaostřovací systémy a detektory rentgenového záření, rentgenové snímací kamery a zesilovače obrazu, anodové a katodové sestavy včetně systémů s rotační anodou, prostředky ochrany před rentgenovým zářením a různá literatura. Kromě lékařských rentgenek jsou vystavena i zařízení pro technické aplikace, jako jsou rentgenová difrakce, fluorescence, defektoskopie.\n\nMezi zvláštnosti sbírky patří třeba i miniaturní rentgenka o příkonu pouhých 9 W, jakou použili kosmonauti v programu Apollo pro fluorescenční analýzu hornin na Měsíci. Působivé jsou rentgenové fotografie rostlin, zejména květů, živočichů včetně lidí pořízené umělci z Velké Británie, Rakouska a z USA. Návštěvník muzea získá i představu o historii rentgenového záření, a to nejen o významných osobnostech polského původu, ale i o všech nositelích Nobelových cen z oblastí fyziky, chemie a lékařství, které souvisejí s rentgenovým zářením.\n"}
{"id": "1521414", "url": "https://cs.wikipedia.org/wiki?curid=1521414", "title": "These Are the Days of Our Lives", "text": "These Are the Days of Our Lives\n\nThese Are the Days of Our Lives je píseň britské rockové skupiny Queen. Ačkoliv je autorství připisováno celému souboru, většina skladby je dílem Rogera Taylora . Píseň vyšla v roce 1991 na albu \"Innuendo\" a následně byla vydána také jako singl.\n\nPři psaní textu se Roger Taylor jakoby vcítil do frontmana Freddieho Mercuryho, který v době vzniku písně trpěl velmi pokročilým stadiem nemoci AIDS. V refrénu se zpívá \"„Those were the days of our lives“\" v překladu \"„To byly dny našich životů“\". Freddie Mercury se zpíváním písně ohlíží zpět za svým životem, dívá se do minulosti když říká: \n\nK písni byl začátkem roku 1991 natočen videoklip. Jednou věcí se ale od ostatních videoklipů skupiny Queen liší. Místo energických pohybů Freddie Mercury na videu pouze stojí a zpívá o svém životě. „These Are the Days of Our Lives“ byla totiž poslední píseň, ke které stihl natočit klip před tím, než podlehl AIDS. \n\nNa albu Innuendo je většina videoklipů k písním černobílá. Bylo tak učiněno na přání Freddieho Mercuryho, na jehož vzhledu se čím dál tím víc projevovaly příznaky AIDS. Byl značně bledý a pohublý, bez energie a nechtěl aby se o jeho zdravotním stavu dozvěděla veřejnost.\n\n"}
{"id": "1521417", "url": "https://cs.wikipedia.org/wiki?curid=1521417", "title": "Nassauská stezka", "text": "Nassauská stezka\n\nNassauská stezka (též \"Nassavská stezka\", německy \"Nassau weg\") je historická lázeňská turistická stezka vedoucí jižním úbočím Studničního vrchu v Rychlebských horách nedaleko Lázní Jeseník.\n\nStezka byla vybudována v letech 1871–1872 na popud Adolfa Nassavského, budoucího lucemburského velkovévody, který se několikrát léčil na nedalekém Gräfenbergu, jako poděkování za úspěšnou léčbu. Jejím záměrem bylo zpřístupnění pramenů, skalních výchozů a vyhlídek a samotného vrcholu Studničního vrchu i méně zdatným či pohybově hendikepovaným návštěvníkům lázní. Výstavbu stezky řídil zeť zakladatele lázní Vincenta Priessnitze Johann Ripper. Její sklon z výše uvedených důvodů nepřesahuje 10 procent kromě míst v blízkém okolí skalních útvarů. Ty jsou označeny kamennými deskami s původními německými nápisy; pokud se nedochovaly, byly nahrazeny kopiemi s texty českými. Stezka se skládá ze dvou úseků, tzv. dolního a horního.\n\nDolní Nassauská stezka měří asi 1,5 km. Počátek má v blízkosti Polského pramene, ke kterému vede z lázní Naučná stezka Vincenta Priessnitze. Jejím symbolickým začátkem je tzv. Nassauský kámen. Původně se na něm nacházel německý nápis, na čí popud a kým byla stezka vystavěna. Ten byl v roce 1945 odtesán a později nahrazen českým překladem. Stezka stoupá kolem Martina odpočívadla, Tereziny skály, Wilhelmových kamenů, Adéliny skály, Ripperova pramene a Františkovy skály na lesní cestu v blízkosti Šárčina pramene. Cestou je vedena zeleně značená trasa KČT 4804 z Lázní Jeseník na Medvědí kámen. Dolní stezka byla zrekonstruována Lesy České republiky, přičemž na několika místech došlo k jejímu přeložení. Na začátku a konci se nacházejí informační tabule o její historii. Stezkou jsou trasovány značené lázeňské okruhy.\n\nHorní stezka odbočuje z výše zmíněné lesní cesty ještě před Šárčiným pramenem. Odbočení je nezřetelné z důvodu stržení hrany přilehlého svahu. Na tomto úseku nedošlo k rekonstrukci a proto není stezka v terénu vždy jasně zřetelná. V roce 2018 došlo k jejímu svépomocnému vyznačení zejména za pomoci zelených písmen \"N\", šipek a celých či zkrácených slov \"Nassau\". Stezka stoupá k Sourozeneckému prameni přičemž jí v krátkém úseku využívá Naučná stezka Živé vody. Stezka pokračuje kolem skalního útvaru nad pramenem na lesní cestu v nadmořské výšce 930 metrů. S ní v krátkém úseku splývá, poté pokračuje kolem Letních kamenů, Nassauské skály a Hildiny skály na vrchol Studničního vrchu. Odtud lze pokračovat neznačenými cestami na nedalekou žlutě značenou trasu KČT 7806 a dál na rozcestí Ripperův kámen.\n\n"}
{"id": "1521418", "url": "https://cs.wikipedia.org/wiki?curid=1521418", "title": "Sabina z Troyes", "text": "Sabina z Troyes\n\nSvatá Sabina z Troyes byla ve 3. století křesťanská panna.\n\nPůvodem byla Řekyně a sestra svatého Sabiniána z Troyes. Pokřtěna byla římským knězem Eusebiem, který se stal papežem. Její rodiče byli pohané a proto odešla za svým bratrem do Gálie. Když se blížila k městu Troyes dozvěděla se o smrti svého bratra a proto se začala modlit za to aby sním mohla byt brzy v nebi. Podle tradice zemřela ihned po modlitbě.\n\nZemřela roku 276.\n\nJejí svátek se slaví 29. srpna.\n\n"}
{"id": "1521419", "url": "https://cs.wikipedia.org/wiki?curid=1521419", "title": "GP2 Series v roce 2014", "text": "GP2 Series v roce 2014\n\nGP2 Series v roce 2014 byla desátou sezónou závodní série GP2 Series. Začala v bahrajnském Manáma dne 5. dubna a skončila v Abú Zabí ve Spojených arabských emirátech dne 23. listopadu. V sezóně zvítězil britský závodník Jolyon Palmer před Belgičanem Stoffelem Vandoornem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521420", "url": "https://cs.wikipedia.org/wiki?curid=1521420", "title": "Abraham Olano", "text": "Abraham Olano\n\nAbraham Olano Manzano (* 22. ledna 1970 Anoeta) je bývalý španělský cyklista baskické národnosti, specialista na časovky.\n\nProfesionálně začal závodit v roce 1992. Je jediným mužem v historii, který na mistrovství světa v silniční cyklistice vyhrál v kategorii Elite jak závod s hromadným startem (1995), tak individuální časovku (1998). Na Letních olympijských hrách 1996 získal stříbrnou medaili v časovce, na LOH 2000 byl ve stejné disciplíně čtvrtý. Je celkovým vítězem závodu Vuelta a España z roku 1998 (v roce 1995 byl na Vueltě druhý). Na Giro d'Italia skončil druhý v roce 2001 a třetí v roce 1996, na Tour de France dojel třikrát v první desítce (4. místo 1997, 6. místo 1999, 9. místo 1996). Vyhrál Kolem Romandie 1996, Euskal Bizikleta 1997 a 1998, Tirreno-Adriatico 2000, Critérium International 2000 a Clásica de Alcobendas. Stal se profesionálním mistrem Španělska v závodě s hromadným startem v roce 1994 a v časovce 1994 a 1998. Kariéru ukončil v roce 2002. Působil jako trenér a funkcionář.\n\nJe uveden na seznamu jezdců, kteří byli v průběhu Tour de France pozitivně testováni na erythropoetin. Olano obvinění popřel, ale přesto byl v roce 2013 odvolán z funkce technického ředitele Vuelty. Kvůli podezření z užívání dopingu také Mezinárodní olympijský výbor neudělil Olanovi bronzovou medaili z časovky na LOH 2000, kterou předtím odebral Lanci Armstrongovi.\n\nByl mu udělen Královský řád za sportovní zásluhy, v rodném městě Anoeta je po něm pojmenován sportovní areál.\n\nJeho manželka Karmele Zubillagová je bývalá amatérská cyklistka, mají dvě vlastní a jedno adoptivní dítě.\n\n"}
{"id": "1521422", "url": "https://cs.wikipedia.org/wiki?curid=1521422", "title": "Svatovavřinecká pouť v Domažlicích 1939", "text": "Svatovavřinecká pouť v Domažlicích 1939\n\nSvatovavřinecká pouť v Domažlicích konaná v neděli 13. srpna roku 1939 v rámci chodských slavností byla největší celonárodní spontánní manifestací (z těch, které se konaly již od jara 1939) českého a moravského vlastenectví namířenou proti německému diktátu a proti protektorátu, které se zúčastnilo (dle úředních odhadů) na 120 tisíc poutníků z celých Čech a Moravy, jenž sem byli přivezeni téměř třiceti zvláště vypravenými vlaky, nesčetnými autobusy či se sem individuálně dopravili stovkami automobilů. Této pouti se účastnila také řada představitelů české kultury (například: básník, překladatel, novinář a literární kritik Josef Hora; písničkář, herec, textař, skladatel, spisovatel, scenárista, dramatik a režisér Karel Hašler; prozaik, publicista, scenárista a překladatel Jiří Mucha; novinář, rozhlasový reportér a spisovatel František Kocourek; komunistický novinář, literární a divadelní kritik a překladatel Julius Fučík, šéfredaktor Lidových novin Karel Z. Klíma; redaktor Rudého práva \"Bohuslav Novotný\"; členové Národního divadla a další). Pouti se zúčastnili také organizátoři protinacistického odboje: tajemník Akademické YMCA doktor Jaroslav Valenta a český publicista a filosof Jaroslav Šimsa. Msgre. Bohumil Stašek zde pronesl jedno ze svých odvážných vlasteneckých kázání, na němž veřejně demonstroval odpor českého národa proti německé okupaci. Pouť vyvrcholila emotivní přísahou přítomných poutníků, že svou vlast nikdy neopustí a nezradí. \n\nPřípravy byly zahájeny již na jaře 1939 a účastnily se jich členové Dělnické tělocvičné jednoty (DTJ), Sokola a Junáka. Do příprav zapojil JUDr. \"Antonín Žlábek\" i domažlickou pobočka vojenské ilegální odbojové organizace Obrany národa (ON) (ta byla vedená bývalým nadporučíkem \"Otou Bartoškem\").\nHlavním organizátorem (a také iniciátorem) této akce byl vládní komisař v Domažlicích JUDr. \"Otakar Kalandra\". V přípravném výboru pro pořádání této akce pak zasedali další domažlické osobnosti: učitel, básník a spisovatel Jan Vrba; profesor \"Emil Fuksa\"; akademický malíř-krajinář, designér a grafik František Michl a tajemník Národního souručenství \"Bohumil Faul\". Organizace církevní stránky akce ležela na bedrech římskokatolického duchovního, člena augustiniánského řádu a převora kláštera v Domažlicích Alfonse Bohumila Bébara a katechety \"Petra Holuba\". Za propagaci svatováclavské pouti byl odpovědný \"Karel Prach\" (redaktor časopisu „Posel od Čerchova“), šíření informací na venkově zajišťoval ředitel hospodářské záložny \"Wolfgang Sladký\" a konečně zařizováním ubytování byl pověřen stavitel \"Alois Procházka\". \n\nZa aktivní spolupráce \"Rudolfa Svačiny\" byl sestaven doprovodný národopisný program. Informacím o chystané pouti byly vyhrazeny celé chodské přílohy novin (agrární deník Venkov, Lidové noviny, \"Nová doba\" a České slovo) Propagace této akce se dostala i do rozhlasového vysílání a to hned dvakrát. O jedno pozvání se zasloužila svým emotivním projevem (byl citován i zahraničními médii) \"Hanče Kozinová\" ze Stráže. Český národ na svatovavřincekou pouť pozval prostřednictvím radiových vln pražského rozhlasu na konci své přednášky (v jakémsi cyklu o rodném kraji) i učitel, básník a spisovatel Jan Vrba. \n\nDo Domažlic bylo vypraveno na 29 zvláštních vlaků. První poutníci se na akci dostavili již ve středu 9. srpna 1939 (a někteří z nich přespávali v Příhodově parku pod širým nebem). Součástí doprovodných akcí byla i výstava umělecké tvorby v živnostenské škole. Na ní vystavoval své obrazy, grafiky a kresby \"Jan Paroubek\". Na domažlické radnici se souběžně konala společná výstava (tu zahajoval novinář, rozhlasový reportér a spisovatel František Kocourek) děl třech výtvarníků: malíře–krajináře, designéra a grafika Františka Michla; \"Stanislava Kukrála\" a typografa \"Josefa Hofmanna\". V předvečer (12. srpna 1939) vlastní pouti se konal slavnostní „Večer Jindřichových chodských písní a tanců“, na kterém domažlický pěvecký a hudební spolek „Čerchovan“ (v domažlickém Sokolském domě) interpretoval písně hudebního skladatele, klavíristy, sbormistra, etnografa a sběratele lidových písní Jindřicha Jindřicha. Nejen v Domažlicích samých, ale i v oklolních obcích byly též pořádány chodské muziky. \nV 7.30 byl zahájen církevní program pouti a to průvodem za účasti duchovenstva z arciděkanského kostela. Po příchodu poutníků na Veselou horu (asi 2,5 kilometru jihozápadně od Domažlic) ke kostelu svatého Vavřince začala v 8.00 první mše a asi po 8.30 tichá mše svatá s dechovou hudbou. Po ní následovalo kázání kanovníka Msgre. Bohumila Staška, svěcení kříže (a Božích muk) a v deset hodin další slavná mše svatá s asistencí. Za doprovodu Jindřicha Jindřicha při ní zazpívala koncertní pěvkyně \"Božena Hezká\" dvě biblické písně od Antonína Dvořáka. Po slavné mši svaté byla pouť krátkým požehnáním zakončena.\n\nOdvážné, vlastenecky laděné kázání Msgre Bohmila Staška se zapsalo do historie. Po jeho skončení bylo nastalé ticho, ovládající celé církevní shromáždění, přerušeno zpěvem národní hymny. \n\nKlatovské gestapo bylo díky zprávám svých informátorů a konfidentů v plné pohotovosti. V domažlických kasár­nách byli (pro všechny případy) připraveni němečtí vojáci se strojními puškami, ruč­nicemi a granáty.\n\nNeohrožené kázání Msgre. Bohumila Staška přispělo k tomu, že byl 1. září 1939 (na příkaz státního tajemníka Úřadu říšského protektora Karl Hermanna Franka) zatčen protektorátními represivními složkami. Po zatčení byl Msgre. Bohumil Stašek nejprve vězněn v pankrácké věznici, byl vyslýchán a následně pak přemístěn do koncentračního tábora v Oranienburgu. V KT Oranienburg strávil necelý rok a až do konce druhé světové války (v květnu 1945, kdy byl koncentrační tábor osvobozen) byl pak vězněn v koncentračním táboře Dachau. V srpnu 1945 se ale opět zúčastnil jako kazatel svatovavřinecké pouti. Po Únoru 1948 byly církevní pouti zakázány. Nakrátko se uskutečnily až v letech 1968 a 1969. V době normalizace pak nebylo jejich konání povoleno.\n\nJUDr. \"Otakar Kalandra\", který prosadil, aby slavnostním řečníkem na Svatovavřinecké pouti byl Msgre. Bohumil Stašek byl zatčen 1. září 1939 a následně odvezen do koncentračního tábora, kde byl vězněn až do konce druhé světové války. Po skončení druhé světové války se vrátil do Domažlic, kde zastával funkci okresního hejtmana až do Února 1948, kdy jej komunisté zbavili této funkce a vystěhovali jej do Plané u Mariánských Lázní. Po čase se odtud JUDr. Otakar Kalandra odstěhoval do Prahy. \n\nPozději byli zatčeni další: \"Bedřich Kalivoda\"; \"Jan Jakub Šíma\" ze Kdyně; \"Rudolf Svačina\"; František Kocourek (zatčen v červnu 1941, pak deportován do koncentračního tábora v Osvětimi-Birkenau, kde 14. května 1942 zahynul.), JUDr. \"Antonín Žlábek\"; bývalý nadporučík \"Ota Bartoška\"; Jaroslav Valenta (zatčen gestapem za stanného práva při heydrichiádě dne 28. května 1942, byl krutě vyslýchán v Petschkově paláci. Během výslechu se pokusil neúspěšně o sebevraždu. Zavražděn byl v KT Mauthausen dne 24. října 1942); Jaroslav Šimsa (zatčen dne 27. února 1940, dlouze vězněn v různých nacistických věznicích a koncentračních táborech, nakonec převezen do koncentračního tábora v Dachau. Tady se na začátku roku 1945 nakazil skvrnitým tyfem a 8. února 1945 na něj zemřel.) a Karel Hašler (zatčen 2. září 1941, dne 17. října 1941 převezen do koncentračního tábora Mauthausen. Tady v polovině listopadu 1941 ho v táboře zbil a zkopal opilý příslušník SS, který mu způsobil otevřenou ránu na noze. Na následky mučení, neléčené flegmóny a úplavice Karel Hašler zemřel 22. prosince 1941.)\n\n"}
{"id": "1521424", "url": "https://cs.wikipedia.org/wiki?curid=1521424", "title": "Gerhard Tersteegen", "text": "Gerhard Tersteegen\n\nGerhard Tersteegen (25. listopadu 1697 Moers – 3. dubna 1769 Mülheim an der Ruhr) byl německý protestantský spisovatel a mystik, představitel mystického proudu pietismu, autor četných duchovních písní.\nNarodil se 25. listopadu 1697 v Moersu, v krajině mezi Porýním a Nizozemskem. Jeho otec byl kupcem a hlásil se k protestantské (reformované) církvi; v roce 1703 zemřel. Mladý Tersteegen prošel latinskou školou ve svém rodišti a naučil se dobře řecky a hebrejsky. Chtěl studovat teologii, ale na to rodina neměla dostatek prostředků. Proto byl v patnácti letech dán na učení do obchodu v Mülheimu, aby pokračoval v šlépějích svého zesnulého otce. V Mülheimu pak žil až do smrti.\n\nUž v době učení se obrátil k životu v hluboké zbožnosti. V roce 1717 založil sice vlastní obchod, ale po dvou letech vše prodal a rozdal chudým; stejně naložil i s dědictvím po matce. Od příbuzných byl proto pokládán za blázna. Po pěti letech života o samotě a v chudobě zažil podle svých vlastních slov „druhé obrácení\", jež ho na Zelený čtvrtek 13. dubna 1724 přimělo k tomu, že napsal dopis Ježíšovi, v němž se bezpodmínečně odevzdal do Boží vůle.\n\nNeoženil se, žil v ústraní, takřka jako poustevník, a živil se tkaním hedvábných stuh. Později vzal k sobě spolupracovníka, aby byl v křesťanském obecenství při celodenní práci a pobožnostech. Večer navštěvoval chudé a nemocné, v noci studoval a psal. Po několika letech se pro nemoc vzdal tkalcovské práce a vyučoval pak náboženství děti svého strýce. Žil z milodarů a připravoval léky pro trpící, jež rozdával přátelům a chudým. Mnoho lidí se na něj obracelo s žádostí o radu a pomoc; duchovní rozhovory a hojná korespondence z něho učinily vyhledávaného duchovního rádce. V roce 1727 založil bratrstvo, které se rozhodlo k životu v čistotě, chudobě a poslušnosti. Pro členy bratrstva napsal spis \"Forma vitae\" [Způsob života], v němž je obsaženo poučení o askezi, modlitbě a úsilí o posvěcení.\n\nS horoucí touhou následovat Krista v utrpení snášel trpělivě dlouhotrvající nemoci a deprese. Zemřel v Mülheimu dne 3. dubna 1769.\n\nTersteegen je považován za představitele mystického proudu pietismu. Prostudoval mnoho mystických spisů, četl díla velkých katolických mystiků i spisy stoupenců kvietismu, např. paní de Guyon. Překládal mystické texty a zpracoval je ve sbírce \"Außerlesene Lebensbeschreibungen Heiliger Seelen\" [Životopisy svatých duší], 3 svazky. Z jeho textů jasně prosvítá touha patřit výlučně a navždy Bohu. „Tersteegen chápal posvěcování jako úsilí o sjednocení s Kristem ve víře, lásce a modlitbě a zároveň jako odpověď na trojí Kristovu lásku: lásku přátelskou, lásku mateřskou a lásku manželskou; ta poslední nás přivádí k tomu, abychom se Kristu darovali. Toto sebedarování se vyjadřuje modlitbou a láskou k bližnímu, předpokládá umrtvování, sebezápor a uznání vlastní nicotnosti.\"\n\nDále napsal asi 111 duchovních písní, přes tisíc krátkých veršovaných průpovědí a též rozjímavé verše na texty z proroků. Tyto veršované práce vyšly pod názvem \"Geistliches Blumengärtlein inniger Seelen\" [Duchovní květnice vroucných duší]. Některé jeho písně pronikly i do zpěvníků evangelických církví v českých zemích (\"Pán Bůh je přítomen\", \"Já klaním se té lásce svaté\"). Bylo též sebráno několik svazků jeho korespondence.\n\n"}
{"id": "1521426", "url": "https://cs.wikipedia.org/wiki?curid=1521426", "title": "Orel iberský", "text": "Orel iberský\n\nOrel iberský, též známý jako orel španělský nebo Adalbertův (\"Aquila adalberti\"), je druh orla, který obývá Pyrenejský poloostrov. Je považován za jednoho z nejvzácnějších dravců na světě. Tělo dospělce měří okolo 80 cm a váží mezi 2,5 a 3,5 kg, přičemž samice jsou větší než samci. Rozpětí křídel může dosáhnout až 220 cm. Živí se především savci, a to od myší až po domácí ovce. Menší složku jejich jídelníčku pak tvoří ptáci.\n\nDle Mezinárodního svazu ochrany přírody (IUCN) se jedná o ohrožený druh zařazený v první příloze CITES. Jeho populace ale pomalu narůstá a jsou hlášena pozorování i z Portugalska, kde byl považován za vymřelý. Hlavní areál výskytu tvoří pak středozápadní Španělsko.\n\nOrla iberského poprvé popsal německý farář a ornitolog Christian Ludwig Brehm v roce 1861. V minulosti byl klasifikován jako poddruh orla královského (\"Aquila heliaca\"). Nicméně teorií bylo více, například ornitologové Charles Gald Sibley a Burt Leavelle Monroe tvrdili, že společně tvoří superdruh. Na základě studie z roku 1997, která porovnávala mitochondriální DNA obou druhů, bylo určeno, že se od sebe druhy oddělily asi před jedním milionem let. To ale vyvrátil druhý výzkum z roku 2007, který porovnával jejich nukleární DNA a stanovil tuto dobu na období holocénu nebo konec pleistocénu.\n\nPodle archeologických nálezů se orlové iberští původně vyskytovali pouze ve východní části Pyrenejského poloostrova. Během 19. a 20. století se sice rozšířili i do jiných oblastí poloostrova a do severní Afriky, ale ve většině těchto oblastí znovu vymizeli. Poslední záznamy o hnízdění v Alžírsku jsou z 19. století, v Maroku z první poloviny 20. století. Nicméně v současnosti přibývají záznamy z Portugalska a během roku 2015 byla tři pozorování nahlášena právě z Maroka. S rostoucí populací se osamocení ptáci objevují i ve Francii, kde bývají orlové iberští nepravidelně pozorováni již od devatenáctého století.\n\nVyhledávají zalesněné oblasti s typickým středozemním typem podnebí: teplým a suchým létem a mírnými zimami. Straní se lidských příbytků a uměle zavlažovaných oblastí. Dalším faktorem pro jejích výskyt je dostatek potravy, tedy především zajícovitých. Často je možné je pozorovat v místech s porosty korkového dubu (\"Quercus suber\") a nevyhýbají se ani vysokým nadmořských výškám v centrálním Španělsku.\n\nOrlové iberští jsou mohutní s robustní stavbou těla. Délka těla dospělého jedince se pohybuje mezi 74 a 85 cm (některé zdroje ale uvádí i délku okolo 60 cm) a váha od 2500 do 3000 g. Rozpětí křídel bývá 177 až 220 cm. Samice jsou větší než jejich protějšky; ve velikosti asi o 10 %, v hmotnosti až o 40 %. Vzhledově se podobají orlům královským, ale jsou mohutnější, kompaktnější, většinou světlejšího zbarvení a mají větší hlavu i zobák. Na zádech, prsou a břiše se nepravidelně mísí světlé a tmavě hnědé peří, na ramenou je bílé peří výraznější. Hlava a krk jsou delší než u jiných druhů orlů. Přepeřují prakticky celoročně: od března do listopadu. Nemusí při tom obměnit peří na celém těle.\n\nMladí se podobají stejně starým africkým orlům okrovým (\"Aquila rapax\"), ale jsou větší a mají delší křídla. Na konci jara většinou začnou poprvé přepeřovat a dospěleckého zbarvení dosáhnou asi po pěti obdobích.\n\nAčkoliv mladí jedinci se mohou přesouvat na větší vzdálenosti, jedná se spíše o stálý druh. Dospělí jedinci pak žijí ve svých teritoriích po celý rok. Rozloha jejich teritorií je různá a liší se v závislosti na kvalitě obývaného prostředí, obecně ale bývá uváděn jeden pár na 52 km.\n\nOproti orlům královským nejsou při letu tak agilní: mávání křídly je spíše hluboké a mocné.\n\nOrlové iberští se živí především menšími savci. Dle pozorování z roku 2008 tvoří 93,7 % jejich jídelníčků savci, 5,8 ptáci a pouze 0,4 % jsou plazi a obojživelníci. Z ptáků loví nejčastěji holubovité (Columbidae), krkavcovité (Corvidae), skřivanovité (Alaudidae) a další pěvce. Většinou ale nejsou při letu dost rychlí a obratní na to, aby ptáka ulovili za letu. Ze savců tvoří jejich kořist ovce a výjimečně i myši, ale především zajícovití (Leporidae). Další méně častou kořistí mohou být ještěrkovití (Lacertidae) nebo užovkovití (Colubridae). Celkově se na jejich jídelníčku nachází asi 98 druhů.\n\nAčkoliv si běžně kořist uloví sami, jsou zdatní i jako zloději – potravu kradou především od jiných dravců.\n\nTento druh je monogamní, přičemž pár si drží své stále území, ve které může mít postavených několik různých hnízd. Na Pyrenejském poloostrově probíhá období rozmnožování od poloviny února do konce března, v Maroku to bylo od ledna do května. Hnízdí na stromech, kde si z větví staví velké hnízdo v koruně. Na stavbě se podílí oba rodiče. Většinou se jedná o urostlé duby nebo borovice. Výjimečně mohou být hnízda nalezena i na elektrických věžích. Tak či tak, platí, že orlové iberští si staví své příbytky v místech, kde nebudou vyrušováni lidmi. Velikost snůšky se pohybuje od jednoho do čtyř vajec. Ta jsou bílá s šedými, hnědými nebo nafialovělými skvrnami a samice je naklade v rozmezí dvou až tří dní. O zahřívání se stará pouze samice. Po vylíhnutí starost o krmení převezme samec, který přibližně následujících 75 až 77 dnů přináší potravu samici i mladým. Kuřata jsou vůči sobě poměrně agresivní a vzájemné útoky vedou k četným úmrtím: dle studie publikované v roce 2006 tvoří zabití sourozencem více než 50 % všech případů úmrtí mladých orlů iberských. Své mrtvé sourozence většinou i sežerou. Mezi 116 a 162 dnem života opustí hnízdo, nicméně někdy se do něj vracejí ještě i několik týdnů poté.\n\nPohlavně dospívají ve třech až čtyřech letech.\n\nBěhem období hnízdění se rodiče drží relativně blízko svých hnízd, přibližně v okruhu 8 km. Mimo tuto dobu ale mohou odletět až do vzdálenosti 61 km.\n\nOrlové iberští patří mezi druhy zařazené v první příloze CITES. Dle Mezinárodního svazu ochrany přírody (IUCN) se jedná o ohrožený druh. Jejich populace ale vzrůstá: v roce 1974 bylo zaznamenáno 38 párů, o třicet let později to bylo již 188. Studie publikovaná v roce 2009 rozdělila vývoj populace těchto orlů na tři fáze: nárůst (1981–1993), neměnná (1994–1999) a znovu nárůst (2000–2004). Během první fáze se počet párů zvýšil z 25 na 127, během druhé se zvýšil o čtyři a během třetí na konečných 188. Všichni tito jedinci byli zaznamenáni na území Španělska. Nejednalo se ale o plošný nárůst ve všech monitorovaných oblastech: výjimkou je národní park Doñana. V roce 2008 žilo okolo 200 párů.\n\nNa populaci orlů iberských má vliv několik faktorů; jedním z nich je aktivita člověka a to, jakým způsobem ovlivňuje jejich přirozené prostředí. Dalším je dostatek kořisti. I proto byl ve Španělsku založen program na zásobování párů během období hnízdění domácími králíky, především v oblastech s nedostatkem potravy. Následovaly i další pokusy o rozšíření orlů iberských, například vypouštění mladých ptáků do okolí města Cádiz. Do roku 2013 tam bylo umístěno 77 mladých, z nichž devět se později rozmnožilo (pět v okolí Cádiz, dva v Doñaně a dva v Toledu).\n\nJako hlavní důvod úmrtí orlů iberských bývá uváděn střet s elektrickým vedením, který tvoří až 60 % případů nepřirozeného úhynu těchto ptáků. V roce 1990 ale bylo v Andalusii zavedeno opatření, které mělo za cíl snížit počty ptáků zabitých elektrickým proudem, a které bylo poměrně úspěšné: úmrtnost klesla o 62 % a to vedlo k dalším rozšíření orlů v této oblasti.\n\n"}
{"id": "1521427", "url": "https://cs.wikipedia.org/wiki?curid=1521427", "title": "Cibulové kroužky", "text": "Cibulové kroužky\n\nCibulové kroužky (anglickyː \"onion rings\") je pokrm nejčastěji podávaný jako předkrm nebo příloha. Pochází z americké kuchyně, ale kromě USA je populární také v Kanadě, Velké Británii, Irsku, Austrálii, Jihoafrické republice, Novém Zélandě a také v některých částech pevninské Evropy, Asie a Latinské Ameriky. \n\nJedná se o kousky cibule nakrájené do tvaru kruhu, obalené v těstíčku a smažené (fritované), někdy se místo cibule používá jen cibulová pasta. Podávají se s různými dipy, ve kterých se namáčejí. \n\nNěkdy se lze setkat i s podobným pokrmem nazvaným \"\"blooming onion\"\" (v překladu z angličtiny \"rozkvetlá cibule\"), což je velká cibule, která je vykrájená do tvaru květu a osmažená v těstíčku. \n"}
{"id": "1521428", "url": "https://cs.wikipedia.org/wiki?curid=1521428", "title": "John Hobart, 1. hrabě z Buckinghamshire", "text": "John Hobart, 1. hrabě z Buckinghamshire\n\nJohn Hobart, 1. hrabě z Buckinghamshire (\"John Hobart, 1st Earl of Buckinghamshire, 1st Baron Hobart, 5th Baronet Hobart of Intwood\") (11. října 1693, Blickling Hall, Anglie – 22. září 1756, Londýn, Anglie), byl britský dvořan a diplomat ze šlechtického rodu Hobartů. Třicet let zastával vysoké posty u královského dvora, během života byl povýšen postupně na barona (1728) a hraběte (1746), uplatnil se také jako diplomat. Jeho kariéra byla podmíněna blízkým vztahem jeho sestry Henrietty ke králi Jiřímu II. Vysoké postavení si rodina udržela až do 20. století. \n\nPocházel ze starobylého rodu Norfolků (původní jméno \"Hubbard\"), narodil se jako jediný syn generála Sira Henryho Hobarta (1657–1698). John jako dítě zdědil titul po otci titul baroneta (1698), studoval v Oxfordu a v letech 1715–1728 byl poslancem Dolní sněmovny za stranu whigů. Od mládí souběžně zastával správní funkce v Norfolku, kde vlastnil statky (od roku 1719 byl v Norfolku viceadmirálem, od roku 1739 lordem-místodržitelem). Jako bohatý velkostatkář v Norfolku měl pod kontrolou několik volebních obvodů a v první polovině v tomto hrabství ovlivňoval volby ve prospěch whigů. Brzy se dostal i k nižším vládním funkcím, v letech 1721–1727 byl lordem komisařem v úřadu pro obchod a kolonie. Kromě toho zastával také čestné funkce ve správě vévodství Cornwall a v roce 1725 získal Řád lázně. Po nástupu Jiřího II. se uplatnil u dvora, kde byl pokladníkem v úřadu nejvyššího komořího (1727–1744). V roce 1728 získal titul barona a vstoupil do Sněmovny lordů. Od roku 1745 až do své smrti zastával čestnou funkci kapitána královské gardy (\"Captain of the Gentlemen Pensioners\") spojenou s členstvím ve vládním kabinetu, v roce 1745 se zároveň stal členem Tajné rady. V roce 1746 byl povýšen na hraběte z Buckinghamshire a po skončení války o rakouské dědictví byl mimořádným vyslancem v Paříži.\n\nJeho první manželkou byla od roku 1717 Judith Britiffe († 1727), dcera právníka Roberta Britiffa, který působil ve službách Townshendů a Walpolů. Podruhé se oženil v roce 1728 s Elizabeth Bristow († 1762), dcerou bankéře a poslance Roberta Bristowa. Z obou manželství měl celkem pět dětí, hraběcí titul zdědili postupně synové John (1723–1793) a George (1729–1804), nejmladší syn Henry (1738–1799) byl dlouholetým členem Dolní sněmovny. \n\nJohnova sestra Henrietta Hobart (1688–1757) byla provdaná do rodu Howardů, jejím manželem byl 9. hrabě ze Suffolku. Byla favoritkou Jiřího II. a v letech 1731–1735 byla nejvyšší hofmistryní královny Karolíny. Její vlivné postavení u dvora se odrazilo na vzestupu rodiny Hobartů. \n\nHlavním rodovým sídlem byl zámek \"Blickling Hall\" (Norfolk), který koupil Sir Henry Hobart (1558–1625) v roce 1616. První hrabě z Buckinghamshire u zámku založil park, pro jehož rozšíření přikoupil řadu sousedních pozemků. \n\n"}
{"id": "1521429", "url": "https://cs.wikipedia.org/wiki?curid=1521429", "title": "John Hobart, 2. hrabě z Buckinghamshire", "text": "John Hobart, 2. hrabě z Buckinghamshire\n\nJohn Hobart, 2. hrabě z Buckinghamshire (\"John Hobart, 2nd Earl of Buckinghamshire, 2nd baron Hobart, 6th Baronet Hobart of Intwood\") (17. srpna 1723, Londýn, Anglie – 3. srpna 1793, Blickling Hall, Anglie), byl britský státník a diplomat ze šlechtického rodu Hobartů. Patřil k whigům, jako dědic hraběcího titulu vstoupil v roce 1756 do Sněmovny lordů. Původně zastával hodnosti u dvora, poté byl velvyslancem v Rusku (1762–1765) a místokrálem v Irsku (1777–1780). Jeho zeť Robert Stewart, vikomt z Castlereaghu byl dlouholetým ministrem zahraničí, synovec Robert Hobart, 4. hrabě z Buckinghamshire byl guvernérem v Madrasu a ministrem války. \n\nPocházel ze starobylého rodu z Norfolku (původní jméno \"Hubbard\"), byl nejstarším synem dvořana Johna Hobarta, 1. hraběte z Buckinghamshire, po matce Elizabeth byl vnukem bankéře a poslance Roberta Britiffa (1663–1749). Studoval ve Westminsteru a Cambridge, v letech 1746–1747 absolvoval kavalírskou cestu po Itálii. Po návratu se stal členem Dolní sněmovny za stranu whigů (1747– 1756), jako otcův dědic užíval jméno \"lord Hobart\". Po otci zdědil titul hraběte z Buckinghamshire a vstoupil do Sněmovny lordů (1756). V roce 1756 byl krátce finančním inspektorem královského dvora a od roku 1756 se stal členem Tajné rady. Mimo to byl komořím králů Jiřího II. a Jiřího III. (1757– 1767), mimo jiné zastával správní funkce v hrabství Norfolk, kde byl například zástupcem místodržitele. V letech 1762– 1765 byl velvyslancem v Rusku. Poté ži několik let v soukromí na svých statcích v Norfolku a věnoval se přestavbě hlavního rodového sídla \"Blickling Hall\". Mezi roky 1777– 1780 zastával funkci místokrále v Irsku, kde byl donucen k uvolnění obchodu a určitým ústupkům vůči irským katolíkům. Po návratu do Anglie se stal členem Královské společnosti starožitností (1784) a Královské společnosti (1785). \n\nByl dvakrát ženatý. První manželka Mary Anne Drury (1740– 1769), dcera generála Sira Thomase Druryho, přinesla věnem 50 000 liber. Podruhé se oženil v roce 1770 s Caroline Conolly (1755– 1817) z významné irské rodiny, vnučkou předsedy irského parlamentu Sira Williama Conollyho. Z obou manželství pocházelo sedm dětí, všichni tři synové John, Henry Philip a George zemřeli v dětském věku. Nejstarší dcera Harriet (1762– 1805) se provdala za 6. markýze z Lothianu, jehož potomstvo zdědilo rodové sídlo Blickling Hall. Nejmladší dcera Amelia (1772– 1829) byla manželkou dlouholetého ministra zahraničí Roberta Stewarta, vikomta Castlereagha. \n\nDruhý hrabě z Buckinghamshire zemřel bez mužského potomstva, rodové tituly po něm zdědil mladší nevlastní bratr George Hobart, 3. hrabě z Buckinghamshire (1729– 1804), který byl dlouholetým členem Dolní sněmovny a v armádě dosáhl hodnosti plukovníka. \n\nHlavním rodovým sídlem byl zámek \"Blickling Hall\" v hrabství Norfolk. Druhý hrabě z Buckinghamshire zdědil panství v roce 1756, ale zpočátku pobýval u dvora, později jako velvyslanec v Rusku. Až po návratu z Petrohradu se zde usadil a v letech 1765– 1785 podnikl rozsáhlou přestavbu zámku do současné podoby. Zasloužil se také o přeměnu parku do přírodně krajinářské podoby. Po jeho smrti zdědila zámek dcera Caroline (1767– 1850), provdaná za barona Suffielda, po níž přešlo sídlo na prasynovce Williama Kerra, 8. markýze z Lothianu. \n\n"}
{"id": "1521431", "url": "https://cs.wikipedia.org/wiki?curid=1521431", "title": "Petr Hájek (architekt)", "text": "Petr Hájek (architekt)\n\nPetr Hájek (* 18. dubna 1970, Karlovy Vary) je český architekt, spoluzakladatel architektonické kanceláře HŠH architekti, zakladatel architektonické kanceláře Petr Hájek ARCHITEKTI a pedagog na univerzitách s technickým a uměleckým zaměřením. V roce 2019 získal cenu Architekt roku. \n\nVysokoškolské vzdělání začal v roce1988 studiem na Českém vysokém učení technickém v Praze (ČVUT) na Fakultě architektury. Později v roce 1995 absolvoval na Škole architektury na Akademii výtvarných umění v Praze (AVU).\n\nV roce 1998 založil společně s Tomášem Hradečným a Janem Šépkou architektonickou a projekční kancelář HŠH architekti, dnes fungující jako společnost HXH architekti, s.r.o., pro kterou je jednatelem a společníkem. V roce 2001 se stal spoluzakladatelem a předsedou správní rady nadačního fondu na podporu umění a talentu Art-Now (kde působí doposud) a zakladatelem Laboratoře Experimentální Architektury (LEA). V letech 2001–2005 byl členem redakční rady odborného časopisu Architekt a časopisu Ad architektura. Od roku 2009 jedná pod jménem své vlastní architektonické kanceláře Petr Hájek ARCHITEKTI, s.r.o..\n\nOd roku 2004 působí jako pedagog na Fakultě architektury při Českém vysokém učením technickém v Praze, kde byl v roce 2010 jmenován docentem v oboru teorie architektury: ,Kombinace funkcí v architektuře\" a v roce 2017 profesorem v oboru architektury. Na této fakultě od roku 2012 působí také jako školitel doktorského studia a v Odborové radě PGS oboru Arcitektura, teorie a tvorba Fakulty architektury ČVUT. Mimo Prahu založil Virtuální studio na Vysoké škole výtvarných umění v Bratislavě, kde také působí jako profesor na katedře Architektonické tvorby, na Technické univerzitě v Liberci byl členem Vědecké a umělecké rady děkana Fakulty umění a architektury.\n\n\n\n\n\n\n\n\n\n\n\n"}
{"id": "1521437", "url": "https://cs.wikipedia.org/wiki?curid=1521437", "title": "Vincent, Sabina a Christeta", "text": "Vincent, Sabina a Christeta\n\nVincent, Sabina a Christeta (3. století, Talavera de la Reina – 304, Ávila) byli křesťanští mučedníci.\n\nPodle dostupných informací to byli sirotci. Vincent se staral o své sestry. Pocházeli z Ebury, což někdo spojuje s městem Évora.\n\nV této době vládl císař Diocletianus, který vydal dekret na pronásledování křesťanů. Když římský prefekt Publio Daciano projížděl městem Talavera, postačil pouze tento dekret a Vincent byl zatčen pro svou víru a byl nucen vzdát se víry. \n\nPodle křesťanské tradice jej prefekt poslal do chrámu Jupitera aby zde přinesl oběť. Když Vincent přišel do chrámu, kámen, na kterém stál, se proměnil ve vosk. Do vosku se obtiskly jeho nohy. Dodnes je tato deska uctívána v jeho rodném městě. Když toto uviděli strážní, lekli se. Svatý Vincent začal prchat, došel pro své sestry domů a utíkali přes Sierru která dnes nese jeho jméno. V obci Hinojosa de San Vicente se nachází jeskyně, kde se svatý Vincent se sestrami ukrýval. Poté utíkali dál a prefektovo vojsko je našlo v Ávile, kde byli krutě mučeni. Jejich těla odnesli křesťané a nechali jim postavit kostel svatých sourozenců Vincence, Sabiny a Christety. \n\nVše se stalo roku 304.\n\nJejich svátek se slaví 28. října.\n\n"}
{"id": "1521438", "url": "https://cs.wikipedia.org/wiki?curid=1521438", "title": "Röykkä", "text": "Röykkä\n\nRöykkä je vesnice v provincii Uusimaa ve Finsku. Administrativně spadá pod obec a město Nurmijärvi. Má přibližně 1600 obyvatel. Obec se nachází v jižní části obce, 5 km od hranic Vihti. Vesnici protíná silnice vedoucí mezi Loppi a Klaukkala.\n\nSousední vesnice jsou Leppälampi, Kiljava a Perttula v obci Nurmijärvi, a Vihtijärvi a Haimoo v obci Vihti.\n\nV severní části Röykkä je bývalé secesní tuberkulózní sanatorium známé jako \"Sanatorium Nummela\" navržené architektem Magnus Schjerfbeckem v roce 1903. Sanatorium bylo v roce 1932 zrušeno a nahrazeno psychiatrickou nemocnicí. V roce 1989 byla nemocnice také uzavřena a od té doby byla zcela zdravotně postižená. Místní pověsti říkají, že v opuštěné nemocnici byly pozorovány paranormální jevy.\n"}
{"id": "1521440", "url": "https://cs.wikipedia.org/wiki?curid=1521440", "title": "Sabinián z Troyes", "text": "Sabinián z Troyes\n\nSvatý Sabinián byl ve 3. století křesťanský mučedník v Troyes.\n\nPůvodem byl Řek narozený na ostrově Samos. Byl bratrem svaté Sabiny z Troyes. Vyrůstal jako pohan. V pozdějším živote odešel do Gálie kde se nechal pokřtít svatým Patroklem z Troyes. Po mučednictví sv. Patrokla, Sabinián převzal jeho místo, učil, kázal a křtil. Za svou víru byl za vlády císaře Aureliána zatčen a umučen. Roku 275 byl ve městě Rilly-Sainte-Syre zabit setnutím hlavy.\n\nJeho svátek se slaví 29. ledna.\n\n"}
{"id": "1521451", "url": "https://cs.wikipedia.org/wiki?curid=1521451", "title": "Petr z Córdoby a společníci", "text": "Petr z Córdoby a společníci\n\nSvatí Petr, Habentius, Jeremiáš, Sabinián, Wallabonsus a Wistremundus byli v 9. století křesťanští mučedníci v Córdobě.\n\nVšichni žili ve Španělsku ovládáném Maury. Za pronásledování emírem Abd ar-Rahmánem II. byli roku 851 zabiti kvůli své víře.\n\n\nJejich těla byly vystavena, poté spálena a popel byl vhozen do řeky Guadalquivir.\n\nJejich svátek se slaví 7. června.\n\n"}
{"id": "1521454", "url": "https://cs.wikipedia.org/wiki?curid=1521454", "title": "Lindita Halimiová", "text": "Lindita Halimiová\n\nLindita Halimiová (* 24. března 1989 Vitina) je albánská zpěvačka a skladatelka pop music pocházející z Kosova. Studovala zpěv a hru na klavír, v šestnácti letech na sebe upozornila v televizní talentové soutěži \"Ethet\". V roce 2009 vyhrála Top Fest se skladbou „Ëndërroja“. V roce 2013 odešla do USA, kde se zúčastnila soutěže American Idol a spolupracovala se Steviem Wonderem a skupinou Backstreet Boys. V roce 2016 vyhrála soutěž Festivali i Këngës s písní „Botë“. S její anglickou verzí „World“ reprezentovala Albánii na Eurovision Song Contest 2017 v Kyjevě, kde však do finále nepostoupila.\n\n"}
{"id": "1521457", "url": "https://cs.wikipedia.org/wiki?curid=1521457", "title": "Filologická fakulta Štětínské univerzity", "text": "Filologická fakulta Štětínské univerzity\n\nFilologická fakulta Štětínské univerzity (polsky \"Wydział Filologiczny Uniwersytetu Szczecińskiego\") je jednou z nejmladších fakult Štětínské univerzity. Vznikla roku 2007 a sídlí v aleji Piastów ve Štětíně. Je tvořena čtyřmi instituty a třemi katedrami, které poskytují bakalářské, magisterské a doktorské studijní programy. 1. října 2019 byla začleněna zpět do Fakulty humanitních studií.\n\nZákladní organizační jednotkou fakulty zodpovědnou za organizaci výuky a poskytování zázemí pro další činnosti fakulty jsou instituty a katedry:\n\n\n\nVedení fakulty:\n\n"}
{"id": "1521460", "url": "https://cs.wikipedia.org/wiki?curid=1521460", "title": "Kálal", "text": "Kálal\n\nPříjmení Kálal, přechýleně Kálalová, nosí více osobností:\n\n\n"}
{"id": "1521461", "url": "https://cs.wikipedia.org/wiki?curid=1521461", "title": "Pavel, Tatta a synové", "text": "Pavel, Tatta a synové\n\nSvatí Pavel, Tatta a synové Eugenius, Maximus, Rufus a Sabinián byli křesťanští mučedníci v Damašku.\n\nSvatí Pavel a Tatta byli manželé. Se svými syny byli kvůli své víře umučeni k smrti římskými autoritami. Není znám rok.\n\nVíce informací není známo. \n\nJejich svátek se slaví 25. září.\n\n"}
{"id": "1521462", "url": "https://cs.wikipedia.org/wiki?curid=1521462", "title": "Donatus, Sabinus a Agapé", "text": "Donatus, Sabinus a Agapé\n\nSvatí Donatus, Sabinus a Agapé byli křesťanští mučedníci.\n\nNení známo datum a místo úmrtí ani jiné žádném informace.\n\nJejich svátek se slaví 25. ledna.\n\n"}
{"id": "1521464", "url": "https://cs.wikipedia.org/wiki?curid=1521464", "title": "Cabal (vesnice)", "text": "Cabal (vesnice)\n\nCabal nebo Cebelda ( Ҵабал, წებელდა - Cebelda) je vesnice v Abcházii v okrese Gulrypš. Leží přibližně 22 km severovýchodně od okresního města Gulrypš. Obec sousedí na západě s Bagbaranem, na východě s Latou a Ažarou, kterou ohraničuje Čchaltský hřbet, a na jihu s Marchaulem a Kacikytem. Jihovýchodním směrem se nachází Kodorský hřbet v okrese Očamčyra a na severu obce se nachází těžko prostupný vysokohorský terén Abchazského hřbetu, který tvoří součást Velkého Kavkazu. Obcí prochází vojensko-suchumská silnice spojující pobřeží u Gulrypše s Kodorskou soutěskou a dále přes hlavní hřeben Velkého Kavkazu s ruským Čerkeskem. Na území obce pramení řeka Mačara\n\nOficiálním názvem obce je Vesnický okrsek Cabal \"(rusky Цабалская сельская администрация, abchazsky Ҵабал ақыҭа ахадара)\". Za časů Sovětského svazu tvořil tento okrsek tři selsověty: Cebeldinský selsovět \"(Цебельдинский сельсовет)\", Amtkelský selsovět \"(Амткельский сельсовет)\" a Latský selsovět \"(Латский сельсовет)\".\n\nV současnosti jsou součástí Cabalu i dva bývalé samostatné selsověty Lata a Amtkyl. Zde jsou vyjmenovány jejich části a samoty:\n\n\n\n\nCabal se v dávných dobách nazýval Cibile nebo Cebelda a byl jedním z center starověkého abchazského kmene Apsilů, předků dnešních Abchazů. Po nich zde zůstala řada archeologických památek pocházejících ze 6. století př. n. l. až po dobu vlády byzantského císaře Justiniána I., kterým se říká Cebeldská kultura. Tato kultura však vymizela v 8. století, pravděpodobně vlivem nájezdů Arabů, a obec upadla. Zbylo zde mnoho rozvalin raně středověkých hradů a také se dochovaly pozůstatky desítky kilometrů dlouhého „Abchazského valu.“ \n\nV moderních dějinách bylo abchazské obyvatelstvo Cabalu v druhé polovině 19. století v rámci mahadžirstva vypovězeno do Osmanské říše a obec opět upadla. Nově ji osídlili Arméni a také Gruzínci, Rusové a Pontští Řekové. Až do vypuknutí války v Abcházii v roce 1992 v obci žili v drtivé většině Gruzínci a Arméni. Na konci války téměř veškeré obyvatelstvo opustilo zemi a obec zůstala téměř vylidněná. Navíc se Cabal až po Latu stala dějištěm přestřelek se Svany z Ažary při neúspěšném pokusu Abchazů dobýt soutěsku Kodori. Na území Cabalu vznikly vojenské polygony a většina území obce bez obyvatelstva brzy zarostla lesem.\n\nDle nejnovějšího sčítání lidu z roku 2011 je počet obyvatel této obce 165 a jejich složení následovné:\n\n\nPřed válkou v Abcházii žilo v obci bez přičleněných vesniček 619 obyvatel. V celém Cebeldinském selsovětu žilo 2225 obyvatel, v Latském selsovětu 1154 a v Amtkelském selsovětu 2245 obyvatel.\n\n"}
{"id": "1521467", "url": "https://cs.wikipedia.org/wiki?curid=1521467", "title": "GP2 Series v roce 2015", "text": "GP2 Series v roce 2015\n\nGP2 Series v roce 2015 byla jedenáctou sezónou závodní série GP2 Series. Začala v bahrajnském Manáma dne 18. dubna a skončila v Abú Zabí ve Spojených arabských emirátech dne 28. listopadu. V sezóně zvítězil belgický závodník Stoffel Vandoorne před Američanem Alexanderem Rossim.\n\n! Tým\n! Jezdec\n! Závody\n"}
{"id": "1521482", "url": "https://cs.wikipedia.org/wiki?curid=1521482", "title": "Soul food", "text": "Soul food\n\nSoul food (z anglických slov \"soul\" a \"food ,\" která znamenají \"duše\" a \"jídlo\") jsou tradiční pokrmy černochů (Afroameričanů) v USA z období otroctví. Jídla jsou často připravována z levnějších nebo odpadních kousků masa, které majitelé plantáží už nepotřebovali. Hojně se používá slanina, sádlo, kukuřičný chléb a luštěniny.\n\nTypickým soul food je vepřové maso smažené v trojobalu, zvané \"chittlins\" nebo \"chitterlings.\"\n\nZnámým soul food je smažené kuře, recept na něj vznikl smísením afrického a skotského receptu, později se rozšířil po celém Americkém jihu a díky fastfoodům jako je KFC do celého světa.\n"}
{"id": "1521485", "url": "https://cs.wikipedia.org/wiki?curid=1521485", "title": "'39", "text": "'39\n\n'39 je singl, konkrétně b-strana singlu You're My Best Friend britské rockové skupiny Queen, která vyšla v roce 1975 na albu \"A Night at the Opera\". V následujícím roce byla zařazena na již zmiňovanou B-stranu singlu „You're My Best Friend“. Píseň složil kytarista skupiny Brian May, který také v oficiální studiové nahrávce zpívá v písni hlavní stopu.\n\n'39 je také jedna z mála písní v žánru country, rock a pop rock, které kdy kapela Queen složila.\n\nV originálním složení Queen hráli tuto skladbu živě mezi lety 1977 - 1979. Od roku 2004, (kdy se skupina s Paulem Rodgersem místo Freddieho Mercuryho obnovila, ji Queen + Paul Rodgers a později i Queen + Adam Lambert mají ve svém repertoáru stále.\n\nPíseň se na koncertech moc neobjevovala. Ale jedna ze známých nahrávek této písně z živého vystoupení pochází z koncertu \"Live at Earls Court\" z roku 1977. Právě záznam z tohoto koncertu vyšel o 2 roky později (v roce 1979) na 1. koncertním albu skupiny Queen, nesoucí název Live Killers. \n\nPíseň se ale roku 1992 neobvykle objevila na obřím koncertě The Freddie Mercury Tribute Concert na počest tehdy již zesnulému Freddimu Mercurymu v londýnském stadionu Wembley, kdy ji se zbylými členy Queen zazpíval George Michael.\nNa koncertech při písni „'39“ stávali členové Queen na přední části pódia vedle sebe, zleva: John Deacon, Roger Taylor, Freddie Mercury, Brian May. \n\nV současné době má obnovená kapela Queen + Adam Lambert tuto píseň stále ve svém repertoáru. Pokud s písní kapela vystupuje, tak ji zpívají a hrají pouze Roger Taylor s Brianem Mayem bez Adama Lamberta.\n\n\n\n"}
{"id": "1521487", "url": "https://cs.wikipedia.org/wiki?curid=1521487", "title": "GP2 Series v roce 2016", "text": "GP2 Series v roce 2016\n\nGP2 Series v roce 2016 byla dvanáctou a zároveň poslední sezónou závodní série GP2 Series před přejmenováním na Formule 2. Začala ve španělském Barceloně dne 14. května a skončila v Abú Zabí ve Spojených arabských emirátech dne 26. listopadu. V sezóně zvítězil francouzský závodník Pierre Gasly před Italem Antoniem Giovinazzim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521489", "url": "https://cs.wikipedia.org/wiki?curid=1521489", "title": "Melissa Ponziová", "text": "Melissa Ponziová\n\nMelissa Ponziová (v originále \"Melissa Ponzio\"; * 3. srpen 1972 New York, USA) je americká herečka známá především díky její roli \"Melissy McCallové\" z teenagerovského seriálu \"Vlčí mládě\" a \"Karen\" ve \"Walking Dead\".\n\nNarodila se v roce 1972 v New Yorku. Většinu dětství prožila na Floridě s rodinou a se svým mladším bratrem. Vystudovala žurnalistiku a herectví na Georgia State University. Podle zpovědí energická a ráda bavila lidi. V 90. letech začala s menšími rolemi v seriálech, jako byly např. \"Dawsonův svět,\" \"Surface\" či \"Kriminálka Las Vegas\". Hrála ale také ve filmech \"The Greenskeeper, Road Trip: Beer Pong, Pod jednou střechou a Upside.\" \n\nPrvnáí velkou roli dostala v seriálu \"Army Wives\" (2007 - 2009) a v roce 2011 dostala další velkou roli, a to Melissy McCallové v seriálu \"Vlčí mládě\", kde hrála Scottovu matku. \n\nČasto hraje role zdravotníků, soudních znalců, lékařů a podobné profese.\n"}
{"id": "1521493", "url": "https://cs.wikipedia.org/wiki?curid=1521493", "title": "Turistická značená trasa 5432", "text": "Turistická značená trasa 5432\n\nVe směru z Dolného Harmace prudce stoupá lesem k vrcholu Zadný Japeň, následuje odlesněná část (louka) přes bezejmenné sedlo až pod vrchol Japeň, který je opět zalesněný (vyjma vrcholové části). Značka dále silně klesá lesním porostem do obce Staré Hory a pokračuje ještě asi kilometr souběžně se silnicí č E77 na rozcestí Staré Hory - Kostol (autobusová zastávka). Po celé trase není zdroj pitné vody.\n"}
{"id": "1521496", "url": "https://cs.wikipedia.org/wiki?curid=1521496", "title": "Kostrena", "text": "Kostrena\n\nKostrena () je opčina a přímořské letovisko v Chorvatsku v Přímořsko-gorskokotarské župě. Nachází se mezi městy Bakar a Rijeka, asi 7 km jihozápadně od Rijeky. V roce 2001 žilo v Kostreně 4 319 obyvatel.\n\nOpčina zahrnuje celkem 19 vesnic. Největší vesnicí je Paveki, v níž žije 876 obyvatel.\n\nNejdůležitější silnicí v opčině je silnice D8.\n"}
{"id": "1521500", "url": "https://cs.wikipedia.org/wiki?curid=1521500", "title": "Zečevo Rogozničko", "text": "Zečevo Rogozničko\n\nZečevo Rogozničko, nebo též pouze Zečevo, je vesnice, přímořské letovisko a turisty často vyhledávaná lokalita v Chorvatsku v Šibenicko-kninské župě, spadající pod opčinu Rogoznica. Nachází se asi 2 km severozápadně od Rogoznice. V roce 2011 zde trvale žilo 195 obyvatel.\n\nPočet obyvatel vesnice je až na pokles v roce 1991, kdy zde bylo pouze 95 obyvatel, poměrně stabilní. Sousedními sídly jsou Primošten, Rogoznica a Šarićevi.\n"}
{"id": "1521502", "url": "https://cs.wikipedia.org/wiki?curid=1521502", "title": "GP2 Asia Series v roce 2008", "text": "GP2 Asia Series v roce 2008\n\nGP2 Asia Series v roce 2008 byla první sezónou závodní série GP2 Asia Series. Začala ve Spojených arabských emirátech konkrétně v Dubaji dne 25. ledna a skončila na stejném okruhu dne 12. dubna. V sezóně zvítězil francouzský závodník Romain Grosjean před Švýcarem Sébastienem Buemim.\n\nTučně – Pole position\n\"Kurzívou\" – nejrychlejší kolo závodu\n\nTučně – Pole position\n\"Kurzívou\" – nejrychlejší kolo závodu\n"}
{"id": "1521506", "url": "https://cs.wikipedia.org/wiki?curid=1521506", "title": "Sabinus z Hermopolis", "text": "Sabinus z Hermopolis\n\nSabinus či Abibus nebo Phanas byl ve 3. století křesťanský svatý a mučedník.\n\nByl správcem egyptského města Hermopolis. Během pronásledování křesťanů císařem Diocletianem se ukryl spolu s dalšími křesťany v jedné z vesnic. V jejich úkrytu byl jeden žebrák, kterému Sabinus pomáhal dával mu jíslo i peníze, avšak žebrák úkryt křesťanů za dva zlaté prozradil. Sabinus byl spolu s dalšími šesti křesťany odveden, mučen a nakonec roku 287 vhozen do Nilu.\n\nJejich svátek slaví římskokatolická církev 13. března a pravoslavná církev 16. března.\n\n"}
{"id": "1521508", "url": "https://cs.wikipedia.org/wiki?curid=1521508", "title": "GP2 Asia Series v roce 2008–09", "text": "GP2 Asia Series v roce 2008–09\n\nGP2 Asia Series v roce 2008–09 byla druhou sezónou závodní série GP2 Asia Series. Začala v čínské Šanghaji dne 18. října a skončila v Manáma v Bahrajnu dne 26. dubna. V sezóně zvítězil japonský závodník Kamui Kobajaši před Belgičanem Jérômedem d'Ambrosiem.\n\nTučně – Pole position\n\"Kurzívou\" – nejrychlejší kolo závodu\n\nTučně – Pole position\n\"Kurzívou\" – nejrychlejší kolo závodu\n"}
{"id": "1521512", "url": "https://cs.wikipedia.org/wiki?curid=1521512", "title": "GP2 Asia Series v roce 2009–10", "text": "GP2 Asia Series v roce 2009–10\n\nGP2 Asia Series v roce 2009–10 byla třetí sezónou závodní série GP2 Asia Series. Začala ve Spojených arabských emirátech konkrétně v Yas Marina dne 31. října a skončila v Manáma v Bahrajnu dne 14. března. V sezóně zvítězil italský závodník Davide Valsecchi před krajanem Luca Filippim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "1521513", "url": "https://cs.wikipedia.org/wiki?curid=1521513", "title": "Městská knihovna Soběslav", "text": "Městská knihovna Soběslav\n\nMěstská knihovna v Soběslavi plní roli komunitního a informačního centra města a regionu. Její čtenáři si můžou vypůjčit celou řadu knih pro děti i dospělé a to jak beletrii, tak naučnou literaturu. Kromě knih nabízí i časopisy, noviny, audioknihy a deskové hry. Jsou zde prostory pro pořádání akcí pro veřejnost, interiér hradu nabízí možnosti realizovat také výstavy, koncerty či svatby. Zřizovatelem je Město Soběslav, knihovnu provozuje příspěvková organizace města Kulturní dům města Soběslavi.\n\nOd 1. září 2010 knihovna sídlí v zrekonstruovaném severním křídle Městského gotického hradu – jedné z nejvýznamnějších památek v Soběslavi. Autorem projektu \"Záchrana gotického hradu – Soběslav\" je Ing. arch. Jaromír Kročák\n\nRozsáhlá, finančně a technicky náročná obnova hradního paláce mohla být plně realizována hlavně díky podpoře z Evropského regionálního rozvojového fondu poskytnutého prostřednictvím Regionálního operačního programu NUTS II Jihozápad. \n\nV současnosti knihovna obsahuje víc jak 30 tisíc dokumentů, z toho jsou zhruba dvě třetiny beletrie. Dostupnost konkrétního titulu je možné ověřit v knihovním katalogu, jímž je od roku 2019 Tritius. Do té doby byl používán jeho předchůdce, Clavius. Registrovaní čtenáři mohou využívat i Meziknihovních výpůjčních služeb.\n\n"}
{"id": "1521514", "url": "https://cs.wikipedia.org/wiki?curid=1521514", "title": "Jindřich Procházka", "text": "Jindřich Procházka\n\nJindřich Procházka (2. dubna 1890 Roudnice nad Labem – 10. listopadu 1961 Český Šternberk) byl významný český baptistický kazatel a teolog, autor řady náboženských spisů a tvůrce anglicko-českých slovníků. Vedl baptistický teologický seminář a byl tajemníkem Bratrské jednoty Chelčického. Vedle toho působil jako kazatel baptistického sboru v Praze na Pankráci. Jeho vnukem je Jindřich Procházka (režisér ostravského studia České televize).\n\n\n"}
{"id": "1521516", "url": "https://cs.wikipedia.org/wiki?curid=1521516", "title": "GP2 Asia Series v roce 2011", "text": "GP2 Asia Series v roce 2011\n\nGP2 Asia Series v roce 2011 byla čtvrtou a zároveň poslední sezónou závodní série GP2 Asia Series a druhou, která se celá konala v jednom kalendářním roce. Začala ve Spojených arabských emirátech konkrétně v Yas Marina dne 11. února a skončila v Imole v Itálii dne 20. března. V sezóně zvítězil francouzský závodník Romain Grosjean před krajanem Julesem Bianchim.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n\n"}
{"id": "1521521", "url": "https://cs.wikipedia.org/wiki?curid=1521521", "title": "Turistická značená trasa 8436", "text": "Turistická značená trasa 8436\n\nZačíná v obci Dolný Harmanec, prochází celou Bystrickou dolinou a v závěru prudce stoupá k horskému hotelu Kráľova studňa. Zhruba ve své třetině podchází železniční trať č. 170 (Zvolen - Vrútky) pod krátkým viaduktem mezi dvěma tunely. Poslední krátký úsek jde v souběhu s nejdelší slovenskou značenou trasou 0801 (Cesta hrdinů SNP).\n"}
{"id": "1521531", "url": "https://cs.wikipedia.org/wiki?curid=1521531", "title": "Valdobbiadene", "text": "Valdobbiadene\n\nValdobbiadene je město v Itálii. Nachází se v provincii Treviso v regionu Benátsko. Žije v něm přibližně obyvatel. \n\nPaulus Diaconus město uvádí jako \"Duplavilis\", první písemná zmínka obsahující název Valdobbiadene pochází z roku 1116. Významnou památkou je katedrála Santa Maria Assunta.\n\nMěsto je proslulé pěstováním vinné révy odrůdy Glera, z níž se vyrábí šumivé víno Prosecco. V roce 2019 byla vinařská krajina okolo severoitalských měst Valdobbiadene a Conegliano zapsána na Seznam světového dědictví podle UNESCO.\n\nVakdobbiadene bylo etapovým městem závodu Giro d'Italia.\n\n\n"}
{"id": "1521540", "url": "https://cs.wikipedia.org/wiki?curid=1521540", "title": "Řád osvoboditele", "text": "Řád osvoboditele\n\nŘád osvoboditele \"(: Orden del Libertador)\" bylo v letech 1880 až 2010 nejvyšší státní vyznamenání Venezuely a byl udílen za služby státu, za vynikající zásluhy a činy vykonané pro komunitu. Velmistrem řádu byl prezident Venezuely, který měl během svého funkčního období právo nosit řádový řetěz. Měl také výhradní právo udílet vyznamenání při dodržení příslušného zákona.\n\nŘád byl založen Antoniem Guzmánem Blancem dne 14. září 1880. Navazuje na \"Čestnou medaili Busty osvoboditele\", která byla založena za prezidenta José Gregoria Monagase dne 11. března 1854 a na \"Řád osvoboditelů\", který založil v roce 1813 Simón Bolívar. Reformován byl za prezidenta Juana Vicenta Gómeze v roce 1922.\n\nV roce 2010 rozhodlo Národní shromáždění Venezuely o zrušení řádu a jeho nahrazení nově vytvořeným \"Řádem osvoboditelů Venezuely\", který přímo obnovuje řád založený Bolívarem v roce 1813, který byl založen k ocenění účastníků tažení \"Campaña Admirable\".\n\nŘádový odznak má podobu oválného medailonu obklopeného 30 paprsky, které z něj vycházejí. V zlatém medailonu je portrét generála Simóna Bolívara. Medailon je ohraničen modře smaltovaným oválem se zlatým nápisem SIMON BOLIVAR a se dvěma zlatými skříženými dubovými větvičkami ve spodní části. Na zadní straně je státní znak Venezuely v nesmaltované podobě.\n\nŘádová hvězda se svým vzhledem podobá řádovému odznaku. Má podobu stříbrné hvězdy s medailonem s portrétem Simóna Bolívara.\n\nStuhu řádu tvoří tři stejně široké pruhy v barvách státní vlajky. Zleva doprava je to červená, modrá a žlutá.\n\nŘád byl udílen v pěti řádných třídách a v jedné speciální třídě:\n\n\n"}
{"id": "1521541", "url": "https://cs.wikipedia.org/wiki?curid=1521541", "title": "Řád za zásluhy (Středoafrická republika)", "text": "Řád za zásluhy (Středoafrická republika)\n\nŘád za zásluhy \"(: Ordre du Mérite Centrafricain)\" je nejvyšší civilní vyznamenání Středoafrické republiky. Byl založen v roce 1959 a je udílen za zásluhy v humanitární, ekonomické a sociální oblasti. Velmistrem řádu je prezident republiky, který během svého funkčního období má právo nosit řádový řetěz. Řád je udílen jednou v roce vždy na národní den republiky 1. prosince.\n\nŘád byl založen dne 20. června 1959 prezidentem Davidem Dackem ve čtyřech třídách. Účelem řádu bylo oceňovat občany Středoafrické republiky i cizí státní příslušníky za zásluhy v oblasti humanitární, ekonomické a sociální. Dne 13. října 1961 byla přidána třída velkodůstojníka. Vzhledem se podobá Řádu Černé hvězdy, který byl řadu let udílen ve střední Africe francouzskou koloniální správou.\n\nŘádový odznak má tvar bíle smaltovaného maltézkého kříže s černě smaltovaným lemováním. Cípy jsou na okrajích lemovaný zlatě a jsou zakončeny zlatými kuličkami. Kříž je položen na na smaltovaný věnec z olivových ratolestí. Uprostřed kříže je kulatý medailon lemovaný modře smaltovaným kruhem. Uvnitř černě smaltovaného medailonu je zlatá pěticípá hvězda. Ke stuze je připojen smaltovaným věncem z olivových ratolestí. Zadní strana odznaku se podobá přední s výjimkou středového medailonu, ve kterém je zlatými písmeny rok založení řádu 1959. V kruhu lemujícím medailon je v horní části nápis MERITE, ve spodní části nápis CENTRAFRICAIN.\n\nŘádová hvězda má téměř kruhový tvar. Má podobu maltézského kříže stejného vzhledu jako je řádový odznak, není však položen na věnci, ale ramena kříže jsou spojena paprsky vybíhajícími ze středu hvězdy.\n\nStuha je z hedvábného moaré červené barvy s úzkým modrým a bílým pruhem nalevo a zeleným a žlutým pruhem napravo.\n\nDekorace mají stejnou podobu jak pro civilisty tak pro vojáky.\n\nŘád je udílen v pěti řádných a v jedné speciální třídě:\n\n\n"}
{"id": "1521564", "url": "https://cs.wikipedia.org/wiki?curid=1521564", "title": "John Bercow", "text": "John Bercow\n\nJohn Bercow (19. ledna 1963, Edgware, Anglie) je britský politik, bývalý člen Konzervativní strany a bývalý předseda dolní sněmovny parlamentu Spojeného království (anglicky \"Speaker of the House of Commons\").\n\nJohn Bercow se narodil 19. ledna 1963 v části Edgware obvodu Barnet na severu Velkého Londýna do židovské rodiny. Jeho otec, který se živil jako taxikář, měl rumunské kořeny. (Původní příjmení prarodičů Johna Bercowa bylo Berkowitz). John navštěvoval školu ve městě Finchley, kde se stal členem pravicového společenství „\"Monday Club\"“, které později opustil a od jehož myšlenek se distancoval. Jako poslanec pak požadoval zákaz členství v klubu pro všechny členy Konzervativní strany. V roce 1985 dokončil studium na Univesity of Essex v oboru státní správy. Během studií předsedal dalšímu pravicově orientovanému spolku – Federaci konzervativních studentů („\"Federation of Conservative Students\"“), která byla v roce 1986 rozpuštěna kvůli radikálním postojům a chování členů. S manželkou Sally, se kterou se oženil v roce 2002, mají celkem tři děti. Od dětství hrál závodně tenis, kvůli zdravotním problémům musel ale skončit a oblíbenému tenisu se věnuje pouze rekreačně a nebo jako divák.\n\nDo vrcholové politiky vstoupil po dvou neúspěšných kandidaturách výhrou ve všeobecných volbách v roce 1997 za volební obvod Buckinghamshire. Po svém zvolení byl jedním z pravicovějších poslanců Konzervativní strany, avšak po několika letech se naopak stal jedním z nejliberálnějších toryů. V některých členech konzervativní strany tato změna vzbuzovala obavy z jeho možného přeběhnutí k labouristům. Bercow byl zastáncem „moderního, progresivního a umírněného“ směřování konzervativní strany, která „je schopna zaujmout širokou škálu voličů“.\n\nPo odstoupení předsedy dolní komory Michaela Martina kvůli skandálu ohledně poslaneckých výdajů byl v roce 2009 John Bercow jedním z deseti uchazečů o tuto tradičně apolitickou funkci. Ve třetím kole volby porazil člena Konzervativní strany George Younga a stal se tak věku 46 let nejmladším předsedou v novodobé historii. Během svého působení byl kritizován pro porušování objektivity v neprospěch toryů, své bývalé strany. Přesto byl do pozice dvakrát znovuzvolen. Bercow z pozice odstoupil 31. října 2019. O tomto svém rozhodnutí informoval v emotivní řeči na půdě dolní komory 9. září. Novým předsedou byl 4. listopadu zvolen Sir Lindsay Hoyle, který předtím působil jako Bercowův zástupce. Jedním z jeho přínosů pro parlament bylo uvolnění některých tradic ohledně oděvu jak předsedy, když přestal nosit tradiční paruku a punčochy, tak i poslanců, po kterých přestal vyžadovat nošení kravat.\n\nDva z jeho bývalých podřízených jej obvinili ze šikany, Bercow tato obvinění popřel.\n\nPro svou svéráznost při dožadování se pořádku při často vyhrocených debatách o brexitu se stal oblíbencem některých zahraničních médií a uživatelů na sociálních sítích.\n\n"}
{"id": "1521565", "url": "https://cs.wikipedia.org/wiki?curid=1521565", "title": "Turistická značená trasa 5634", "text": "Turistická značená trasa 5634\n\nZačíná v obci Blatnica, po necelém kilometru u památníku SNP přejde do Blatnické doliny, kterou pozvolna nastoupá (ke konci Rakytovskou dolinou) ke Spoji Rakytovských dolin. Následuje táhlý výstup do sedla Smrekov s možnou odbočkou na vrchol Smrekov (asi 300 m). Značka dál pokračuje zvlněným terénem k rozcestí Kráĺova studňa - pramen (zdroj pitné vody), odkud začne sklesávat přes sedlo Úplaz do Starých hor \n\n"}
{"id": "1521567", "url": "https://cs.wikipedia.org/wiki?curid=1521567", "title": "Cryodrakon", "text": "Cryodrakon\n\nCryodrakon (\"zmrzlý drak\") byl rod obřího azdarchidního pterodaktyloidního ptakoještěra, který žil v období pozdní svrchní křídy (pozdní kampán, asi před 77 miliony let) na území dnešní Kanady (provincie Alberta, souvrství Dinosaur Park). \n\nFosilie tohoto ptakoještěra byly objeveny již koncem 80. let 20. století, vědci je však považovali za pozůstatky již dříve popsaného rodu \"Quetzalcoatlus\". Nový druh \"Cryodrakon boreas\" byl formálně popsán trojicí paleontologů v září roku 2019.\n\n\"Cryodrakon\" byl obří ptakoještěr, jehož rozpětí křídel zřejmě přesahovalo 10 metrů. Patřil tak k vůbec největším známým létajícím tvorům všech dob. Typový jedinec byl mládětem s rozpětím křídel kolem 5 metrů, jeden objevený izolovaný krční obratel ale svědčí o existenci dospělce o dvojnásobném rozpětí.\n\n\n"}
{"id": "1521572", "url": "https://cs.wikipedia.org/wiki?curid=1521572", "title": "Roberto Boninsegna", "text": "Roberto Boninsegna\n\nRoberto Boninsegna () (* 13. listopadu 1943, Mantova) je bývalý italský fotbalista. Hrál hlavně na postu útočníka. Hrál především za Cagliari, Inter Milán a Juventus. S týmem Itálie byl na MS 1970 (2. místo) a 1974.\n\nBoninsegna hrál v Itálii za 7 různých klubů: Prato, Potenzu, Varese, Cagliari, Inter Milán, Juventus a Hellas Verona. V létě roku 1967 hrálo Cagliari severoamerickou ligu United Soccer Association pod názvem Chicago Mustangs.\n\nS Interem byl v roce 1972 ve finále PMEZ a s Juventusem vyhrál v roce 1977 Pohár UEFA.\n\nBoninsegna byl králem střelců severoamerické ligy United Soccer Association v dresu Chicago Mustangs a 2× králem střelců italské ligy v dresu Interu Milán.\n\nHrál za Itálii 22× a dal 9 gólů. Byl na MS 1970 a 1974. Na MS 1970, kde došla Itálie až do finále, dal gól v semifinále i ve finále.\n\n\n\n\n"}
{"id": "1521574", "url": "https://cs.wikipedia.org/wiki?curid=1521574", "title": "Belgica antarctica", "text": "Belgica antarctica\n\nBelgica antarctica je druh bezkřídlého pakomára žijícího na pobřeží Antarktidy. Byl objeven koncem 19. století belgickými polárníky a nazván podle jejich expedičního plavidla \"RV Belgica\". \n\nJe jediným druhem hmyzu žijícím v Antarktidě a nevyskytuje se nikde jinde na světě. Dosahuje délky 2–6 mm a je největším plně suchozemským živočichem Antarktidy. Larvy se vyvíjejí dva roky v ledu, zatímco život dospělců trvá sedm až deset dní. Přežití v extrémních podmínkách pomáhá extrémně jednoduchý genom, obsahující pouze 99 megabází. \"Belgica antarctica\" nemá čichové receptory. Dokáže snášet velké změny pH i ztrátu až sedmdesáti procent tekutin, vydrží čtyři týdny bez kyslíku, hyne při vystavení teplotě nad 10 °C. Vzhledem k silným větrům v oblasti postrádá pakomár schopnost létat.\n\nNejvětší jezero Livingstonova ostrova se podle množství těchto živočichů nazývá Midge Lake (tedy do češtiny přeložitelné jako pakomáří jezero).\n\n"}
{"id": "1521578", "url": "https://cs.wikipedia.org/wiki?curid=1521578", "title": "Saint-Cyr-sur-Mer", "text": "Saint-Cyr-sur-Mer\n\nSaint-Cyr-sur-Mer [\"sén syr syr mer\"] je přímořské městečko asi 20 km severozápadně od Toulonu a 17 km jihovýchodně od Aubagne, zaměřené na turistiku. Skládá se ze tří části: vlastního Saint-Cyr-sur-Mer stranou od moře, z přístavu a vesnice Les Lecques s plážemi a turistickým přístavem a z malého přístavu La Madrague. Všechny tři lokality jsou urbanisticky spojeny v jeden celek. Název města je odvozený od svatého Cyriaka, patrona vinařů a Řádu křižovníků s červeným srdcem.\n\nKatastr dnešního města byl osídlený už v pravěku. V době Římské říše zde v místě přístavu La Madrague vznikla rozsáhlá římská vila. Na jejích pozůstatcích se dnes nachází Muzeum Tauroentum. Ve 3. století byla vila opuštěna. V průběhu 5. a 6. století odešli i zdejší venkované, aby se uchránili před nájezdy pirátů. Jejich cílem bylo město Cathedra, dnes La Cadière. V 10. století měla Cathedra dva dceřiné přístavy: Saint-Cyr a Bandol. V roce 1825 se vesnice San-Céri (55 domů), Les Lecques (33 domů) a La Madrague (6 domů) od La Cadière oddělily a založily vlastní samosprávnou obec, nazvanou Saint-Cyr-de-Provence. Prezidentským dekretem z 21. října 1907 získala obec svůj dnešní název.\n\nEkonomie města se orientuje na turistiku a zemědělství. V okolí města se pěstuje ovoce, zelenina, olivy a vinná réva. V roce 1865 pokrývaly zdejší vinice 1038 ha, po 2. světové válce rozloha poklesla na 350 ha, které obhospodařovalo 11 vinařství či domén. Roku 2002 zakoupilo město doménu Moulin de Marini, čímž se stalo jednou z mála obcí ve Francii produkující vlastní víno. Vinice na katastru města patří do oblasti Côtes de Provence, vína zde pěstovaná do AOC Bandol. Ve městě se každou neděli pořádají týdenní provensálské trhy.\n\nV centru města se od roku 1993 nachází galerie \"Centre d´Art Sébastien\", pojmenovaná podle sochaře, fotografa a malíře Gabriela Sebastiena Simoneta (1909–1990), jehož dílo muzeum schraňuje. Kromě toho se zde pořádají výstavy současného umění a každé dva roky bienále zaměřené na akvarely.\n\nVe městě zemřela herečka Marie-France Pisier (1944–2011). Vyrůstal zde fotbalista Frank Leboeuf (* 1968), mistr světa z roku 1998.\n\n\n\n"}
{"id": "1521579", "url": "https://cs.wikipedia.org/wiki?curid=1521579", "title": "Shaolin Sándor Liu", "text": "Shaolin Sándor Liu\n\nShaolin Sándor Liu (čínsky 刘少林; pinyin \"Liú Shàolín\"; * 20. listopadu 1995 Budapešť) je maďarský reprezentant v short tracku, olympijský vítěz z roku 2018.\n\nJe synem čínského otce a maďarské matky, jeho mladší bratr Shaoang Liu je také rychlobruslařem na krátké dráze. Původně se věnoval závodně plavání, ze zdravotních důvodů se rozhodl dát přednost short tracku. Je členem klubu MTK Budapešť. \n\nV roce 2014 se stal juniorským mistrem světa na 500 m. Na mistrovství světa v short tracku v roce 2016 vyhrál závod na 500 m a v roce 2018 na 3000 m, na mistrovství Evropy v short tracku získal zlatou medaili v roce 2017 na kilometrové trati a v roce 2019 na 1500 m, ve štafetě na 5000 m a ve víceboji. Na olympiádě 2018 v Pchjongčchangu obsadil páté místo v individuálním závodě na 500 m a v závodě na 1000 m byl ve finále diskvalifikován. S maďarským týmem, který kromě něj tvořili Shaoang Liu, Viktor Knoch a Csaba Burján, pak nečekaně vyhráli štafetový závod na 5000 m v olympijském rekordu 6:31,971 a získali tak pro svou zemi historicky první zlato ze zimní olympiády.\n\nV roce 2018 byl vyhlášen maďarským sportovcem roku. \n\n"}
{"id": "1521582", "url": "https://cs.wikipedia.org/wiki?curid=1521582", "title": "Turistická značená trasa 8452", "text": "Turistická značená trasa 8452\n\nZačíná v obci Turecká a stoupá k sedlu Úplaz. Odtud pokračuje po zalesněném hřebeni přes sedlo na vrchol Japeň.\n"}
{"id": "1521583", "url": "https://cs.wikipedia.org/wiki?curid=1521583", "title": "Turistická značená trasa 8454", "text": "Turistická značená trasa 8454\n\nZačíná v obci Turecké a prudce stoupá k rozcestí Pod Líškou.\n"}
{"id": "1521588", "url": "https://cs.wikipedia.org/wiki?curid=1521588", "title": "Cyklohexenoxid", "text": "Cyklohexenoxid\n\nCyklohexenoxid je organická sloučenina patřící mezi epoxidy. Může podléhat kationtové polymerizaci za vzniku polycyklohexenoxidu, který má vlastnosti termoplastu.\n\nCyklohexenoxid se vyrábí epoxidací cyklohexenu, kterou lze provést jako homogenní reakci pomocí peroxokyseliny nebo jako heterogenní katalytickou reakci (katalyzovanou například stříbrem) pomocí molekulárního kyslíku.\n\nV průmyslu se upřednostňuje heterogenní katalýza, protože se pak snadněji odděluje produkt a obnovuje katalyzátor. V odborné literatuře byla popsána oxidace cyklohexenu peroxidem vodíku. Bylo také zjištěno, že účinným způsobem výroby je i oxidace pomocí metaloporfyrinových komplexů.\n\nCyklohexenoxid byl podrobně zkoumán různými analytickými metodami. V roztoku může být polymerizován za katalýzy kyselinou v pevném skupenství.\n\nJedním z možných využití cyklohexenoxidu je příprava bromadolinu.\n"}
{"id": "1521592", "url": "https://cs.wikipedia.org/wiki?curid=1521592", "title": "Jaguaribe", "text": "Jaguaribe\n\nJaguaribe je řeka v brazilském státě Ceará, dlouhá 633 km. Její povodí má rozlohu 75 669 km². Pramení v pohoří Serra da Joaninha nedaleko města Tauá a vlévá se do Atlantiku v Aracati. V deltě řeky se nachází mangrovová oblast, říční sedimenty jsou v moři znatelné ve vzdálenosti až 30 km od jejího ústí. \n\nStav vody silně kolísá v závislosti na množství srážek: v období sucha jsou některá říční ramena úplně bez vody a Jaguaribe tak bývá nazývána „největší vyschlá řeka na světě“, zatímco v deštivém období od ledna do července se vyskytují časté povodně. Řeka protéká oblastí krystalických hornin, kde jsou velmi skrovné zásoby podzemní vody.\n\nNejdelšími přítoky jsou Salgado, Cariús a Banabuiú. Na řece byly vybudovány velké přehrady Açude Orós (1960) a Açude Castanhão (2004), které zásobují město Fortaleza pitnou vodou.\n\nNázev řeky pochází z jazyka tupí, kde \"agûarype\" znamená „řeka jaguárů“.\n\n"}
{"id": "1521593", "url": "https://cs.wikipedia.org/wiki?curid=1521593", "title": "Historicky poučená interpretace", "text": "Historicky poučená interpretace\n\nHistoricky poučená interpretace, někdy též \"autentická interpretace\" či \"dobová interpretace\" apod., je trend rozšířený především v hudbě středověké, renesanční, barokní (stále více ale též klasicistní i romantické), kdy hudebníci hrají hudební skladby na původní historické, restaurované nástroje či na nově vytvořené repliky dobových nástrojů, pro které byly původně napsané. Jedná se zde o tzv. provedení skladeb \"na autentické hudební nástroje\" a se zohledněním dostupných znalostí tehdejší provozovací praxe. Jejím smyslem je pokus o interpretaci hudebních skladeb v té podobě, v jaké původně mohly znít v době svého vzniku.\n\n\n\n\n\n\n\n\n\n\n\n\n\n\n\n\n"}
{"id": "1521596", "url": "https://cs.wikipedia.org/wiki?curid=1521596", "title": "Šternberská madona", "text": "Šternberská madona\n\nŠternberská madona je jednou z nejvýznamnějších českých madon krásného slohu a národní kulturní památkou. Byla objevena roku 1957 ve filiálním kostele v Babicích, které náležely ke šternberskému majetku. Patří do skupiny krásných madon z okruhu Mistra Toruňské madony. Je vystavena ve stálé expozici středověkého sochařství v Arcidiecézním muzeu Olomouc.\nPrvní restaurování sochy provedl roku 1958 František Sysel. Bylo při něm sejmuto 6 mladších vrstev polychromie inkarnátů, 4–5 mladších vrstev polychromie šatu, pláště a roušky a ponechány nejstarší vrstvy - rumělka na líci pláště, kobaltová modř na rubu pláště, zlacení lemu, tmavá červeň spodního šatu a okr na roušce. Původní barva inkarnátů byla objevena až jako 8. vrstva při dalším restaurování roku 1998. Restaurátor předpokládá, že nejstarší vrstvy polychromie jsou v inkarnátech, plachetce a místech zlacení (vlasy, koruna, lemy pláště) a na ostatní plochy byl nanesen pouze klihovokřídový podklad a práce byla přerušena před přitesáním zadní strany sochy. Specifická sytě rumělková barva pláště, kterou se Šternberská madona liší od ostatních madon krásného slohu, tak může pocházet až z pozdější doby a různí historikové umění ji řadí do 15-16. století. \n\nDrobná poškození lemu pláště byla v minulosti opravena přetesáním a řasení drapérie tak částečně pozbylo logičnosti. Z pozdější doby pochází také otvor na temeni hlavy jezulátka, do kterého měla být vsazena svatozář. Kamenná koruna na hlavě madony byla v blíže neurčeném čase zkrácena a upravena pro nasazení kovové koruny. Zadní strana sochy, původně určené do volného prostoru, byla plně plastická, s vějířovitým pravidelným řasením pláště od ramen k podstavci, ale nedlouho po jejím dokončení přitesaná, pravděpodobně v souvislosti s jejím druhotným umístěním na konzole. V 60. letech 20. století byla při neodborném pořízení odlitku na několika místech poškozena polychromie i s křídovým podkladem.\nOpuková socha 84 × 37 × 18 cm, se zachovanou původní polychromií na křídovém podkladu a zlacením na polimentu. \n\nŠternberská madona má řadu shodných rysů se „slezskými madonami“ z Toruně, Wroclawi a Bonnu a Kutal předpokládá, že vznikly ve stejné dílně tzv. Mistra Toruňské madony. Za výchozí typy pro toruňský okruh považuje sochy Sv. Jana z Třeboně a Madonu z Benátek (Kunstmuseum Düsseldorf). Zvláštním společným rysem této skupiny je porušení principu kontrapostu a umístění dítěte nad volnou nohou. Madony mají úzký vztah k sochám parléřovské stavební huti a působí mohutněji a svou rozložitostí a pevným rozkročením se liší od druhé linie krásných madon, které reprezentuje Krumlovská madona. Od ní odvozené sochy jsou naopak netělesně křehké a znázorněné v mnohem dynamičtější póze. \n\nHmota Šternberské madony je rozložena kolem střední osy mezi hlavou a soklem a působí staticky. Tělesné jádro zakrývá bohatá drapérie, rozvinutá do šířky a bohatě členěná velkorysými mísovitými, vlásničkovými a trubicovými záhyby. Madona je široce rozkročena, s váhou spočívající na pravé noze a s vysunutým pravým bokem. Dítě drží nad volnou nohou na levé straně, odkud běží diagonálně lem, zřasený uprostřed do meandrovitých záhybů a končící na pravém boku v kaskádě vertikálních překládaných záhybů. Systém řasení je proveden důsledně v celé drapérii, respektuje pohybový řád a tvoří plynulé přechody a spoje. Z této logiky se vymyká pouze oblast pod pravým ramenem, která je ve srovnání s ostatními partiemi málo diferencovaná. Přenesení Ježíška nad volnou nohu, které ho zbavilo opory, je nahrazeno oporou formální- soustavou horizontálních řas drapérie v oblasti pasu, která ho obtáčí. Tím se zároveň stal zbytečným druhý systém vertikálních záhybů pláště pod levou rukou madony, který se uplatňuje u krumlovského typu.\n\nNa rozdíl od štíhlé a protáhlé tváře Krumlovské madony je tvář Šternberské madony široká a oblá a typově shodná s okruhem soch Mistra Toruňské madony. S krumlovským typem spojuje Šternberskou madonu zejména shodné zvlnění vlasů a také motiv vtlačení prstů pravé ruky matky do měkkého dětského těla. To má svůj logický význam u Krumlovské madony, kde na ruce spočívá váha dítěte, ale u Šternberské madony se jedná o dodatečné a věcně zbytečné gesto. Hra dítěte s jablkem se naopak vyskytuje téměř výhradně pouze u toruňského typu. \n\nSpodní část přední strany sochy je jen nepatrně pozměněnou variantou Toruňské madony a opakuje celý systém řasení její drapérie, včetně vlásničkovitého záhybu, sahajícího na pravé straně až k podstavci. Hlavní rozdíl je v postavení Ježíška, který u Toruňské madony svírá oběma rukama jablko, zatímco u Šternberské se drží pravou rukou matčiny roušky a vytáčí se k věřícím, podobně jako u Madony z Wroclawi. Šternberská Marie nedrží v levé ruce jablko, ale přidržuje tělo Ježíška. Tím se loket dostal až doprostřed těla a nemůže na pravé straně přidržovat plášť. Chybí i krouživý pohyb záhybů, které u obou příbuzných madon obtáčejí jablko jako centrální uzel psychických vztahů, kde se stýkají ruce matky a dítěte. Rouška Panny Marie není stylizována do trubicových útvarů, ale je volně rozložena a jeden cíp drží v ruce Ježíšek. Tento motiv i samotná tvář Madony má malířskou předlohu v Madoně z Veveří.\n\nZadní strana sochy, kde je plášť uspořádán do pravidelných vertikálních řas rozbíhajících se od ramen k podstavci, se téměř shoduje s Madonami z Wroclawi, Madonou ze zemského muzea v Bonu, nebo s Krumlovskou madonou. Původní plně plastická zadní strana Šternberské madony byla poničena přetesáním.\n\nPodle Fajta a Suckale celá kompozice plastiky odkazuje k Ježíšovu budoucímu umučení a Marie svým pohybem, gesty i pojetím drapérie strhává pozornost k dítěti. Matka ho pevně drží pravou rukou přes nahé tělo a zároveň odtahuje dozadu jakoby ho chtěla ochránit. Levou rukou pozdvihuje jeho nožku v předtuše, že bude probita hřebem. Ježíšek s nedětsky vážným výrazem svírá jablko, představující symbol spásy. Toto pojetí Madony soucitné (typu compassio), která předem ví, jaké utrpení její dítě čeká, vychází z mystického vidění sv. Brigity Švédské. \nNa zadní straně sochy byl po odstranění mladších vrstev polychromie objeven v křídové vrstvě rytý nápis ze tří gotických minuskulí \"hen\" a připojené zkratky \"us\", který je signaturou autora a může znamenat hen(ricus). Obvykle je proto za autora Šternberské madony považován Jindřich IV. Parléř (Jindřich z Gmündu), synovec a parléř (palír, polír) svatovítské huti Petra Parléře. Dobře doložená díla Jindřicha z Gmündu, jako jsou archivolty svatopetrského portálu katedrály v Kolíně nad Rýnem, nebo Pieta v kostele sv. Tomáše v Brně ale tuto atribuci zpochybňují vzhledem k podstatným stylovým odlišnostem. V týdenních účtech katedrály sv. Víta je navíc Jindřich uváděn zkratkou čtyř písmen jako \"henr(icus)\". \n\nVzhledem k původu soch krásného slohu, který je spojován s Parléřovskou stavební hutí, navrhl Hlobil jinou interpretaci zkratky a čtení jako Hen(us), neboli Hanuš, Hans (Johannes) a jako možného autora navrhuje mladšího syna Petra Parléře Jana. Ten byl po svém otci a starším bratru Václavovi v letech 1398–1406 vedoucím mistrem stavební hutě katedrály sv. Víta. Václav s Janem jsou patrně totožní s pražskými Junkery (panici), kteří roku 1404 dodali Pietu pro katedrálu ve Štrasburku (nedochovaná). Václava Parléře, v letech 1399–1404 vedoucího mistra stavby dómu sv. Štěpána ve Vídni, navíc Lothar Schultes roku 1990 ztotožnil s Mistrem Krumlovské madony, ale později tento názor opustil. Sochařská výzdoba uvedených staveb z doby působení obou umělců má odlišný charakter a totožnost pražských Junkerů tak zůstává pouhou hypotézou. \n\nSouvislost Šternberské madony se sochami v poutním kostele v Ptujské Hoře ve Slovinsku, jejichž autorem je tzv. \"Mistr Sv. Jakuba\", vysvětlují badatelé příchodem skupiny kameníků do Ptujské Hory přímo z pražské svatovítské huti kolem roku 1400.\n\nKutal z rozsáhlého srovnávacího materiálu dovozuje že sochař, který byl autorem Šternberské madony, vzešel z parléřovské huti a byl obeznámen se starší českou dřevořezbou a malbou. Kolem roku 1390 vytvořil Düsseldorfskou madonu jako výchozí typ skupiny madon, mezi které patří i Šternberská madona, a ještě před rokem 1400 i Toruňskou madonu. Přejímal rovněž prvky, které jsou typické pro okruh Mistra Krumlovské madony. Vzájemné ovlivňování u autorů obou typů krásných madon je natolik významné, že lze předpokládat současnou práci obou sochařů v téže dílně. Vznikla zde pravděpodobně i Madona svatovítská s rámem zdobeným dřevořezbou. Datace děl odpovídá době, kdy jsou v Praze činní tzv. Junkeři (Panicové), synové Petra Parléře.\n\nStarší literatura předpokládala, že socha byla zhotovena pro klášterní kostel augustiniánů ve Šternberku a odtud se při barokní přestavbě dostala do sakristie kostela v Babicích. Pozdější úpravy sochy, zejména přitesání původně plně plastické sochy a chybějící polychromie na zadní straně, mohou podle Ivo Hlobila ukazovat k jejímu druhotnému umístění v zámecké kapli hradu Šternberk. Tu dal postavit roku 1380 Albert ze Šternberka, v době panování Karla IV. biskup litomyšlský a magdeburský. V kapli se nacházejí oltářní křídla, jejichž styl malby souvisí s Mistrem Třeboňského oltáře, nástěnné malby z období kolem roku 1380 a také kamenná konzola, stylově odlišná od konzole na protější straně kaple a vsazená do zdi až kolem roku 1400. Je na ní vytesána reliéfní figura kameníka. V té době hrad vlastnil Albrecht ze Šternberka, biskup olomoucký, arcibiskup magdeburský a zakladatel kláštera augustiniánů ve Šternberku. Figura kameníka odpovídá vzniku v období krásného slohu a svým stylem je natolik blízká Šternberské madoně, že může být dílem téhož sochaře. Experimentální umístění sádrového odlitku Madony na konzoli prokázalo, že její podstavec se shoduje s okosením konzoly a výška i hloubka tabernáklu pod baldachýnem zhruba odpovídá dodatečně upraveným rozměrům sochy po odtesání zad a koruny.\n\n\n"}
{"id": "1521597", "url": "https://cs.wikipedia.org/wiki?curid=1521597", "title": "Symphonity", "text": "Symphonity\n\nSymphonity je symphonic-power metalová skupina původem z České republiky. Její oficiální vznik se datuje k roku 2007. Za dobu své existence vydala doposud celkem dvě studiová alba. Debutové album s názvem „Voice from the Silence” vyšlo roku 2008, druhá deska s názvem „King of Persia” spatřila světlo světa roku 2016. Obě alba vyšla pod vydavatelstvím Limb Music Products, v Japonsku pak pod vydavatelstvím Marquee Inc./Avalon).\n\nHistorie skupiny sahá až do roku 1994, kdy kytarista Libor Křivák a bubeník Tomáš Sucháček založili kapelu Otter, posléze přejmenovanou na Nemesis. Pod tímto názvem skupina vydává na jaře roku 2003 u italského vydavatelství Underground Symphony a následně v japonské licenci u společnosti Hot Rockin' své debutové album s názvem „Goddess Of Revenge”. Album nazpíval Vilém Majtner a sestavu zkompletovali příchozí klávesista Ivo Hofmann a basák Tomáš Čelechovský. V tomto složení skupina začíná koncertovat a absolvuje i několik zahraničních vystoupení.\n\nNa jaře roku 2005 opouští kapelu její spoluzakladatel Tomáš Sucháček a na bubenickou stoličku usedá Martin „Marthus” Škaroupka (dnes Cradle of Filth, ex-Masterplan). Během přípravy materiálu na nové album kapela mění definitivně jméno na Symphonity a angažuje německého zpěváka Olafa Hayera (Dionysus, Luca Turilli). S albem „Voice From The Silence” přecházejí Symphonity pod křídla německého vydavatelství Limb Music Products a v Japonsku deska vychází u vydavatelství Marquee Inc. / Avalon. V nové sestavě odehrají vystoupení na velkých festivalech v České republice (Masters of Rock, Benátská noc, BasinFireFest, Zimní Masters of Rock atd.). Poté, co Martin „Marthus” Škaroupka nastupuje do anglických Cradle of Filth, kapela odehraje některé koncerty s německým bubeníkem Mathiasem Biehlem, ale na poslední koncerty k albu se opět vrací na bubenickou stoličku Martin.\n\nV červnu roku 2012 náhle umírá baskytarista Tomáš Čelechovský na rakovinu a příprava nové desky nabírá zpoždění. Do Gate studia v německém Wolfsburgu odjíždí Martin s Liborem nahrávat bicí až v září roku 2013. Uvolněný post basáka obsazuje Ronnie König (Signum Regis) a k mikrofonu se po bok Olafa postavil i Herbie Langhans (Sinbreed, Avantasia), který si již na minulém albu vystřihl duet s Olafem v coververzi „Anyplace, Anywhere, Anytime” od německé zpěvačky Nena a Kim Wilde. Nové album „King of Persia” vychází 23.září 2016 opět u německého vydavatelství Limb Music a Marquee Inc. / Avalon v Japonsku. Toto dlouho očekávané album nebylo následováno turné ani vystoupeními na festivalech, a tak se kytarista a hlavní skladatel Libor Křivák rozhodl pro radikální změny v sestavě, aby byla kapela opět schopná koncertovat.\n\nNa konci roku 2018 Symphonity ohlašují zbrusu novou sestavu. K mikrofonu se postavil italský pěvec Antonio Abate (Perseus), na bubenickou stoličku usedá Radim Večeřa (Dream Patrol) a novým basákem se stává Tomáš Sklenář. V březnu 2019 sestavu rozšiřuje druhý zpěvák Mayo Petranin (ex-Signum Regis), který nahrazuje Herbieho Langhanse. První vystoupení v nové sestavě kapela absolvuje na německé půdě. Na Power Metal Festivalu ve Freisingu mají fanoušci vůbec poprvé možnost slyšet skladby z alba „King of Persia” naživo.\n\nNa konci listopadu 2019 kapela vydala nový singl „Marco Polo (part 2) – Crimson Silk” a zároveň k němu uvolnila i videoklip.\n\n\n\n"}
{"id": "1521601", "url": "https://cs.wikipedia.org/wiki?curid=1521601", "title": "Boleslav Kujavský", "text": "Boleslav Kujavský\n\nBoleslav Kujavský nebo také Boleslav Měškovič (pol. \"Bolesław kujawski (Mieszkowic)\") byl kníže kujavský pravděpodobně od roku 1186 až do své smrti v bitvě u Mozgawy roku 1195. Byl nejstarším synem Měška Starého a jeho druhé manželky Eudoxie Kyjevské. Jeho bratrem byl pozdější polský senior Vladislav III. Tenkonohý.\n\nBoleslav se narodil jako prvorozený syn Měška Starého a jeho druhé manželky Eudoxie Kyjevské. Od narození byl vychováván jako dědic Měška ve Velkopolsku, zvláště poté, co se jeho otec po smrti Boleslava IV. Kadeřavého v roce 1173 stal polským seniorem. Měškův syn z prvního manželství Odon byl určen ke kariéře duchovního, ovšem proti jeho vlastní vůli. \n\nCo se týče samotného Boleslava, tak o jeho mládí nemáme žádné zprávy. Zdá se však že žil ve Velkopolsku bezstarostným životem, jako většina princů té doby. Ten byl přerušen v roce 1177, kdy proti jeho otci vypukla vzpoura. Jedním z aktérů byl i Odon, kterému se podařilo během jednoho roku vyhnat Měška z Polska do exilu. Podobně jako jeho bratři a matka, i Boleslav násedoval otce do vyhnanství. Pobýval nejprve v českém knížectví u Měškova zetě Soběslava II., poté ve Svaté říši římské a nakonec v Pomořansku u Boguslava I. Ten mu nakonec nabídl pomoc a roku 1181 se mu povedlo znovu dobýt Velkopolsko.\n\nBěhem dalších let sílilo napětí mezi Měškem III. Starým a Kazimírem II. Spravedlivým, bratrem Měška a seniorem od roku 1177. Roku 1184 se spojil s Leškem Mazovským, na jehož dvůr poslal syna Měška. Po roce však mezi ním a Leškem došlo k roztržce, Měšek byl vyhnán a Lešek se stal spojencem Kazimíra, avšak zemřel již roku 1186 a o jeho země, které zahrnovaly Mazovsko a Kujavsko se strhl boj. Mazovsko získal na základě testamentu Kazimír II. Spravedlivý, Kujavsko se pak podařilo získat Měškovi Starému, který toto knížectví předal svému synovi Boleslavovi.\n\nI nadále válčil Měšek III. Starý se svým bratrem Kazimírem II. Spravedlivým. Roku 1191 se Měškovi podařilo dobýt Krakov, tehdejší hlavní město Polského knížectví. Do Krakova poté dosadil jednoho se svých synů, Měška nebo Boleslava. Kazimírovi se však podařilo s jeho ruskými spojenci znovuobsadit Krakov, a Boleslava uvrhl do žaláře. Nevíme z jakých příčin, ale již brzy byl Boleslav na svobodě a opět se chopil moci ve svém knížectví.\n\nPo neočekávané smrti Kazimíra II. Spravedlivého se znovu rozpoutal boj o pozici seniora. Na jedné straně stál nezletilý syn Kazimíra, Lešek, kterého podporovali rytíři z Malopolska, Sandoměřska, Mazovska a volyňský kníže Roman Mstislavič. Na druhé staně stál Měšek III. Starý se spojenci z Velkopolska a Slezska. Měškův syn Boleslav se postavil na stranu otce. Obě vojska se setkala u řeky Mozgawy, kde svedly bitvu. Bitva u Mozgawy byla jednou z největších i nejkravějších bitev, kterou svedl Polák proti Polákovi.\n\nAni jedna ze stran tuto bitvu nevyhrála a obě strany v ní ztratily mnoho rytířů. Boleslav byl pravděpodobně propíchnut oštěpem a na následky tohoto zranění zemřel. Měškovi se i přesto podařilo získat v roce 1199 trůn a i přes komplikace v roce 1202 zemřel jako polský senior. Po jeho smrti však znovu začaly boje mezi syny Měška a Kazimíra. \n\nCo se týče Boleslava, tak jeho tělo bylo pohřbeno v kolegiátní kapitule sv. Pavla apoštola v Kaliszi po boku otce i bratra.\n\nOkolo roku 1187 si vzal Dobroslavu, dceru pomořanského knížete Boguslava I. Spolu měli dvě nebo tři dcery\n\n"}
{"id": "1521605", "url": "https://cs.wikipedia.org/wiki?curid=1521605", "title": "Love of My Life", "text": "Love of My Life\n\nLove of My Life může být:\n"}
{"id": "1521608", "url": "https://cs.wikipedia.org/wiki?curid=1521608", "title": "ATLS", "text": "ATLS\n\nAdvanced Trauma Life Support (ATLS) je protokol, který definuje postup neodkladné o pacienta v přednemocniční a nemocniční péči (urgentní příjmy). Postup je definován tak, aby zdravotnický personál zajistil základní životní funkce rychle a efektivně. \n\nJedná se o protokol ošetření při traumatech vzniklý na základě událostí v roce 1976. Za vznik je odpovědný Dr.James K. Styner. Od roku 1980 do současnosti je to standardizovaný postup s garancí \"American College of Surgeons Commitee on Trauma\" a je použitelný pro jakoukoliv neodkladnou péči o traumatizované pacienty.\n\nProtokol postupuje přísně logicky v návaznosti na tom, které selhání životní funkce způsobí smrt dříve. Z toho důvodu využívá akronym ABCDE, který řeší pořadí zajištění základních životních funkcí. \n\nZhodnocení a zajištění průchodnosti Dýchacích cest. Zajištění stability Páteře.\n\nZhodnocení kvality dýchání. \n\nZhodnocení stavu oběhového systému, s ohledem na pravděpodobné krvácení. \n\nZhodnocení stavu a kvality vědomí. (Glasgow, AVPU, ...)\n\nZhodnocení celkového stavu (barva kůže, další příznaky..), zajištění tepelného komfortu.\n\n"}
{"id": "1521609", "url": "https://cs.wikipedia.org/wiki?curid=1521609", "title": "Turistická značená trasa 0870", "text": "Turistická značená trasa 0870\n\nProchází Lubochňanským hřebenem po nepříliš navštěvované a tedy i nepříliš udržované trase (časté překážky z padlých stromů). V části mezi Chatou pod Borišovem a Lubochňou je velmi málo zdrojů pitné vody. I když to její název naznačuje, nejedná se o nejdelší turistickou značenou trasu v pohoří Velké Fatry, tou je zelená trasa č. 5600.\n\nZ Lubochni za rozcestím Korbeľka stoupá trasa prudce a dlouze k vrcholu Kopa. Odtup sklesává po hřebeni přes vrchol Fatra (podle kterého je pohoří pojmenováno) do Ľubochnianského sedla. Následuje prudký, místy až strmý výstup na vrchol Tlstý diel. Značení je v tomto úseku málo udržované a často se zcela ztrácí. Po hřebeni značka pokračuje na vrchol Vyšné rudno, následuje dlouhý úsek mírního klesání po horských loukách s panoramatickými výhledy na Turany, Vrútky a Martin, stejně jako hřebeny Malé Fatry a Martinských holí. Po cestě je vydatný pramen vody určený k napájení volně se pasoucí hospodářské zvěře. Značka projde sedlem Príslop (možnost nouzově přespat u zamčené mylivecké chaty a načerpat vodu z pramene) a začne táhle stoupat. Nejprve na vrchol Chládkové, potom na nejvyšší vrchol turčanské větve Velké Fatry, na Kľak. Odtud značka pokračuje nejprve strmým, potom už jen příkrým klesáním do Svrčnického sedla, aby následně opět pokračovala stylem \"nahoru-dolů\" přes vrcholy Vyšná Lipová, Jarabiná, Malý Lysec, Štefanová a Javorina k Chatě pod Borišovom. Celý tento úsek prochází zhutnělým lesním porostem a není na něm žádný zdroj pitné vody. Naopak, příroda klade turistům do cesty náročné překážky ve formě padlých kmenů a rozbujelého křoví, cestu v tomto úseku nikdo dlouhá léta neudržoval. V mapách udávané časy je tedy nutné při plánování cesty přibližně zvojnásobit. Od Chaty pod Borišovom značka pokračuje náročným stoupáním na vrchol Ploské, následuje sklesání do sedla Chyžky a táhlý výstup na nejvyšší hřebenovou část Velké Fatry, která začíná vrcholem Chyžky, následovaným nejvyšším vrcholem pohoří, Ostredkem. Po holé planině s panoramatickými výhledy na západ i na východ značka pokračuje přes vrchol Frčkov k vysílači na vrcholu Krížná, kde značka končí. Celá trasa jde běžným tempem projít za 2-3 dny.\n"}
{"id": "1521610", "url": "https://cs.wikipedia.org/wiki?curid=1521610", "title": "Michael z Bubna-Litic", "text": "Michael z Bubna-Litic\n\nMichael z Bubna-Litic, též \"Michael Bubna z Litic\" nebo \"Michael hrabě z Bubna-Litic\" (22. dubna 1864 Doudleby nad Orlicí – 17. února 1949 Doudleby nad Orlicí), byl český šlechtic.\nMichael z Bubna-Litic byl český šlechtic pocházející ze starého šlechtického rodu Bubna-Litic. Po úmrtí jeho otce Otakara spravovala majetek jako poručnice matka Emilie a to až do konce roku 1886, kdy Michael dosáhl plnoletosti. Mezitím v roce 1882 složil maturitní zkoušku na gymnáziu v Rychnově nad Kněžnou a na podzim téhož roku se stal posluchačem právnické fakulty pražské Karlo-Ferdinandovy university. V roce 1885 svá studia ukončil a stal se ročním dobrovolníkem 13. dragounského pluku prince Evžena Savojského. V roce 1887 složil důstojnickou zkoušku u 7. dragounského pluku prince Viléma Pruského a byl povýšen do hodnosti poručíka jezdectva v záloze. V téže době dosáhl zletilosti a stal se plnoprávným držitelem majorátu Doudleby-Horní Jelení.\n"}
{"id": "1521611", "url": "https://cs.wikipedia.org/wiki?curid=1521611", "title": "Cornelis Engebrechtsz.", "text": "Cornelis Engebrechtsz.\n\nCornelis Engebrechtsz., též Cornelis Engelbrechtsz. (* kolem 1462, Leiden – 1527, Leiden) je považován za prvního významného malíře doloženého písemně v Leidenu. Byl učitelem několika tamních malířů, z nichž nejvýznamnější byl Lucas van Leyden. Je řazen k malířům Severské renesance. \n\nCornelis Engebrechtsz. se narodil v Leidenu mezi lety 1460–1465 (Mander uvádí až 1468, ale to neodpovídá jeho věku v době sňatku) a od roku 1497 žil v Leidenu nepřetržitě až do své smrti. Poprvé je v dokumentech uváděn jako malíř roku 1482, kdy prodal své dílo klášteru \"Sint Hieronymusdal-klooster\" v Oegstgeest poblíž Leidenu. Je možné, že se předtím vyškolil přímo v tomto klášteře, nebo v Bruselu či v Antverpách. Kolem roku 1487 se oženil s Elysbethou Pietersdr. Měli šest dětí, z toho tři syny, kteří se rovněž stali malíři. Byl členem Leidenské lukostřelecké milice v letech 1499 až 1506, lukostřelecké milice v letech 1515 a 1522 a kolem roku 1520 jejím kapitánem. Roku 1527 je jeho žena uváděna již jako vdova. Během života nabyl značného jmění, jak dosvědčují dědické spory po jeho smrti.\n\nV jeho dílně se vyučili Lucas van Leyden, Aertgen van Leyden a Cornelisovi synové Cornelis Cornelisz. (1493–1544), Lucas Cornelisz. de Cock (1495–1552) a Pieter Cornelisz. Kunst.\n\nObrazy Cornelise Engelbrechtz. se vyznačují monumentalitou a množstvím malých štíhlých figur znázorněných ve výrazném kontrapostu. Dával přednost živým barvám a užíval několik vrstev lesklých glazur. Jeho portréty jsou založeny na studiu specifických rysů portrétované osoby. Zvláštní pozornost vyvolává jeho dokonalá malba zlatem protkávaných brokátových oděvů, které byly na sever Evropy dodávány z Itálie.\nMaloval především biblická témata, jako je triptych Oplakávání Krista a triptych Ukřižování, oba pro klášter \"Mariënpoel\" v Leidenu. Obdržel také zakázky od městské rady v Leidenu. Engebrechtsz. provozoval velkou dílnu, kde spolu se svými syny a dalšími tovaryši produkoval obrazy s náboženskými tématy. Pozdější Cornelisovy práce se pod vlivem jeho synů posunuly směrem k Antverpskému manýrismu. Tento vliv je patrný zejména u dvou triptychů, které unikly obrazoborecké vlně roku 1572 a jsou uchovávané v Rijksmuseu v Amsterdamu.\n\n\n\n"}
{"id": "1521619", "url": "https://cs.wikipedia.org/wiki?curid=1521619", "title": "BATLS", "text": "BATLS\n\nBattlefield Advanced Trauma Live Support (BATLS) je protokol, který definuje postup neodkladné péče o pacienta v bojových podmínkách (Role 1 až Role 3). Postup je definován tak, aby byla postiženému na bojišti poskytnuta pomoc adekvátní k pravděpodobným příčinám život ohrožujících stavů, a to v pořadí podle jejich závažnosti. \n\nJedná se o protokol ošetření při traumatech vzniklý z protokolu ATLS. V bojových podmínkách je nejpravděpodobnější příčinou smrt vykrvácením na základě ztrátových poranění. Z tohoto důvodu byl celý systém modifikován a jako první se řeší zástava masivního krvácení. \n\nProtokol postupuje přísně logicky v návaznosti na tom, které selhání životní funkce způsobí smrt dříve. Z toho důvodu využívá akronym CABCDE, který řeší pořadí zajištění základních životních funkcí.\n\nKontrola a zástava masivního krvácení. \nZhodnocení a zajištění průchodnosti dýchacích cest. Zajištění stability páteře.\nZhodnocení kvality dýchání. \nZhodnocení stavu oběhového systému, s ohledem na pravděpodobné krvácení. \nZhodnocení stavu a kvality vědomí. (Glasgow, AVPU, ...)\nZhodnocení celkového stavu (barva kůže, další příznaky..), zajištění tepelného komfortu.\n\n\n"}
{"id": "1521620", "url": "https://cs.wikipedia.org/wiki?curid=1521620", "title": "Delukse", "text": "Delukse\n\nDelukse je slovenský komediální seriál TV JOJ, ktérý měl premiéru 4. září 2019. V České republice měl také premiéru 4. září 2019 na JOJ Family.\n\n\n\n"}
{"id": "1521627", "url": "https://cs.wikipedia.org/wiki?curid=1521627", "title": "Turistická značená trasa 2207", "text": "Turistická značená trasa 2207\n\nTuristická trasa má svůj počátek u nádraží ve Vápenné. Z počátku vede v souběhu s rovněž zde začínající zeleně značenou trasou 4876 do Horní Lipové. Společně nejprve klesají městskými ulicemi k říčce Vidnavce, kterou přecházejí, a poté vedou proti jejím proudu na okraj zástavby, kde se rozcházejí. Trasa 2207 kříží železniční trať Lipová Lázně - Javorník ve Slezsku a stoupá kolem samoty po polní cestě k jihovýchodu a dále pokračuje okrajem lesa na křižovatku s místní komunikací. Z ní opět stoupá kolem dalších samot na okraj souvislého lesního pásu a dále zpevněnou lesní cestou nejprve k jihovýchodu a poté k severovýchodu na rozcestí v sedle Jasanového a Žulového vrchu, kde končí bez návaznosti na další pěší turistickou trasu. Dále do hor lze odsud pokračovat po několika cyklotrasách.\n\nTrasa dříve pokračovala vrstevnicovou lesní cestou na rozcestí \"Pod Sokolím\" k červeně značené turistické trase 0601 ze Žulové do Lázní Jeseník.\n\n"}
{"id": "1521635", "url": "https://cs.wikipedia.org/wiki?curid=1521635", "title": "Ambon (ostrov)", "text": "Ambon (ostrov)\n\nAmbon je indonéský ostrov v souostroví Moluky. Nachází se v severní části Bandského moře, jihozápadně od ostrova Seram. Hornatý ostrov s dostatkem vláhy a úrodné půdy je Ambonským zálivem na jihozápadě a menším zálivem Baguala na východě rozdělen na dva poloostrovy: větší Hitu na severu a menší Laitimor na jihu, které jsou spojené přibližně 1,8 km širokou šíjí Paso. Hlavním městem a přístavem je Ambon, který je zároveň hlavním městem provincie Moluky. Hlavní letiště na ostrově – mezinárodní letiště Pattimura (AMQ/WAPP) – se nachází na severním pobřeží Ambonského zálivu.\n\nPro Evropany ostrov objevili počátkem 16. století Portugalci, kteří se pokusili získat kontrolu nad místním obchodem s kořením. V roce 1605 je vystřídali Nizozemci a roku 1610 se Ambon stal hlavním sídlem Holandské východoindické společnosti. V roce 1796 se ostrova zmocnili Britové, avšak v roce 1802 jej vrátili Nizozemcům. Britové se ostrova zmocnili ještě jednou, v roce 1810, ale v roce 1814 ho opět vrátili. Pod nizozemskou nadvládou ostrov zůstal až do druhé světové války, kdy byl v únoru 1942 dobyt Japonci. Po indonéské revoluci vedly náboženské a etnické spory k povstání proti centrální indonéské vládě, které vyvrcholilo vyhlášením Republiky Jižní Moluky v dubnu 1950, přičemž Ambon tvořil jeden z hlavních ostrovů mezinárodně neuznané republiky. Po indonéské invazi v říjnu 1950 se ostrov stal součástí Indonésie.\n"}
{"id": "1521636", "url": "https://cs.wikipedia.org/wiki?curid=1521636", "title": "Aporové", "text": "Aporové\n\nAporové (maďarsky \"Apor család\") je starobylý uherský (maďarský, sikulský) šlechtický rod, který hrál významnou roli v dějinách Sedmihradska.\n\nRod měl několik větví, z nichž některé držely nejvyšší úřady v zemi, včetně titulu \"primor\" (nejvyšší hodnost sikulské šlechty, srovnatelná s baronským či hraběcím titulem)\".\n\nRod vlastnil množství panství v Sedmihradsku, včetně panství Torja, v Háromsecké župě a Abošfalvě. Stejně tak zalánská větev Aporů měla mnoho panství, včetně Zalánu a Szentivánlaborfalvy. Po pádu komunistického režimu v Maďarsku v roce 1989 zrestituovali současní potomci rodu panství v Szentivánlaborfalvě.\n\n\n"}
{"id": "1521639", "url": "https://cs.wikipedia.org/wiki?curid=1521639", "title": "Vladislav Pietras", "text": "Vladislav Pietras\n\nVladislav Pietras (8. ledna 1920, Ostrava – 26. července 1995, Praha) byl po 45 let manažerem, ředitelem a producentem významných institucí československé kultury a umění. Pochován v hrobě na Olšanských hřbitovech v Praze.\n\nVěřící a praktikující katolík,bez stranické příslušnosti. Veden v evidenci zájmových osob StB od roku 1959. Z prvního manželství měl syna a dceru, jeho druhá manželka byla Magda Pietrasová. Působil 45 let v nejvýznamnějších institucích československé kultury a umění. Je pochován na Olšanských hřbitovech v Praze.\n\nVeškerá dokumentace z jeho pozůstalosti (tj. korespondence s umělci, výstřižky z novin, fotografie z působení v ND, ČF, Laterně magice, Černém divadle aj.) byla darována manželkou Magdou Pietrasovou dne 5.3.2004 a posléze i 13.4.2018 Státnímu ústřednímu archivu v Praze do „oddělení fondů nestátní provenience a archivních sbírek“ (časový rozsah 1953-94 – smlouva č. NAD 1681/ lokace AA510 a čas.rozsah 1970-94 - LNAD lokace 510/14 B2).\n\nZa celoživotní práci byl v roce 1985 ministrem kultury Milanem Klusákem jmenován Zasloužilým pracovníkem v kultuře.\n\n\n"}
{"id": "1521651", "url": "https://cs.wikipedia.org/wiki?curid=1521651", "title": "Houšťka", "text": "Houšťka\n\nHoušťka je osada, součást města Brandýs nad Labem-Stará Boleslav v okrese Praha-východ. Je jednou ze základních sídelních jednotek města. Jedná se o bývalé lázně, v jejichž okolí se nachází různá sportoviště (atletický ovál, tenisové kurty, na kterých se hraje republikový šampionát). Naproti budově bývalých lázní roste památný platan javorolistý.\n\n"}
{"id": "1521658", "url": "https://cs.wikipedia.org/wiki?curid=1521658", "title": "Ferry Point Park", "text": "Ferry Point Park\n\nFerry Point Park je park v Bronxu v New Yorku o rozloze 167,5 hektaru (pro představu - zabírá zhruba polovinu plochy Central Parku). Leží na poloostrově v řece East River zhruba proti čtvrtím College Point a Malba v Queensu. Dálnice Hutchinson River Expressway (Interstate 678), která míří k mostu Bronx-Whitestone, park dělí na východní a západní část. \n\nDo parku se lze dostat autobusem a je přístupný i ze strany od mostu Bronx–Whitestone.\n\nProvozuje ho město New York.\n\nNa východní straně se nachází golfové hřiště Trump Ferry Point, veřejný park a promenáda na nábřeží s proslulou vyhlídkou. Autoři golfového hřiště se při jeho tvorbě inspirovali krajinou Skotska. \nNa východní straně s parkem hraničí hřbitov svatého Raymonda; Balcom Avenue, Miles Avenue a Emerson Avenue, dále řeka East River a most Bronx-Whitestone. \n\nZápadní část se využívá pro fotbal, kriket, rybaření a grilování. Organizace přátel parku Friends of Ferry Point Park se stará o úklid, sází stromy a pomáhá pečovat o tamější tři tisíce stromů, například vysazených v parcích Ferry Point 9/11 Memorial Grove a 9/11 Living Memorial Forest. Tyto stromy věnoval monacký kníže. \nFerry Point se jmenuje podle rodiny Ferrisů, kteří Throggs Neck obývali v 18. století. V 19. století se oblast vyvinula v módní letní letovisko s restaurací, kam mnoho lidí německého původu z části Manhattanu zvané Yorkville jezdívalo parníkem přes East River na pivo, které tam popíjeli venku na zahrádce. \n\nV roce 1937 New York získal pozemek pro Ferry Point Park jako součást přípravy na stavbu mostu Bronx-Whitestone. Západní část parku byla otevřena pro veřejnost v roce 1940 nebo 1941. Když se park otevíral, byl to prostě velký pěkný park, ale od roku 2015 se z jeho větší západní části stalo Trumpovo golfové hřiště \"světové třídy\". \n"}
{"id": "1521665", "url": "https://cs.wikipedia.org/wiki?curid=1521665", "title": "Chonchi", "text": "Chonchi\n\nChonchi je město a obec v chilském regionu Los Lagos na ostrově Chiloé. Původně bylo jezuitskou misijní stanicí se školou, do které v roce 1755 docházelo 150 žáků. Samotné město vzniklo roku 1767 z příkazu guvernéra ostrova Chiloé. Roku 1787 mělo město 315 obyvatel. Poté, co se město roku 1826 stalo součástí Chilské republiky, začal počet obyvatel růst. V roce 2012 zde žilo 12 959 lidí. Ve městě se nachází dřevěný kostel, který je od roku 1971 národní památkou a roku 2000 byl zapsán na seznam Světového dědictví UNESCO.\n\nObec leží asi 15 km jižně od největšího města ostrova, Castra.\n"}
{"id": "1521667", "url": "https://cs.wikipedia.org/wiki?curid=1521667", "title": "Rydułtowy", "text": "Rydułtowy\n\nRydułtowy ( též Rydultovy, \"Rydultau\") je město v jižním Polsku ve Slezském vojvodství v okrese Wodzisław. Leží na historickém území Horního Slezska zhruba 15 km od českých hranic a 30 km severovýchodně od Ostravy. V roce 2017 v něm žilo 21 700 obyvatel a spolu s městy Rybnik, Wodzisław Śląski, Jastrzębie-Zdrój a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Z geomorfologického hlediska se rozkládá na Rybnické plošině, která je součástí Slezské vysočiny. Městem prochází železniční trať č. 140 a krajská silnice č. 935, obě spojují Rybnik a Ratiboř.\n\nObec Rydułtowy vznikla 26. října 1926 spojením vesnic Rydułtowy Dolne (Nieder-Rydultau), Rydułtowy Górne (Ober-Rydultau), Orłowiec (Orlowietz), Radoszowy Dolne (Nieder-Radoschau), Radoszowy Górne (Ober-Radoschau) a Buńczowiec (Bunczowietz). Ty sdílely osud Ratibořského knížectví a od roku 1532 rybnického stavovského panství. Do roku 1742 byly součástí Zemí koruny české, načež připadly Prusku a v roce 1922 byly připojeny k Polsku v rámci autonomního slezského vojvodství.\n\nV roce 1806 vznikl v sousední vesnici Czernica (Czernitz) na podnět majitele místního statku Friedricha von Sacka a jeho manželky Lisy černouhelný důl \"Charlottegrube\", který byl následně pro lepší přístup k ložiskům přesunut do Dolních Rydultovů. Provoz dolu zásadně ovlivnil vývoj oblasti a způsobil nárůst počtu obyvatel. V roce 1855 Dolní Rydultovy získaly železniční spojení s Rybnikem a Ratiboří.\n\nRoku 1951 obec Rydułtowy získala status města. Současně k ní byly připojeny Pietrzkowice. V důsledku správní reformy v roce 1975 se Rydułtowy staly městskou částí města Wodzisław Śląski (Vladislav) a opět se osamostatnily k 1. lednu 1992.\n\nDůl \"Charlottegrube\" sloužil v letech 1944–1945, tehdy v rukou koncernu Reichswerke Hermann Göring, jako pomocný tábor KL Auschwitz. Pracovalo v něm na tisíc vězňů. Po válce zůstal pod novým názvem \"KWK Rydułtowy\" největším zaměstnavatelem ve městě. V roce 2004 jej organizačně spojili s pšovským \"KWK Anna\" do jednoho celku s názvem \"KWK Rydułtowy-Anna\". Jedná se o nejstarší dodnes fungující důl v Horním Slezsku. Od roku 2016 patří společnosti Polska Grupa Górnicza. Důlní činnost výrazně poznamenala okolní krajinu – symbolem města je 134 m vysoká halda Szarlota.\n\nV Rydułtowech vyrůstal skladatel Henryk Górecki (1933–2010).\n\n\n\n"}
{"id": "1521669", "url": "https://cs.wikipedia.org/wiki?curid=1521669", "title": "2020 v hudbě", "text": "2020 v hudbě\n\nTento článek obsahuje události související s hudbou, které by měly proběhnout v roce 2020.\n\n\n\n\nRůzní interpreti rovněž oznámili nebo naznačili vydání nového alba, ale název zatím znám není.\n"}
{"id": "1521670", "url": "https://cs.wikipedia.org/wiki?curid=1521670", "title": "Deutschland (píseň)", "text": "Deutschland (píseň)\n\nDeutschland je píseň německé industrialmetalové skupiny Rammstein, která vyšla 28. března 2019 jako první singl z jejich sedmého studiového alba \"Rammstein\". Jedná se o první singl kapely od vydání singlu „Mein Herz brennt“ v roce 2012. \n\nVideo režíroval Specter Berlin a bylo zveřejněno 28. března 2019 v 18.00 středoevropského letního času. Dva dny předem byla vydána krátká předpremiéra. Již krátce po zveřejnění se klip stal terčem kritiky, neboť pro kapelu typickým neotřelým způsobem zobrazuje výjevy z německé historie od dob Římské říše přes středověk, obě světové války, Adolfa Hitlera a Studenou válku až k sci-fi záběrům z vesmírné lodi. V hlavní roli vystupuje německá herečka Ruby Commey. Závěrečné titulky jsou doplněny skladbou „Sonne“ z roku 2001, hraným na klavír.\n\n"}
{"id": "1521671", "url": "https://cs.wikipedia.org/wiki?curid=1521671", "title": "Final Fantasy II", "text": "Final Fantasy II\n\nFinal Fantasy II (japonsky: ファイナルファンタジーII \"Fajnaru Fantadží Cú\") je videohra typu RPG od japonské firmy Square (nyní Square Enix), která tvoří druhý díl série Final Fantasy. Hra vyšla dne 17. prosince 1988 pro herní konzole NES. Později se hra dočkala několika předělávek, jež umožnily hrát ji na vícero různých platformách od dalších konzolí po mobilní telefony či tablety. Tyto edice byly vydány v jednom balení spolu s prvním dílem série. Původní verze druhého a třetího dílu pro NES byla vydána pouze pro japonský trh, a proto byla anglická verze Final Fantasy IV později nesprávně označena za Final Fantasy II.\n\nDruhý díl série přinesl velké množství novinek a herních znaků, které se staly v následujících dílech základními stavebními kameny dané hry. Ve hře se totiž objevili poprvé chocobové, maskotové celé série, dále postava jménem Cid a také se nejednalo o pokračování příběhu prvního dílu.\n\nSystém hry Final Fantasy II je podobný jako u prvního dílu. Hráč se může volně pohybovat v herním světě a navštívit mnoho různých měst a jiných míst. V menu lze nastavit každé postavě vybavení a dvě různé zbraně pro boj s nepřáteli. Magii lze postavě přiřadit skrze menu předmětů a některá kouzla je možné využít i mimo bitvy, například léčit členy hráčovy družiny. Předměty, zbraně a kouzla lze kupovat v obchodech a obyvatelé měst poskytují hráči užitečné informace pro další postup hrou.\n\nJeden ze znaků druhého dílu série je systém zapamatování slov. Při dialozích s postavami NPC se jich hráč může dotazovat a hra si poté \"pamatuje\" jejich důležité odpovědi jako klíčová slova, která při dotazu u jiné NPC mohou posloužit k zisku důležité informace. Podobný systém platí pro speciální předměty ukázané konkrétním NPC postavám nebo použitých na konkrétním místě.\n\nPři boji již na rozdíl od prvního dílu nejsou v bojové aréně hráčovy postavy a nepřátelské příšery od sebe odděleny do dvou různých oken. Pod zobrazenou bojovou arénou se nachází skórovník s životy (HP) příšer a s jejich maximální hodnotou životů. Hráčova družina může bojovat s méně než čtyřmi postavami, což v prvním dílu nebylo možné. Bojový systém je však stejný jako v prvním díle a postavy se postupně střídají v tazích. Na bojovém poli je možné postavy umístit do zadní řady, kde budou kryté před fyzickými útoky, ale zůstanou zranitelné vůči nepřátelským kouzlům a šípům. Náhodným bojům s příšerami se lze vyhnout, pokud si hráč sežene chocoba, na kterém brázdí krajinu rychleji než pěšky.\n\nKaždá postava si své statistiky a dovednosti vylepšuje nikoliv postupně na základě získaných úrovní a zkušenostních bodů, ale přímo během náhodných bitev s příšerami. Místo toho se postava zlepšuje na základě toho, jaké tahy s ní hráč provede. Takto se například postava zlepší v boji s konkrétním typem zbraně, pokud ho často používá, a spolu s tím se zvedne i úroveň fyzické síly a přesnosti. Ve hře má postava tyto vlastnosti: hladina života (HP), hladina magie (MP), magická síla, výdrž, síla, odvaha, obratnost a úhyb. Hladinu životů (HP) si zvýší časem tím, že bude často obětí nepřátelských útoků, a hladinu magie (MP) častým kouzlením. Tento systém se však potýká s chybami a nevyvážením, když například hráč útočí na své vlastní postavy kvůli jejich růstu.\n\nHra se odehrává v bezejmenném světě s jediným rozlehlým kontinentem, obklopeným mořem. Hráč může navštěvovat různá města, jeskyně, lesy, hory, bažiny nebo pouště, kde plní různé úkoly. Po světě se pohybuje většinou pěšky, ale později může využít chocoba nebo vzducholoď.\n\nVe Final Fantasy II se součástí hráčovy družiny stane devět postav. Tři nejdůležitější postavy (Firion, Maria, Guy) jsou vždy součástí družiny a doprovází je jeden z šesti dočasných pomocných postav. Do bitvy tedy bude parta nejvýše čtyřčlenná. Níže je jejich stručný popis.\n\n\nFinal Fantasy II byl několikrát vydáván i předěláván pro mnoho různých herních platforem. V mnoha případech byl součástí jediného balíčku společně s Final Fantasy I. Všechny předělávky obsahují totožný příběh i totožný bojový systém, ale obsahují některé změny v grafice, zvukovém provedení nebo ve speciálních elementech hry.\n"}
{"id": "1521674", "url": "https://cs.wikipedia.org/wiki?curid=1521674", "title": "Radio (píseň)", "text": "Radio (píseň)\n\nRadioje píseň německé industrialmetalové skupiny Rammstein, která vyšla 26. dubna 2019 jako druhý singl z jejich sedmého studiového alba \"Rammstein\". Pojednává o životě v Německé demokratické republice, kde byl poslech západních rozhlasových stanic zakázán.\n\nVideo režíroval Jörn Heitmann a bylo zveřejněno 26. dubna 2019 v 11.00 středoevropského letního času. Dva dny před vydáním vyšla krátká předpremiéra. Premiéra písně byla na vybraných rozhlasových stanicích již 25. dubna 2019 ve 21:00 středoevropského letního času, klip byl promítán bez zvuku tentýž večer v Berlíně, Kolíně nad Rýnem a Hamburku.Podle médií se jedná o kontroverzní videoklip, který mimo jiné obsahuje scény mladé ženy masturbující s použitím rádia nebo starší ženu kojící rádio, nebo rudě vlající vlajky Evropské unie, jež visí před berlínským výstavištěm Messe Berlin.\n\n"}
{"id": "1521675", "url": "https://cs.wikipedia.org/wiki?curid=1521675", "title": "Hotel Metropol (Bělehrad)", "text": "Hotel Metropol (Bělehrad)\n\nHotel Metropol (v srbské cyrilici Хотел Метропол) se nachází v srbské metropoli Bělehradu, na adrese \"Bulvár krále Alexandra 69\". Je chráněn jako kulturní památka. Patří mezi řadu staveb moderní architektury, které v bývalé Jugoslávii navrhl Dragiša Brašovan. \n\nDevítipatrový hotel vyniká jako ukázka srbské/jugoslávské architektury 50. let 20. století. Je známý díky fontáně s názvem \"Dívka ve sprše\" a rozměrné vitráži u vstupu.\n\nHotel patří mezinárodnímu řetězci Starwood.\n\nPůvodně měl sloužit jako sídlo mládežnické organizace Svazu komunistů Jugoslávie. Stavební práce byly zahájeny v roce 1949. V duchu řady tehdejších projektů, které na území Jugoslávie vznikaly, byl budován v rámci pracovních akcí mládeže (ORA) dobrovolnickými brigádami z celé tehdejší země. Na stavbě se podílelo osmnáct dobrovolnických brigád s celkovým počtem osmnácti tisíc lidí. Práce byly nicméně přerušeny v listopadu 1950, v souvislosti s roztržkou mezi Titem a Stalinem. Původně plánované \"největší kongresové centrum na Balkáně\" bylo na několik let opuštěno. \n\nO pár let později byl projekt původní stavby svěřen Dragiši Brašovanovi, který jej upravil do podoby výškové budovy, bloku sloužícího jako luxusní hotel. Stavební práce byly obnoveny v roce 1954 a probíhaly tři roky. V době otevření patřil Hotel Metropol k velmi luxusním a reprezentativním ubytovacím zařízením své doby. Pobývala zde řada politiků, filmových hvězd i významných osobností, např. Leonid Brežněv, Che Guevara, Ivo Andrić či Neil Armstrong. Již roku 1961 hostil delegace během summitu Hnutí nezúčastněných zemí. Byl zde také dopaden Ilich Ramírez Sánchez (než byl propuštěn a opětovně zatčen v súdánském Chartúmu). Josip Broz Tito zde slavil několikrát Nový rok. \n\nV roce 2002 poškodil hotel požár, až do roku 2007 byla část budovy i nadále v provozu. Na přelomu prvního a druhého desetiletí 21. století se uskutečnila komplexní rekonstrukce objektu v hodnotě okolo čtyřiceti milionů eur. Obnova, která vznikla podle projektu Miodraga Trpkoviće, trvala čtyři roky a stavební práce musely být dvakrát přerušeny. Trpković při obnově musel dostát vysokým standardům počátku 21. století, zároveň však musel uchovat původní prvky budovy, která je chráněna jako kulturní památka.\n\n"}
{"id": "1521676", "url": "https://cs.wikipedia.org/wiki?curid=1521676", "title": "Turistická značená trasa 2628", "text": "Turistická značená trasa 2628\n\nZe Starých Hor prudce a dlouze stoupá zalesněným terénem k vrcholu Majerova skala, dále už mírnějším stoupáním odlesněným hřebenem s výhledy až na vrchol Krížna (Velká Fatra).\n"}
{"id": "1521686", "url": "https://cs.wikipedia.org/wiki?curid=1521686", "title": "Vlado Goreski", "text": "Vlado Goreski\n\nVlado Goreski (* 21. dubna 1958, Bitola) je makedonský grafik, scénograf a návrhář divadelních plakátů.\n\nVlado Goreski studoval dějiny umění na univerzitě v jugoslávském Skopje, kde promoval v roce 1981. Studoval také v Mezinárodním grafickém centru v Lublani ve Slovinsku, kde promoval v roce 1985.,,\n\nOd roku 1994 je uměleckým ředitelem Mezinárodního grafického trienále v Bitole.\nJe autorem více než dvaceti samostatných výstav a asi 150 skupinových výstav v zahraničí, například ve Slovinsku, Chorvatsku, Francii, Anglii, Itálii, Mexiku nebo Polsku.\n\nV letech 1981–2014 získal kolem dvaceti národních a mezinárodních cen.\n\n\n"}
{"id": "1521691", "url": "https://cs.wikipedia.org/wiki?curid=1521691", "title": "Dělnický dům (Novi Sad)", "text": "Dělnický dům (Novi Sad)\n\nDělnický dům (srbsky v cyrilici Раднички дом, v latince Radnički dom) se nachází v metropoli Vojvodiny, Novi Sad. Rohová budova se nachází na adrese \"Bulevar Mihajla Pupina 24\" v blízkosti nábřeží řeky Dunaje.\n\nTřípatrová stavba je nápadná hlavně díky prosklenému nároží a střídání zděné fasády s přiznanými cihlami. U nároží se nachází také stylizovaná socha dělníka, jejímž autorem je Toma Rosandić. \n\nFunkcionalistická stavba vznikla podle návrhu architekta Dragiši Brašovana. Stavební práce byly zahájeny v březnu 1930 a stavba byla slavnostně otevřena dne 5. června 1931 pro potřeby tehdejšího Domu dělnické komory. Za funkcionalistickou budovu byl Brašovan oceněn na výstavě v Praze. Těsně před vypuknutím druhé světové války v roce 1940 byla dokončena přístavba z boční ulice (\"Sonje Marinković\"). Přístavbu však realizoval Đorđe Tabaković po vzoru Brašovanova původního návrhu.\n\nV dobách existence socialistické Jugoslávie byla stavba pojmenována na počest socialistického idealisty po Svetozaru Markovićovi. V roce 2013 byla stavba rekonstruována. V současné době slouží Svazu samostatných odborů města Novi Sad.\n"}
{"id": "1521694", "url": "https://cs.wikipedia.org/wiki?curid=1521694", "title": "Kamyšník vrcholičnatý", "text": "Kamyšník vrcholičnatý\n\nKamyšník vrcholičnatý je vytrvalá, vlhkomilná, 0,7 až 1,3 m vysoká rostlina z čeledi šáchorovitých. Roste ve stojatých nebo jen velmi málo proudících vodách v litorálních pásmech rybníků, jezer a jiných sladkovodních nádrží či slepých ramen řek. Nepovažuje se proto (na rozdíl od dvou podobných druhů vyskytujících se na vlhkých polích, kamyšníku širokoplodého a kamyšníku polního) za škodlivý plevel. Je v české přírodě původním druhem a na mnoha stanovištích bývá pro ryby přínosem, neboť poskytuje úkryt jejich potěru.\n\nKamyšník vrcholičnatý má optimum výskytu v mělkých vodách nádrží s kyselými a minerálně chudými substráty. Představuje typický druh jihočeských rybničních pánví a ve stejném typu krajiny roste i na Ostravsku. Dále se vyskytuje v oblasti Oravy na Slovensku, okolí Miliczských rybníků v Dolním Slezsku v Polsku, v Horní Lužici a Durynsku v Německu, ve Štýrsku a Korutanech v Rakousku, na západě Francie a jihu Švédska. Východním směrem se v Evropě vyskytuje na Ukrajině a v evropském Rusku a pak dále mezi 40° a 60° zeměpisné šířky po Sibiři až na Dálný východ, Korejský poloostrov a do Japonska.\n\nVe srovnání s ostatními rybničními oblastmi v Evropě jsou jižní Čechy územím s jeho nejbohatším výskytem. Jako upozornění na možnost jeho ohrožení je kamyšník vrcholičnatý v \"Červeném seznamu cévnatých rostlin České republiky\" zařazen do kategorie ohrožený druh (C3).\n\nTato v české přírodě původní bylina byla až do konce 20. století považována za poddruh kamyšníku přímořského. Současná klasifikace spočívá v morfologii květenství a hlavně tvaru a anatomii nažek. Rozkladité květenství, typické pro kamyšník vrcholičnatý, se však může v závislosti na okolním prostředí měnit, např. při nedostatku vláhy se zkracuje délka stopek klásků a květenství se stahuje. Spolehlivým poznávacím znamením je počet blizen, kterých má kamyšník vrcholičnatý vždy tři. Z květů se třemi bliznami se vyvinou trojhranné nažky s výraznou hranou na hřbetní straně, jsou zbarvené tmavě hnědě až černě, mají vytrvalé okvětní štětinky a na příčném řezu mají tvar rovnostranného trojúhelníku. Oplodí nažek je tvořeno hrubým sklerenchymatickým mezokarpem a jen tenkým exokarpem.\n\nKamyšník vrcholičnatý a kamyšník polní jsou považovány za rodiče hybridního druhu kamyšníku širokoplodého. Toto je potvrzeno i naměřenými počty chromozomů, hybridní kamyšník širokoplodý mívá počet chromozomů n = 54 nebo 55, přičemž kamyšník polní má n = 54 a kamyšník vrcholičnatý n = 55.\n\nVyskytuje se ve vegetaci rákosin a vysokých ostřic rostoucích v bahnitých substrátech, v druhově chudých porostech asociace \"litorální vegetace sladkých vod\". Toto rostlinné společenstvo mívá optimum ve stojatých mělkých vodách maximálně do hloubky 80 cm. V české krajině se vyskytuje v rybnících i v rybích sádkách od nadmořské výšky 155 m n. m (údolní niva řeky Moravy u Lanžhotu) po 720 m (vodní nádrž Lipno na Šumavě), jako jediný z kamyšníků roste i v oreofytiku. Téměř se nevyskytuje v teplých oblastech na stanovištích s výživnou půdou.\n\nČasto zarůstá rozsáhlé plochy v mělkém litorálu vodních nádrží a při kolísající vodní hladině někdy dokonce obsadí u menších rybníků i celou plochu. Rozšiřování porostu kamyšníku vrcholičnatého je podmíněno kolísáním vodní hladiny, krátkodobým obnažením dna a následným pomalým vzestupem hladiny nebo dočasným vyschnutím v suchém létě. Substrát, ve kterém roste, je většinou kyselý s pH od 4,7 do 6,7, podklad bývá písčito-hlinitý, hlinitý až jílovitý, na živiny chudý, někdy s vrstvou organického bahna či zaplavené vrstvy rašeliny. Silná eutrofizace vody, způsobená např. intenzivním chovem ryb nebo vodní drůbeže, vede k jeho zániku.\n\nVytrvalá bylina vyrůstající do výše 70 až 130 cm a mající dlouhý plazivý, asi 5 mm tlustý oddenek, který v hloubce do 10 cm vytváří s druhými rostlinami hustou kořenovou síť. Oddenky jsou zakončené kulovitými hlízkami asi 4 cm velkými, které jsou zprvu škrobovité, postupně ale dřevnatí a oddenky funkčně odumírají. Nevětvená, z hlízky vyrůstající lodyha je přímá, článkovitá, trojhranná, pevná, hladká a ve spirále porostlá jednoduchými, tuhými, celistvými, z neroztřepené pochvy vyrůstajícími listy bez jazýčků. Listy jsou skoro lineární, dlouhé 5 až 20 cm, široké 5 až 10 mm, nestejně kýlovité, po okraji drsné a mají hustou souběžnou žilnatinu. Jalové lodyhy bez květenství jsou olistěné po celé délce, květné lodyhy jen ve spodní polovině.\n\nNa konci lodyhy vyrůstá poměrně volné vrcholičnaté květenství, kružel z klásků, které vespod mívá tři nebo čtyři vztyčené, listům podobné listeny delší než květenství. Kružel je tvořen paprskovitě uspořádanými třemi až osmi stopkami nesoucí na koncích jeden nebo dva až čtyři klásky a současně i menším počtem klásků vespod kružele přisedlých. Klásky jsou vícekvěté, podlouhle vejčité, rezavě hnědé, dlouhé 1 až 2 cm. Stejně zbarvené, podlouhlé, střechovitě uspořádané plevy jsou asi 7 mm velké, blanité, nesouosé a na vrcholu rozštěpené. Květy mají okvětí vytvořeno ze šesti vytrvalých drsných štětinek, tři tyčinky s podlouhlými prašníky a tři tenké čnělky s bliznami, opylovány jsou větrem.\n\nPlod je šedohnědá, úzce obvejčitá, tříhranná, asi 4 mm dlouhá nažka s krátkým zobáčkem, která má v průřezu tvar rovnostranného trojúhelníku.\n\nNa území České republiky je kamyšník vrcholičnatý jen málo variabilní. Různorodost se může vyskytnout jen v architektuře květenství. Hojnost slunečního svitu a dostupnost živin na stanovišti mají vliv na počet paprsků a klásků v květenství, někdy bývají stopky nesoucí klásky dokonce rozvětvené. Nejnižší paprsky kružele občas také vyrůstají odděleně od ostatních, objevují se již v paždí nejhořejšího listu a působí dojmem druhého, samostatného květenství. V nekvetoucím stavu může být zaměňován se skřípinou kořenující.\n\nKamyšník vrcholičnatý se rozmnožuje hlízkami i semeny (nažkami), převažuje rozšiřování hlízek přívalovou vodou současně s bahnitou půdou. Hlízky uložené ve dně jsou při stabilní hladině dlouhodobě dormantní, teprve pokles vody v nich indukuje klíčení a následuje růst nových rostlin. Ve vodě spící hlízky ožívají při dočasném vypuštění vody z rybníků nebo při letním vyschnutí vody v mělkém litorálním pásu, tehdy z nich vyrostou rozsáhlé porosty nových rostlin. Rozšiřování rostlin na větší vzdálenosti pomocí semen je omezeno, neboť nažky plovoucí na hladině poměrně rychle klesají ke dnu, mohou však být roznášeny vodním ptactvem.\n\n"}
{"id": "1521697", "url": "https://cs.wikipedia.org/wiki?curid=1521697", "title": "Fakulta humanitních studií Štětínské univerzity", "text": "Fakulta humanitních studií Štětínské univerzity\n\nFakulta humanitních studií Štětínské univerzity (polsky \"Wydział Humanistyczny Uniwersytetu Szczecińskiego\") je jedna z desíti fakult Štětínské univerzity a největší fakulta této univerzity. Založena byla spolu s celou univerzitou ve Štětíně roku 1985. Je tvořena šesti instituty, které poskytují bakalářské, magisterské a doktorské studijní programy. Fakulta sídlí na adrese ul. Krakovská 71-79 ve Štětíně.\n\nZákladní organizační jednotkou fakulty zodpovědnou za organizaci výuky a poskytování zázemí pro další činnosti fakulty jsou instituty:\n\n\n\n\n\n\n\nVedení fakulty:\n\n"}
{"id": "1521706", "url": "https://cs.wikipedia.org/wiki?curid=1521706", "title": "Komfortní zóna", "text": "Komfortní zóna\n\nKomfortní zóna je psychický stav, ve kterém připadají věci člověku dobře známé, cítí se v klidu, v pohodě a má kontrolu nad svým okolím (nebo tak situaci vnímá). Nepociťuje v něm úzkost nebo stres. V této zóně je možné dosáhnnout stabilní úrovně výkonu.\n\nJudith Bardwicková definuje tento termín jako „behaviorální stav, ve kterém člověk funguje ve stavu neutrálním k úzkosti.“ Brené Brownová termín popisuje jako „kde je naše nejistota, nouze a zranitelnost minimalizována; kde věříme, že budeme mít přístup k dostatku lásky, jídla, talentu, času, obdivu. Tam, kde máme pocit, že máme určitou kontrolu.“\n\nAlasdair A. K. White odkazuje na „zónu optimálního výkonu“, ve které lze výkonost zvýšit určitým množstvím napětí. Robert Yerkes uvedl, že „Úzkost zlepšuje výkonost, dokud není dosaženo určité optimální úrovně vzrušení. Za tímto bodem, při vyšší úrovni úzkosti, se výkonost zhoršuje.“ Za oblastí optimální výkonosti se nachází „nebezpečná zóna“, ve které výkonnost pod vlivem větší úzkosti rychle klesá.\n\nObecně však stres může mít nepříznivý vliv na rozhodování: Je vyzkoušeno méně různých možností a jsou používány již známé strategie, i když už nijak nepomáhají.\n\nOptimální řízení výkonosti vyžaduje maximalizaci času v zóně optimálního výkonu. Hlavním cílem by mělo být rozšíření komfortní zóny a zóny optimální výkonu.\n\n"}
{"id": "1521707", "url": "https://cs.wikipedia.org/wiki?curid=1521707", "title": "Národní řád za zásluhy (Guinea)", "text": "Národní řád za zásluhy (Guinea)\n\nNárodní řád za zásluhy je nejvyšší státní vyznamenání Guinejské republiky založené roku 1958. Velmistrem řádu je prezident republiky, který během svého funkčního období má jako jediný právo nosit řádový řetěz.\n\nŘád byl založen roku 1958 poté, co Guinea získala nezávislost. Zakladatelem řádu byl první prezident republiky Ahmed Sékou Touré.\n\nŘádový odznak má podobu červeně smaltované pěticípé hvězdy s cípy zakončenými zeleně smaltovanými kuličkami. Mezi cípy jsou tenké paprsky vybíhající ze středu hvězdy. Uprostřed je kulatý medailon s červeně smaltovaným okrajem. Uvnitř je reliéfní vyobrazení mapy Guinei. Na obvodu je zlatým písmem nápis REPUBLIQUE DE GUINEE. Ke stuze je připojen přívěskem v podobě dvou olivových větviček tvořících věnec. Věnec je zeleně smaltovaný s červeně smaltovanými plody.\n\nStuha je červená s tenkými zelenými pruhy na okrajích.\n\nŘád je udílen v pěti řádných a v jedné speciální třídě:\n\n"}
{"id": "1521710", "url": "https://cs.wikipedia.org/wiki?curid=1521710", "title": "Řád andského kondora", "text": "Řád andského kondora\n\nNárodní řád andského kondora \"(: La Orden del Cóndor de los Andes)\" je nejvyšší státní vyznamenání Bolivijské republiky založené roku 1925. Udílen je za vynikající zásluhy civilní i vojenské povahy občanům Bolívie i cizím státním příslušníkům. Velmistrem řádu je úřadující prezident republiky.\n\nŘád byl založen nejvyšším výnosem \"(Decreto Supremo)\" dne 18. dubna 1925 při příležitosti 100. výročí Mnohonárodnostního státu Bolívie. Tento výnos byl dne. 10 října 1941 povýšen na zákon.\n\nŘád je udílen za vynikající zásluhy civilní i vojenské povahy občanům Bolívie i cizím státním příslušníkům. Vyznamenaným nemusí být jen fyzická osoba, ale i instituce. Může být také udělen posmrtně.\n\nVelmistrem řádu je úřadující prezident Bolívie, který má také právo nosit řádový řetěz, který mu zůstává i po konci funkčního období. Kancléřem řádu je ministr zahraničních věcí Bolívie, kterému náleží řád ve třídě velkokříže. Tajemníkem řádu je \"Director General de Ceremonial del Estado\", kterému náleží řád ve třídě velkodůstojníka. Tyto tři osoby spolu se třemi ministry zahraničních věcí ze třech předešlých vládních období tvoří Radu řádu.\n\nNávrhy na udělení řádu se podávají písemně Ministerstvu zahraničních věcí Bolívie, které na základě tohoto návrhu shromáždí podstatné informace o kandidátovi a předloží je k posouzení Radě řádu. Řád andského kondora je udílen prezidentem republiky jakožto velmistrem řádu pokud s udělením rada jednomyslně souhlasila. Zároveň třídy \"Gran Collar, Gran Cruz\" a \"Gran Oficial\" nesmí být uděleny bez souhlasu \"Honorable Senado Nacional\".\n\nŘádový odznak má podobu stříbrného, modře smaltovaného maltézského kříže. Cípy jsou zlatě lemovány a zakončeny zlatými kuličkami. Ramena kříže jsou spojena smaltovanými stylizovanými květy Cantua buxifolia. Ve středu kříže je kulatý medailon. Na přední straně medailonu je vyobrazen andský masiv Cerro Rico de Potosí, v pozadí je bezmračné nebe se zářícím sluncem. V popředí je vyobrazen kondor sedící na skále. Celý obraz je z barevného smaltu. Medailon je lemován bíle smaltovaným kruhem s nápisem a letopočtem LA FUERZA ES LA UNION • MCMXXV \"(Síla v jednotě)\". Zadní strana je nesmaltovaná s vepsaným monogramem RB \"(Republika Bolívie)\", který je obklopen zlatým prstenem. Odznak je ke stuze připojen na přívěsku ve tvaru stříbrného kondora s rozevřenými křídly. Insignie v rytířské třídě jsou stříbrné od důstojnické třídy výše pak pozlacené.\n\nŘádová hvězda má podobu řádového odznaku, je však jednostranná a větší. Většina kopií byla na zadní straně označena značkou hlavního výrobce insignií pařížské společnosti \"Arthus-Betrand\".\n\nStuha řádu je tmavě zelená.\n\n\"Cantua buxifolia\", také zvaná „magický“ nebo „posvátný květ Inků“, je spolu s \"Heliconia rostrata\" národní květinou Bolívie. V kečuánštině jsou tyto rostliny nazývány jako \"qantu\" a \"patujú\". Květy \"Cantua buxifolia\" jsou symbolem národní jednoty a jejich barvy – červené okvětní lístky, žlutý kalich a zelené okvětí – vytváří národní trikoloru, která je typická i pro státní vlajku.\n\nŘád je udílen v šesti řádných třídách:\n\n\n"}
{"id": "1521713", "url": "https://cs.wikipedia.org/wiki?curid=1521713", "title": "Josef Zeman (odbojář)", "text": "Josef Zeman (odbojář)\n\nJosef Zeman (25. června 1920 Stanový – 14. srpna 1999 Overland Park, Kansas) byl český protinacistický a protikomunistický odbojář, politický vězeň komunistického režimu, aktivní agent-chodec, funkcionář České strany národně socialistické, první předseda ONV v Jilemnici. Byl bratrancem Ivana Olbrachta.\n\nRodina Zemanových fungovala v protinacistickém odboji od samého počátku záboru českého pohraničí a okupace Československa až do února 1944, kdy byl Josef Zeman spolu se svým otcem Josefem (a následně i matkou Janou) zatčen gestapem. Zatčena byla i rodina jeho manželky Marie, rozené Kodejškové. Během eskortování do Semil se Josefovi podařilo využít zimních podmínek (akce gestapa proběhla v noci) a v hlubokém sněhu uprchl a až do konce války se skrýval. Ostatní zatčení (kromě Jany Kodejškové a Marie Zemanové) byli popraveni. \n\nPo válce se díky své aktivní povaze stal aktivním člen České strany národně socialistické a působili jako předseda ONV v Jilemnici. Během této doby působil i jako novinář. Pro své domnělé protistátní působení byl zatčen a umístěn do vyšetřovací vazby ihned po komunistickém puči v roce 1948. Vinou špatné koordinace složek SNB a StB byl ale z vazby koncem května 1948 propuštěn. S výhledem na další zatčení začal aktivně připravovat svůj útěk do ciziny a v říjnu 1948 uprchl do Západního Německa. \n\nV Německu nabídl své zkušenosti Zelené internacionále a spolupracoval i s výzvědnou službou CIC. V období mezi srpnem 1949 a květnem 1950 jako agent-chodec přešel hranici minimálně 3× a podařilo se mu vybudovat funkční agenturní síť. Aktivně spolupracoval zejména s bývalým poslancem Agrární strany Václavem Lampou. Během svých návštěv Československa intenzivně připravoval i převedení své rodiny na Západ, úmysl se ale nezdařil. Jeho agenturní síť byla odhalena a jeho manželka Marie byla v rámci procesu, vedeného jako proces proti skupině Václava Lampy odsouzena k osmnáctiletému trestu těžkého žaláře. Josef Zeman po rozbití své agenturní sítě přesídlil do Spojených států (Saint Paul v Minessotě), kde mu 26. října 1955 bylo uděleno státní občanství\n\n<references>\n</references >\n\n"}
{"id": "1521722", "url": "https://cs.wikipedia.org/wiki?curid=1521722", "title": "Hans Feurer", "text": "Hans Feurer\n\nHans Feurer (narozený jako Hanspeter Feurer, 22. září 1939, St. Gallen) je švýcarský módní fotograf. V současné době žije v Curychu ve Švýcarsku.\n\nPo studiu umění ve Švýcarsku pracoval jako grafik, ilustrátor a umělecký ředitel pro několik reklamních agentur v Londýně. V roce 1966, poté, co koupil Land Rover a odešel do Afriky, se rozhodl nastoupit jako profesionální fotograf. Vrátil se do Londýna, pronajal si studio a začal pracovat na svých fotografiích. Na konci roku 1967 byla jeho práce uznána a jeho profesionální kariéra oficiálně zahájena.\n\nV roce 1974 Feurer spolupracoval s kalendářem Pirelli a také se slavnými módními časopisy své doby \"Deutsch Sven\" a \"English Nova\". Oba časopisy již nevycházejí. V sedmdesátých letech se stal členem časopisecké rodiny \"Stern\" spolu s fotografy Helmutem Newtonem, Guy Bourdinem a Petrem Lindberghem. V roce 1983 měl Feurer příležitost fotografovat kampaň pro francouzský luxusní dům Kenzo se známou modelkou Iman. Hans Feurer je jedním z nejlépe hodnocených fotografů své generace a často publikuje v módních časopisech jako je \"Vogue\", \"Elle\", \"Numero\" a \"Another\".\n\nV roce 2013 nakladatelství Damiani Editore vydalo Feurerovi knihu fotografií, která se koncem září 2013 stala součástí výstavy v pařížském obchodě Colette. V lednu 2014 byl pozván jako čestný host na týden módy do Říma, aby vystavil některé ze svých fotografií. V červnu 2014 představil sérii svých prací v moskevské galerii současného umění RuArts s podporou časopisu \"Vogue\" v Rusku.\n\n\n"}
{"id": "1521727", "url": "https://cs.wikipedia.org/wiki?curid=1521727", "title": "Turistická značená trasa 4804", "text": "Turistická značená trasa 4804\n\nTuristická trasa má svůj počátek na severovýchodním výběžku Šeráku na rozcestí se žlutě značenou trasou 7804 vedoucí z něj do Jeseníku. Trasa klesá lesní pěšinou severním směrem na jeho okraj a poté cestou střídavě loukou a lesem nad lokalitu Miroslav. Ve východním svahu vrchu Toč opouští cestu a luční pěšinou sestupuje do Lipové-lázně. Zde vstupuje do souběhu s modře značenou trasou 2202 přicházející ze Šeráku, ve kterém vede k místnímu nádraží. \n\nOd nádraží v Lipové-lázni vede v nedlouhém souběhu s červeně značenou trasou 0632 vedoucí do Bobrovníku a po jeho skončení trasa stoupá pěšinou loukami a posléze lesem do sedla Smrčníku na rozcestí s místní modře značenou trasou 9636 směřující k Chatě Na Smrčníku. Trasa 4804 odtud v podobě lesní pěšiny klesá k vápence v lokalitě Na Pomezí. Kolem ní k vlakové zastávce Lipová Lázně jeskyně vede v souběhu s modře značenou turistickou trasou 2206 Lipová-lázně - Ripperův kámen a žlutě značenou trasou 7805 ze Smrku do Lázní Jeseník. Od zastávky trasa 4804 klesá severozápadním směrem střídavě po silnici I/60 kolem Jeskyně Na Pomezí, poté se prudce stáčí k východu a stoupá lesem na Medvědí kámen. Přitom přechází železniční trať Lipová Lázně - Javorník ve Slezsku a původně asfaltová cesta se postupně mění až na lesní pěšinu. V závěru stoupání vede v souběhu opět s modře značenou trasou 2206. Souběh končí asi 300 metrů za vrcholem a trasa 4804 odtud zvolna klesá po lesní cestě jihovýchodním směrem kolem několika pramenů, kříží se s Nassauskou stezkou a u Priessnitzova pramene vstupuje do souběhu se žlutě značenou trasou 7806 sestupující ze Studničního vrchu. Společně klesají k Jitřnímu prameni. Zde končí souběh s trasou 7806 pokračující k Smrkovému a Vilémovu prameni a začíná s červeně značenou trasou 0601 ze Žulové na Rejvíz. Zároveň je zde výchozí modře značená trasa 2204 do Písečné. Trasy 0601 a 4804 společně klesají jižním směrem nejprve po lesní cestě a poté po asfaltové komunikaci do Lázní Jeseník, kde souběh končí. Končí zde rovněž žlutě značená trasa 7805 vedoucí sem z Pomezí alternativním směrem a prochází modře značená okružní trasa 2205.\n\nSpolečně s trasou 2205 vede trasa 4804 severovýchodním směrem po asfaltové komunikaci ke Slovanskému prameni. Zde se nachází její shodně značená odbočka k prameni Pražskému. Poté obě trasy vstupují na lesní cestu a souběh asi po 300 metrech končí. Trasa 4804 vede po lesní pěšině severovýchodním směrem oblastí dalších lázeňských pramenů a poté klesá jihovýchodním směrem do České Vsi. Po průchodu obcí stoupá luční pěšinou stále na jihovýchod na rozcestí opět se žlutě značenou trasou 7804 stoupající z Jeseníku na Rejvíz. Po krátkém úseku vedoucím po asfaltové komunikaci následuje stoupání lesní pěšinou kolem dalších pramenů do sedla Křížového vrchu, kde trasa končí. V závěru vede v krátkém souběhu opět s červeně značenou trasou 0601, koncovým rozcestím prochází opět okružní modrá trasa 2205 a výchozí je zde žlutě značená trasa 7943 do Mýtinky.\n"}
{"id": "1521730", "url": "https://cs.wikipedia.org/wiki?curid=1521730", "title": "Městská knihovna Pelhřimov", "text": "Městská knihovna Pelhřimov\n\nMěstská knihovna Pelhřimov je veřejná univerzální knihovna, kterou zřizuje město Pelhřimov. Předmětem činnosti je poskytování veřejných knihovnických a informačních služeb. Od roku 2017 nabízí též ve spolupráci s Českou zemědělskou univerzitou v Praze možnost studia virtuální univerzity třetího věku.\n\nPelhřimovská knihovna je knihovna pověřená regionálními funkcemi. Tyto funkce jsou definovány zákonem č.257/2001 Sb. a slouží jako pomoc malým knihovnám s neprofesionálními knihovníky. Vycházejí přitom z účelné dělby práce a koordinace odborných činností knihoven. V rámci těchto funkcí zabezpečuje MKP některé odborné činnosti pro celý okres Pelhřimov. Počet obsluhovaných knihoven v regionu je 93, z tohoto počtu je 8 knihoven profesionálních, 84 neprofesionálních a 1 pobočka. Pro knihovny regionu připravilo v roce 2018 oddělení regionálních funkcí 551 výměnných souborů o velikosti 25 739 svazků.\n\nPrvní písemná zmínka o veřejné knihovně v Pelhřimově pochází z roku 1846, kdy v časopise Květy vyšel článek od pelhřimovského dopisovatele W. Svobody. Za finanční základ pro založení první české veřejné knihovny v Pelhřimově posloužil výtěžek dvou studentských divadelních představení, která se konala v září onoho roku. \n\nV roce 1860 pak došlo k založení knihovny pro členy Řemeslnicko-čtenářské besedy. Na přelomu století však již žádná z těchto knihoven nefungovala. \n\nDnešní městská knihovna a čítárna vznikla opět ze snahy pelhřimovských studentů oživit kulturní ruch ve městě a poskytnout jeho obyvatelům příležitost ke vzdělání. Svoji záslužnou osvětovou činnost započala v roce 1903 jako Lidová knihovna Palackého. Prvním sídlem knihovny s veřejnou čítárnou byl přední sál Národního domu. Základem knihovního fondu byly knihy z obou bývalých knihoven. Dokoupením dalších svazků stoupl hned v prvním roce jejich počet svazků na 700. Noviny a časopisy se do čítárny zapůjčovaly ze soukromého majetku. Počet čtenářů činil v počátečních letech asi 500 v zimní a 300 v letní sezóně.\n\nPo vydání prvního knihovního zákona v roce 1919 se z dobrovolně utvořeného sdružení stala instituce s pevně stanoveným řádem. Tento zákon stanovil obcím povinnost financovat knihovnu a platit knihovníka s patřičným vzděláním. Během dalších let se knihovna dále rozvíjela a několikrát se také stěhovala. \n\nV roce 1955 zakotvila na 29 let v bývalém purkrabském domě ze 16. století na náměstí. Vzhledem k nevyhovujícím stísněným prostorám muselo být dětské oddělení v roce 1968 umístěno mimo budovu knihovny. \n\nV roce 1984 se knihovna opět stěhovala, tentokrát do nově adaptované budovy v Palackého ulici 48. \n\nOd roku 2002 je sídlem knihovny budova bývalého poštovního úřadu z roku 1906 v Jirsíkově ulici 841, která byla pro potřeby knihovny zrekonstruována a vybavena potřebným zařízením a počítačovou technikou. Dětské oddělení v podkroví je označováno za jednu z nejbarevnějších českých knihoven pro děti. \n\nV březnu 2003 byl v dětském oddělení spuštěn internet pro dětské uživatele.\n\nOd května 2004 nabízí moderní knihovnický systém lepší služby pro uživatele včetně bezplatné rezervace požadovaných dokumentů.\n\nV roce 2005 vznikl při MKP literární klub. \n\nOd roku 2006 pořádá MKP pravidelné bezplatné kurzy práce s počítačem včetně elektronické pošty a práce s internetem. \n\nK novým službám knihovny patří od roku 2009 Upozornění na konec výpůjční lhůty a bezplatné Wi-Fi připojení. \nOd. března 2010 je činnost MKP prezentována na Facebooku.\n\nŘadu změn doznaly i názvy knihovny. Z původního názvu vznikla Městská knihovna Palackého, v roce 1951 Okresní lidová knihovna, v roce 1970 Okresní knihovna a v roce 1996 Městská knihovna KS. V současné době je Městská knihovna Pelhřimov součástí Kulturních zařízení města Pelhřimova.\n\nV roce 2018 měla knihovna 3736 čtenářů, z tohoto počtu bylo 1419 dětí. V tomto roce bylo evidováno 116 585 návštěv knihovny a čtenáři si vypůjčili 168 131 dokumentů. Velikost knihovního fondu činila 164 541 dokumentů. Pro zájemce o vzdělávací a kulturní akce uspořádala knihovna 557 akcí, které navštívilo 19 164 posluchačů. Pořádají se zde besedy se spisovateli a ilustrátory pro děti i dospělé, autorská čtení, přednášky z různých oborů, cestopisné pořady, tvůrčí dílny pro děti a dospělé, výtvarné dílny, školení (jak pracovat s internetem, se sociálními sítěmi, internet prakticky, stahování elektronické knihy do mobilu či čtečky, jak vyhledávat dokumenty, jak správně citovat aj.), literární semináře, zážitkové semináře, cvičení, muzikoterapie, kuchařské workshopy, divadelní představení, zdravé snídaně v knihovně, nocování v knihovně, čtenářské soutěže, fotografické workshopy, malířské dílny, tréninky paměti, hudební pořady, koncerty, turnaje deskových her, pexesiády, puzzliády, soutěže, recitační přehlídky, promítání filmů aj.\n\n\n\n\n\n\n\n\n\n\n\n\nMěstské knihovně Pelhřimov se daří i v oblasti spolupráce s dobrovolníky, již druhým rokem úspěšně pokračuje cyklus Milá setkávání, kdy dobrovolnice Iva Brothánková oslovuje významné osobnosti Pelhřimova, které se při moderované besedě v knihovně blíže rozpovídají o svém životě, zálibách, ale třeba i studiu, oblíbených knihách a posluchačům tak poodhalí svůj profesní a osobní životní příběh. S konceptem pořadu přišla čtenářka knihovny Iva Brothánková, která se na vzniku nového projektu podílela a jako dobrovolnice besedy s osobnostmi připravuje a moderuje. Inspiraci pro nový a netradiční cyklus pořadů čerpala ze své dřívější praxe s podobnými setkáními. Osobnostmi, které před posluchače usedly v rámci tohoto cyklu, byly PhDr. Zdeněk Martínek, ředitel SOA Pelhřimov a spoluautor knihy Pelhřimov – historie, kultura, lidé, významný český psycholog docent Pavel Říčan, historička Mgr. Lenka Martínková, speciální pedagog PaedDr. Zdeněk Martínek či dlouholetý starosta Pelhřimova Leopold Bambula. Příznivé ohlasy a velký počet návštěvníků potvrdil, že nový cyklus posluchače zaujal a očekávají další pokračování setkávání se zajímavými osobnostmi Pelhřimova.\n\nMěstská knihovna Pelhřimov je po Krajské knihovně Vysočiny v Havlíčkově Brodě druhou knihovnou kraje Vysočina zapojenou v celostátním projektu Centrální portál knihoven – Knihovny.cz, který poskytuje jednotný přístup ke službám českých a moravských knihoven. Jeho hlavním cílem je poskytovat kvalitní informační a knihovnické služby a to komukoliv, odkudkoliv a kdykoliv. Na portálu lze prohledávat katalogy všech zapojených knihoven z jediného vyhledávacího řádku. Informační zdroje naší knihovny tak mohou prohledávat nejen naši čtenáři, ale i uživatelé, kteří dosud web či naše on-line katalogy nevyužívali. \n\nVelmi úspěšnou a vyhledávanou službou je půjčování deskových a jiných společenských her pro děti a mládež. V současné době nabízí MKP 441 her od různých nakladatelství a vydavatelů. Vyhledávanou aktivitou dospívajících návštěvníků je Klub deskových her, jehož návštěvnost je vysoká, pravidelně dochází 30–45 hráčů. Vzrůstající zájem je o půjčování elektronických tužek a knížek z Kouzelného čtení od Albi.\n\nMěstská knihovna Pelhřimov je zapojena do projektu Knihovna do vlaku, díky kterému mají cestující Českých drah v budově pelhřimovského nádraží možnost půjčit si na cestu knihy a časopisy z fondu knihovny na nádraží. MKP pravidelně dováží knihy i do nemocniční knihovny Nemocnice Pelhřimov.\n\nPro čtenáře, kteří potřebují vrátit vypůjčené knihy, v době, kdy už má knihovna zavřeno, je 24 hodin denně k dispozici bibliobox – samoobslužný návratový box na knihy. Funguje bez problémů a je velmi využívaný.\n\n\nV průběhu letních prázdnin 2019 připravili zaměstnanci knihovny pro čtenáře i ostatní návštěvníky tyto nové služby:\n\n\n"}
{"id": "1521732", "url": "https://cs.wikipedia.org/wiki?curid=1521732", "title": "Emil Vacek", "text": "Emil Vacek\n\nEmil Vacek (20. prosince 1914 Osijek – 5. května 1973 Tábor) byl český pedagog, profesor hudby.\n\nUčil hudební výchovu ve škole v Jílovém u Prahy, po přestěhování do Tábora zde vyučoval v LŠU hudební nauky a sborový zpěv, dojížděl i do Chýnova.\n\nDne 1. února 1962 byl jmenován ředitelem LŠU v Táboře, v roce 1967 byl sbormistrem Hlaholu.\n"}
{"id": "1521738", "url": "https://cs.wikipedia.org/wiki?curid=1521738", "title": "Turistická značená trasa 8435", "text": "Turistická značená trasa 8435\n\nOd zastávky autobusu Horný Jelenec vede trasa přibližně kilometr v souběhu s Naučnou stezkou J. D. Matejovie, pak se odklání k severu do Východného Prašnického sedla pod Veternýcm vrchem, kterým překonává hlavní hřeben Krížna - Zvolen. Ze sedla prudčeji klesá do Revúcké doliny. Po celé své délce vede trasa zalesněným terénem bez výhledů.\n\n"}
