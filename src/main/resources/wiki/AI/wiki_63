{"id": "1559230", "url": "https://cs.wikipedia.org/wiki?curid=1559230", "title": "Barrancabermeja", "text": "Barrancabermeja\n\nBarrancabermeja je město v Kolumbii se 190 000 obyvateli. Nachází se v departementu Santander 114 km západně od jeho hlavního města Bucaramanga. Protéká jím řeka Magdalena. \n\nMěsto založil v roce 1536 Gonzalo Jimenéz de Quesada a název je odvozen od výrazu „barrancas bermejas“ („rezavé útesy“). Jeho rozvoj je spojen s objevem ropných ložisek a v roce 1922 získala Barrancabermeja městská práva. Město je známé díky největší ropné rafinérii v Kolumbii, která patří společnosti Ecopetrol. Významný je také rybolov a pěstování kukuřice, plantainů a manioku. Hlavní památkou je římskokatolická katedrála.\n\nSídlí zde fotbalový klub Alianza Petrolera. V roce 2000 město pořádalo mistrovství světa v inline bruslení.\n\nPartnerským městem je Houston.\n"}
{"id": "1559231", "url": "https://cs.wikipedia.org/wiki?curid=1559231", "title": "Tituly a vyznamenání Francesca Cossigy", "text": "Tituly a vyznamenání Francesca Cossigy\n\nFrancesco Cossiga, bývalý italský prezident a předseda vlády, obdržel během svého života řadu národních i zahraničních vyznamenání. Jakožto prezident byl také od 3. července 1985 do 28. dubna 1992 velmistrem italských řádů.\n\n\n\n\n"}
{"id": "1559234", "url": "https://cs.wikipedia.org/wiki?curid=1559234", "title": "Kapúrthala", "text": "Kapúrthala\n\nKapúrthala () je město v Paňdžábu, jednom z indických svazových států. K roku 2011 v ní žilo bezmála sto tisíc obyvatel. Je správním střediskem svého okresu.\n\nKapúrthala leží bezmála dvacet kilometrů severozápadně od Džalandharu. Vede přes ni trať z Džalandharu do Firózpuru.\n\nV letech 1772–1948 byla Kapúrthala hlavním městem knížecího státu stejného jména.\n"}
{"id": "1559238", "url": "https://cs.wikipedia.org/wiki?curid=1559238", "title": "Stanislav Muž", "text": "Stanislav Muž\n\nStanislav Muž (6. listopadu 1896 Manětín – 13. srpna 1955 Praha) byl český barytonista. \n\nPo studiu na Pivodově pěvecké škole nastoupil v roce 1921 do opery v Moravské Ostravě, v letech 1923–1925 působil v opeře v Plzni, v roce 1925 v Brně, 1925–1929 opět v Moravské Ostravě. Od roku 1929 až do roku 1955 byl členem Národního divadla v Praze (pod Otakarem Ostrčilem a Václavem Talichem). Se souborem Národního divadla hostoval v Amsterdamu, Berlíně a na řadě dalších scén, nabídky k dlouhodobému angažmá v zahraničí ale odmítal. Zpíval i koncertně. \n\nPo roce 1945 obdržel Řád práce (1953), zároveň však byl v Národním divadle poněkud odsouván do pozadí; přispěl k tomu mj. fakt, že z repertoáru byly odstraněny Wagnerovy opery, v nichž exceloval, a nadto vliv Zdeňka Nejedlého, který jako smetanovského pěvce preferoval spíše Václava Bednáře. \n\nStanislav Muž zemřel 13. listopadu 1955 v Praze. Je pohřben na Vyšehradském hřbitově.\n\nCelkem ztvárnil asi 90 barytonových (někdy i basových) rolí, často s desítkami repríz; jen v Národním divadle účinkoval v téměř 2200 představeních, ve Smetanově Prodané nevěstě zpíval celkem bezmála pětsetkrát. \n\nDo historie se zapsal především jako hrdinný baryton. Přispěla k tomu jeho „vladařská“ postava, odpovídající jevištní projev, a samozřejmě hlas: „\"U Muže máme vždy zároveň hlas kovový a dramaticky podbarvený, ušlechtilý a zároveň jaksi šlachovitý, vznosný i zemitý. Namísto dokonalé zaokrouhlenosti jistou zrnitou rovnost.“\" Zejména jako představitele Wagnerových postav jej v českém prostředí zřejmě nikdo nepřekonal.\n\nNěkolik jeho nahrávek (např. Čertova stěna, 1945, Dalibor, 1946) bylo zveřejněno vydavatelstvím Radioservis.\n\n\n"}
{"id": "1559240", "url": "https://cs.wikipedia.org/wiki?curid=1559240", "title": "Square Sainte-Croix-de-la-Bretonnerie", "text": "Square Sainte-Croix-de-la-Bretonnerie\n\nSquare Sainte-Croix-de-la-Bretonnerie je square v Paříži v historické čtvrti Marais.\n\nNáměstí leží ve 4. obvodu mezi ulicemi \"Rue des Archives\" a \"Rue Sainte-Croix-de-la-Bretonnerie\".\n\nMísto nese svůj název kvůli blízkosti \"Rue Sainte-Croix-de-la-Bretonnerie\" bývalého kláštera křižovníků. Část tohoto náměstí vedoucí k \"Rue des Archives\" existovala už v 17. století a nazývala se \"Cul-de-sac des Billettes\", později \"Cul-de-sac Sainte-Croix\". Další část směrem na \"Rue Sainte-Croix-de-la-Bretonnerie\" byla postavena kolem roku 1810 v prostoru bývalého kláštera Sainte-Croix-de-la-Bretonnerie. Společně byly pojmenovány \"Passage Sainte-Croix-de-la-Bretonnerie\" a v roce 1909 došlo k přejmenování na \"Square Sainte-Croix-de-la-Bretonnerie\".\n\nDne 19. června 2019 byla část náměstí začínající u domu č. 7 a končící ve slepé ulici přejmenována na \"Place des Émeutes-de-Stonewall\".\n\n"}
{"id": "1559245", "url": "https://cs.wikipedia.org/wiki?curid=1559245", "title": "Kadov (tvrz)", "text": "Kadov (tvrz)\n\nKadov je tvrz přestavěná na sýpku ve stejnojmenné obci v okrese Strakonice. Tvrz sloužila od čtrnáctého do sedmnáctého století jako panské sídlo a správní centrum malého panství. V sedmnáctém století bylo panství připojeno ke Lnářům a koncem osmnáctého století byla tvrz přestavěna na sýpku. Areál tvrze je chráněn jako kulturní památka.\n\nPanské sídlo v podobě dřevěné tvrze chráněné příkopem v Kadově stálo už ve čtrnáctém století. Jeho majitelem byl Racek ze Žihobec připomínaný roku 1362 jako patron kostela svatého Václava. Patřil k vladyckému rodu Řesanských z Kadova, kteří používali stejné erbovní znamení – kolo – jako Kocové z Dobrše. Po Rackovi jsou zmiňováni Vintíř a Jaroslav z Kadova, z nichž první byl patronem kostela ještě roku 1380. Po něm majetek přešel na Jana Šelmberka z Kadova, který zemřel před rokem 1395 a zůstala po něm vdova a nezletilé děti. Jedním z dětí byl možná Vintíř, který v letech 1418–1420 zastával funkci purkrabího ve Lnářích. Podle Augusta Sedláčka byl nejspíše posledním příslušníkem rodu, který sídlil v Kadově. Karel Tříska uvádí ještě Přibíka z Kadova, který podle pověsti svým výstřelem oslepil Jana Žižku při obléhání hradu Rabí.\n\nDalšími známými majiteli kadovského statku byl Bohuslav z Lukavice připomínaný v letech 1447–1461 a roku 1517 Petr Osecký z Brloha. Někdy ve druhé polovině patnáctého století ve vsi žila Ofka z Kladrubec pochovaná ve zdejším kostele. Roku 1527 Kadov získal Bušek Záborský z Brloha. Zastával úřad krumlovského purkrabího a roku 1543 si nechal Kadov a Záboří zapsat do obnovených desk zemských. Záboří potom patřilo ke Kadovu až do roku 1633.\n\nBuškovým nástupcem byl Jan Záborský, který zemřel roku 1564 a pohřben byl v sousedním kostele svatého Václava. V držení statku následovali Alexander Záborský († 1591), Jindřich Záborský zmiňovaný roku 1596 a po něm se o panství dělili bratři Albrecht a Ladislav Záborští. Ti nechali starou tvrz přestavět v renesančním slohu. Za účast na stavovském povstání v letech 1618–1620 byli roku 1624 souzeni konfiskační komisí, ale byli osvobozeni a Kadov jim zůstal. Kadovský statek byl od roku 1613 rozdělen na poloviny, z nichž jedna patřila k Bratronicím a od roku 1616 k Poli. Albrechtovu část získala Kateřina Vratislavová z Mitrovic, ale roku 1635 ji prodala rytíři Albrechtu Benedovi z Nečtin. Od něj ji vzápětí koupil Ladislav Záborský, který už od roku 1633 vlastnil celou tvrz, a stal se tak jediným majitelem Kadova.\n\nLadislavovým dědicem byl Václav Záborský z Brloha, který statek roku 1650 prodal Janu Měsíčkovi z Výškova, který ve své závěti Kadov rozdělil na čtyři díly, z nichž tři zdědil syn Karel Měsíček a jeden připadl vdově Dorotě Horčicové z Prostého. Dorota brzy poté zemřela, a Karlovi tak zůstal celý statek. Trvalo ještě dlouho, než dosáhl zletilosti, ale roku 1670 Kadov prodal hraběnce Kateřině Khuenové z Belasy, která jej vlastnila až do své smrti v roce 1674. Její manžel František Eusebius Khuen z Belasy poté Kadov roku 1677 prodal Jiřímu Vojtěchu Janovskému z Janovic. Kadov od té doby patřil k Bezděkovu. Další majitelkou se o dva roky později stala Maximilána Františka Vratislavová z Mitrovic, rozená Kocová z Dobrše a roku 1682 Tomáš Černín z Chudenic, který Kadov připojil ke lnářskému panství. V osmnáctém století byla nepotřebná tvrz přestavěna na sýpku.\n\nVe druhé polovině dvacátého století areál tvrze využívalo místní jednotné zemědělské družstvo.\n\nV dochované podobě je tvrz třípodlažní budova tvořená východním a severním křídlem. Do budovy se vchází po schodišti zaklenutém plackovými klenbami, které byly postavené při přepatrování budovy během přestavby na sýpku koncem osmnáctého století. Nejstarší částí je východní trakt s obdélným půdorysem a polovalbovou střechou s větracími otvory ve tvaru volského oka. Budova má hladké fasády ukončené na delších stranách fabionovou římsou. V nádvorním průčelí se je patrný zazděný půlkruhový portál, nad nímž se nachází sedlový portál.\n\nSeverní křídlo je podle Karla Třísky gotického původu a směrem na západ na něj navazuje šikmo přistavěné renesanční křídlo s hranolovým arkýřem na krakorcích v severozápadním nároží. Podle Památkového katalogu bylo postaveno v pozdním středověku v prostoru původního příkopu. Mohutné krakorce pod arkýřem jsou znakem doznívajícího vlivu gotiky. Cenou částí budovy jsou trojúhelníkové štíty s masivními polosloupy a členěné zvlněnými římsami. Obrys štítů je zvlněný, ale původně měl volutový tvar. Fasády jsou členěný sýpkovými okny a na jižní straně se dochovaly náznaky psaníčkových sgrafit ze šestnáctého století.\n\n"}
{"id": "1559246", "url": "https://cs.wikipedia.org/wiki?curid=1559246", "title": "Avia BH-19", "text": "Avia BH-19\n\nAvia BH-19 byl vyvíjený stíhací letoun československé provenience, dolnoplošník, při jehož výrobě se konstruktéři inspirovali strojem Avia BH-3. Letadlo mělo kvalitní rychlostní vlastnosti, když jeho maximální rychlost dosahovala 245 km/h, nicméně letové vlastnosti již tak dobré nebyly.\n\nPrvní let se uskutečnil 30. června 1924. Zástupci československé armády následně objednali u společnosti Avia výrobu 24 těchto strojů. Nakonec však objednávka nebyla uskutečněna. Vliv na to měla událost ze 7. srpna 1924, kdy prototyp letounu havaroval a při nehodě zahynul jeho pilot, rotmistr Josef Černohous. Příčina havárie se připisovala nevhodným letovým vlastnostem stroje a Ministerstvo národní obrany Československé republiky rozhodlo, že konstruktérský tým Pavel Beneš – Miroslav Hajn nemá ve vývoji letadla dále pokračovat. Až po pitvě pilota Černohouse se ukázalo, že příčinou neštěstí se stalo protržení jeho zaníceného slepého střeva.\n\nBěhem posledního měsíce roku 1925 přebrala vojenská správa další prototyp letounu a v průběhu roku 1926 jej podrobila zkouškám ve Vojenském leteckém ústavu studijním (VLÚS). Z nich vzešlo, že letadlo má v maximální rychlosti tendenci přejít do vývrtky. Navíc nosné plochy vibrovaly a vykazovaly směrovou nestabilitu. Oba konstruktéři by si s nalezenými problémy pravděpodobně poradili a z letadla je odstranili, nicméně v době vývoje letadla nebyl časový prostor na dlouhodobější zkoumání a vývoj, a tak byly práce na letadle zastaveny. Společnost Avia tak nakonec přestala jednoplošníkové stíhačky a začala se zaměřovat na dvouplošníky.\n\nStroj Avia BH-19 měl délku 7,37 metru a rozpětí křídel 10,80 metru. Vzletová hmotnost činila 1155 kilogramů. Dolet měla Avia BH-19 do vzdálenosti 520 kilometrů a dostup 8000 metrů. Ve výzbroji se nacházely dva kulomety Vickers s ráží 7,7 milimetru.\n"}
{"id": "1559249", "url": "https://cs.wikipedia.org/wiki?curid=1559249", "title": "Kaple svatého Josefa (Podlesí)", "text": "Kaple svatého Josefa (Podlesí)\n\nKaple svatého Josefa se hřbitovem se nachází na katastrálním území Podlesí pod Pradědem v obci Světlá Hora v okrese Bruntál. Dřevěná kaple byla 6. února 2004 Ministerstvem kultury České republiky prohlášena za kulturní památku Česka. Součástí kulturní památky je kaple svatého Josefa a hřbitov s kamennou ohradní zdí.\n\nPo založení Podlesí (Wiedergrun) v roce 1634 řádem německých rytířů patřila farnosti Stará Rudná (Rudná pod Pradědem).\n\nOtevřená dřevěná kaple postavená v roce 1748 sloužila jako zvonice. V tomtéž roce byl zavěšen do věže zvon, který nechal ulít ve Vratislavi purkrabí z Bruntálu. Zvon byl zasvěcen svatému Janovi, Karlu Boromejskému a Kristiánovi. V roce 1776 byla kaple přestavbou zvětšena, vyzdobena, vybavena varhanami, liturgickým vybavením a byly zahájeny pravidelné bohoslužby. \n\nPro správu kaple byl v roce 1820 zřízen kostelní spolek a začalo působit růžencové bratrstvo. V roce 1842 byla věžička zvýšena a pokryta šindelem. Kaple byla podezděna a vydlážděna dlaždicemi. \n\nV roce 1847 bylo pořízeno čtrnáct lavic na kruchtu. V roce 1848 byl ulit druhý zvon zvonařem Františkem Leopoldem Stankem z Olomouce. V roce 1862 byl zvonařem Wolfgangem Straubem z Olomouce přelit starý zvon, který praskl v roce 1856. Engelbert Klos z Andělské Hory v roce 1858 zhotovil nové varhany. V roce 1860 správu kaple převzala farnost ve Staré Rudné.\n\nV období první světové války zvony podlehly konfiskaci a nový zvon zasvěcený svatému Josefovi byl pořízen až v roce 1930.\n\nPo roce 1945 byla obec vysídlena odsunem německého obyvatelstva. Chátrající kaple se dožila záchrany až v roce 1993, kdy také byla olomouckým arcibiskupem Janem Graubnerem zasvěcena Dobrému Pastýři. Po prohlášení za kulturní památku v roce 2004 se kaple začala opravovat. V období 2004–2005 byla provedena rekonstrukce věžičky, výměna poškozených krovů, osazení zvonu a další nezbytné opravy.\n\nV roce 2006 byla z věžičky sejmuta makovice a odeslána k pozlacení. Nalezené dokumenty jsou uloženy v archívu a nahrazeny kopií a novým textem. Makovice byla instalována zpět a byl také instalován nový hromosvod.\n\nKaple je podélná dřevěná orientovaná roubená stavba na půdorysu obdélníku s polygonálním uzávěrem. Je zakončena valbovou střechou a sanktusníkem s cibulovou bání nad předsíní. Interiér je rozdělen na loď a velkou předsíň, ze které vedou schody na kruchtu, do věže a na půdní prostory. Loď má plochý strop. Kruchta s kazetovým zábradlím je podepřena dvěma sloupy. Sakristie je na pravé straně kněžiště.\n\nNa začátku 19. století u kaple vznikl hřbitov s prvním pohřbem v roce 1808. V roce 1847 byla opravena hřbitovní zeď. Na hřbitově se přestalo pohřbívat po roce 1945 a později byl zrušen. Rozkládá se u kaple a jsou na něm pozůstatky mramorových náhrobků. Areál hřbitova je ohrazen kamennou zídkou asi jeden metr vysokou s branou z červených cihel.\n\n"}
{"id": "1559252", "url": "https://cs.wikipedia.org/wiki?curid=1559252", "title": "Seekoppe", "text": "Seekoppe\n\nSeekoppe (2150 m n. m.) je hora ve Wölzských Taurách na území rakouské spolkové země Štýrsko. Nachází se v jedné ze severních rozsoch pohoří mezi vrcholy Hochgrößen (2115 m) na severu a Hochrettelstein (2220 m) na jihozápadě. Hochrettelstein je s horou spojen hřebenem Scharfe Wand, Hochgrößen je oddělen sedlem Riednertörl (1935 m). Východním směrem vybíhá ze Seekoppe krátký boční hřeben, který se za sedlem Seescharte stáčí k severovýchodu a končí vrcholem Riednerzinken (1846 m). Pod severovýchodními svahy hory se rozkládá jezero Riednersee.\n\n\n"}
{"id": "1559254", "url": "https://cs.wikipedia.org/wiki?curid=1559254", "title": "Rot am See", "text": "Rot am See\n\nRot am See je obec v zemském okrese Schwäbisch Hall v německé spolkové zemi Bádensko-Württembersko ve Francích. Žije zde obyvatel.\n\nBěhem územněsprávní reformy v Bádensku-Württembersku byly do Rot am See začleněny čtyři předtím nezávislé obce: 1. února 1972 Reubach, 1. dubna 1972 Hausen am Bach, 1. ledna 1973 Brettheim a 1. ledna 1974 Beimbach.\n"}
{"id": "1559256", "url": "https://cs.wikipedia.org/wiki?curid=1559256", "title": "Hochgrößen", "text": "Hochgrößen\n\nHochgrößen (2115 m n. m.) je hora ve Wölzských Taurách na území rakouské spolkové země Štýrsko. Nachází se v závěru jedné ze severních rozsoch pohoří. Na jihu ji sedlo Riednertörl (1935 m) odděluje od vrcholu Seekoppe (2150 m); na severovýchodě sousedí s bezejmenným vrcholem 2122 m, za kterým již hřeben klesá do údolí. Severně od Hochgrößenu se nachází jezero Steinkarsee.\n\n\n\n"}
{"id": "1559258", "url": "https://cs.wikipedia.org/wiki?curid=1559258", "title": "Kaple Nejsvětější Trojice (Suchá Rudná)", "text": "Kaple Nejsvětější Trojice (Suchá Rudná)\n\nKaple Nejsvětější Trojice stojí uprostřed návsi Suchá Rudná v okrese Bruntál. Dřevěná kaple je chráněná jako kulturní památka a byla zapsaná do Ústředního seznamu kulturních památek ČR.\n\nV roce 1720 byla obcí postavena dřevěná kaple, jejíž benedikce byla provedena bruntálským děkanem Františkem Valentinem v roce 1739. V roce 1796 byla opravována (letopočet na korouhvičce) a proběhla vizitace. Zařízení kaple bylo velmi skromné. Původní zvonek byl zabaven v první světové válce. Nový zvon byl pořízen v roce 1921 a zasvěcený svaté Barboře. Do počátku sedmdesátých let 20. století byla kaple využívána k bohoslužbám, svatebním obřadům a pohřbům. Pro nezájem katolické církve byla na začátku osmdesátých let kaple odsvěcena, vnitřní majetek církve byl odsunut. V letech 1987, 1988 a 1997 byla kaple zasažena povodněmi. V roce 2004 vzniklo občanské sdružení \"Zkrášlovací spolek Suchá Rudná\", které v roce 2006 opravilo šindelovou střechu. Další opravy postupně pokračovaly a v roce 2014 byla skoro opravená. Kromě koncertů se v kapli pořádají i výstavy.\n\nKaple je orientovaná jednolodní dřevěná deštěná stavba s polygonálním závěrem na cihlové podezdívce. Je dlouhá deset metrů, široká šest metrů a vysoká osm metrů (se sanktusníkem). Zvalbená střecha je a krytá šindelem. Nad střední části stavby v hřebeni je osmiboký sanktusník zakončený lucernou a cibulovou bání s plechovým praporcem s letopočtem. Deštění tvoří vodorovně kladená prkna, v nárožích jsou svisle kladená, hlavní římsa je profilovaná. Vstup do kaple je západním pravoúhlým portálem s dvojkřídlými dveřmi. Nad portálem jsou dvě čtvercová okna v hladkých rámech.V závěru bočních stěn jsou okna se stlačeným záklenkem.\n\nNad vstupem je dřevěná prostá kruchta, která je přístupná dřevěným schodištěm z lodi. Strop lodi a kruchty je plochý, dělený velkými kazetami z latí. Vnitřek lodi je omítnutý a vymalován. Součástí původního zařízení byl oltář, paramenta, obrazy svatých, lavice a na kruchtě varhanní pozitiv. Část vybavení je zachováno včetně zvonu z roku 1921.\n\n"}
{"id": "1559259", "url": "https://cs.wikipedia.org/wiki?curid=1559259", "title": "Seznam přímořských sídel v Černé Hoře", "text": "Seznam přímořských sídel v Černé Hoře\n\nToto je seznam všech sídel v Černé Hoře, která leží u moře. Jsou zde uvedena pouze sídla, která jsou samostatná. Seznam se řadí podle opčin a podle polohy (podle pobřeží Jaderského moře proti směru hodinových ručiček, tedy (většinou) od severu k jihu). Města jsou vyznačena tučně. Jsou zde uvedena pouze ta sídla, která jsou považována za samostatná.\n\nPočty obyvatel jsou aktuální k roku 2003.\n\n\n\n\n\n\n"}
{"id": "1559263", "url": "https://cs.wikipedia.org/wiki?curid=1559263", "title": "My podezřelí", "text": "My podezřelí\n\nMy podezřelí je detektivní povídka českého spisovatele Vladimíra Přibského (vlastním jménem Vladimír Řezáč).\n\nNa abiturientském večírku po patnácti letech je během blackoutu zavražděn jeden z bývalých spolužáků. Téměř všichni zúčastnění se začnou navzájem podezírat; mají totiž dost důvodů k pomstě za křivdy, jež nebožtík napáchal v době, kdy uzurpátorsky ovládal celé své okolí. Následující noci dochází k další záhadné smrti: hotelová servírka je nalezena s těžkou otravou plynem a bývalí spolužáci podnikají pátrání (každý na svůj vrub) za účelem odhalení skutečného pachatele. Zanedlouho, ve značně napjaté atmosféře, je případ vyřešen vyšetřujícím kapitánem Bezpečnosti.\n\"My podezřelí\" byli v rozpětí let 1970 až 1988 vydáni třikrát:\n\n"}
{"id": "1559264", "url": "https://cs.wikipedia.org/wiki?curid=1559264", "title": "Činacu Kiraová", "text": "Činacu Kiraová\n\nČinacu Kiraová ( 吉良 知夏, * 5. července 1991 Óita) je japonská fotbalistka.\n\nZa japonskou reprezentaci v roce 2014 odehrála 12 reprezentačních utkání. Byla členkou japonské reprezentace i na Mistrovství Asie ve fotbale žen 2014.\n\n\n"}
{"id": "1559265", "url": "https://cs.wikipedia.org/wiki?curid=1559265", "title": "Rika Masujaová", "text": "Rika Masujaová\n\nRika Masujaová ( 増矢 理花, * 14. září 1995 Tokušima) je japonská fotbalistka.\n\nZa japonskou reprezentaci v letech 2014 až 2018 odehrála 27 reprezentačních utkání. Byla členkou japonské reprezentace i na Mistrovství Asie ve fotbale žen 2018.\n\n\n"}
{"id": "1559266", "url": "https://cs.wikipedia.org/wiki?curid=1559266", "title": "Hikaru Naomotoová", "text": "Hikaru Naomotoová\n\nHikaru Naomotoová ( 猶本 光, * 3. března 1994 Fukuoka) je japonská fotbalistka.\n\nZa japonskou reprezentaci v letech 2014 až 2019 odehrála 20 reprezentačních utkání. Byla členkou japonské reprezentace i na Mistrovství Asie ve fotbale žen 2014 a 2018.\n\n\n"}
{"id": "1559267", "url": "https://cs.wikipedia.org/wiki?curid=1559267", "title": "Rie Usuiová", "text": "Rie Usuiová\n\nRie Usuiová ( 臼井 理恵, * 28. prosince 1989 Tokio) je japonská fotbalistka.\n\nZa japonskou reprezentaci v roce 2014 odehrála 6 reprezentačních utkání.\n"}
{"id": "1559268", "url": "https://cs.wikipedia.org/wiki?curid=1559268", "title": "Hisui Hazaová", "text": "Hisui Hazaová\n\nHisui Hazaová ( 羽座 妃粋, * 16. března 1996 Nišinomija) je japonská fotbalistka.\n\nZa japonskou reprezentaci v roce 2014 odehrála 4 reprezentační utkání.\n\n\n"}
{"id": "1559269", "url": "https://cs.wikipedia.org/wiki?curid=1559269", "title": "Ruka Norimacuová", "text": "Ruka Norimacuová\n\nRuka Norimacuová ( 乗松 瑠華, * 30. ledna 1996 Ageo) je japonská fotbalistka.\n\nZa japonskou reprezentaci v roce 2014 odehrála 2 reprezentační utkání. Byla členkou japonské reprezentace i na Mistrovství Asie ve fotbale žen 2014.\n\n\n"}
{"id": "1559270", "url": "https://cs.wikipedia.org/wiki?curid=1559270", "title": "Juria Obaraová", "text": "Juria Obaraová\n\nJuria Obaraová ( 小原 由梨愛, * 4. září 1990 Aomori) je japonská fotbalistka.\n\nZa japonskou reprezentaci v roce 2014 odehrála 1 reprezentační utkání. Byla členkou japonské reprezentace i na Mistrovství Asie ve fotbale žen 2014.\n\n\n"}
{"id": "1559271", "url": "https://cs.wikipedia.org/wiki?curid=1559271", "title": "Void Linux", "text": "Void Linux\n\nVoid Linux je linuxová distribuce, tedy operační systém založený na jádře Linuxu. \n\nJedná se o nezávislou distribuci, která není odvozena od žádné jiné, ale používá svůj vlastní správce balíčků nazývaný xbps (). Od hlavního proudu distribucí jej odlišuje rovněž volba procesu init – Void Linux používá runit, zatímco ve většině ostatních distribucí pro stolní počítače se prosadil systemd. Ve vývoji je od roku 2008, kdy ji založil bývalý vývojář NetBSD Juan Romero Pardines. Je k disposici pro architektury ARM a x86. Mezi podporovaná desktopová prostředí patří Enlightenment, Cinnamon, Xfce, LXDE a LXQt. Kromě varianty, kdy je jako implementace standardní knihovny jazyka C použita knihovna glibc, nabízí i variantu, kdy je použita knihovna musl.\n\n"}
{"id": "1559272", "url": "https://cs.wikipedia.org/wiki?curid=1559272", "title": "Šiho Kohataová", "text": "Šiho Kohataová\n\nŠiho Kohataová ( 高畑 志帆, * 12. listopadu 1989 Hirošima) je japonská fotbalistka.\n\nZa japonskou reprezentaci v letech 2014 až 2015 odehrála 2 reprezentační utkání. Byla členkou japonské reprezentace i na Mistrovství Asie ve fotbale žen 2014.\n\n"}
{"id": "1559273", "url": "https://cs.wikipedia.org/wiki?curid=1559273", "title": "Ami Sugitaová", "text": "Ami Sugitaová\n\nAmi Sugitaová ( 杉田 亜未, * 14. března 1992 Zama) je japonská fotbalistka.\n\nZa japonskou reprezentaci v letech 2014 až 2017 odehrála 6 reprezentačních utkání. Byla členkou japonské reprezentace i na Mistrovství Asie ve fotbale žen 2014.\n\n"}
{"id": "1559274", "url": "https://cs.wikipedia.org/wiki?curid=1559274", "title": "Kumi Jokojamaová", "text": "Kumi Jokojamaová\n\nKumi Jokojamaová ( 横山 久美, * 13. srpna 1993 Tama) je japonská fotbalistka.\n\nZa japonskou reprezentaci v letech 2015 až 2019 odehrála 43 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559275", "url": "https://cs.wikipedia.org/wiki?curid=1559275", "title": "Ajaka Jamašitaová", "text": "Ajaka Jamašitaová\n\nAjaka Jamašitaová ( 山下 杏也加, * 29. září 1995 Tokio) je japonská fotbalistka.\n\nZa japonskou reprezentaci v letech 2015 až 2019 odehrála 35 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559276", "url": "https://cs.wikipedia.org/wiki?curid=1559276", "title": "Tomoko Muramacuová", "text": "Tomoko Muramacuová\n\nTomoko Muramacuová ( 村松 智子, * 23. října 1994 Tokio) je japonská fotbalistka.\n\nZa japonskou reprezentaci v letech 2015 až 2016 odehrála 4 reprezentační utkání.\n\n\n"}
{"id": "1559277", "url": "https://cs.wikipedia.org/wiki?curid=1559277", "title": "Hanae Šibataová", "text": "Hanae Šibataová\n\nHanae Šibataová ( 柴田 華絵, * 27. července 1992 Kitakjúšú) je japonská fotbalistka.\n\nZa japonskou reprezentaci v roce 2015 odehrála 1 reprezentační utkání.\n\n\n"}
{"id": "1559278", "url": "https://cs.wikipedia.org/wiki?curid=1559278", "title": "Maju Sasakiová", "text": "Maju Sasakiová\n\nMaju Sasakiová ( 佐々木 繭, * 12. ledna 1993 Sagamihara) je japonská fotbalistka.\n\nZa japonskou reprezentaci v letech 2016 až 2017 odehrála 8 reprezentačních utkání.\n"}
{"id": "1559279", "url": "https://cs.wikipedia.org/wiki?curid=1559279", "title": "Sonoko Čibaová", "text": "Sonoko Čibaová\n\nSonoko Čibaová ( 千葉 園子, * 15. června 1993 Ósaka) je japonská fotbalistka.\n\nZa japonskou reprezentaci v letech 2016 až 2017 odehrála 5 reprezentačních utkání.\n"}
{"id": "1559280", "url": "https://cs.wikipedia.org/wiki?curid=1559280", "title": "Ju Nakasatoová", "text": "Ju Nakasatoová\n\nJu Nakasatoová ( 中里 優, * 14. července 1994 Fučú) je japonská fotbalistka.\n\nZa japonskou reprezentaci v letech 2016 až 2018 odehrála 20 reprezentačních utkání.\n\n\n"}
{"id": "1559281", "url": "https://cs.wikipedia.org/wiki?curid=1559281", "title": "Hikari Takagiová", "text": "Hikari Takagiová\n\nHikari Takagiová ( 高木 ひかり, * 21. května 1993 Mišima) je japonská fotbalistka.\n\nZa japonskou reprezentaci v letech 2016 až 2018 odehrála 19 reprezentačních utkání. Byla členkou japonské reprezentace i na Mistrovství Asie ve fotbale žen 2018.\n\n\n"}
{"id": "1559282", "url": "https://cs.wikipedia.org/wiki?curid=1559282", "title": "Juka Momikiová", "text": "Juka Momikiová\n\nJuka Momikiová ( 籾木 結花, * 9. dubna 1996 New York) je japonská fotbalistka.\n\nZa japonskou reprezentaci v letech 2017 až 2019 odehrála 30 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559283", "url": "https://cs.wikipedia.org/wiki?curid=1559283", "title": "Jui Hasegawaová", "text": "Jui Hasegawaová\n\nJui Hasegawaová ( 長谷川 唯, * 29. ledna 1997 Mijagi) je japonská fotbalistka.\n\nZa japonskou reprezentaci v letech 2017 až 2019 odehrála 42 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559284", "url": "https://cs.wikipedia.org/wiki?curid=1559284", "title": "Sakiko Ikedaová", "text": "Sakiko Ikedaová\n\nSakiko Ikedaová ( 池田 咲紀子, * 8. září 1992 Saitama) je japonská fotbalistka.\n\nZa japonskou reprezentaci v letech 2017 až 2019 odehrála 15 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559285", "url": "https://cs.wikipedia.org/wiki?curid=1559285", "title": "Ajumi Ojaová", "text": "Ajumi Ojaová\n\nAjumi Ojaová ( 大矢 歩, * 8. listopadu 1994 Gunma) je japonská fotbalistka.\n\nZa japonskou reprezentaci v letech 2017 až 2018 odehrála 9 reprezentačních utkání.\n"}
{"id": "1559286", "url": "https://cs.wikipedia.org/wiki?curid=1559286", "title": "Rin Sumidaová", "text": "Rin Sumidaová\n\nRin Sumidaová ( 隅田 凜, * 12. ledna 1996 Fudžisawa) je japonská fotbalistka.\n\nZa japonskou reprezentaci v letech 2017 až 2018 odehrála 22 reprezentačních utkání. Byla členkou japonské reprezentace i na Mistrovství Asie ve fotbale žen 2018.\n\n\n"}
{"id": "1559287", "url": "https://cs.wikipedia.org/wiki?curid=1559287", "title": "Miho Manjaová", "text": "Miho Manjaová\n\nMiho Manjaová ( 万屋 美穂, * 5. listopadu 1996 Ósaka) je japonská fotbalistka.\n\nZa japonskou reprezentaci v roce 2017 odehrála 7 reprezentačních utkání.\n\n"}
{"id": "1559288", "url": "https://cs.wikipedia.org/wiki?curid=1559288", "title": "Nana Ičiseová", "text": "Nana Ičiseová\n\nNana Ičiseová ( 市瀬 菜々, * 4. srpna 1997 Tokušima) je japonská fotbalistka.\n\nZa japonskou reprezentaci v letech 2017 až 2019 odehrála 19 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559289", "url": "https://cs.wikipedia.org/wiki?curid=1559289", "title": "Madoka Hadžiová", "text": "Madoka Hadžiová\n\nMadoka Hadžiová ( 櫨 まどか, * 8. července 1988 Nagoja) je japonská fotbalistka.\n\nZa japonskou reprezentaci v letech 2017 až 2018 odehrála 7 reprezentačních utkání.\n"}
{"id": "1559290", "url": "https://cs.wikipedia.org/wiki?curid=1559290", "title": "Hikaru Kitagawaová", "text": "Hikaru Kitagawaová\n\nHikaru Kitagawaová ( 北川 ひかる, * 10. května 1997 Kanazawa) je japonská fotbalistka.\n\nZa japonskou reprezentaci v roce 2017 odehrála 5 reprezentačních utkání.\n\n\n"}
{"id": "1559291", "url": "https://cs.wikipedia.org/wiki?curid=1559291", "title": "Mišima", "text": "Mišima\n\nMišima může být:\n\n"}
{"id": "1559292", "url": "https://cs.wikipedia.org/wiki?curid=1559292", "title": "Kaede Nakamuraová", "text": "Kaede Nakamuraová\n\nKaede Nakamuraová ( 中村 楓, * 3. srpna 1991 Iwate) je japonská fotbalistka.\n\nZa japonskou reprezentaci v roce 2017 odehrála 3 reprezentační utkání.\n"}
{"id": "1559293", "url": "https://cs.wikipedia.org/wiki?curid=1559293", "title": "Mišima (Šizuoka)", "text": "Mišima (Šizuoka)\n\nMišima () je město v prefektuře Šizuoce v Japonsku. K roku 2019 v něm žilo přes 108 tisíc obyvatel.\n\nMišima leží ve vnitrozemí severního konce poloostrova Izu největšího japonského ostrova, Honšú.\n\nZdejší nádraží je obsluhována vlaky společnosti JR Central. Vedou přes něj železniční trať Tokio — Kóbe, vysokorychlostní trať Tokio – Kóbe a začíná zde železniční trať Mišima – Izu.\nV období Nara byla Mišima hlavním městem provincie Izu.\n\nModerní status města má Mišima od 29. dubna 1941.\n\n"}
{"id": "1559294", "url": "https://cs.wikipedia.org/wiki?curid=1559294", "title": "Mami Uenoová", "text": "Mami Uenoová\n\nMami Uenoová ( 上野 真実, * 27. září 1996 Kumamoto) je japonská fotbalistka.\n\nZa japonskou reprezentaci v letech 2017 až 2019 odehrála 6 reprezentačních utkání.\n\n"}
{"id": "1559295", "url": "https://cs.wikipedia.org/wiki?curid=1559295", "title": "Šiho Tomariová", "text": "Šiho Tomariová\n\nŠiho Tomariová ( 泊 志穂, * 26. března 1990 Nagoja) je japonská fotbalistka.\n\nZa japonskou reprezentaci v roce 2017 odehrála 2 reprezentační utkání.\n"}
{"id": "1559296", "url": "https://cs.wikipedia.org/wiki?curid=1559296", "title": "Riho Sakamotoová", "text": "Riho Sakamotoová\n\nRiho Sakamotoová ( 坂本 理保, * 7. července 1992 Točigi) je japonská fotbalistka.\n\nZa japonskou reprezentaci v roce 2017 odehrála 1 reprezentační utkání.\n\n\n"}
{"id": "1559297", "url": "https://cs.wikipedia.org/wiki?curid=1559297", "title": "Risa Šimizuová", "text": "Risa Šimizuová\n\nRisa Šimizuová ( 清水 梨紗, * 15. června 1996 Hjógo) je japonská fotbalistka.\n\nZa japonskou reprezentaci v letech 2018 až 2019 odehrála 31 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559298", "url": "https://cs.wikipedia.org/wiki?curid=1559298", "title": "Griotka", "text": "Griotka\n\nGriotka je sladký a hustý ovocný likér připravený z višní. Pochází pravděpodobně z Francie, má tmavočervenou barvu a výrazné višňové aroma. Obsahuje zpravidla 20–25 % čisté višňové šťávy a maximálně 25–30 % lihu. Samotný obsah čistého alkoholu v prodávané griotce se pohybuje většinou pod 20 %. Při průmyslové výrobě je zpravidla používán potravinářský líh, podomácku lze používat též rum, vodku či slivovici. Dalšími součástmi jsou cukr a koření jako citronová kůra, hřebíček nebo skořice. \n\nGriotka se konzumuje čistá, svařená, popřípadě smíchaná s colou, používá se též jako náplň čokoládových cukrovinek nebo k přípravě míchaných drinků a punče. Podobným likérem je například portugalská Ginjinha, která se místně podává v pohárcích z čokolády.\n"}
{"id": "1559299", "url": "https://cs.wikipedia.org/wiki?curid=1559299", "title": "Moeno Sakagučiová", "text": "Moeno Sakagučiová\n\nMoeno Sakagučiová ( 阪口 萌乃, * 4. června 1992 Kanagawa) je japonská fotbalistka.\n\nZa japonskou reprezentaci v letech 2018 až 2019 odehrála 12 reprezentačních utkání. Byla členkou japonské reprezentace i na Mistrovství Asie ve fotbale žen 2018.\n\n"}
{"id": "1559300", "url": "https://cs.wikipedia.org/wiki?curid=1559300", "title": "Narumi Miuraová", "text": "Narumi Miuraová\n\nNarumi Miuraová ( 三浦 成美, * 3. července 1997 Kawasaki) je japonská fotbalistka.\n\nZa japonskou reprezentaci v letech 2018 až 2019 odehrála 17 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559301", "url": "https://cs.wikipedia.org/wiki?curid=1559301", "title": "Aimi Kunitakeová", "text": "Aimi Kunitakeová\n\nAimi Kunitakeová ( 國武 愛美, * 10. ledna 1997 Kumamoto) je japonská fotbalistka.\n\nZa japonskou reprezentaci v roce 2018 odehrála 3 reprezentační utkání.\n"}
{"id": "1559302", "url": "https://cs.wikipedia.org/wiki?curid=1559302", "title": "Majo Dokoová", "text": "Majo Dokoová\n\nMajo Dokoová ( 土光 真代, * 3. května 1996 Saitama) je japonská fotbalistka.\n\nZa japonskou reprezentaci v letech 2018 až 2019 odehrála 2 reprezentační utkání.\n\n\n"}
{"id": "1559303", "url": "https://cs.wikipedia.org/wiki?curid=1559303", "title": "Čika Hiraoová", "text": "Čika Hiraoová\n\nČika Hiraoová ( 平尾 知佳, * 31. prosince 1996 Macudo) je japonská fotbalistka.\n\nZa japonskou reprezentaci v letech 2018 až 2019 odehrála 2 reprezentační utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559304", "url": "https://cs.wikipedia.org/wiki?curid=1559304", "title": "Hina Sugitaová", "text": "Hina Sugitaová\n\nHina Sugitaová ( 杉田 妃和, * 31. ledna 1997 Kitakjúšú) je japonská fotbalistka.\n\nZa japonskou reprezentaci v letech 2018 až 2019 odehrála 15 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559305", "url": "https://cs.wikipedia.org/wiki?curid=1559305", "title": "Fuka Naganoová", "text": "Fuka Naganoová\n\nFuka Naganoová ( 長野 風花, * 9. března 1999 Tokio) je japonská fotbalistka.\n\nZa japonskou reprezentaci v roce 2018 odehrála 1 reprezentační utkání.\n\n\n"}
{"id": "1559306", "url": "https://cs.wikipedia.org/wiki?curid=1559306", "title": "Hinata Mijazawaová", "text": "Hinata Mijazawaová\n\nHinata Mijazawaová ( 宮澤 ひなた, * 28. listopadu 1999 Kanagawa) je japonská fotbalistka.\n\nZa japonskou reprezentaci v letech 2018 až 2019 odehrála 2 reprezentační utkání.\n\n\n"}
{"id": "1559307", "url": "https://cs.wikipedia.org/wiki?curid=1559307", "title": "Rikako Kobajašiová", "text": "Rikako Kobajašiová\n\nRikako Kobajašiová ( 小林 里歌子, * 21. července 1997 Hjógo) je japonská fotbalistka.\n\nZa japonskou reprezentaci v roce 2019 odehrála 12 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559308", "url": "https://cs.wikipedia.org/wiki?curid=1559308", "title": "Džun Endoová", "text": "Džun Endoová\n\nDžun Endoová ( 遠藤 純, * 24. května 2000 Fukušima) je japonská fotbalistka.\n\nZa japonskou reprezentaci v roce 2019 odehrála 12 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559309", "url": "https://cs.wikipedia.org/wiki?curid=1559309", "title": "Moeka Minamiová", "text": "Moeka Minamiová\n\nMoeka Minamiová ( 南 萌華, * 7. prosince 1998 Saitama) je japonská fotbalistka.\n\nZa japonskou reprezentaci v roce 2019 odehrála 10 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559312", "url": "https://cs.wikipedia.org/wiki?curid=1559312", "title": "Asato Mijagawaová", "text": "Asato Mijagawaová\n\nAsato Mijagawaová ( 宮川 麻都, * 24. února 1998 Kanagawa) je japonská fotbalistka.\n\nZa japonskou reprezentaci v roce 2019 odehrála 9 reprezentačních utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559315", "url": "https://cs.wikipedia.org/wiki?curid=1559315", "title": "Maju Ikedžiriová", "text": "Maju Ikedžiriová\n\nMaju Ikedžiriová ( 池尻 茉由, * 19. prosince 1996 Kumamoto) je japonská fotbalistka.\n\nZa japonskou reprezentaci v roce 2019 odehrála 6 reprezentačních utkání.\n"}
{"id": "1559316", "url": "https://cs.wikipedia.org/wiki?curid=1559316", "title": "Arisa Macubaraová", "text": "Arisa Macubaraová\n\nArisa Macubaraová ( 松原 有沙, * 1. května 1995 Hokkaidó) je japonská fotbalistka.\n\nZa japonskou reprezentaci v roce 2019 odehrála 4 reprezentační utkání.\n\n"}
{"id": "1559317", "url": "https://cs.wikipedia.org/wiki?curid=1559317", "title": "Risako Ogaová", "text": "Risako Ogaová\n\nRisako Ogaová ( 大賀 理紗子, * 4. ledna 1997 Tokio) je japonská fotbalistka.\n\nZa japonskou reprezentaci v roce 2019 odehrála 3 reprezentační utkání.\n"}
{"id": "1559318", "url": "https://cs.wikipedia.org/wiki?curid=1559318", "title": "Riko Uekiová", "text": "Riko Uekiová\n\nRiko Uekiová ( 植木 理子, * 30. července 1999 Kanagawa) je japonská fotbalistka.\n\nZa japonskou reprezentaci v roce 2019 odehrála 3 reprezentační utkání.\n\n\n"}
{"id": "1559319", "url": "https://cs.wikipedia.org/wiki?curid=1559319", "title": "Saori Takaradaová", "text": "Saori Takaradaová\n\nSaori Takaradaová ( 宝田 沙織, * 27. prosince 1999 Tojama) je japonská fotbalistka.\n\nZa japonskou reprezentaci v roce 2019 odehrála 3 reprezentační utkání. Byla členkou japonské reprezentace i na Mistrovství světa ve fotbale žen 2019.\n\n\n"}
{"id": "1559320", "url": "https://cs.wikipedia.org/wiki?curid=1559320", "title": "Walter M-208", "text": "Walter M-208\n\nWalter M-208 je spíše znám pod obchodní značkou Praga Doris. Byl to vzduchem chlazený, plochý šestiválcový motor s reduktorem. Byl vyvíjen koncem 40. let a do sériové výroby se dostal v polovině 50. let. Vývoj proběhl v Leteckých závodech n.p., Praha - Jinonice v letech 1947-1954, vlastní sériová výroba v přejmenovaném podniku na Motorlet n.p. od roku 1955. \nV červnu 1947 byla do Leteckých závodů n.p., závod 1 Jinonice (bývalá A.S. Walter, od 1. ledna 1948 Motorlet n.p.) přesunuta výroba leteckých motorů z továrny Praga včetně vývoje. Konstrukční skupina ing. Jaroslava Kruliše zde vyvinula plochý šestiválec M-208 o výkonu 162 kW (220 k) vyráběný od roku 1954 pod obchodní značkou Praga Doris. První varianta tohoto motoru pod označením M-208A o předpokládaném výkonu 154 kW (210 k) vznikla v roce 1948. Ještě během vývoje byl modifikován na verzi M-208B. Během vývoje a zkoušek prototypu došlo k mnoha technickým potížím. Jeho vývoj byl ukončen až v roce 1954, současně s další verzi M-208C, která měla rozšířenou skříň pohonů. Státní zkoušky byly provedeny v roce 1955. Poslední variantou byla verze M-208D vyráběná od roku 1958. V roce 1959 ing. Jaroslav Kruliš, nositel státního vyznamenání Za vynikající práci, zemřel.\n\nVedoucím jeho skupiny pístových motorů této kategorie v jinonickém n.p. Motorlet (Závody Jana Švermy Jinonice, národní podnik, 1957–1966) se stal ing. Kodl. Tato konstrukční skupina pístových, plochých motorů byla v roce 1959 přemístěna do Automobilových závodů Letňany, n.p. (Avia), čímž prakticky vývoj těchto plochých šestiválců skončil a jejich výroba doběhla v roce 1962. V letech 1963–1964 byla do Letňan přemístěna i druhá konstrukční skupina pístových, invertních motorů ing. B. Šimůnka.\n\nTěchto motorů přes neustálé problémy s uložením klikového hřídele a se spalováním směsi bylo v letech 1955–1962 nakonec vyrobeno 530. Motor M-208 je vystaven v Leteckém muzeu Kbely, v leteckém muzeu Közlekedési Múzeum (Maďarsko) a v leteckém muzeu polského letectva v Krakově (Muzeum Lotwnictwa Polskiego).\n\nMotor byl označen podle tehdejší normy LDN-0040.02 pro tvorbu typových čísel letecké techniky, tzn. M-1xx, např. M-137 - bez kompresoru i reduktoru; M-2xx, např. M-208 - bez kompresoru s reduktorem; M-3xx, např. M-337 - s kompresorem bez reduktoru a M-4xx, např. M-462 - s kompresorem i reduktorem.\n\nVšechny verze (A-B-C-D) měly stejné vrtání a zdvih (115×115 mm) a objem válců 7,167 cm. Lišily se použitým redukčním poměrem reduktoru, mírně hmotností a výkony. Motor M-208 měl valivé uložení na klikovém hřídeli pomocí zaválcovaných půlených pánví a válečků. Původně byla úvaha, že uložení na valivých ložiskách bude příspěvkem ke spolehlivému chodu motoru. Motor měl však řadu závad, zejména na zmíněném klikovém mechanismu a při spalování směsi, jejichž odstranění až v průběhu sériové výroby řešil ing. Jan Souček. Vyřešením problému s valivým uložením klikového hřídele byla až změna na kluzné uložení. Motor s touto verzi uložení klikového mechanismu dostal označení M-208D.\n\nByl to plochý pístový, šestiválcový motor s protilehlými válci ve dvou řadách. Dnes se také uvádí dvouřadový s protilehlými písty (boxer). Byl to kompaktní motor, všechny součásti systému přípravy směsi, mazací a zapalovací soustavy byly nainstalovány přímo do motoru nebo na motor. Vrtule byla poháněna od klikové hřídele motoru přes planetový reduktor otáček.\n\nObecně se tento motor a jeho verze hodnotily jako neúspěšný design, nespolehlivý a nedotažený, s mnoha provozními problémy. Na straně druhé dle vyjádření tehdejších servisních techniků z Jinonic se ho v průběhu výroby podařilo vypiplat a až tak špatný a závadový motor to nebyl. Letounů Aero L-60 Brigadýr, kde byl instalován, bylo v různých verzích vyrobeno 273, z nichž téměř polovina byla exportována a část využívalo jako spojovací/kurýrní letoun československé letectvo. Životnost (resurs motoru) původní verze M-208B byla 200 hodin mezi revizemi. Později se podařilo zvýšit dobu do revize na 400 hodin. \n\n\nMotory Walter M-208B (Praga Doris B) byly použity především na víceúčelových letounech Aero L-60 Brigadýr, které byly vyvinuty v Aeru, ale vyráběny byly Orličanem Choceň (bývalá továrna Beneš-Mráz) v letech 1955–1960. Letounů Aero L-60 Brigadýr, kde byl instalován M-208B, bylo v různých verzích vyrobeno 273, z nichž téměř polovina byla exportována a část využívalo jako spojovací/kurýrní letoun československé letectvo (asi 50 strojů s vojenským označením L-60A/K-60). Koncem 50. let se připravovaly modernizované verze tohoto letounu označená jako Aero XL-160 (M-208B) resp. Aero L-260 s motorem M-208D, ale tyto projekty nebyly nakonec realizovány. \n\nPZL M-2 byl prototyp polského cvičného letounu z roku 1958, dolnokřídlý jednoplošník s pevným podvozkem a motorem Praga Doris M-208B, navržený v podniku WSK-Mielec. Nikdy však nevstoupil do sériové výroby.\n\nVýzkumný a zkušební letecký ústav (VZLÚ) připravoval cvičný dvousedadlový letoun pro pokračovací výcvik označený VZLÚ TOM-8 ing. Karla Tomáše. Prototyp s elektricky stavitelnou vrtulí V-421 a motorem Walter M-208C poprvé vzlétl 23. dubna 1956. Letové zkoušky prokázaly celkem dobré vlastnosti draku, ale zdrojem potíží byl nespolehlivý motor M-208C. Pokračováním byl prototyp TOM-208, který poprvé vzlétl 18. července 1957. V letech 1958–9 byl osazen motorem M-208D. Připravovalo se předání dokumentace k sériové výrobě v Moravanu Otrokovice, ale počátkem roku 1960 byl celý projekt zastaven.\n\nStudijní projekt dvoumístného vrtulníku HC-4 ing. Jaroslava Šlechty (Praga XE-II, Aero HC-2 Heli Baby) s motorem M-208B vznikl ve VZLÚ v 50. letech. Byl to „jednoúčelový“ vrtulník s plovákovým přistávacím zařízením a měl být použit pro sklizeň a transport rákosových snopů v Rumunsku. Na něj navázal projekt HC-5 (L-15) se čtyřmi sedadly. Ani tyto projekty se nedočkaly realizace.\n\n\nData pro verzi M-208B dle \n\n\n\n\n\n\n"}
{"id": "1559321", "url": "https://cs.wikipedia.org/wiki?curid=1559321", "title": "Kiko Seikeová", "text": "Kiko Seikeová\n\nKiko Seikeová ( 清家 貴子, * 8. srpna 1996 Tokio) je japonská fotbalistka.\n\nZa japonskou reprezentaci v roce 2019 odehrála 2 reprezentační utkání.\n"}
{"id": "1559325", "url": "https://cs.wikipedia.org/wiki?curid=1559325", "title": "Hana Takahašiová", "text": "Hana Takahašiová\n\nHana Takahašiová ( 高橋 はな, * 19. února 2000 Kawaguči) je japonská fotbalistka.\n\nZa japonskou reprezentaci v roce 2019 odehrála 1 reprezentační utkání.\n\n\n"}
{"id": "1559326", "url": "https://cs.wikipedia.org/wiki?curid=1559326", "title": "Akari Kurišimaová", "text": "Akari Kurišimaová\n\nAkari Kurišimaová ( 栗島 朱里, * 14. září 1994 Čiba) je japonská fotbalistka.\n\nZa japonskou reprezentaci v roce 2019 odehrála 1 reprezentační utkání.\n"}
{"id": "1559327", "url": "https://cs.wikipedia.org/wiki?curid=1559327", "title": "Honoka Hajašiová", "text": "Honoka Hajašiová\n\nHonoka Hajašiová ( 林 穂之香, * 19. května 1998 Udži) je japonská fotbalistka.\n\nZa japonskou reprezentaci v roce 2019 odehrála 1 reprezentační utkání.\n\n\n"}
{"id": "1559331", "url": "https://cs.wikipedia.org/wiki?curid=1559331", "title": "Sei Fuwa", "text": "Sei Fuwa\n\nSei Fuwa ( 不破 整) byl japonský fotbalista.\n\nHrával za Waseda WMW.\n\nS japonskou reprezentací se zúčastnil Letních olympijských her 1936.\n"}
{"id": "1559332", "url": "https://cs.wikipedia.org/wiki?curid=1559332", "title": "Sekidži Sasano", "text": "Sekidži Sasano\n\nSekidži Sasano ( 笹野 積次) byl japonský fotbalista.\n\nHrával za Waseda WMW.\n\nS japonskou reprezentací se zúčastnil Letních olympijských her 1936.\n"}
{"id": "1559333", "url": "https://cs.wikipedia.org/wiki?curid=1559333", "title": "Tojodži Takahaši", "text": "Tojodži Takahaši\n\nTojodži Takahaši ( 高橋 豊二, 1913 – 5. března 1940) byl japonský fotbalista.\n\nHrával za Tokijskou císařskou univerzitu.\n\nS japonskou reprezentací se zúčastnil Letních olympijských her 1936.\n"}
{"id": "1559335", "url": "https://cs.wikipedia.org/wiki?curid=1559335", "title": "Žirardinka okatá", "text": "Žirardinka okatá\n\nŽirardinka okatá, další české názvy: \"živorodka okatá\" (latinsky: \"Girardinus falcatus\", slovensky: \"Živorodka okatá\", anglicky: \"Goldbelly topminnow\"). Rybu poprvé popsal v roce 1903 německo-americký ichtyolog Carl H. Eigenmann. \n\nRyba má tělo stříbřité, až světle zlaté barvy s jasně modrou duhovku. Povrch těla je bez jakýchkoliv barevných znaků. Ploutve jsou průhledné. Tělo u obou pohlaví je podlouhlé a velmi štíhlé. Samci dorůstají velikosti 3,7 cm, samice až 8,5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. Samci mají nápadně dlouhé gonopodium zakončené háčky, při přelovování se často zachytí v síťce a dojde k jejímu poškození. Při odlovu je vhodné používat tzv. skleněnou fajfku. Samci i samice tvoří jedno hejno. \n\nRyba se vyskytuje ve sladkých vodách na Kubě, především v rybnících, jezerech a nížinných potocích s nadmořskou výškou od 2 do 150, obvykle okolo 30 m nm. Preferuje stojatou vodu s bahnitým substrátem s hojnou vodní vegetací. Živí se rozsivkami, řasami, listy vodních rostlin, detritem a larvami hmyzu. Lze ji najít i v brakickém pásmu. \n\n\n\n\n"}
{"id": "1559337", "url": "https://cs.wikipedia.org/wiki?curid=1559337", "title": "Sous-station Bastille", "text": "Sous-station Bastille\n\nSous-station Bastille je bývalá měnírna v Paříži postavená v roce 1911 pro potřeby pařížského metra. Budova je od roku 1992 chráněná jako historická památka. Od poloviny 20. století je využívána jako kancelářská budova.\n\nNachází se ve 4. obvodu poblíž \"Place de la Bastille\" a Bassin de l'Arsenal. Zabírá roh ulic \"Boulevard Bourdon\", \"Rue de l'Arsenal\" a \"Rue de la Cerisaie\".\n\nBudovu postavil v roce 1911 architekt Paul Friesé (1851–1917) pro Compagnie du chemin de fer métropolitain de Paris, která v Paříži provozovala metro. Jednalo se o součást sítě měníren. Uvnitř se až do poloviny 20. století nacházel rozlehlá strojovna tvořená čtyřmi motorgenerátory. Ty byly schopny převést vysokonapěťový střídavý proud dodávaný tepelnou elektrárnou v Saint-Denis na nízkonapěťový stejnosměrný proud použitelný v motorových vozidlech metra. V letech 1967–1971 byla ve spodní části budovy na \"Rue de la Cerisaie\" proražena okna. V roce 1992 byla budova zanesena na seznam historických památek.\n\nMěnírna je jednolitá budova s cihlovou fasádou a kovovou kostrou.\n\nV Paříži se nachází několik dalších památkově chráněných měníren:\n\n"}
{"id": "1559338", "url": "https://cs.wikipedia.org/wiki?curid=1559338", "title": "Žirardinka lesklá", "text": "Žirardinka lesklá\n\nŽirardinka lesklá, další české názvy: \"živorodka lesklá\" (latinsky: \"Girardinus metallicus\", slovensky: \"Živorodka kovová\", anglicky: \"Metallic livebearer\"). Rybu poprvé popsal v roce 1854 Felipe Poey y Aloy, španělský právník, který na Kubě působil jako zoolog. \n\nU obou pohlaví je základní barvou stříbřitá. Samci mají souvislý černý pruh od dolní čelisti přes břicho až na konec gonopodia. Samci dorůstají velikosti 3 cm (v přírodě 5 cm), samice až 6 cm (v přírodě 9cm). Pohlaví ryb je snadno rozeznatelné: samci mají pohlavní orgán gonopodium, které je výrazně dlouhé, samice klasickou řitní ploutev. \n\nRyba se vyskytuje ve sladkých vodách na Kubě. Preferuje čistou, stojatou nebo velmi slabě proudící vodu.. Živí se rozsivkami, řasami, listy vodních rostlin, detritem a larvami hmyzu. \n\n\n\n\n"}
{"id": "1559341", "url": "https://cs.wikipedia.org/wiki?curid=1559341", "title": "Hubovo", "text": "Hubovo\n\nHubovo ( \"Hubó\") je obec na Slovensku. Leží v okrese Rimavská Sobota v Banskobystrickém kraji. Žije zde obyvatel.\n\n"}
{"id": "1559342", "url": "https://cs.wikipedia.org/wiki?curid=1559342", "title": "Plata mečíkatá", "text": "Plata mečíkatá\n\nPlata mečíkatá, (latinsky: \"Xiphophorus xiphidium\", slovensky: \"Plata mečová\", anglicky: \"Swordtail platyfish\"). Rybu poprvé popsal v roce 1932 americký biolog a ichtyolog Myron Gordon (13. listopad 1899 – 12. březen 1959). Pojmenování ryby vychází ze spojení řecký slov: \"xiphos\", tedy \"meč\" a \"pherein\", tedy \"nosit\". \n\nSamec je štíhlý. Samice jsou větší a plnější v břišní oblasti. Samice dorůstají velikosti 5 cm, samci od 3 do 4 cm. Barevná variabilita je široká. Základní barvou je olivově hnědá, břicho světlé. Dospělý samec má krátký, do 5 mm dlouhý mečík na ocasní ploutvi. Při námluvách samec získává na bocích modravý nádech, někdy se objevují i černé svislé pruhy. Je známo 5 původních barevných variet. \n\nRyba se vyskytuje v Severní Americe, ve vodním systému Rio Soto La Marina v Tamaulipas, v Mexiku. Obývá klidné, pomalu tekoucí vody, odvodňovací kanály, přítoky řek, močály a rybníky.\n\n\n\n\n"}
{"id": "1559351", "url": "https://cs.wikipedia.org/wiki?curid=1559351", "title": "Husasău de Tinca", "text": "Husasău de Tinca\n\nHusasău de Tinca () je rumunská obec v župě Bihor. Žije zde obyvatel. Obec se skládá z pěti vesnic.\n\n\n"}
{"id": "1559352", "url": "https://cs.wikipedia.org/wiki?curid=1559352", "title": "Malý Krtíš", "text": "Malý Krtíš\n\nMalý Krtíš je obec v okrese Veľký Krtíš v Banskobystrickém kraji na Slovensku. Leží ve východní části Ipeľské kotliny v údolí řeky Krtíš, přibližně 2 km jižně od okresního města. Žije zde  obyvatel.\n\nPrvní písemná zmínka o obci pochází z roku 1482. V období 1973–1992 byla obec součástí okresního města.\n\n\n"}
{"id": "1559353", "url": "https://cs.wikipedia.org/wiki?curid=1559353", "title": "Hisaši Cučida", "text": "Hisaši Cučida\n\nHisaši Cučida ( 土田 尚史, * 1. února 1967 Okajama) je bývalý japonský fotbalista.\n\nHrával za Urawa Red Diamonds.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559355", "url": "https://cs.wikipedia.org/wiki?curid=1559355", "title": "Nobuhiro Ueno", "text": "Nobuhiro Ueno\n\nNobuhiro Ueno ( 上野 展裕, * 26. srpna 1965) je bývalý japonský fotbalista.\nHrával za All Nippon Airways a Sanfrecce Hiroshima.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559356", "url": "https://cs.wikipedia.org/wiki?curid=1559356", "title": "Jošinori Taguči", "text": "Jošinori Taguči\n\nJošinori Taguči ( 田口 禎則, * 14. září 1965) je bývalý japonský fotbalista.\n\nHrával za Yokohama Flügels, Sanfrecce Hiroshima a Urawa Red Diamonds.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559357", "url": "https://cs.wikipedia.org/wiki?curid=1559357", "title": "Takeši Motojoši", "text": "Takeši Motojoši\n\nTakeši Motojoši ( 本吉 剛, * 26. července 1967) je bývalý japonský fotbalista.\n\nHrával za Fujita Industries, Urawa Red Diamonds, Otsuka Pharmaceutical a Tokyo Gas.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559358", "url": "https://cs.wikipedia.org/wiki?curid=1559358", "title": "Živorodka Kempkesiho", "text": "Živorodka Kempkesiho\n\nŽivorodka Kempkesiho (latinsky: \"Poecilia kempkesi\") je ryba z čeledi živorodkovití. Rybu poprvé popsal v roce 2009 holandský ichtyolog Fred N. Poeser. Uznána byla v roce 2013. Do konce 20. století byl znám jediný druh tzv. gupky - Živorodka duhová (\"Poecilia reticulata\"), v roce 2005 byl objeven druh Živorodka Wingeova (\"P. wingei\"), v roce 2009 pak Živorodka Kempkesova (\"P. kempkesi\"). Tento druh byl od původní gupky oddělen na základě odlišností v molekulární úrovni a oblasti výskytu. \n\nDruh byl pojmenován po Michaelovi Kempkesovi, příteli autora a nadšeném chovateli gupek. \n\nRyba je menší velikost. Samci jsou bohatě zbarveni. Základní barvou je stříbrná s oranžovo-červeno-modro-fialovými skvrnami v různých kombinacích. Své zbarvení mění v závislosti na dalších přítomných druzích živorodek (tzv. mimeze), např. \"P. vivipara\", \"P. picta\" a \"P. parae\" a odlišná by měla být pouze podle struktury gonopodia a stříbrného lesku šupin. \n\nRyba žije v Jižní Americe, v severních oblastech Surinamu a Paramaribo. V pomalu tekoucích a stojatých vodách v blízkosti lidských obydlí.\n\n\n\n\n"}
{"id": "1559360", "url": "https://cs.wikipedia.org/wiki?curid=1559360", "title": "Hisanori Širasawa", "text": "Hisanori Širasawa\n\nHisanori Širasawa ( 白澤 久則, * 13. prosince 1964) je bývalý japonský fotbalista.\n\nHrával za Yanmar Diesel a Kyoto Purple Sanga.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559361", "url": "https://cs.wikipedia.org/wiki?curid=1559361", "title": "Uvulární ejektiva", "text": "Uvulární ejektiva\n\nUvulární ejektivní ploziva (nebo jen uvulární ejektiva) je souhláska používaná v některých jazycích. Symbolem tohoto fonému v IPA je (qʼ).\n\n"}
{"id": "1559362", "url": "https://cs.wikipedia.org/wiki?curid=1559362", "title": "Šuniči Ikenoue", "text": "Šuniči Ikenoue\n\nŠuniči Ikenoue ( 池ノ上 俊一, * 16. února 1967) je bývalý japonský fotbalista.\n\nHrával za Matsushita Electric, Yokohama Flügels a Tosu Futures.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559364", "url": "https://cs.wikipedia.org/wiki?curid=1559364", "title": "Satoru Noda", "text": "Satoru Noda\n\nSatoru Noda ( 野田 知, * 19. března 1969) je bývalý japonský fotbalista.\n\nHrával za Yokohama Marinos, Avispa Fukuoka a Volca Kagoshima.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559367", "url": "https://cs.wikipedia.org/wiki?curid=1559367", "title": "Jusuke Minoguči", "text": "Jusuke Minoguči\n\nJusuke Minoguči ( 簔口 祐介, * 23. srpna 1965) je bývalý japonský fotbalista.\n\nHrával za JEF United Ichihara, PJM Futures, Fukuoka Blux a Oita Trinity.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559368", "url": "https://cs.wikipedia.org/wiki?curid=1559368", "title": "Velární ejektiva", "text": "Velární ejektiva\n\nVelární ejektivní ploziva (nebo jen velární ejektiva) je souhláska používaná v některých jazycích. Jejím symbolem v IPA je (kʼ).\n\n"}
{"id": "1559370", "url": "https://cs.wikipedia.org/wiki?curid=1559370", "title": "Bassem Srarfi", "text": "Bassem Srarfi\n\nBassem Srarfi (* 25. června 1997) je tuniský fotbalista, který hraje jako záložník v týmu SV Zulte-Waregem a v tuniském národním týmu. \n\nSrarfi začal v mládežnických řadách tuniských klubů Stade Tunisien a Club Africain, poté debutoval s prvním týmem 20. listopadu 2015 v tuniské lize Professionnelle 1 proti EGS Gafsa. O tři hry později, Srarfi vstřelil svůj první profesionální gól do sítě Hammam-Lif. \n\n1. února 2017 se připojil k celku Nice hrající francouzskou Ligue 1 . V barvách Nice Debutoval 24. února v zápase Ligue 1 proti Montpellier . Také hrával za rezervu Nice v Championnat National 2 . Jeho první gól ve francouzském fotbalu vstřelil v barvách B-týmu Nice proti Stade Montois 28. října. \n\n29. listopadu 2017 vstřelil svůj první gól za A-tým Nice v Ligue 1 a pomohl týmu vyhrát 2: 1 proti Toulouse. \n\n25. ledna 2020 opustil OGC Nice a připojil se k belgickému týmu SV Zulte Waregem, který hraje nejvyšší soutěž Jupiler League. S týmem podepsal smlouvu až do června 2023. \n\nSrarfi byl poprvé povolán do národního týmu Tuniska v srpnu 2017, přičemž ho Nabil Maâloul vybral do sestavy pro kvalifikaci na FIFA mistrovství světa 2018 proti DR Kongo . V obou zápasech byl nevyužitým náhradníkem. Srarfi debutoval za Tunisko v přátelském vítězství nad Iránem 1–0 dne 23. března 2018. V následujícím květnu byl jmenován do Tuniského předběžného týmu pro FIFA mistrovství světa 2018 . Ve hře světového poháru debutoval 28. června, když Tunisko vyhrálo nad Panama . Srarfi se dostal do družstao Alaina Giresseho pro Africký pohár národů v roce 2019 . \n"}
{"id": "1559371", "url": "https://cs.wikipedia.org/wiki?curid=1559371", "title": "Masahiro Sukigara", "text": "Masahiro Sukigara\n\nMasahiro Sukigara ( 鋤柄 昌宏, * 2. dubna 1966) je bývalý japonský fotbalista.\n\nHrával za Verdy Kawasaki, Urawa Reds a Fukushima FC.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559376", "url": "https://cs.wikipedia.org/wiki?curid=1559376", "title": "Masanori Sanada", "text": "Masanori Sanada\n\nMasanori Sanada ( 真田 雅則, 6. března 1968 – 6. září 2011) byl japonský fotbalista.\n\nHrával za All Nippon Airways a Shimizu S-Pulse.\n\nS japonskou reprezentací se zúčastnil Mistrovství Asie ve fotbale 1988.\n"}
{"id": "1559387", "url": "https://cs.wikipedia.org/wiki?curid=1559387", "title": "Takuja Džinno", "text": "Takuja Džinno\n\nTakuja Džinno ( 神野 卓哉, * 1. června 1970) je bývalý japonský fotbalista.\n\nHrával za Yokohama Marinos, Vissel Kobe, Oita Trinita, FC Tokyo a Yokohama FC.\n\nS japonskou reprezentací se zúčastnil Mistrovství Asie ve fotbale 1992.\n"}
{"id": "1559389", "url": "https://cs.wikipedia.org/wiki?curid=1559389", "title": "Rorýs domovní", "text": "Rorýs domovní\n\nRorýs domovní (\"Apus affinis\") je malý pták z řádu svišťounů (Apodiformes). Je příbuzný rorýsi indočínskému a rorýsi horusovi.\n\nRorýs domovní je 12 cm velký, rozpětí křídel je jen 33 cm. Šat je tmavě šedavě hnědý s výraznou bílou hrdelní skvrnou a bílým kostřecem. Jeho ocas je krátký, ale dosti široký a hranatý, při roztažení je oblý.\n\nPopulace v subsaharské Africe, na Arabském poloostrově, v Pákistánu a Indii je stálá. Severní populace rorýse domovního severního je částečně tažná. Španělská populace je jediná na evropském kontinentu, čítá jen asi 30 hnízdících párů a je stálá. Prvně bylo hnízdění zaznamenáno v roce 2000.\n\nHnízdí ve městech, vesnicích a ve skalách.\n\nJe známo 6 poddruhů:\n\n"}
{"id": "1559390", "url": "https://cs.wikipedia.org/wiki?curid=1559390", "title": "Alveolární ejektiva", "text": "Alveolární ejektiva\n\nAlveolární ejektivní ploziva (nebo jen alveolární ejektiva) je souhláska používaná v některých jazycích. Jejím symbolem v IPA je (tʼ).\n\n"}
{"id": "1559393", "url": "https://cs.wikipedia.org/wiki?curid=1559393", "title": "Jošiaki Ota", "text": "Jošiaki Ota\n\nJošiaki Ota ( 太田 吉彰, * 11. června 1983) je bývalý japonský fotbalista.\n\nHrával za Júbilo Iwata a Vegalta Sendai.\n\nS japonskou reprezentací se zúčastnil Mistrovství Asie ve fotbale 2007.\n"}
{"id": "1559398", "url": "https://cs.wikipedia.org/wiki?curid=1559398", "title": "Tinca", "text": "Tinca\n\nTinca () je rumunská obec v župě Bihor. Žije zde obyvatel. Obec se skládá z pěti vesnic.\n\n\n"}
{"id": "1559401", "url": "https://cs.wikipedia.org/wiki?curid=1559401", "title": "Fulko z Angoulême", "text": "Fulko z Angoulême\n\nFulko z Angoulême ( \"Foulques d'Angoulême\", † 1087) byl hrabě z Angoulême z dynastie Tailleferů. \n\nNarodil se jako syn Godefroye z Angoulême a Petronily z Archiacu. Roku 1048 po otcově skonu převzal hrabství. Oženil se s Condohou, dcerou normanského hraběte Roberta z Eu. Podle \"Historie biskupů a hrabat z Angoulême\" zemřel roku 1087 a jeho nástupcem se stal syn Vilém.\n"}
{"id": "1559402", "url": "https://cs.wikipedia.org/wiki?curid=1559402", "title": "Hirojuki Širai", "text": "Hirojuki Širai\n\nHirojuki Širai ( 白井 博幸, * 17. června 1974) je bývalý japonský fotbalista.\n\nHrával za Shimizu S-Pulse, Verdy Kawasaki, Cerezo Osaka, Shonan Bellmare, Vegalta Sendai a FC Ryukyu.\n\nS japonskou reprezentací se zúčastnil Letních olympijských her 1996.\n"}
{"id": "1559403", "url": "https://cs.wikipedia.org/wiki?curid=1559403", "title": "Judži Hironaga", "text": "Judži Hironaga\n\nJudži Hironaga ( 廣長 優志, * 25. července 1975) je bývalý japonský fotbalista.\n\nHrával za Tokyo Verdy, Gamba Osaka, Yokohama FC a Cerezo Osaka.\n\nS japonskou reprezentací se zúčastnil Letních olympijských her 1996.\n"}
{"id": "1559406", "url": "https://cs.wikipedia.org/wiki?curid=1559406", "title": "Akihiro Endo", "text": "Akihiro Endo\n\nAkihiro Endo ( 遠藤 彰弘, * 18. září 1975) je bývalý japonský fotbalista.\n\nHrával za Yokohama F. Marinos a Vissel Kobe.\n\nS japonskou reprezentací se zúčastnil Letních olympijských her 1996.\n"}
{"id": "1559408", "url": "https://cs.wikipedia.org/wiki?curid=1559408", "title": "Palatální ejektiva", "text": "Palatální ejektiva\n\nPalatální ejektivní ploziva (nebo jen palatální ejektiva) je souhláska používaná v některých jazycích. Jejím symbolem v IPA je (cʼ).\n\n"}
{"id": "1559410", "url": "https://cs.wikipedia.org/wiki?curid=1559410", "title": "Šigeru Morioka", "text": "Šigeru Morioka\n\nŠigeru Morioka ( 森岡 茂, * 12. dubna 1973) je bývalý japonský fotbalista.\n\nHrával za Gamba Osaka, Kyoto Purple Sanga, Vissel Kobe a Banditonce Kakogawa.\n\nS japonskou reprezentací se zúčastnil Letních olympijských her 1996.\n"}
{"id": "1559419", "url": "https://cs.wikipedia.org/wiki?curid=1559419", "title": "Tadahiro Akiba", "text": "Tadahiro Akiba\n\nTadahiro Akiba ( 秋葉 忠宏, * 13. října 1975) je bývalý japonský fotbalista.\n\nHrával za JEF United Ichihara, Avispa Fukuoka, Cerezo Osaka, Albirex Niigata, Tokushima Vortis, Thespa Kusatsu a SC Sagamihara.\n\nS japonskou reprezentací se zúčastnil Letních olympijských her 1996.\n"}
{"id": "1559426", "url": "https://cs.wikipedia.org/wiki?curid=1559426", "title": "Jan Fortelný", "text": "Jan Fortelný\n\nJan Fortelný (* 19. ledna 1999) je český fotbalový záložník hrající za Spartu.\n"}
{"id": "1559428", "url": "https://cs.wikipedia.org/wiki?curid=1559428", "title": "Jošika Macubara", "text": "Jošika Macubara\n\nJošika Macubara ( 松原 良香, * 19. srpna 1974) je bývalý japonský fotbalista.\n\nHrával za Júbilo Iwata, Shimizu S-Pulse, JEF United Ichihara, Shonan Bellmare a Avispa Fukuoka.\n\nS japonskou reprezentací se zúčastnil Letních olympijských her 1996.\n"}
{"id": "1559435", "url": "https://cs.wikipedia.org/wiki?curid=1559435", "title": "Daisuke Nasu", "text": "Daisuke Nasu\n\nDaisuke Nasu ( 那須 大亮, * 10. října 1981) je bývalý japonský fotbalista.\n\nHrával za Yokohama F. Marinos, Tokyo Verdy, Júbilo Iwata, Kashiwa Reysol, Urawa Reds a Vissel Kobe.\n\nS japonskou reprezentací se zúčastnil Letních olympijských her 2004.\n"}
{"id": "1559438", "url": "https://cs.wikipedia.org/wiki?curid=1559438", "title": "Kodži Morisaki", "text": "Kodži Morisaki\n\nKodži Morisaki ( 森﨑 浩司, * 9. května 1981) je bývalý japonský fotbalista.\n\nHrával za Sanfrecce Hiroshima.\n\nS japonskou reprezentací se zúčastnil Letních olympijských her 2004.\n"}
{"id": "1559444", "url": "https://cs.wikipedia.org/wiki?curid=1559444", "title": "Takaja Kurokawa", "text": "Takaja Kurokawa\n\nTakaja Kurokawa ( 黒河 貴矢, * 7. dubna 1981) je bývalý japonský fotbalista.\n\nHrával za Shimizu S-Pulse, Tokyo Verdy, JEF United Chiba, Japan Soccer College a Albirex Niigata.\n\nS japonskou reprezentací se zúčastnil Letních olympijských her 2004.\n"}
{"id": "1559446", "url": "https://cs.wikipedia.org/wiki?curid=1559446", "title": "Johei Kadžijama", "text": "Johei Kadžijama\n\nJohei Kadžijama ( 梶山 陽平, * 24. září 1985) je bývalý japonský fotbalista.\n\nHrával za FC Tokyo, Panathinaikos Athény, Oita Trinita a Albirex Niigata.\n\nS japonskou reprezentací se zúčastnil Letních olympijských her 2008.\n"}
{"id": "1559457", "url": "https://cs.wikipedia.org/wiki?curid=1559457", "title": "Hirojuki Taniguči", "text": "Hirojuki Taniguči\n\nHirojuki Taniguči ( 谷口 博之, * 27. června 1985) je bývalý japonský fotbalista.\n\nHrával za Kawasaki Frontale, Yokohama F. Marinos, Kashiwa Reysol a Sagan Tosu.\n\nS japonskou reprezentací se zúčastnil Letních olympijských her 2008.\n"}
{"id": "1559464", "url": "https://cs.wikipedia.org/wiki?curid=1559464", "title": "Kaito Jamamoto", "text": "Kaito Jamamoto\n\nKaito Jamamoto ( 山本 海人, * 10. července 1985) je japonský fotbalista.\n\nHrával za Shimizu S-Pulse, Vissel Kobe, JEF United Chiba, Yokohama FC a Roasso Kumamoto.\n\nS japonskou reprezentací se zúčastnil Letních olympijských her 2008.\n"}
{"id": "1559466", "url": "https://cs.wikipedia.org/wiki?curid=1559466", "title": "Ascotské závodiště", "text": "Ascotské závodiště\n\nAscotské závodiště (Ascot Racecourse) je dostihová dráha ve městě Ascot v anglickém hrabství Berkshire. Závodiště bylo založeno královnou Annou Stuartovnou a první závod se konal 11. srpna 1711. \n\nZávodů se účastní angličtí plnokrevníci. V létě se konají rovinové dostihy a v zimě překážkové dostihy. Nejvýznamnější akcí je pětidenní „Royal Ascot“ v červnu, jehož se denně účastní okolo 300 000 lidí. V roce 2011 byl zaveden British Champions Day, který je sportovním vyvrcholením britské dostihové sezóny. \n\nAscot se nachází šest mil od královského hradu Windsor a zdejší akce bývají často navštěvovány královskou rodinou. Závody jsou známé také jako společenské setkání, na kterém britské celebrity předvádějí extravagantní módní kreace, především klobouky. Odehrávají se zde filmy \"My Fair Lady\" a \"Vyhlídka na vraždu\".\n"}
{"id": "1559471", "url": "https://cs.wikipedia.org/wiki?curid=1559471", "title": "Dietfurt an der Altmühl", "text": "Dietfurt an der Altmühl\n\nDietfurt an der Altmühl je město v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc. Žije zde obyvatel.\n\n"}
{"id": "1559480", "url": "https://cs.wikipedia.org/wiki?curid=1559480", "title": "Taisuke Muramacu", "text": "Taisuke Muramacu\n\nTaisuke Muramacu ( 村松 大輔, * 16. prosince 1989) je japonský fotbalista.\n\nHrával za Honda FC, Shonan Bellmare, Shimizu S-Pulse, Tokushima Vortis, Vissel Kobe a Giravanz Kitakyushu.\n\nS japonskou reprezentací se zúčastnil Letních olympijských her 2012.\n"}
{"id": "1559483", "url": "https://cs.wikipedia.org/wiki?curid=1559483", "title": "Keigo Higaši", "text": "Keigo Higaši\n\nKeigo Higaši ( 東 慶悟, * 20. července 1990) je japonský fotbalista.\n\nHrával za Oita Trinita, Omiya Ardija a FC Tokyo.\n\nS japonskou reprezentací se zúčastnil Letních olympijských her 2012.\n"}
{"id": "1559491", "url": "https://cs.wikipedia.org/wiki?curid=1559491", "title": "Šunsuke Ando", "text": "Šunsuke Ando\n\nŠunsuke Ando ( 安藤 駿介, * 10. srpna 1990) je japonský fotbalista.\n\nHrával za Kawasaki Frontale a Shonan Bellmare.\n\nS japonskou reprezentací se zúčastnil Letních olympijských her 2012.\n"}
{"id": "1559493", "url": "https://cs.wikipedia.org/wiki?curid=1559493", "title": "Oravice (Tvrdošín)", "text": "Oravice (Tvrdošín)\n\nOravice ( ) jsou osada na Slovensku v Tiché dolině a významné středisko turistiky v oravské části Západních Tater. Ze správního hlediska je částí obce Tvrdošín v tvrdošínském okrese Žilinského kraje.\n\nOsada se nachází na rozhraní Západních Tater a Skorušinských vrchů na řece Oravici. \n\nPrvní chata - útulna pod Krupovou, zde byla postavena až v roce 1931, ale první zmínky o pastýřské osadě \"Bystrá\" jsou už z roku 1643. Dnes je osada oblíbeným východiskem horských túr, ale známá je především termálním areálem Meander Park a lyžařským střediskem Meander Skipark. Oravice tak poskytují možnost ubytování v hotelech a chatách a ideální podmínky pro letní i zimní dovolenou. \n\n\nZ Oravic vede dvojice turistických stezek vhodných pro imobilní, ale i pro rodiny s dětmi v kočárku. Mají asfaltový povrch a jsou přístupné po většinu roku.\n\n\n\n"}
{"id": "1559496", "url": "https://cs.wikipedia.org/wiki?curid=1559496", "title": "Bramsche", "text": "Bramsche\n\nBramsche je město v okresu Osnabrück, ve spolkové zemi Dolní Sasko v Německu. Leží 20 kilometrů severně od Osnabrücku. Žije zde . \n\nV letech 1971/72 bylo 12 původně samostatných obcí zahrnuto do města Bramsche:\n\nStarostou Bramsche je Heiner Pahlmann (SPD). Byl zvolen v květnu 2014, dostal 63,0 % hlasů od obyvatel města. Předchozí starostka, Liesel Höltermann (rovněž SPD) již nekandidovala.\n\n\nBramsche má vztahy s následujícími městy:\n\n"}
{"id": "1559498", "url": "https://cs.wikipedia.org/wiki?curid=1559498", "title": "Masatoši Kušibiki", "text": "Masatoši Kušibiki\n\nMasatoši Kušibiki ( 櫛引 政敏, * 29. ledna 1993) je japonský fotbalista.\n\nHrával za Shimizu S-Pulse, Kashima Antlers, Fagiano Okayama a Montedio Yamagata.\n\nS japonskou reprezentací se zúčastnil Letních olympijských her 2016.\n"}
{"id": "1559501", "url": "https://cs.wikipedia.org/wiki?curid=1559501", "title": "Riki Harakawa", "text": "Riki Harakawa\n\nRiki Harakawa ( 原川 力, * 18. srpna 1993) je japonský fotbalista.\n\nHrával za Kyoto Sanga FC, Ehime FC, Kawasaki Frontale a Sagan Tosu.\n\nS japonskou reprezentací se zúčastnil Letních olympijských her 2016.\n"}
{"id": "1559502", "url": "https://cs.wikipedia.org/wiki?curid=1559502", "title": "Innlandet", "text": "Innlandet\n\nInnlandet je kraj ve Východní Norsku. Začal fungovat 1. ledna 2020 sloučením dvou do té doby samostatných krajů Oppland a Hedmark. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z osmnácti na jedenáct. Kraj sousedí s kraji Trøndelag, Vestland, Møre og Romsdal a Viken, na východě se Švédskem.\n\nV lednu 2020 sestával kraj z 46 obcí.\n"}
{"id": "1559503", "url": "https://cs.wikipedia.org/wiki?curid=1559503", "title": "Šinja Jadžima", "text": "Šinja Jadžima\n\nŠinja Jadžima ( 矢島 慎也, * 18. ledna 1994) je japonský fotbalista.\n\nHrával za Urawa Red Diamonds, Fagiano Okayama, Gamba Osaka a Vegalta Sendai.\n\nS japonskou reprezentací se zúčastnil Letních olympijských her 2016.\n"}
{"id": "1559504", "url": "https://cs.wikipedia.org/wiki?curid=1559504", "title": "Masaši Kamekawa", "text": "Masaši Kamekawa\n\nMasaši Kamekawa ( 亀川 諒史, * 28. května 1993) je japonský fotbalista.\n\nHrával za Shonan Bellmare, Avispa Fukuoka, Kashiwa Reysol a V-Varen Nagasaki.\n\nS japonskou reprezentací se zúčastnil Letních olympijských her 2016.\n"}
{"id": "1559505", "url": "https://cs.wikipedia.org/wiki?curid=1559505", "title": "Brooklyn 99", "text": "Brooklyn 99\n\nBrooklyn 99 (ve znělce čteno \"Brooklyn devět devět\" i \"Brooklyn devadesát devět\", v anglickém originále Brooklyn Nine-Nine) je americký komediální televizní seriál z policejního prostředí. Premiéru měl 17. září 2013 na televizi Fox. V roce 2018 jej po pěti řadách Fox zrušil, ale seriálu se ujala televize NBC.\n\nSeriál se odehrává na fiktivním 99. newyorském policejním okrsku.\n\n\n"}
{"id": "1559510", "url": "https://cs.wikipedia.org/wiki?curid=1559510", "title": "Takuja Iwanami", "text": "Takuja Iwanami\n\nTakuja Iwanami ( 岩波 拓也, * 18. června 1994) je japonský fotbalista.\n\nHrával za Vissel Kobe a Urawa Red Diamonds.\n\nS japonskou reprezentací se zúčastnil Letních olympijských her 2016.\n"}
{"id": "1559511", "url": "https://cs.wikipedia.org/wiki?curid=1559511", "title": "Géry", "text": "Géry\n\nGéry je francouzská obec v departementu Meuse v regionu Grand Est. Žije zde obyvatel.\n\n"}
{"id": "1559512", "url": "https://cs.wikipedia.org/wiki?curid=1559512", "title": "Šoja Nakadžima", "text": "Šoja Nakadžima\n\nŠoja Nakadžima ( 中島 翔哉, * 23. srpna 1994) je japonský fotbalista.\n\nHrával za Tokyo Verdy, Kataller Toyama, FC Tokyo, Portimonense SC, Al-Duhail SC a FC Porto.\n\nS japonskou reprezentací se zúčastnil Letních olympijských her 2016. Jeho debut za A-mužstvo Japonska proběhl v zápase proti Mali 23. března 2018. Nakadžima odehrál za japonský národní tým v letech 2018–2019 celkem 19 reprezentačních utkání.\n\n"}
{"id": "1559513", "url": "https://cs.wikipedia.org/wiki?curid=1559513", "title": "Ricu Doan", "text": "Ricu Doan\n\nRicu Doan ( 堂安 律, * 16. června 1998) je japonský fotbalista.\n\nS kariérou začal v japonském klubu Gamba Osaka. V roce 2017 přestoupil do nizozemského klubu FC Groningen. O dva roky později v roce 2019 přestoupil do nizozemského týmu PSV Eindhoven.\n\nJeho debut za A-mužstvo Japonska proběhl v zápase proti Kostarice 11. září 2018. S japonskou reprezentací se zúčastnil Mistrovství Asie ve fotbale 2019. S týmem získal stříbrné medaile. Doan odehrál za japonský národní tým celkem 18 reprezentačních utkání.\n\nGamba Osaka\n\n"}
{"id": "1559514", "url": "https://cs.wikipedia.org/wiki?curid=1559514", "title": "Šo Sasaki", "text": "Šo Sasaki\n\nŠo Sasaki ( 佐々木 翔, * 2. října 1989) je japonský fotbalista.\n\nS kariérou začal v japonském klubu Ventforet Kofu. V roce 2015 přestoupil do klubu Sanfrecce Hiroshima. Titul získal v roce 2015, byl vicemistrem v roce 2018.\n\nJeho debut za A-mužstvo Japonska proběhl v zápase proti Kostarice 11. září 2018. S japonskou reprezentací se zúčastnil Mistrovství Asie ve fotbale 2019. S týmem získal stříbrné medaile. Sasaki odehrál za japonský národní tým celkem 9 reprezentačních utkání.\n\nSanfrecce Hiroshima\n\n"}
{"id": "1559515", "url": "https://cs.wikipedia.org/wiki?curid=1559515", "title": "Paní Motýlek", "text": "Paní Motýlek\n\nPaní Motýlek aneb Mladý muž odnaproti, zpravidla uváděno jen jako Paní Motýlek (ve francouzském originále ) je opereta (autorským označením „bouffonerie musicale“, tj. hudební bufonérie) o jednom dějství francouzského skladatele Jacquese Offenbacha na libreto Ludovica Halévyho (napsaného pod pseudonymem Jules Servières). Premiéra se konala 3. října 1855 v pařížském divadle Théâtre des Bouffes-Parisiens, přesněji v jeho letním působišti salle Lacaze na Avenue des Champs-Élysées.\n\n\"Paní Motýlek\" byla od otevření Bouffes-Parisiens 5. července 1855 již deváté Offenbachovo dílo pro jeho scénu. Divadlo totiž potřebovalo naplnit a obměňovat program, který sestával ze tří až čtyř aktových kusů každý večer, a dosud ke každému napsal hudbu právě Offenbach (v některých případech pod pseudonymem A. Lange). Jedinou výjimkou byla opereta \"Une Pleine-Eau\", ke které napsali hudbu hrabě Rainulphe Marie Eustache d'Osmond a Jules Costé a libreto mladý úředník Ludovic Halévy pod pseudonymem Jules Servières. Pod tímto pseudonymem Halévy napsal pro Offenbachovo divadlo již zahajovací dílko \"Entrez, Messieurs, Mesdames!\" a nyní i k \"Paní Motýlkovi\". Původní text libreta byl po předložení k cenzuře nepatrně zmírněn: tak se jméno hlavní představitelky změnilo z Mme Retapée (zhruba Paní Naklepaná) na Mme Papillon (paní Motýlek) a jméno jejího partnera z M. Folichard (zhruba Pan Blázínek) na Dubuisson (zhruba Pan Keřík).\n\nJednalo se o rozverné komické dílko pouze pro dva mužské komiky a hlavní atrakcí byl Étienne Pradeau, představitel Patachona z nesmírně populárních \"Dvou slepců\", se svou „siluetou k popukání“ a v ženském převleku.\n\nOffenbachova partitura k tomuto dílku nebyla rozsáhlá a obsahovala jen komicko-parodické kusy. Pozornost upoutalo zejména živé bolero, které Pradeau ve svém podání doprovázel komickým tancem a imitací hudebních nástrojů (pozounu, kontrabasu). Následoval duet mezi Sophonisbou a Alcidem a Alcidova píseň, která byla parodií známé árie \"Robert, toi que j’aime – Grâce, grâce\" z čtvrtého dějství Meyerbeerova \"Roberta ďábla\".\n\nKritika byla k tomuto kusu, který posouval styl Offenbachova divadla k rozpustilé grotesce, mnohdy shovívavá; recenzent \"Revue et gazette musicale de Paris\" obdivoval její „duchaplnou vervu“ a považoval ji za „zkomponovanou podle všech uměleckých pravidel“. Našly se však i pochyby („hrubozrnná buffonérie, která nesesadí z trůnu \"Dva slepce\"“ – Albert Monnier v \"Le Journal pour rire\"), ba i příkré odsudky. Paul Scudo, vlivný kritik časopisu \"Revue des Deux Mondes\", označil \"Paní Motýlek\" za „opravdovou jarmareční podívanou“ a zavdal mu podnět k celkovým výtkám na adresu Offenbachovy hudební tvorby a divadelního vkusu. I český Offenbachův životopisec mnohem později vytýká této operetě „laciný humor“. Zatímco Pradeauovo expresivní herectví si našlo obdivovatele, výkon debutanta Wilfreda byl označen za „prostřední“.\n\n\"Paní Motýlek\" se hrála zhruba čtyřicetkrát, od premiéry až do zavření divadla v Salle Lacaze (3. 12. 1855). Na novém působišti Bouffes-Parisiens v Choiseulově pasáži pak už jen dvakrát (2. a 3. ledna 1856). Pradeauovo bolero sice dosáhlo jisté popularity (i když ne takové jako bolero ze \"Dvou slepců\", jak předvídal mj. Benoît Jouvin v \"Le Figaru\"), naděje na dosažení obdobného úspěchu s \"Paní Motýlkem\" jako se \"Dvěma slepci\" se však nenaplnila a obecenstvo si však nakonec pískotem vynutilo její stažení z repertoáru. Hudba k této operetě nebyla vydána a \"Paní Motýlka\" už ani domovské, ani žádné jiné divadlo nehrálo. Do současnosti se zachoval jen cenzurní opis libreta z ruky Ludovica Halévyho.\n\nBodrá Toulousanka, vdova jménem Sophonisbe Papillon, přijela do Paříže, aby se informovala o svém nastávajícím zeti. Pronajala si pokoj, a protože je přesvědčena, že na ní mohou všichni muži oči nechat, laškuje s každým, zejména s mladým mužem v protějším okně. Neočekávané se vrací jiný mladík, Alcide Dubuisson. Je to zdejší bývalý nájemník, jehož pokoj byl znovu pronajat v jeho nepřítomnosti a bez jeho vědomí. Po různých nedorozuměních se ukáže, že Alcide je oním nápadníkem Sophonisbiny dcery, a že se na poslední chvíli před svatbou chtěl povyrazit cestováním a návštěvou plesu v opeře. Sophonisbe hrozí, že k sňatku nesvolí, ale Alcide ji má nyní v hrsti, protože se stal svědkem jejího flirtování s mužem odnaproti. Za slib mlčení obdrží od Sophonisby kýžený souhlas k sňatku. Oba odjíždějí do Toulouse a Sophonisbe může nájem pokoje nabídnout některému z diváků v první řadě…\n"}
{"id": "1559516", "url": "https://cs.wikipedia.org/wiki?curid=1559516", "title": "Koja Kitagawa", "text": "Koja Kitagawa\n\nKoja Kitagawa ( 北川 航也, * 26. července 1996) je japonský fotbalista.\n\nS kariérou začal v japonském klubu Shimizu S-Pulse. V roce 2019 přestoupil do rakouského klubu SK Rapid Wien.\n\nJeho debut za A-mužstvo Japonska proběhl v zápase proti Panamě 12. října 2018. S japonskou reprezentací se zúčastnil Mistrovství Asie ve fotbale 2019. S týmem získal stříbrné medaile. Kitagawa odehrál za japonský národní tým v letech 2018–2019 celkem 8 reprezentačních utkání.\n\n"}
{"id": "1559517", "url": "https://cs.wikipedia.org/wiki?curid=1559517", "title": "Hidemasa Morita", "text": "Hidemasa Morita\n\nHidemasa Morita ( 守田 英正, * 10. května 1995) je japonský fotbalista.\n\nS kariérou začal v japonském klubu Kawasaki Frontale. Titul získal v roce 2018.\n\nJeho debut za A-mužstvo Japonska proběhl v zápase proti Kostarice 11. září 2018. Morita odehrál za japonský národní tým v letech 2018–2019 celkem 3 reprezentační utkání.\n\nKawasaki Frontale\n"}
{"id": "1559518", "url": "https://cs.wikipedia.org/wiki?curid=1559518", "title": "Takehiro Tomijasu", "text": "Takehiro Tomijasu\n\nTakehiro Tomijasu ( 冨安 健洋, * 5. listopadu 1998) je japonský fotbalista.\n\nHrával za Avispa Fukuoka, K. Sint-Truidense VV a Bologna FC 1909.\n\nJeho debut za A-mužstvo Japonska proběhl v zápase proti Panamě 12. října 2018. S japonskou reprezentací se zúčastnil Mistrovství Asie ve fotbale 2019. S týmem získal stříbrné medaile. Tomijasu odehrál za japonský národní tým celkem 18 reprezentačních utkání.\n\n"}
{"id": "1559521", "url": "https://cs.wikipedia.org/wiki?curid=1559521", "title": "Mata", "text": "Mata\n\nMata může znamenat:\n\n"}
{"id": "1559535", "url": "https://cs.wikipedia.org/wiki?curid=1559535", "title": "Turistická značená trasa 8630", "text": "Turistická značená trasa 8630\n\nZ Turčianských teplic trasa vede zástavbou za obci Háj, poté začne zalesněným terénem nastoupávat nad obec Čremošné, aby vzápětí opět sklesala do Žarnovické doliny. Tou pokračuje mírným stoupáním po zpevněné cestě až k rozcestí Kostolec. Odtud prudce stoupá lesním, místy lehce skalním terénem až do malého sedla na hřebenu vrchu Košiariska, za kterým po příkrém, ale krátkém klesání končí a navazuje na turistickou značenou trasu 0801 (\"Cestu hrdinov SNP\").\n"}
{"id": "1559536", "url": "https://cs.wikipedia.org/wiki?curid=1559536", "title": "Turistická značená trasa 8631", "text": "Turistická značená trasa 8631\n\nOd rozcestí Spoj Rakytovských dolin v Blatnické dolině stoupá zalesněným terénem k rozcestí Malý Rakytov - úbočie. Jedná se o krátkou, spojovací trasu.\n"}
{"id": "1559537", "url": "https://cs.wikipedia.org/wiki?curid=1559537", "title": "Gyöngyös (řeka)", "text": "Gyöngyös (řeka)\n\nGyöngyös [děnděš] () je řeka v Rakousku a v Maďarsku v župě Vas. Pramení v rakouské vesnici Redlschlag. Ústí u města Sárvár do Ráby.\n\nGyöngyös prochází následujícími sídly:\n\n\n"}
{"id": "1559543", "url": "https://cs.wikipedia.org/wiki?curid=1559543", "title": "Diplovertebron", "text": "Diplovertebron\n\nDiplovertebron byl rod embolomerního obojživelníka žijícího na území České republiky v období pozdního karbonu (mladší prvohory, asi před 310 miliony let). Žil v bažinách v okolí Nýřan (okres Plzeň-sever), kde byly nalezeny jeho zkamenělé pozůstatky.\n\n\"Diplovertebron\" byl středně velký predátor dosahující délky asi 50 cm. Předpokládá se, že byl částečně nebo úplně přizpůsobený životu ve vodě podobně jako další obojživelníci z řádu Embolomeri. Vzhledově připomínal rod \"Gephyrostegus\", který ovšem trávil většinu života na souši. Živil se lovem ryb a dalších obojživelníků.\n\nZkameněliny diplovertebrona nalezl významný český paleontolog Antonín Frič na konci 19. století společně s mnoha dalšími tetrapody. Pozůstatky se skládají z disartikulovaných koster uzavřených ve dvou uhelných deskách. Během let byl \"Diplovertebron\" zaměňován s podobnými rody jako \"Nummulosaurus\" (\"N. kolbii\"? byl přeřazen do řádu Embolomeri) nebo \"Gephyrostegus\".\n"}
{"id": "1559545", "url": "https://cs.wikipedia.org/wiki?curid=1559545", "title": "Turistická značená trasa 8636", "text": "Turistická značená trasa 8636\n\nZ obce Sklabinský Podzámok stoupá trasa mírně dolinou Štiavnického potoka k rozcestí Pri Kľackom grúni, odkud začne traverzovat lesnatým terénem bradly vrcholu Kľak na rozcestí Košiarisko. Odtud prudkým stoupáním vede na vrchol Kľak.\n"}
{"id": "1559548", "url": "https://cs.wikipedia.org/wiki?curid=1559548", "title": "Neumarkt in der Oberpfalz", "text": "Neumarkt in der Oberpfalz\n\nNeumarkt in der Oberpfalz je město v německé spolkové zemi Bavorsko, hlavní město zemského okresu Neumarkt in der Oberpfalz ve vládním obvodu Horní Falc. Žije zde obyvatel.\n\n"}
{"id": "1559549", "url": "https://cs.wikipedia.org/wiki?curid=1559549", "title": "Turistická značená trasa 8638", "text": "Turistická značená trasa 8638\n\nZ obce Krpeľan dlouze a místy prudce stoupá zalesněným terénen k vrcholu Kopa, kde navazuje na Velkofatranskou magistrálu.\n"}
{"id": "1559550", "url": "https://cs.wikipedia.org/wiki?curid=1559550", "title": "Turistická značená trasa 8639", "text": "Turistická značená trasa 8639\n\nZ rozcestí Ústie Juriášovej doliny vytrvale stoupá zalesněným terénem na vrchol a rozcestí Zadná Ostrá, odkud krátce pokračuje po hřebeni do Sedla Ostrej (krátká odbočka na vrchol Ostré). Serpentinovitým traverzem následně sklesává k rozcestí Muráň.\n"}
{"id": "1559552", "url": "https://cs.wikipedia.org/wiki?curid=1559552", "title": "Nefaarudž I.", "text": "Nefaarudž I.\n\nNefaarud I., známý též v jeho řecké variantě Neferites I., byl egyptský faraon, zakladatel 29. dynastie. Vládl v letech 399 - 393 př. n. l. \n\nPředpokládá se, že Nefaarudž byl generálem z města Džedet. Roku 399 př. n. l. povstal proti faraonu Amenardisovi, porazil jej a popravil v Memphis. Nefaarudž se nechal v Memphisu a možná také v Sau korunovat faraonem, krátce nato přesunul hlavní město do svého rodného Džedetu. Nefaarudž I. si vybral stejné Horovo jméno jako Psamtik I. a jméno Zlatého Hora jako Ahmose II. - obou vládců předešlé 26. dynastie, což může dokazovat, že chtěl spojit svojí vládu s dřívějším velkolepým obdobím. \n\nPodle Manetha Nefaarudž I. vládl šest let. \n\nStavby Nefaarudže I. byly nalezeny na mnoha místech po celém Egyptě. V Dolním Egyptě je zmíněn v Thmuisu, Tell Roba, Buto (kde byla nalezena jeho socha), Memfisu, Sakkáře (kde se ve druhém roce jeho vlády pohřeb býka Apise) a jeho hlavním a rodném městu Mendes. Postavil také některé budovy v Karnaku, jako je sklad a svatyně, která měla sloužit pro posvátnou bárku. \n\nV zahraničních záležitostech zasahoval na Blízkém východě. Jak hlásal Diodóros Sicilský, v roce 396 př. n. l. podpořil ve válce proti Peršanům spartánského krále Agesilause. Sparťané dobyli Kypr a Rhodos a snažili se rozšířit svůj vliv dále na východ. Nefaarudž dodal Sparťanům 500 000 měr zrn a materiál pro 100 triér. Náklad však dorazil na Rhodos poté, co se Peršanům podařilo ostrov znovu dobýt, takže jej zabavil filo-perský admirál Konon z Athén. \n\nNefaarudž I. zemřel v letech 393 př. n. l. po šesti letech vlády. \"Demotická kronika\" jednoduše uvádí, že jej „jeho syn“ vystřídal na trůně, aniž by bylo uvedeno jakékoli jméno. V dnešní době se předpokládá, že Nefaarudžův syn byl Hakor, který po něm vládl jen rok, než byl sesazen Pašerimutem, Hakor však po dalším roce opět získal trůn. \n\n"}
{"id": "1559555", "url": "https://cs.wikipedia.org/wiki?curid=1559555", "title": "Turistická značená trasa 8641", "text": "Turistická značená trasa 8641\n\nOd rozcestí Nad Nočovom prudce stoupá zalesněným terénem na vrchol Magura, odkud pokračuje přes nepojmenovaní sedlo k rozcestí Vyšné Rudno. Jedná se o krátkou, byť převýšením náročnou spojovací trasu.\n"}
{"id": "1559557", "url": "https://cs.wikipedia.org/wiki?curid=1559557", "title": "Ponte", "text": "Ponte\n\nPonte může znamenat:\n\n"}
{"id": "1559579", "url": "https://cs.wikipedia.org/wiki?curid=1559579", "title": "Luka (Ston)", "text": "Luka (Ston)\n\nLuka je vesnice a přímořské letovisko v Chorvatsku v Dubrovnicko-neretvanské župě, spadající pod opčinu Ston. Nachází se na poloostrově Pelješac, asi 55 km severozápadně od Dubrovníku. V roce 2011 zde žilo celkem 153 obyvatel.\n\nSousedními vesnicemi jsou Duba Stonska a Hodilje.\n"}
{"id": "1559580", "url": "https://cs.wikipedia.org/wiki?curid=1559580", "title": "Hades Rise", "text": "Hades Rise\n\nHades Rise je čtvrté studiové album norské black/thrashmetalové kapely Aura Noir vydané v roce 2008. Oproti předchozím je hudebně propracovanější a výrazně přibylo kytarových sól.\n\n\"Sulphur Void\" - Neseblod Records 2010 (LP vinyl), \"Cut throat\" - Peaceville Records 2012 (CD a LP vinyl)\n\"Cut throat\" je cover verze skladby od Bulldozer z alba \"The Day of Wrath\" (1985).\n\n\n"}
{"id": "1559603", "url": "https://cs.wikipedia.org/wiki?curid=1559603", "title": "Čičilaki", "text": "Čičilaki\n\nČičilaki je vánoční dekorace používaná v Gruzii. Vyrábí se z dlouhých rovných větví lísky nebo ořešáku, z nichž se ostrým nožem po délce strouhají četné dlouhé tenké hobliny, které zůstávají nahoře spojeny s větví a kroutí se podél ní, takže podle lidového podání připomínají vousy svatého Basila. Čičilaki může být vysoké 20 centimetrů až tři metry.\n\nHotové čičilaki, které se dá v gruzínských městech zakoupit i na předvánočních trzích, se ozdobí obdobně jako vánoční stromek – zavěšuje se na ně například sušené ovoce a listí břečťanu. V domácnosti zůstává do dne před svátkem Epifanie, kde je podle tradice slavnostně spáleno, což má dům zbavit všeho zlého. \n\nČičilaki je rozšířeno především na černomořském pobřeží Gruzie. V období, kdy byla Gruzie součástí Sovětského svazu, byl jejich prodej jakožto náboženského symbolu zakázán. K rostoucí popularitě čičilaki vedou i vysoké pokuty, které gruzínská vláda zavedla za kácení živých stromů ve snaze zastavit odlesňování země.\n"}
{"id": "1559607", "url": "https://cs.wikipedia.org/wiki?curid=1559607", "title": "Evangelický hřbitov v Pusté Kamenici", "text": "Evangelický hřbitov v Pusté Kamenici\n\nEvangelický hřbitov v Pusté Kamenici se nachází ve svahu pod římskokatolickým hřbitovem a kostelem Svaté Anny. Má samostatnou vstupní bránu, vlastní márnici a zdroj vody. Rozloha je 678 m². Vlastníkem hřbitova je Farní sbor Českobratrské církve evangelické v Krouně.\n\nNa indikační skice (pravděpodobně před rokem 1830) není hřbitov jednoznačně uvedený, na Císařských mapách stabilního katastru Čech 1:2880 (1824-1843) je již hřbitov zakreslen takřka v dnešní podobě na pozemku číslo 226.\n\nCelý hřbitov je obehnán kamennou zdí. Původní vchod byl situovaný nad márnicí, při společné cestě ke katolickému kostelu Svaté Anny. Jeho umístění je stále dobře patrné odlišnou šířkou zdi. Nad novodobou branou, pravděpodobně z počátku 20. století, je nápis „Béře se člověk do domu věčného“. Nově zbudovaná je též ocelová branka v horní hřbitovní zdi.\n\nNa hřbitově jsou pochovaní Jan Koudelka, bývalý starosta, Jaroslav Dostál, padlý koncem 2. světové války ve věku osmnácti let a Josef Bohatý, místní malíř.\n\nPustá Kamenice leží při silnici 34. V obci jsou autobusové zastávky Pustá Kamenice, Pec, odb. a Pustá Kamenice, točna, se spoji do Hlinska, Čachnova a Poličky. Železniční zastávky Pustá Kamenice a Pustá Kamenice zastávka jsou vzdálené asi 600 m od hřbitova a leží na trati Žďárec u Skutče – Polička (označená číslem 261). Silnicí pod hřbitovem vede cyklotrasa č. 4105 Oldříš – Pec.\n\n"}
{"id": "1559612", "url": "https://cs.wikipedia.org/wiki?curid=1559612", "title": "Třída POM", "text": "Třída POM\n\nTřída POM (Patrouilleur Outre-mer) je připravovaná třída oceánských hlídkových lodí francouzského námořnictva vyvinuté pro službu v Nové Kaledonii, Francouzské Polynésii a na Réunionu. Celkem bylo objednáno šest jednotek této třídy. Mezi jejich úkoly bude patřit hlídkování ve výlučné ekonomické zóně země, kontrola znečištění, nebo mise SAR.\n\nStavba šesti oceánských hlídkových lodí byla objednána v prosinci 2019 u francouzské loděnice SOCARENAM v Saint-Malo. Plánované dodání plavidel proběhne v letech 2022–2025.\n\nDokončena plavidla nahradí stávající hlídkové lodě: Dvě POM nahradí hlídkové lodě \"La Moqueuse\" (P688) a \"La Glorieuse\" (P686) třídy \"P400\" v Nové Kaledonii, dvě POM nahradí hlídkové lodě \"Le Malin\" (P701) a jednu třídy \"P400\" na Réunionu, dále jedna POM nahradí hlídkové lodě \"Arago\" (P675) a \"La Railleuse\" (P689) ve Francouzské Polynésii a poslední POM nemá základnu přidělenu.\n\nKromě 30 členů posádky jsou na palubě ubikace pro 23 dalších osob. Výzbroj tvoří jeden 20mm kanón v dálkově ovládané zbraňové stanici, dále 12,7mm a 7,62mm kulomety. Na zádi bude přistávací plocha pro provoz dronů. Nejvyšší rychlost dosáhne 24 uzlů. Dosah bude 5500 námořních mil při rychlosti 12 uzlů. Autonomie dosáhne 30 dní.\n"}
{"id": "1559619", "url": "https://cs.wikipedia.org/wiki?curid=1559619", "title": "Ta-jü", "text": "Ta-jü\n\nTa-jü () je okres ležící na východě městské prefektury Kan-čou v jižní části provincie Ťiang-si Čínské lidové republiky. Rozloha okresu je 1368 km², roku 2010 měl 289 000 obyvatel.\n\nNa území dnešního okresu Ta-jü existoval od roku 214 př. n. l. okres Nan-jie, v 6. století bylo území součástí komandérie Š’-sing, přechodně koncem 6. století zde vznikl okres Ta-jü, který definitivně existoval od roku 705 v rámci kraje Čchien. Od roku 990 byl okres Ta-jü sídelním okresem nově zřízeného speciálního kraje Nan-an, roku 1277 povýšeného na fiskální oblast \"lu\" a roku 1365 reorganizovaného v prefekturu.\n\nPo vzniku Čínské republiky byly prefektury zrušeny, včetně prefektury Nan-an, a okres Ta-jü přímo podléhal provinční správě. V Čínské lidové republice okres Ta-jü podléhal a podléhá prefektuře, resp. městské prefektuře Kan-čou.\n"}
{"id": "1559625", "url": "https://cs.wikipedia.org/wiki?curid=1559625", "title": "Látúr", "text": "Látúr\n\nLátúr () je město v Maháráštře, jednom z indických svazových států. K roku 2011 v něm žilo přes 382 tisíc obyvatel. Je správním střediskem svého okresu.\n\nLeží v jihovýchodní části Maháráštry nedaleko hranice s Karnátakou v nadmořské výšce 636 metrů nad mořem.\n\nV roce 1993 zde došlo k ničivému zemětřesení, při kterém v okrese zahynulo kolem deseti tisíc lidí.\n"}
{"id": "1559635", "url": "https://cs.wikipedia.org/wiki?curid=1559635", "title": "Jü-jao", "text": "Jü-jao\n\nJü-jao () je městský okres ležící na severozápadě subprovinčního města Ning-po v severovýchodní části provincie Če-ťiang Čínské lidové republiky. Rozloha městského okresu je 1 527 km², roku 2017 měl 1 095 000 obyvatel.\n\nOsídlení okresu je velice staré, archeologicky je zde kolem roku 5000 př. n. l. doložená kultura Che-mu-tu neolitických pěstitelů rýže.\n\nPočínaje chanským obdobím, je okres známý svými slavnými rodáky, k nimž patřili chanský Jen Kuang, Jü Fan období Tří říší, ťinský Jü Si, suejský/tchangský Jü Š’-nan, mingští Wang Jang-ming, Ču Šun-šuej a Chuang Cung-si. \n\nJü-jao je známé pěstováním rýže a lovem ryb. Jeho ekonomika vzkvétá od zahájení hospodářských reforem koncem 70. let, s rozvojem soukromých podniků. V roce 2007 dosáhl HDP okresu 34 miliard jüanů, přičemž roční míra růstu za posledních 20 let byla dvojciferná. Okres se zařadil mezi 20 nejvýznamnějších okresů z hlediska komplexní ekonomické síly, počítáno ze všech 2100 okresů v Číně. Mezi zdejší průmyslové výrobky patří především elektrické spotřebiče, plasty, stroje a textilie. Rychle se rozvíjejí vyspělá průmyslová odvětví, optika, elektronika, chemie. Hlavní produkty zemědělství, lesnictví a chovu zvířat jsou čaj, ovoce, bambus, bourec morušový, drůbež, dobytek a ryby.\n"}
{"id": "1559643", "url": "https://cs.wikipedia.org/wiki?curid=1559643", "title": "2020 ve fotografii", "text": "2020 ve fotografii\n\nTento článek obsahuje významné fotografické události v roce 2020.\n\n\n\n\n\n\n\n\nPřehled vybraných významných výstav:\n\n\n\n\n\n\n\n[[Kategorie:Roky ve fotografii]]\n[[Kategorie:2020]]"}
{"id": "1559646", "url": "https://cs.wikipedia.org/wiki?curid=1559646", "title": "Vojtěch Štajf", "text": "Vojtěch Štajf\n\nVojtěch Štajf (* 9. března 1974) je český rallyový závodník a spolumajitel týmu Racing 21 který provozuje s Karlem Janečkem. Do povědomí fanoušků se zapsal především za volantem Subaru Impreza skupiny N, ve světě pak starty a celkovým druhým místem v šampionátu MERC. Štajf také spolupracuje či spolupracoval s osobnostmi jako jsou Daniel Landa, Petr Čtvrtníček či slovenský závodník Martin Koči.\n"}
{"id": "1559649", "url": "https://cs.wikipedia.org/wiki?curid=1559649", "title": "Hakor", "text": "Hakor\n\nHakor, také známý v řecké formě Achoris nebo Hakoris, byl staroegyptský faraon 29. dynastie. Vládl v letech 392 - 391 př. n. l. a 390 - 380 př. n. l. \n\nPo smrti Nefaarudže I. začal boj o trůn, a trůn si nárokovali dva nebo tři uchazeči: Hakor, Pašerimut a případně nepříliš jasná postava Muthis. V důsledku toho byl Hakor střídavě považován za legitimního nástupce Nefaarudže I. nebo jemu nepříbuzného uzurpátora. \n\nV roce 1986 John D. Ray navrhl, že by Hakor mohl být dědicem Nefaarudže I. a vládnout až do druhého roku své vlády, kdy byl sesazen Pašerimutem. Po dalším roce se Hakorovi podařilo získat zpět trůn svržením uzurpátora a pokračoval ve své vládě od data svého prvního nástupu a jednoduše předstíral, že k této mezeře nikdy nedošlo. Do tohoto boje by mohl být vložen třetí uchazeč, Muthis, ale jeho role za předpokladu, že skutečně existuje, není známa. Rayova hypotéza je přijímána jinými egyptology, jako je Alan B. Lloyd a Toby Wilkinson. \n\nKrátce po své smrti, byl Hakor nazván uzurpátorem zakladatelem následné dynastie, Nachtnebefem. Hakor a Nachtnebef mohli být nějakým způsobem příbuzní a vzájemnými soupeři, možná oba ve vztahu s Nefaarudžem I. \n\nJakmile se znovu zmocnil trůnu, Hakor učinil značné úsilí, aby potvrdil svou legitimitu důrazem na své, ať už skutečné nebo smyšlené, příbuzenství s Nefaarudžem I. Také jeho stavební činnost byla pozoruhodná a rozsáhle restauroval mnoho památek svých královských předchůdců. \n\nV Karnaku dokončil Hakor kapli pro posvátnou bárku Amon-Raa poblíž prvního pylonu. Možná také začal chrámový komplex v severní Sakkáře, který byl později dále rozvinut pod vládou Nechthareheba Jeho stavební činnost je dobře doložena na různých místech v Horním Egyptě, v chrámu Hibis v oáze Charga a na dalších místech. \n\nHakor zjevně opakoval zahraniční politiku svého předchůdce Nefaarudže I. V Aristofanově komedii \"Plutus\", která byla uvedena v roce 388 př. Nl, je zmíněno spojenectví mezi Athéňan a Egypťany.Theopompus zmiňuje také dohodu mezi Hakorem a Pisidiansem.\n\nHakor zemřel v roce 378 př. n. l., předal trůn svému synovi Nefaarudžovi II. Nicméně ten si byl schopen udržet vládu jen čtyři měsíce předtím, než byl sesazen a nahrazen generálem armády od Nachtnebefem. \n"}
{"id": "1559665", "url": "https://cs.wikipedia.org/wiki?curid=1559665", "title": "Ätran", "text": "Ätran\n\nÄtran je řeka ve Švédsku, dlouhá 243 km. Protéká kraji Västra Götaland a Halland. Pramení na vrchovišti u Gulleredu v nadmořské výšce 332 m a vlévá se do průlivu Kattegat. V jejím ústí leží město Falkenberg. Její povodí má rozlohu 3343 km² a průměrný průtok dosahuje 47 m³/s. Nejdelšími přítoky jsou Högvadsån a Assman. Řeka protéká jezerem Åsunden.\n\nOblast podél řeky se nazývá Ätrandalen a je hustě zalesněna. Vede tudy cesta Redvägen, používaná již v době kamenné. V roce 1208 se zde odehrála bitva u Leny. Ve vodách Ätranu se hojně vyskytují lososi a provozuje se zde muškaření. Další významnou rekreační aktivitou je kanoistika. Na řece se nachází přírodní rezervace Bergs naturskog. V roce 1964 byla otevřena vodní elektrárna Yngeredsfors.\n"}
{"id": "1559666", "url": "https://cs.wikipedia.org/wiki?curid=1559666", "title": "Selenid platiničitý", "text": "Selenid platiničitý\n\nSelenid platiničitý je anorganická sloučenina se vzorcem PtSe. Má vrstevnatou strukturu, lze jej exfoliovat na monovrstvy. Selenid platiničitý je v závislosti na tloušťce polokov nebo polovodič.\n\nPoprvé byl připraven syntézou z prvků roku 1909. Lze jej připravit i zahříváním platinové fólie v parách selenu na teplotu 400 °C.\n\nMonovrstvu selenidu lze připravit vystavením vrstvy platiny 111 parám selenu při teplotě 270 °C.\n\nDále jej lze připravit i srážením z vodného roztoku platiničité soli pomocí selanu nebo zahříváním chloridu platiničitého se selenem.\n\nVytváří vrstevnaté krystaly se strukturou jodidu kademnatého. Vrstvy atomů platiny jsou obklopeny vrstvami selenu.\n\nV bulkovém stavu se chová jako polokov, po exfoliaci na několik málo vrstev se stává polovodičem. Jeho vodivost může být ovlivněna kontaktem s některými plyny, např. oxidem dusičitým, toho lze využít při konstrukci plynových čidel.\n\nV přírodě se vyskytuje jako minerál sudovikovit, pojmenovaný po ruském petrologovi N.G. Sudovikovi.\n\nSelenid platiničitý se využívá jako katalyzátor a fotokatalyzátor a také při konstrukci unipolárních tranzistorů.\n"}
{"id": "1559673", "url": "https://cs.wikipedia.org/wiki?curid=1559673", "title": "Antonin Personnaz", "text": "Antonin Personnaz\n\nAntonin Personnaz (13. října 1854 Bayonne – 31. prosince 1936 tamtéž) byl francouzský sběratel umění a fotograf především autochromů. Jeho rodina pocházela ze Savojska, přesněji z obce Bessans.\n\nAntonin Personnaz, milovník umění a přítel malířů, odkázal národním muzeím svou sbírku impresionistických obrazů, která je vystavena v Musée d'Orsay. Nachází se tam zejména \"Louveciennes.\" \"Mid-Coast Trail\" od Alfreda Sisleye. Nešťastná událost se stala na konci roku 2007, kdy vandal poškodil jeden z hlavních Personnazových darů, obraz Clauda Moneta, \"Le Pont d'Argenteuil\". \n\nVyznamenal se také jako fotograf a pořizoval autochromy podle Augusta a Louise Lumièrů. V roce 1886 se stal členem Francouzské fotografické společnosti (SFP) a od roku 1911 do roku 1919 působil jako její generální tajemník. V rámci společnosti bylo uspořádáno několik výstav jeho fotografií. V časopise SFP publikoval několik článků o technice autochromu a o vztahu mezi malbou a fotografií. Přednášel na stejná témata ve Francii i v zahraničí. SFP má velkou sbírku autochromů odkázaných jeho rodinou. Muzeum výtvarných umění v Rouenu uspořádalo výstavu jeho díla a o jeho osobnosti v rámci impresionistického festivalu \"Normandie 2020\".\n\nDíla ze sbírky Antonina Personnaze:\n"}
{"id": "1559677", "url": "https://cs.wikipedia.org/wiki?curid=1559677", "title": "Žofie Hekelová", "text": "Žofie Hekelová\n\nŽofie Hekelová (11. listopadu 1920 Konice – 20. července 1993 Lechovice) byla česká spisovatelka.\n\nByla manželka literáta, publicisty a vlastivědného pracovníka Františka Hekeleho (1909–1969).\n\nByla členkou Moravského kola spisovatelů.\n\nOsobní fond Žofie Hekelové je uložen ve Vlastivědném muzeu v Šumperku.\n\nRomán o tyrolském rodu Aigenů byl kritikou přijat příznivě:\nPodle novinové zprávy měl být v roce 1946 vydán román proletářského děvčete \"Josefina\". V databázi NK ČR však uveden není.\n\nSpolupracovala též s rozhlasem; v roce 1943 uvedl protektorátní rozhlas její hru \"Bloudění\", v roce 1960 vysílal Československý rozhlas pásmo cihlářských písniček (spoluautorství s manželem).\n"}
{"id": "1559678", "url": "https://cs.wikipedia.org/wiki?curid=1559678", "title": "Dům čp. 47 (Daňkovice)", "text": "Dům čp. 47 (Daňkovice)\n\nVenkovský dům čp. 47 v Daňkovicích je typická lidová usedlost severního (Moravského) Horácka, orientovaná štítem do návsi. Kamenné, vápnem líčené stavení na vysokém soklu je přístupné dřevěnou přístavbou, tzv. barákem, při severní straně domu. Stavení je na seznamu kulturních památek od 30. června 1970. Je vítězem velké kategorie soutěže Památka roku 2018.\n\nPřízemní zděný, převážně kamenný, dům s trojdílnou dispozicí, komoro-chlévního typu, postavený před rokem 1835, kdy je na katastrální mapě vyznačen již jako zděný. Pohledové stěny omítané a líčené vápnem, včetně podezdívek. Leží zhruba v polovině stávající zástavby obce při komunikaci. Má jednoduchý, obdélný půdorys (cca 15 × 9 m) se štítovou stranou orientovanou do návsi.\n\nHlavní obytný, a zároveň největší, prostor domu je světnice (cca 5,4 × 5 m). K nejhodnotnějším prvkům patří unikátně dochovaná klenutá černá kuchyně, která se prakticky nezměnila od dob svého vzniku. Půdorysně jde o obdélnou místnost o rozměrech 2,7 × 2 m. Vstup je ze síně a světnice. Osvětlení a větrání, přístup vzduchu pro hoření, zajišťuje malé okénko v severní stěně.\n\nJeště v roce 1966 stál ve světnici kachlový sporák, který pravděpodobně nahradil někdy na přelomu 19. a 20. století kamna obsluhovaná z černé kuchyně. Existenci kamen by mohly potvrzovat dva otvory v černé kuchyni, které jsou v místech pro tento otvor běžné, tedy vlevo od ústí pece a netypický rozšířený sokl pece. Fotografií zachycený sporák je postavený na dřevěném rámu, má tapetové hnědé kachle většího formátu, pravděpodobně jde o poslední typ tzv. svrateckých kachlů. Zbytky kachlů byly při rekonstrukci nalezeny v kolně a byla vyrobena replika těchto kachlů. Sporák byl obnoven na svém původním místě v mírně pozměněné podobě na litinovém rámu.\n\nDalším prostorem přístupným ze světnice je komora s malým oknem ve štítové stěně. Domem prochází síň, která má vstup jak ze severní, tak jižní strany, kde jsou dochované původní dveře, zakryté novodobými krycími křídly. V zadní části domu se nachází velká komora přístupná ze síně a chlév, přístupný též ze síně a severní strany domu (tyto místnosti dnes mají jiné využití). Na zadní stěnu navazuje malá dřevěná kolna, která byla nově postavená podle dochovaných zbytků do pravděpodobné původní podoby.\n\nKrov je typu stojaté stolice s jedním středovým sloupkem a osmi plnými vazbami. Střešní krytina je modřínový štípaný šindel.\n\nDům patří k významnému dědictví Vysočiny a je dokladem typického vesnického domu horských oblastí severního Moravského Horácka.\n\nVznik domu můžeme bezpečně datovat do první poloviny devatenáctého století. Indikační skica stabilního katastru z roku 1835 zachycuje náves zastavěnou dřevěnými stavbami a červeně, tedy nespalně, vyznačený dům čp. 47. Byl proveden i dendrochronologický průzkum domu s následnou analýzou vzorků. Odebráno bylo patnáct vzorků, všechny pocházely z jehličnatého dřeva, smrku a jedle. Stromy pro stavbu byly skáceny v zimních měsících v letech 1818/1819 a 1833/1834. Je pravděpodobné, že dříve pokácené dřevo bylo ponecháno vyschnout, nebo bylo použito druhotně.\n\nDům byl k 30. červnu 1970 zapsán do státního rejstříku jako nemovitá kulturní památka. V té době byl uváděn jeho stav jako dobrý. Od devadesátých let byl dům neobydlený a chátral, jeho stav byl v posledních letech havarijní.\n\nV roce 2014, se změnou majitele, začíná rekonstrukce a na objektu proběhl operativní průzkum a dokumentace. Rekonstrukce skončila v roce 2018. Stavení je od té doby využíváno ke komerčním pobytům. V roce 2018 se objekt stal vítězem velké kategorie soutěže Památka roku.\n\n"}
{"id": "1559679", "url": "https://cs.wikipedia.org/wiki?curid=1559679", "title": "Emilien Jacquelin", "text": "Emilien Jacquelin\n\nEmilien Jacquelin (* 11. července 1995, Grenoble) je francouzský biatlonista. Jeho největším úspěchem je titul mistra světa z roku 2020 z Anterselvy ze stíhacího závodu. \n\nJeho nejlepším umístěním v závodech světového poháru jsou dvě druhá místa, poprvé v lednu 2020 ve sprintu v Oberhofu. S francouzskou štafetou také několikrát získal první místo.\n\nBiatlonu se věnuje od roku 2011. Ve světovém poháru debutoval v listopadu 2017 ve vytrvalostním závodě v Östersundu. Zúčastnil se také Zimních olympijských her 2018, kde skončil nejlépe ve vytrvalostním závodě na 77. místě. \n\n\"V junior cupu se jezdily dva sprinty.\"\n\n"}
{"id": "1559680", "url": "https://cs.wikipedia.org/wiki?curid=1559680", "title": "Rallye Šumava", "text": "Rallye Šumava\n\nRally Šumava je jedna ze soutěží Mistrovství České republiky v rallye. Jezdí se v jižních Čechách a jejím centrem je město Klatovy. Soutěž byla součástí Mistrovství Evropy, Mitropy a dalších. \n\nPrapůvodně se soutěž se stejným názvem Šumavská rally konala v okolí města Sušice. S Rallye Šumava je úzce svázána též Rally Klatovy.\n\n"}
{"id": "1559681", "url": "https://cs.wikipedia.org/wiki?curid=1559681", "title": "Zemětřesení v Turecku 2020", "text": "Zemětřesení v Turecku 2020\n\nZemětřesení v Turecku 2020 bylo zemětřesení, ke kterému došlo 24. ledna 2020 v 18:55 v turecké provincii Elazig, poblíž města Sivrice.\nSilně zasažena byla i sousední provincie Malatya.\n\nPodle prvních údajů dosáhlo zemětřesení síly 6,8 M, istanbulské středisko pro výzkum zemětřesení později uvedlo, že intenzita zemětřesení byla 6,6 M.\nPo zemětřesení bylo zaznamenáno ještě 948 slabších otřesů, více než dvacet z nich dosáhlo síly 4 M. Otřesy byly kromě Turecka zaznamenány i v Sýrii, Gruzii, Arménii, Íránu a Libanonu.\n\nV důsledku zemětřesení zemřelo 41 lidí a 1 607 lidí utrpělo poranění. Jedenáct dní po zemětřesení zůstávalo 5 vážně zraněných na jednotce intenzivní péče. Úplně zničeno bylo 87 budov, poškozeno jich bylo celkem 2945. Do pátrací a záchranné akce se zapojilo skoro 4 000 lidí a 22 psů.\nNejméně 45 lidí vyprostili z trosek záchranáři.\n\nUž 22. ledna 2020 zasáhlo západní část Turecka středně silné zemětřesení, které vzniklo v hloubce asi 6,8 km. Událost se obešla bez zraněných a větších materiálních škod.\n"}
{"id": "1559682", "url": "https://cs.wikipedia.org/wiki?curid=1559682", "title": "Patentový zástupce", "text": "Patentový zástupce\n\nPatentový zástupce je odborník, který poskytuje právní služby v oblasti průmyslového (duševního) vlastnictví. Jeho hlavním úkolem je odborné posouzení předmětu ochrany, poradenství při výběru druhu ochrany, zpracování potřebných žádosti i podkladů a zastupování před příslušnými úřady a soudy.\n\nPatentový zástupce musí být vzdělán v technické i právní oblasti, což prokazuje odbornou zkoušku u Úřadu průmyslového vlastnictví, musí mít alespoň tříletou praxi v oboru průmyslového (duševního) vlastnictví a do rukou předsedy Komory patentových zástupců České republiky složit slib, ve kterém se zavazuje na svou občanskou čest a svědomí zachovávat Ústavu ČR a zákony, svědomitě plnit své povinnosti, zejména vůči klientům, a zachovávat mlčenlivost. Následně může být zapsán do rejstříku patentových zástupců, který vede Komora patentových zástupců České republiky a obdržet od ní osvědčení pro výkon činnosti.\n\nPatentový zástupce poskytuje své služby svým jménem a na svůj účet nebo jako společník nebo zaměstnanec společnosti patentových zástupců a přitom je povinen zachovávat pravidla profesní etiky stanovené komorou patentových zástupců.\n"}
{"id": "1559684", "url": "https://cs.wikipedia.org/wiki?curid=1559684", "title": "Pole (tvrz)", "text": "Pole (tvrz)\n\nPole je tvrz ve stejnojmenné vesnici u Kadova v okrese Strakonice. Založena byla na počátku sedmnáctého století a jako panské sídlo sloužila až do jeho druhé poloviny, kdy vesnici koupili Černínové z Chudenic. Nepotřebné panské sídlo bylo upraveno na sýpku a později na byty úředníků správy panství. Areál tvrze je chráněn jako kulturní památka.\n\nVes Pole existovala už v první čtvrtině třináctého století. Roku 1577 ji Adam ze Šternberka prodal Zikmundovi Doupovskému na Hlavňovicích. Renesanční tvrz si zde nechal postavit pravděpodobně až další majitel, kterým byl od roku 1595 Jan nejstarší Horčice z Prostého. Rok dokončení stavby by mohl dokládat nápis \"„Anno 1613“\" nalezený v levé části severního štítu. Po Janově smrti v roce 1616 statek zdědila vdova Kateřina Horčicová, rozená z Kokořova, a později dcera Saloména Vratislavová z Prostého. Saloména zemřela před rokem 1630 a celý majetek připadl jejím dětem: Kateřině Vratislavové z Mitrovic, Anně Benedové z Nečtin, Markétě Lažanské, Elišce Černínové a synovi Jiřímu Zdeňkovi Vratislavovi z Mitrovic. K panství tehdy patřily Bratronice, Mirotice, Bezděkov, Pole, polovina Kadova a Záboří. Podíl Jiřího Zdeňka tvořily tvrz Pole se dvorem a vesnicí, polovina kadovského statku a ves Vrbný. Celý Jiřího statek byl zadlužený, a proto byl roku 1631 komisionálně prodán Kateřině Vratislavové z Mitrovic, přičemž byla poprvé zmíněna polská tvrz.\n\nKateřina statek Pole vlastnila jen do roku 1635 (podle Augusta Sedláčka k prodeji došlo roku 1640), kdy jej kvůli obtížím při hospodaření prodala švagrovi Albrechtu Benedovi z Nečtin, manželovi sestry Anny, který sídlil v blízkém Záboří. Jiří Zdeněk Vratislav z Mitrovic mezitím dospěl a dosáhl zrušení smlouvy z roku 1631, čímž se stal majitelem polského statku, který mu patřil až do smrti v roce 1656. Statek zdědila vdova Maximiliana Kateřina Vratislavová z Vrabí a po její smrti Pole roku 1674 převzal Jiřího strýc Václav Ignác Vratislav z Mitrovic. Od něj Pole roku 1682 koupil Tomáš Zacheus Černín z Chudenic a připojil jej k lnářskému panství. Černínové tvrz přestavěli na sýpku, ale okolo roku 1840 budova sloužila k bydlení úředníků správy panství.\n\nVe druhé polovině dvacátého století areál tvrze využívalo jednotné zemědělské družstvo a po roce 1989 jej získali zpět dědicové původních majitelů, kteří zahájili rekonstrukci tvrze. V letech 1996–1999 bylo opraveno oplocení a nejvážnější poruchy střešních konstrukcí. Poté byly obnoveny části fasád a provedeny archeologické a architektonické průzkumy, při kterých bylo zjištěno, že terén v okolí budovy byl v několika etapách přibližně o půl metru navýšen. Zjištěné informace byly použity při plánování dalších fází rekonstrukce.\n\nJednopatrová budova tvrze má obdélný půdorys s rozměry přibližně 12 × 20 metrů. Z půdorysu vybočuje pouze čtyři metry široký rizalit u severovýchodního nároží. Sedlovou střechu na kratších stranách uzavírají renesanční štíty. Sjednocujícím prvkem všech fasád je profilovaná římsa nad prvním patrem. Dovnitř se vstupuje žulovým portálem v západním průčelí, nad nímž jsou erby Jana nejstaršího Horčice z Prostého a jeho manželky Kateřiny z Kokořova. Vstupní síň je zaklenutá valenou klenbou s výsečemi a různé druhy valených kleneb jsou použité i v dalších přízemních prostorech. Do prvního patra vede dvouramenné vřetenové schodiště. Místnosti v prvním patře mají ploché stropy a původní členění pokojů bylo podle plánů z roku 1969 upraveno na tři bytové jednotky.\n\n"}
{"id": "1559687", "url": "https://cs.wikipedia.org/wiki?curid=1559687", "title": "Panská fořtovna", "text": "Panská fořtovna\n\nPanská fořtovna (někdy nazývaný též Kouzelný hmoždíř) je památkově chráněný dům zbudovaný v Lázních Libverdě, obci při severní hranici České republiky, ve Frýdlantském výběžku Libereckého kraje. Stavba postavená na konci 18. století se nachází jižně od centra lázeňské obce při silnici III/29015 spojující Hejnice s Hajništěm, částí Nového Města pod Smrkem. Architektem objektu byl zřejmě Johann Josef Kunze z Liberce, který pro tehdejšího majitele zdejšího panství, šlechtický rod Clam-Gallasů, vybudoval i zdejší zámeček. Stavba měla sloužit pro místního panského fořta, tedy lesníka. \n\nObjekt je patrová zděná stavba s půdorysem ve tvaru písmene „L“, přičemž zmíněná komunikace prochází po jeho severní straně. Zakončena je mansardovou střechou, která je pokryta eternitem, a to včetně vikýřů. Vzhledem k tomu, že dům stojí v kopci, jsou suterénní prostory na jižní straně domu vlivem svažitosti terénu v okolí stavby přízemními prostory na straně severní.\n\nBoční stěny jsou hladce omítnuty a jsou členěny lizénovými rámci ve světlejším odstínu, než je samotná omítka. V těsném sousedství jednotlivých oken se navíc nacházejí šambrány. Do domu se ze severní strany, od komunikace, vstupuje dveřmi, které jsou lemovány hrubě tesaným portálem ze žuly. K nim vede zděné kryté schodiště.\n\nPo jižní a východní straně objektu se nachází do výše přízemí opěrná zeď vybudovaná ze žulových kvádrů. Prostor mezi zdí a domem je vyplněn, takže takto vzniklá plocha vytváří terasu v úrovní přízemí. Po jejích krajích se nachází profilované pilíře a na ně navazující ohradní zídka.\n\nK domu se váže pověst, podle níž jej měl na přelomu 18. a 19. století obývat tajemný alchymista, jenž ingredience potřebné pro své lektvary připravoval ve zlatém hmoždíři. Od něj pak lidé odvozovali pojmenování domu „Kouzelný hmoždíř“. Alchymista navíc za intenzivních bouří, kdy z oblohy sršely blesky, vyrážel na černě zbarveném koni do okolní přírody a vždy se z výprav vracel nezraněn. Místní lidé se proto začali domnívat, že je spolčen s ďáblem.\n\nKdyž pak hrabě Kristián Kryštof Clam-Gallas pořádal 31. července 1802 oslavu u příležitosti odhalení pomníku arcivévody Karla, jenž se nachází v místním lázeňském lesoparku, sezval na událost mnoho lidí, avšak na alchymistu zapomněl. Ten se za to šlechtici pomstil svými zaříkadly, jež přivolala bouři, takže se účastníci oslavy museli schovat, zatímco alchymista se po lázeňském parku projížděl na černém koni. O jedné velikonoční sobotě však začaly v okolí zvonit všechny zvony a ďábel si alchymistu odnesl do pekla.\n"}
{"id": "1559688", "url": "https://cs.wikipedia.org/wiki?curid=1559688", "title": "Elektrárna města Žižkova", "text": "Elektrárna města Žižkova\n\nElektrárna města Žižkova je zaniklá elektrárna, která se nacházela východně od Tachovského náměstí mezi ulicí Koněvova a bývalou železniční tratí. Po ukončení provozu byly stavby adaptovány pro jiné účely.\n\nSedm let po otevření Edisonovy první veřejné elektrárny v New Yorku zprovoznil 1. prosince 1889 František Křižík na Žižkově jednu z prvních městských elektráren a zároveň zavedl do žižkovských ulic jedno z prvních veřejných osvětlení v Čechách. Křižíkovy obloukové lampy a Edisonovy žárovky byly umístěny na silných stožárech ve výšce třetího patra. Žárovky zde však byly pouze jako nouzové osvětlení pro případ, kdyby obloukovka zhasla; v tom případě automatický přepínač rozsvítil žárovku.\n\nNa elektrickou síť se brzy připojily první obchody a domácnosti. První rok bylo v ulicích rozmístěno 16 obloukových lamp a 600 žárovek, z nich většina v obchodech a domácnostech. Za rok se zvýšil počet obloukovek na 250, počet žárovek na 300 v ulicích a přes 1200 žárovek u soukromých odběratelů.\n\nZpočátku měla elektrárna pouze jeden parní stroj o výkonu 60 HP a čtyři dynama, od roku 1910 zde vyráběly elektřinu dva parní stroje o výkonech 200 HP a jeden 500 HP a počet dynam se zvýšil o osm. V provozu byla do roku 1926. \n\nVýchodní část areálu byla přestavěna na tržnici, ve které v současnosti sídlí hudební klub.\n\n\n\n"}
{"id": "1559696", "url": "https://cs.wikipedia.org/wiki?curid=1559696", "title": "Formule 2 v roce 2020", "text": "Formule 2 v roce 2020\n\nFormule 2 v roce 2020 je sezónou F2 pro rok 2020. Šampionát doplňuje F1 od GP Bahrajnu po GP Abu Dhabi s vynecháním několika Grand Prix.\n"}
{"id": "1559698", "url": "https://cs.wikipedia.org/wiki?curid=1559698", "title": "Záboří (tvrz)", "text": "Záboří (tvrz)\n\nZáboří je tvrz přestavěná na sýpku ve stejnojmenné obci v okrese Strakonice.\nBudova přestavěné tvrze (čp. 74) stojí v západní části vesnice v sousedství kostela svatého Petra a Pavla. Tvrz existovala už ve třináctém století a jako panské sídlo sloužila, s přestávkou v šestnáctém století, až do první poloviny století sedmnáctého. Později byla upravena na sýpku. Budova tvrze tvoří spolu s kostelem, farou a hospodářským dvorem významný urbanistický celek a z architektonických konstrukcí jsou hodnotné zejména klenby a krovy v interiéru. Z těchto důvodů je tvrz chráněna jako kulturní památka.\n\nKrajina okolo Záboří patřila roku 1228 svatojiřskému klášteru na Pražském hradě. Klášter nechal ve vsi vybudovat raně gotický kostel svatého Petra a Pavla a v jeho sousedství tvrz, na které sídlil klášterní správce. Vzdálená vesnice klášteru nevyhovovala, a ten ji proto roku 1305 prodal jakémusi Koldovi, čímž se ze Záboří stal vladycký statek. Noví majitelé používali přídomek ze Záboří. Patřili k nim Mladota uváděný v letech 1361 a 1368, dále Harant (1380) a Oldřich, od něhož statek koupili bratři Černín a Filip z Pohoří. Jako patron kostela je v letech 1399–1414 uváděn Častovoj ze Záboří. Posledním majitelem s přídomkem ze Záboří byl Odřich (1426), který používal stejný erb jako Voračičtí z Paběnic.\n\nPo Oldřichovi Záboří získal Bušek z Brloha, kterému vesnice patřila v letech 1442–1474 a jehož potomci se nazývali Záborskými z Brloha. Bušek i s manželkou zemřeli před rokem 1481 a na Záboří po nich sídlil Jan (1488) a Bušek, který se roku 1517 přestěhoval do Kadova. Statek zůstal součástí kadovského panství až do roku 1633, kdy Albrecht Beneda z Nečtin Kadov prodal a ponechal si jen Záboří. Po Albrechtově smrti v roce 1655 připadla polovina dědictví vdově Anně Marii Benedové, rozené Vratislavové z Mitrovic, a druhá polovina vnoučatům Vilému Albrechtovi a Polyxeně Lidmile. Otcem obou dětí byl Aleš Mikuláš Vít ze Rzavého, který získal i druhou polovinu statku a roku 1662 jej prodal Aleši Ferdinandovi Vratislavovi z Mitrovic. Od té doby Záboří patřilo ke Lnářům.\n\nTvrz roku 1714 vyhořela a později byla přestavěna na sýpku. Ve druhé polovině dvacátého století budova chátrala, ale roku 2004 ji noví majitelé zrekonstruovali.\n\nJednopatrová budova má obdélný půdorys s valbovou střechou. Její součástí bylo také křídlo na jihozápadní straně postavené nejspíše po roce 1633, ale to zcela zaniklo, stejně jako opevnění. Kromě samotné budovy je památkově chráněn také ze dvora přístupný sklep vytesaný ve skále.\n\n"}
{"id": "1559713", "url": "https://cs.wikipedia.org/wiki?curid=1559713", "title": "Tottenham Hotspur Stadium", "text": "Tottenham Hotspur Stadium\n\nTottenham Hotspur Stadium je domovem Tottenham Hotspur v severním Londýně. Nahrazuje předchozí stadion White Hart Lane. Má kapacitu 62 303, což z něj činí jeden z největších stadionů v Premier League a největší klubový stadion v Londýně. Je navržen tak, aby byl víceúčelovým stadionem a představuje první rozdělovací fotbalové hřiště.\n\nStadion byl slavnostně otevřen 3. dubna 2019 před prvním zápasem Premier League.\n\nStadion je občas označován fanoušky a některými v médiích jako New White Hart Lane.\n"}
{"id": "1559717", "url": "https://cs.wikipedia.org/wiki?curid=1559717", "title": "Poldové a nemluvně", "text": "Poldové a nemluvně\n\nPoldové a nemluvně je český rodinný komediální detektivní televizní seriál, vysílaný na ČT1 od 10. ledna 2020. V hlavních rolích se představili Svatopluk Skopal, Marek Němec, Marek Adamczyk, Taťjana Medvecká a Jana Pidrmanová. Autory scénáře jsou Tomáš Baldýnský, Tomáš Chvála, Barbora Podaná a Jana Fleglová.\n"}
{"id": "1559722", "url": "https://cs.wikipedia.org/wiki?curid=1559722", "title": "Peter August Friedrich von Manteuffel", "text": "Peter August Friedrich von Manteuffel\n\nPeter August Friedrich von Manteuffel (, Tallinn, původně německy Reval) – , Ravila, původně německy Meks) byl estonsky píšící německý spisovatel, který se významně zasloužil o rozvoj estonštiny a jehož dílo díky zájmu o estonské lidové písně a obyčeje vykazuje znaky preromantismu.\n\nPocházel ze staré pobaltské německé šlechtické rodiny, která vlastnila značný majetek po celém tehdejším Livonsku. Jeho otec, hrabě Karl Reinhold von Manteuffel, byl podplukovníkem v carské armádě. Narodil se sice v Tallinnu, ale většinu života strávil na rodinném panství v Ravile. Matku ztratil ve věku čtyř let a otce ve věku jedenácti let a byl vychováván svými příbuznými. Jeho učitelem byl estonský národní buditel, farář a jazykovědec Otto Wilhelm Masing, který jej také doprovázel na jeho cestách po Evropě roku 1787.\n\nPobýval v Německu a navštěvoval přednášky na Lipské univezitě. Navštívil také Řím a Vídeň, kde potkal prostou dívku Johannu Dresslerovou. Pro stavovský rozdíl se s ní nemohl oženit, proto se stala jeho hospodyní na jeho panství v Ravile. Z jejich vztahu se narodily tři dcery. Po její smrti se roku 1816 oženil s baronkou Helenou Luisou Elisabethou Freiin von Uexküll-Güldenband, se kterou měl čtyři děti.\n\nByl dosti kontroverzní osobností. Příliš se nezajímal o šlechtické zvyky a předsudky. Měl blízko k prostému lidu a na svém panství vyzkoušel mnoho z prací, které vykonávali jeho nevolníci. Zabýval se také botanikou a mechanikou, dokonce se pokoušel sestavit létající stroj.\n\nByl známý svou láskou k estonské kultuře a psal v estonštině. Nejprve skládal básně v anakreontském stylu, ty se však nedochovaly. Na přelomu století vydal anonymně veršovaný dialog \"Üks Ennemuiste lugu ühhe Warga peäle\" (\"Starobylá historka o jednom zloději\"), jednu z prvních básní napsaných estonsky. Dále je autorem sbírek vesnických povídek \"Aiawite peergo walguses\" (1838, \"Hrátky za světla louče\") a \"Villem Navi ellopävad\" (1839, \"Život Viléma Naiho\"). Povídky se vyznačují expresivním a živým, občas vtipným zobrazením vesnické společnosti a jejích postav. Autor v nich mimo jiné kritizuje nešvary doby, například alkoholismus, ale tyto moralistické tendence jsou na pozadí vyprávění, pro které je charakteristický lidový jazyk.\n\n"}
{"id": "1559725", "url": "https://cs.wikipedia.org/wiki?curid=1559725", "title": "Textilní továrna Grohmann a spol.", "text": "Textilní továrna Grohmann a spol.\n\nTextilní továrna Grohmann a spol. je objekt bývalé továrny na lněné a bavlněné nitě na katastrálním území Markvartice u Široké Nivy v obci Široká Niva v okrese Bruntál. Továrna byla 10. ledna 2003 Ministerstvem kultury České republiky prohlášena za kulturní památku Česka.\n\nKarel Grohmann v roce 1867 založil továrnu na výrobu drátu, řetězů a hřebíků ve Vrbně s pobočkou v Markvarticích. V polovině 19. století přestavěl mlýn v Markvarticích na drátovnu a řetězárnu. V roce 1898 byla přeložena železářská výroba z Markvartic do Bohumína a v roce 1900 objekt zakoupil Emil Grohmann a přestavěl jej na výrobu nití (kolem roku 1910). K pohonu strojního zařízení byla využívána řeka Opava, na jejímž toku ve dvacátých létech 20. století na 12km úseku pracovaly tři turbíny s elektrickými alternátory. Markvartická turbína měla nejvyšší spád 10,4 m, dávala výkon 84 kW při spotřebě 1,43 m³/s. Přebytek elektřiny sloužil k osvětlení domácností blízkých vesnic.\n\nV roce 1948 po znárodnění byla přestavěna na skárnu bavlny. Od roku 1951 byla vlastněna firmou Olomoucký velkoobchod. Vodní elektrárna fungovala až do roku 1964. Bývalé vodní dílo bylo přestavěno firmou GEEN Holding a.s. na malou vodní elektrárnu v blízkosti strojovny mlýna v říčním km 98,550. Z původních objektů je využit jez a odběrný objekt. Nová elektrárna v roce 2017 měla spád 14,5 m a výkon 200 kW.\n\nTovárna je zděná stavba členěná na jedno- a dvoupodlažní části na členitém osově symetrickém podélném půdorysu, krytá sedlovými střechami. Hlavní dvoupodlažní budova má v ose průčelí rizalit s hlavním vchodem a po stranách dvě jednopodlažní křídla, kde byly pomocné provozy a sklady. V přízemí je použit železobeton, v patře litinové sloupy. Fasáda je omítaná, členěná římsou a lizénami, které vytvářejí pole, v nichž jsou vždy dvě okna se společným segmentovým záklenkem. Budova strojovny turbíny (zbouraná) se nacházela v ose jihozápadní podélné strany, ke které byla přiváděna voda náhonem ze svahu nad objektem.\n\n\n"}
{"id": "1559726", "url": "https://cs.wikipedia.org/wiki?curid=1559726", "title": "Eliot Porter", "text": "Eliot Porter\n\nEliot Furness Porter (6. prosince 1901 Winnetka – 2. listopadu 1990 Santa Fe) byl americký fotograf nejznámější svými intimními barevnými fotografiemi přírody.\n\nPorter připisoval svému otci Jamesu Porterovi zásluhu za to, že v něm vštěpoval lásku k přírodě a závazek vědecké přísnosti. Eliot Porter, amatérský fotograf od dětství, brzy našel inspiraci pro fotografování ptáků na ostrově Maine's Great Spruce Head Island, který vlastnila jeho rodina. Porter získal tituly v oboru chemického inženýrství (A.B. 1924, Harvard College) a medicíně (M.D. 1929, Harvard University) a pracoval jako biochemický vědec na Harvardu. Jedním z pěti sourozenců Eliota Portera byl malíř a umělecký kritik Fairfield Porter.\n\nFairfield Porter představil svého staršího bratra fotografovi a galeristovi Alfredu Stieglitzovi asi v roce 1930. Stieglitz poté, co viděl Porterovu práci, povzbudil Portera, aby dál poctivě pracoval. Konečně v roce 1938, Stieglitz představil Porterovu práci, pořízenou s fotografickou kamerou Linhof, ve své galerii v New Yorku \"An American Place\". Úspěch výstavy vedl Portera k fotografování na plný úvazek.\n\nPorter se začal zajímat o barevnou fotografii poté, co vydavatel odmítl návrh knihy o ptácích, protože černobílé obrázky ptačí druhy jasně nerozlišovaly. Porter začal pracovat s novým barevným filmem Kodachrome, který byl představen v roce 1935, ale představoval značné technické výzvy, zejména pro zachycení rychle se pohybujících ptáků. Díky svému vzdělání v oboru chemického inženýrství a výzkumu Porter intenzivně experimentoval, dokud nebyl schopen vytvořit uspokojivé obrazy. Jeho fotografie ptáků byly vystaveny v roce 1943, a byla to vůbec první výstava barevných fotografií v Muzeu moderního umění v New Yorku. Jeho kniha \"American Birds: 10 Photography in Color\" byla vydána v roce 1953. Jeho samostatná výstava v Limelight Gallery, NYC., 21. března – 17. dubna 1955, byla ve skutečnosti retrospektivou této práce.\n\nDvacet let Porter sledoval projekt publikování fotografií přírody v kombinaci s citacemi z děl Henryho Davida Thoreaua. Teprve když byl představen výkonnému řediteli klubu Sierra, nenašel Porter ochotného vydavatele. Jeho kniha z roku 1962 \"In Wildness Is the Preservation of the World (V divočině je ochrana světa)\" představovala Porterovy barevné přírodní studie lesů Nové Anglie. Kniha se i přes vysokou cenu těšila značnému úspěchu, byla průkopníkem žánru knihy typu coffee-table book o přírodě a vedla k několika dalším Porterovým titulům v podobném formátu, který publikoval klub Sierra a další. To velmi zvýšilo Porterovu pověst. Jako ředitel klubu Sierra působil od roku 1965 do roku 1971. V roce 1971 byl zvolen členem Americké akademie umění a věd. V roce 1979 byla jeho práce vystavena v Intimate Landscapes, první výstavě barevné fotografie jednoho autora v Metropolitním muzeu umění v New Yorku. Tato výstava přinesla Porterovi chválu jako autora, který přinesl důvěryhodnost barevné fotografii jako prostředku výtvarného umění. Výběr obrazu definoval, co se nyní myslí pod pojmem „intimní krajina“: blízké, klidné kompozice přírodních prvků s tlumenými barvami a hustými texturami, meditativní a husté s vrstvenými významy, které byly charakteristickým znakem Porterovy práce s vyloučením rozsáhlejších a velkolepějších krajin. \n\nPorter značně cestoval, aby fotografoval ekologicky důležitá a kulturně významná místa. Publikoval knihy fotografií z míst jako například: Glen Canyon v Utahu, Maine, Baja California, souostroví Galapágy, Antarktida, východní Afrika a Island. Mezi jeho kulturní studie patřilo Mexiko, Egypt, Čína, Československo a starověké Řecko. Jeho kniha o kaňonu Glen \"The Place No One Knew\", zachytila vzhled kaňonu před jeho inundací u přehrady Lake Powell. \n\nKniha Jamese Gleicka \"Chaos: Making a New Science\" (\"Chaos: vznik nové vědy\", 1987) způsobila, že Porter přehodnotil svou práci v kontextu teorie chaosu. Spolupracoval na projektu publikovaném v roce 1990 jako \"Nature's Chaos,\" který kombinoval jeho fotografie s Gleickovou novou esejí. Porter zemřel v Santa Fe v Novém Mexiku v roce 1990 a odkázal svůj osobní archiv Amon Carterovu muzeu amerického umění ve Fort Worth v Texasu.\n\nEliotův bratr Fairfield Porter byl realistický malíř a umělecký kritik. Jeho švagr Michael W. Straus byl komisařem amerického úřadu pro rekultivaci. Eliot byl ženatý s Marianou Brown od roku 1927 až do jejich rozvodu v roce 1934. V roce 1936 se oženil s Aline Kilhamovou a oba se společně přestěhovali do Santa Fe v Novém Mexiku a od roku 1946 žili v Tesuque v Novém Mexiku.\n\n\n\n"}
{"id": "1559727", "url": "https://cs.wikipedia.org/wiki?curid=1559727", "title": "Dabronc", "text": "Dabronc\n\nDabronc je obec v Maďarsku v župě Veszprém, spadající pod okres Sümeg. Nachází se asi 11 km severozápadně od Sümegu a asi 37 km severovýchodně od Zalaegerszegu. V roce 2015 zde žilo 400 obyvatel. Dle údajů z roku 2011 tvoří 95,7 % obyvatelstva Maďaři, 2,7 % Romové, 0,4 % Němci a 0,4 % Rumuni, přičemž 4,3 % obyvatel se ke své národnosti nevyjádřilo.\n\nKromě hlavní části zahrnuje obec i osadu \"Ötvös\".\n"}
{"id": "1559729", "url": "https://cs.wikipedia.org/wiki?curid=1559729", "title": "Maroun Lahham", "text": "Maroun Lahham\n\nMons. Maroun Elias Nimeh Lahham (* 20. června 1948, Irbid, Jordánsko) je římskokatolický duchovní, který byl biskupem a prvním arcibiskupem v Tunisu, později světícím biskupem v Latinském patriachátu jeruzalémském.\n\n"}
{"id": "1559730", "url": "https://cs.wikipedia.org/wiki?curid=1559730", "title": "Kuchyně Pobřeží slonoviny", "text": "Kuchyně Pobřeží slonoviny\n\nKuchyně Pobřeží slonoviny používá různé hlízy, obilniny, maso (vepřové a kuřecí), ryby, mořské plody, koření, ovoce nebo zeleninu.\n\nPobřeží slonoviny je jedním z největších producentů kakaa na světě a je také producentem kokosu a palmového oleje.\nPříklady pokrmů z Pobřeží slonoviny:\n\n"}
{"id": "1559731", "url": "https://cs.wikipedia.org/wiki?curid=1559731", "title": "Embolomeri", "text": "Embolomeri\n\nEmbolomeri je řád tetrapodů nebo stem-tetrapodů, možná součástí kladu Reptiliomorpha. Tento řád se poprvé objevil ve spodním karbonu (mississipp) a vyhynul během spodního permu (cisural). Byli to specializovaní semiakvatičtí predátoři s dlouhými těly a stylem plavání připomínajícím úhoře. Charakteristickým znakem embelomerů jsou těla jejich obratlů tvořená dvěma cylindrickými částmi, interocentrem na začátku a pleurocentrem na konci. Obě tyto části mají přibližně stejnou velikost. Většina ostatních tetrapodů má pleurocentra a intercentra výrazně odlišná jak velikostně, tak tvarově.\n\nEmbolomeri patřili mezi nejranější velké masožravé tetrapody jako například Proterogyrinus, připomínající dnešní krokodýly, který žil ve spodním karbonu. Začátkem permu se ale i u nich, podobně jako u dalších skupin krytolebců, objevil výrazný pokles v diverzitě. Jedním z jejich posledních zástupců byla severoamerická Archeria.\n\nJediným českým zástupcem tohoto řádu je \"Diplovertebron\", žijící ve svrchním karbonu.\n\nPodobně jako u jiných skupin tetrapodů je jejich fylogenetické postavení nejasné. Po většinu 20. století byly zahrnuti do řádu Anthracosauria, skupiny tetrapodů, která biologicky připomínala moderní obojživelníky, ale pravděpodobně byly předchůdci amniotů spíše než moderních obojživelníků.\nAnthracosauria se někdy používá jako synonymum Embolomeri, ale mnoho autorů zahrnuje do Anthracosauria i další skupiny tetrapodů připomínajících plazy (Reptiliomorpha).\nKladogram z Ruta \"et al.\" (2003):\n"}
{"id": "1559734", "url": "https://cs.wikipedia.org/wiki?curid=1559734", "title": "Hefaistión", "text": "Hefaistión\n\nHefaistión (Ἡφαιστίων; asi 356 př. n. l. – 324 př. n. l.), syn Amyntora, byl starověký makedonský šlechtic a generál v armádě Alexandra Velikého. Byl „zdaleka nejmilejší ze všech králových přátel; byl vychován s Alexandrem a sdílel všechna jeho tajemství.“ Tento vztah trval po celý jejich život, a byl srovnáván druhými lidmi i jimi samými se vztahem Achilla a Patrokla. \n\nHefaistión udělal skvělou vojenskou kariéru. Byl členem Alexandrovy osobní stráže, pak velel jízdní gardě a byl během Alexandrovy desetileté kampaně v Asii pověřen mnoha dalšími úkoly včetně diplomatických misí, přemostění velkých řek, obléhání a zakládání nových osad. Kromě toho, že byl vojákem, inženýrem a diplomatem, si dopisoval s filosofy Aristotelem a Xenokratem a aktivně podporoval Alexandra v jeho pokusech o integraci Řeků a Peršanů. Alexandr ho formálně učinil druhým nejmocnějším mužem říše, když ho jmenoval chiliarchou. Navíc ho přijal do královské rodiny, když mu dal za ženu Drypetis, sestru své vlastní druhé manželky Stateiry; obě ženy byly dcerami perského vládce Dareia III. Když Hefaistión náhle zemřel v Ekbataně ve věku třicet dva let, byl Alexandr nesmírně zarmoucen. Požádal orákulum v Síwě, aby udělilo Hefaistiónovi status božstva, a tak Hefaistióna uctívali jako \"Božského hrdinu\". Hefaistión byl zpopelněn a jeho popel přenesen do Babylóna. V době své vlastní smrti, o pouhých osm měsíců později, Alexandr stále plánoval monumenty na uctění Hefaistiónovy památky.\n \n"}
{"id": "1559735", "url": "https://cs.wikipedia.org/wiki?curid=1559735", "title": "Champlain Marcil", "text": "Champlain Marcil\n\nChamplain Marcil (1. června 1920 Ottawa – 2. dubna 2010 Ottawa) byl francouzskokanadský fotožurnalista, nejznámější prací v deníku \"Le Droit\" od roku 1948 do roku 1969. Kromě toho byl aktivní v letech 1940-1985 v dokumentování oblasti Outaouais v západním Quebecu a Ontariu.\n\nMarcil se narodil v Ottawě v červnu 1920. Oženil se v roce 1947 a měl pět dětí. Zemřel v roce 2010 a je pohřben na hřbitově Notre-Dame v Ottawě. Byl členem univerzity v Ottawě a členem různých křesťanských organizací.\n\nSvou kariéru začal jako profesionální fotograf v roce 1940 a dokumentoval Eucharistický kongres v Trois-Rivières. V roce 1947 fotografoval kongres Ottawa Marian a stal se nezávislým pracovníkem \"Le Droit\" a stálým přispěvatelem od roku 1954 do roku 1969. Současně byl školním fotografem pro 125 škol v oblasti Hawkesbury - Ottawa. \n\nArchivy Champlain Marcil obsahují 135 425 fotografií a jsou zachovány v Bibliothèque et Archives nationales du Québec (Národní knihovna a Archivy Québecu) v Gatineau. \n\n"}
{"id": "1559736", "url": "https://cs.wikipedia.org/wiki?curid=1559736", "title": "Sinčchondži", "text": "Sinčchondži\n\nSinčchondži (také \"Šinčchondži\", , , hanča 新天地 – doslova „Nové nebe a nová země“ či „nové nebe na zemi“) je nové náboženské hnutí, které vzniklo v Jižní Koreji, nicméně jeho aktivity jsou celosvětové – hlásí se k němu až 200 tisíc členů. Sinčchondži se inspiruje křesťanstvím, ačkoliv se od jeho učení zásadně odchyluje, a bývá považováno za sektu. Pro získání nových členů používá manipulativní techniky.\n\nHnutí založil Lee Man-hee v roce 1984. Aktivity tohoto hnutí se staly od roku 2018 známými i v Česku, zejména v Praze se stále snaží získat nové členy. Hnutí nevystupuje pod svým pravým jménem a vytváří zdánlivě nezávislé církve, sbory a hnutí, které slouží jako předpolí pro nábor členů Sinčchondži.\n\nZakladatel Lee Man-hee (* 1931), pocházející z Jižní Koreje, byl pokřtěn baptistickým misionářem ve svých 17 letech a postupně vystřídal více různých sekt a náboženských hnutí. V roce 1957 se připojil k Církvi olivovníku (Olive Tree). Ta v 50. a 60. letech 20. století patřila k dynamicky rostoucím, křesťansky heterodoxním církvím – druhou podobnou církví byla známější Církev sjednocení. Lee Man-hee posléze v roce 1967 vstoupil rovněž do nepravověrné církve Chrámu svatostánku svědectví (Temple of the Tabernacle of the Testimony). Jelikož však v církvi panovala silná očekávání ohledně konce světa v roce 1984, která pochopitelně nebyla naplněna, církev se v tom roce rozpadla. Na základě části jejích členů však Lee vybudoval novou církev, která se začala nazývat Sinčchondži – církev byla založena 14. března 1984.\n\nPočet členů následně začal rapidně růst, kolem roku 2000 byl jejich počet odhadován na 10 tisíc, v roce 2004 přibližně 30 tisíc, zatímco roku 2009 to bylo již 60 tisíc členů.\n\nV roce 2003 vznikla nenáboženská organizace Mannam, která sdružuje 70–100 tisíc dobrovolníků. V jejich čele stojí Nam-hee Kimová (Kim Nam-hee), které je Leeovou partnerkou. Název organizace vznikl jako akronym z prvních jmen vůdců (Lee Man-hee a Kim Nam-hee). Heslo organizace, které zní \"„Když se světlo setká se světlem, nastane vítězství“\", vychází z faktu, že druhé jméno obou představitelů (Hee) znamená v korejštině „světlo“. Kromě Mannam vznikly ještě její dvě odnože: \"Mezinárodní spojenectví mladých Mannam\" (MIYC; později \"Mezinárodní mírová skupina mladých\" – IPYG) a \"Mezinárodní mírová skupina žen\" (IWPG); ty jsou zastřešeny v organizaci \"Nebeská kultura, světový mír, obnova Světla\" (HWPL, \"Heavenly Culture, World Peace, Restoration of Light\"). Tyto organizace pořádají společenské, kulturní a sportovní akce, které mají podporovat mírovou myšlenku. Díky nic může Lee vystupovat jako mírový aktivista a dovoluje mu to setkat se na nejvyšší úrovni s představiteli států a mezinárodních organizací (setkal se například s bývalým rumunským prezidentem Ionem Iliescem). Organizace HWPL tak pořádá v Koreji každoročně podzimní summit „Světové aliance míru mezi náboženstvími“ (World Alliance of Religions' Peace, WARP) a 14. března 2016 přijala deklaraci DPCW – Deklarace míru a ukončení válek.\n\nSekta vystupuje dále pod jmény \"New Heaven and New Earth\" (NHNE, \"Nové nebe a nová země\"), v Česku také pořádala biblická setkání \"Most\". Sekta kvůli utajení svého skutečného názvu operuje pod různými fingovanými názvy církví či kurzů, které po prozrazení opouští.\n\nV únoru 2020 se asi 40 příslušníků sekty nakazilo v korejském Tegu rychle se šířícím koronavirem SARS-CoV-2. Nakažení v sektě tvoří asi 80 % z celkového počtu nově nakažených v Tegu.\n\nSekta se zásadně odchyluje od učení tradičních křesťanských církví a je považována za heterodoxní. Odlišuje se například přesvědčením, že Bible obsahuje zakódovaná sdělení (církve vycházející z prvotních ekumenických koncilů je Písmo otevřenou zvěstí o Spasiteli Ježíši Kristu); že výhradním zprostředkovatelem mezi Bohem a lidmi je zakladatel Lee Man-hee (podle pravých církví je Duch svatý přítomný v celé církvi); a že musí vystupovat v utajení (podle Písma mají křesťané při zvěstování víry vystupovat otevřeně). Církev Sinčchondži očekává brzkou apokalypsu.\n\nPodle učení Leeho skončil čas starých církví, věřící mají opustit „Babylon“ svých církví, vyhledat pastora přislíbeného Bohem, připojit se k 144 tisícům věřících z dvanácti kmenů „nového Izraele“ a být tedy součástí nového stvoření – to znamená stát se členem Sinčchondži. Církev počítá letopočet od roku 1984, kdy byla založena, což má za cíl naléhavě vyjádřit příchod nové doby.\n\nZpečeťování 144 tisíc členů stále trvá – podle nauky církve se s každým z těl těchto členů spojí duch jednoho ze 144 tisíc křesťanských mučedníků. Naplnění počtu 144 000 se očekává již velmi brzy. Tito členové pak budou tisíc let vládnout členům přidružených církví, organizací a hnutí. Naproti tomu odpadlíci od hnutí a jeho nepřátelé věčně zahynou v „jezeře, kde hoří síra“. Tyto myšlenky o jedinečné úloze Sinčchondži vycházejí z textů biblické knihy Zjevení, Bible (Nový zákon) prý také obsahuje příslib příchodu pastora (tím má být Lee) stejně, jako byl dán příslib příchodu Ježíše Krista ve Starém zákoně. Hnutí dále tvrdí, že 66 kanonických biblických knih odkazuje na Sinčchondži a ztotožňuje svého vůdce Leeho s Duchem svatým, včetně přízvisek jako „Utěšitel“, „Zastánce“ či „Přemožitel“, stejně tak má naplňovat proroctví uvedená v knize Zjevení. Sám Lee se považuje za posla Ježíše Krista (či jeho vtělení), neboť je údajně dokonale schopen porozumět Bibli a podle nauky Sinčchondži jako jediný dokáže rozklíčovat obrazná tvrzení v Bibli obsažená. K porozumění Bible je podle něj klíčové nalézt ke každému verši „dvojče“ v podobě jiného biblického verše, které pomůže první verš dešifrovat. Pochopením Bible tak církev dokáže překonat svody Satana.\n\nKromě toho je církev poměrně nacionalistická a do popředí klada zem svého původu, Koreu, která má být zaslíbenou zemí na Východě, kde leží Eden, Sion i Babylón a odkud se přišli Mudrci poklonit narozenému Ježíši. Je to vysvětlováno i klimatickou podobností s Izraelem a existencí korejské „nebeské kultury“. Proto se měl „Pastýř“ a „Přemožitel“ (Lee) narodit 6000 let po vyhnání z ráje právě v Koreji. Ústředním bodem kultu v Koreji má být duchovní středisko na hoře Čchonge (청계), která leží na jižním okraji Soulu.\n\nSinčchondži zjevně naplňuje 8 znaků sekty.\n\nCírkev, která vystupuje velmi sebevědomě, má promyšlenou misijní strategii – snaží se infiltrovat fungující sbory a farnosti a snaží se nejprve o navázání přátelských kontaktů. Navázání kontaktů může probíhat i prostřednictvím internetu. Často se primární pohnutky k seznámení vůbec netýkají náboženství. Svoji pravou konfesní příslušnost se misionáři snaží tajit a dále nabízejí studium Bible v podobě různých kurzů či seminářů. Kurzy probíhají buď na půdě infiltrovaného sboru či farnosti, případně je vytvořen „nový“ misijní sbor, který ale zastírá svou souvislost s církví Sinčchondži. Následně je zájemce o studium nenápadně předán jinému členu církve (tak, aby mu učení Sinčchondži bylo předáváno postupně a nenásilnou formou) a může nakonec vykonat závěrečné zkoušky ze znalostí Bible. Běžné je používání manipulativních technik. Kurzů se například účastní i aktuální členové sekty, kteří předstírají, že jsou též zájemci o členství a snaží se tak posílit pouto mezi zájemcem a aktuálními členy. Kromě toho je obvyklé pořádání různých odpočinkových akcí (např. grilování či setkání v kavárně). Završením celého procesu je vyplnění registračního formuláře v korejštině, na základě kterého je zájemce registrován v církvi.\n\nOdhady o celosvětovém počtu členů se pohybují mezi 120 000 a 180 000 členy. Z tohoto počtu je 150 000 členů rozděleno do 12 kmenů (odkazuje na počet biblických izraelských kmenů) a zbytek tvoří osoby, kteří jsou členy Mannam, ale nejsou členy církve. Skupiny církve Sinčchondži působí kromě Jižní Koreje také ve Spojených státech amerických, Kanadě, Číně, Filipínách, Japonsku, Indii, Austrálii, Jižní Africe, Německu, Španělsku, Nizozemsku, Francii a Rakousku.\n\nAustralan žijící v Jižní Koreji popsal v roce 2012 setkání s korejskými dívkami, které byly dobrovolnicemi organizace Mannam a Sinčchondži skrze ně získávala nové členy. Dívky mu nabízely členství ve vysokoškolském klubu, aby si korejští členové mohli procvičovat angličtinu; organizace také naopak nabízela kurzy korejštiny. Při následující schůzce v kavárně pak na něj byl činěn nátlak, aby se zúčastnil obřího mírového setkání v Soulu. Popsal také strategii využívající mladé atraktivní dívky, které tak snáze nalákají do organizace případné zájemce.\n\nPoprvé bylo hnutí Sinčchondži v Česku prezentováno 11. 10. 2013, kdy na přednášku dorazil osobně zakladatel Lee Man-hee, ačkoliv jméno hnutí nebylo při setkání zmíněno. Setkání proběhlo v pražském Komunitním centru Matky Terezy pod hlavičkou „korejského mírového hnutí“ se záminkou oslav 400 let Bible kralické. Tato přednáška oslovila tehdejšího redaktora internetového portálu Křesťan dnes Rastislava Čižmára, který stál u založení církve \"City Church Prague\", která byla hnutím inspirována, nicméně v roce 2015 zanikla.\n\nV únoru 2018 několik desítek přívrženců hnutí vystoupilo v rámci demonstrace na Václavském náměstí v Praze, aby protestovali proti „násilným konverzím“, kterých se údajně dopouštějí protivníci sekty v Koreji. Během těchto konverzí mělo dojít k úmrtí korejské dívky \"Ku Či-in\". V březnu organizace HWPL zorganizovala v islámském centru Alfirdaus připomínku 2. výročí od deklarace DPCW.\n\nČlenové hnutí se snaží vystupovat jménem nezávislých vzdělávacích biblických institucí. Aby případným konvertitům nepřipadalo hnutí podezřelé, tak jim členové hnutí zásadně nesdělují jméno církve, odkud pocházejí, ani základní charakteristiky učení, kterým se řídí, nebo jméno zakladatele církve. Nové členy se hnutí snaží získat pomocí seminářů (často na biblická témata či téma osobního rozvoje, dále pomocí různých psychologických a sociologických výzkumů či použitím technik art terapie. V Česku (zejména v Praze) vystupovala pod hlavičkou nezávislých církví jako např. \"Global Christian Leadership\" či \"City Church Prague\".\n\nVzhledem ke korejskému nacionalismu není pravděpodobný větší „kariérní postup“ českých členů v rámci církve. Zdeněk Vojtíšek se domnívá, že většina členů sektu po přibližně 4 letech opustí.\n\nSekta se snaží své nové členy získat prostřednictvím svých misionářů, kteří aktivně oslovují mladé lidi (v Česku nejčastěji mladých dívek) na různých náměstích či před kostely (v Praze například na náměstí Míru, náměstí Republiky, Národní třídě, Karlově náměstí či u Anděla). Dále cílí na farnosti a sbory, kam přichází větší množství mladých lidí – např. akademické farnosti či mše Vysokoškolského katolického hnutí.\n\nVymyšlené záminky k navázání kontaktu jsou různé: může jít o hledání respondentů k diplomové práci, o různé druhy dotazníků (např. k adventnímu času) či o přípravu scénáře či knihy s postavou křesťanské dívky a hledání vzorů ze skutečného života. Členové sekty vždy vystupují mile a příjemně, komunikují česky a anglicky. Často se ptají na otázky životní filosofie či hodnot a postojů – pokud odpověď souvisí s vírou či náboženstvím, následuje další setkání (obvykle v kavárně) a hloubkový rozhovor. Na tomto setkání je již přítomna i lektor(ka) s domnělým odborným vzděláním a nabízí psychologický test či podobný dotazník. Vyhodnocení je postaveno tak, aby respondent odhalil netušené problémy ve svém životě a lektor následně nabízí řešení. Setkání může mít i velmi emotivní průběh, lektor se snaží o trpělivé naslouchání a přichází s myšlenkou, že řešení problému se nalézá v Bibli. V další fázi dochází ke schůzkám v kavárně nad Biblí. Dle svědectví dívek, které sektou prošly, může zapůsobit lektorova dobrá orientace v Bibli a znalost některých pasáží nazpaměť; dále uvedly, že jim lépe a jasněji než kdo jiný vysvětlil propojení mezi Starým a Novým zákonem.\n\nKdyž je důvěra mezi lektorem a potenciálním členem upevněna, je mu nabídnuta účast na „nově zahájeném“ biblickém kurzu. Tato pětihodinová setkání se zpočátku konají večer 3× týdně, během půlročního trvání kurzu však frekvence kurzů roste – nejprve se konají pětkrát za týden, poté se přidají i víkendové akce. Ačkoliv se nováčkům může i počáteční závazek zdát nerealistický, v nováčcích je manipulativně vzbuzen pocit viny, že Bibli vůbec nerozumí. Pětihodinové setkání je navíc členěno na více částí – nejprve proběhne relaxace, zpěv a tanec, následuje odborný anglický výklad překládaný do češtiny. Zpočátku jde o klasický výklad podobný biblickým hodinám z různých křesťanských církví a organizací, až poté se na řadu dostanou kontroverzní témata a pasáže z Bible a do výkladu se plíživě vkrádá učení sekty Sinčchondži. Že se učení podávané na biblických kurzech odchyluje od učení všech tradičních křesťanských církví je těžké odhalit pro teology, natož pro lidi, kteří se teologií nezabývají. Na seminářích také dochází ke skupinovému zesměšňování jiných církví, děje se to prostřednictvím videí s kázáními kněží a pastorů – dochází tak k upevnění přesvědčení, že správný názor se účastníci dozví pouze na biblických setkáních. Tato drsnější zábava je nicméně rozprostřena v množství na první pohled nezávadných aktivit. Celý koncept je velmi promyšlený, výklad logicky navazuje a postupně se do něj promítá učení Sinčchondži, sekta navíc neprezentuje svůj skutečný název ani své teze o konci světa, které by pravděpodobně potenciální členy odradily.\n\nNa semináře obvykle chodí 20–25 lidí, ale jen část z nich jsou skuteční nováčci – ostatní (stávající členové sekty) se tak tváří, aby budili dojem, že jsou také noví. Semináře mají taktéž pevný zasedací pořádek – noví účastníci jsou obklopeni starými. Sekta si na nové účastníky vybere kontaktní informace (e-mail, telefonní číslo) – noví členové je však mezi sebou nesmějí sdílet. Každý účastník má přiděleného jednoho „tajného anděla“ – je to jediná osoba, se kterou si může vyměnit kontakt a stýkat se s ním i mimo seminář. Kdo to je, ale nesmí žádnému jinému účastníkovi prozradit. Tento „anděl“ z řad členů sekty má za úkol, aby si nováček nepřipadal tak osamělý, dohlíží na něj a povzbuzuje ho ve studiu; dále také rozptyluje obavy, pokud byl lektorův výklad přespříliš kontroverzní. Sekta prostřednictvím tohoto průvodce také příležitostně probouzí výčitky, že člověk nebude bez znalosti Bible spasen. Aby nováčci nemohli volně sdílet své pochybnosti, tak se sekta snaží o jejich důslednou izolaci – mezi nimi navzájem i od jejich okolí. Postupně jim vyplňuje veškerý čas, nakonec novým účastníkům kurzů nezbude čas na práci, na přátele, na rodinu i na školu a často si kompletně upraví svůj denní režim. Kvůli časovému tlaku tak nezbývají ani volné chvíle na ověření vyložených informací (navzdory tomu právě k ověřování informací sekta vybízí).\n\nPokud nováčci vydrží systematický nátlak na kurzech a lektoři sekty si jsou jisti, že nováčci jsou novému učení věrní, prozradí jim pravdu o Sinčchondži, Leem Man-hee a celém učení církve. O existenci Sinčchondži a vůdci Lee Man-hee nováčkům řeknou v okamžiku, kdy začnou věřit více informacím sekty než informacím zvenčí. U někoho to je prý po několika setkáních, u některých to může trvat i déle než rok a půl. Použití lži těmto členům omlouvají nevyhnutelnosti situace při misii. Následně stvrdí vyplněním korejského formuláře svoje členství v církvi, odvádějí jí desátky a stanou se misionáři, kteří opět lákají nové členy na ulici.\n\nJedno z výukových středisek, kde probíhají biblické kurzy, se nachází v neoznačeném domě na Palmovce. Souběžně tam probíhají dva biblické kurzy ve dvou učebnách, každý pro 20–25 účastníků. O dalších místech nejsou známy žádné informace, stejně jako o počtu přívrženců hnutí, nicméně se předpokládá, že sekta může mít v Praze okolo 200 členů. Tyto spekulace potvrdil člen sekty, Simon Yang. Dále uvádí, že většina členů sekty jsou ženy a dívky, ačkoliv na ně necílí.\n\nPodle religionisty Zdeňka Vojtíška je zásadním problémem situace lidí, kteří se ze sekty dostali a stali se z nich „odpadlíci“. Tito lidé cítí pokoření a zklamání, protože zjistili, že důvěřovali osobám, kteří je klamali a manipulovali. Vyrovnání se s tímto pocitem trvá i několik měsíců. Lidé, kteří sektu opustí často trpí nočními můrami, depresemi, výčitkami, obavou z pekla a myšlenky na návrat do sekty – to vše je důsledkem systematického nátlaku sekty. Dalším rizikem je i fakt, že sekta schraňuje i o svých bývalých členech množství osobních údajů – např. pracovní listy, psychologické testy a kontaktní informace.\n\nSekta také vyžaduje přísné utajení před okolím z důvodu, aby okolní svět nevzdálil nováčky od cesty k pravdě. Průvodce také nováčkům pomáhá s vytvářením rafinovaných lží a výmluv. Sekta vede své členy, aby nevěřili ani vlastním myšlenkám, ani pocitům, ale pouze Písmu (ale pouze podle výkladu Sinčchondži). Členové sekty tvrdí, že lhaní má oporu v Bibli.\n\nSimon Yang, člen církve Sinčchondži, který má na starosti misii v Praze, se ohradil proti článku z Aktuálně.cz obsahující svědectví dívek se zkušenostmi se sektou, neboť prý obsahuje zavádějící informace. Nesouhlasí s tvrzením, že sekta straší koncem světa ani věčným zatracením v pekle pro odpadlíky – své členy podle něj sekta nezískala zastrašováním. Ačkoliv přiznává použití lži při získávání členů, tvrdí že církev nikoho nemanipuluje a členové mají prý svobodu volby se pro učení církve rozhodnout.\n\nYang se domnívá, že církev má oprávnění lhát a musí tímto způsobem evangelizovat, na důkaz svého tvrzení cituje úryvky z Písma. Misionáři při získávání nových členů lžou a zatajují název církve kvůli údajnému pronásledování a kvůli její špatné pověsti. Sekta se obává, že si o ní jinak lidé najdou kritické informace na internetu, ale kvůli tomu odmítnou celou její nauku a nepřijmou prý pravé Boží slovo. Jelikož by si účastníci biblických kurzů kurzů mohli negativní informace o Sinčchondži sdílet, sekta mezi nimi nedovoluje komunikaci. I při popisu tohoto postupu Yang odmítá, že by cílem sekty bylo přivést lidi k poznání Bible prostřednictvím lži.\n\nČinnost hnutí byla poprvé popsána religionistou Zdeňkem Vojtíškem v religionistickém časopise Dingir již v roce 2015, ale i nadále se k tomuto tématu vracel. Působí také jako poradce pro rodiny zasažené působením sekty a v lednu 2020 uspořádal informativní schůzku pro blízké lidí, kteří do sekty vstoupili. Hnutí se podrobně věnuje např. webový portál SCJinfo.cz či stránka \"Sosoni\", k sektě se opakovaně vyjádřil Katolický týdeník a na přelomu let 2019 a 2020 vydal zpravodajský server Aktuálně.cz sérii článku mapujících praktiky Sinčchondži.\n\nVarování před působením sekty vydala například Církev bratrská, Křesťanská misijní společnost, Česká evangelikální aliance, Vysokoškolské katolické hnutí (VKH), Arcibiskupské gymnázium v Praze či Komunitní centrum Matky Terezy (KCMT). Shodou okolností právě v KCMT proběhlo první vysoupení Leeho Man-hee v Česku.\n\nPřed působením sekty byla vydána varování i v zahraničí – např. ve Spojeném království, Austrálii, či na Novém Zélandu.\n\nV samotné Jižní Koreji před sektou varují Křesťanská rada Koreje (\"Christian Council of Korea\", CCK) a Křesťanská rozhlasová stanice (\"Christian Broadcasting System\", CBS)\n\n\n\n"}
{"id": "1559739", "url": "https://cs.wikipedia.org/wiki?curid=1559739", "title": "Jacques Darche", "text": "Jacques Darche\n\nJacques Darche (8. února 1920 – 26. července 1965 Paříž) byl francouzský fotograf a grafik.\n\nJacques Darche byl blízkým přítelem Alberta Giacomettiho, současníka Pierra Faucheuxa a Roberta Massina, přítelem Jacquesa Daniele, malíře a grafika, byl renomovaným designérem, fotografem a především ilustrátorem a modelářem. \n\nByl uměleckým ředitelem Francouzského knižního klubu, do kterého vstoupil v roce 1950. \n\n"}
{"id": "1559743", "url": "https://cs.wikipedia.org/wiki?curid=1559743", "title": "Zambijská kuchyně", "text": "Zambijská kuchyně\n\nV zambijské kuchyni se připravují většinou jídla bohatá na škrob, fazole, různé polévky a omáčky. Zambijská kuchyně byla ovlivněna kuchyní Jihoafrické republiky. V Zambii se též běžně konzumuje hmyz.\nPříklady zambijských pokrmů:\n\n\n"}
{"id": "1559752", "url": "https://cs.wikipedia.org/wiki?curid=1559752", "title": "Fara Široká Niva", "text": "Fara Široká Niva\n\nFara se nachází v blízkosti kostela svatého Martina v obci Široká Niva v okrese Bruntál. Je chráněna jako kulturní památka a byla zapsána do Ústředního seznamu kulturních památek ČR. \n\nBudova fary byla postavena pravděpodobně v 16. století, zachovány jsou klenby. Byla rozšířena v barokním slohu a později fasáda upravena empírově. \n\nFara je volně stojící jednopatrová omítaná zděná stavba zakončena valbovou střechou krytou taškami. Fasáda je hladká členěna kordonovou a fabionovou hlavní římsou. Okna jsou obdélná v průčelí tvoří sedm os, na bocích budovy jsou dvě okenní osy. V přízemí a bocích budovy jsou okna bez orámování, v prvním patře jsou v šambránách rámovaných lištou s ušima. V nádvorní straně jsou čtyři okenní osy v patře a přede dveřmi byla čtyřúhelná dřevěná předsíň se sedlovou střechou. \n\nHlavním vchodem ve východním boku budovy se vchází do úzké chodby s plochým stropem.Po stranách jsou místnosti s trámovým a jedna plochým stropem. Vzadu jsou dvě místnosti s valenou klenbou. Vpravo od vchodu vede zalomené schodiště do patra s plackou nad podestou. V patře jsou místnosti plochostropé. Vstup do dvora vede branou se zděnými hranolovými sloupy s jehlanovou stříškou.\n\n"}
{"id": "1559756", "url": "https://cs.wikipedia.org/wiki?curid=1559756", "title": "Stark's Earliest", "text": "Stark's Earliest\n\nStark's Earliest \"(Starkovo nejranější)\" (\"Malus domestica\" 'Stark's Earliest') je ovocný strom, kultivar druhu jabloň domácí z čeledi růžovitých. Řadí se mezi nejranější letní odrůdy.\n\nNalezeno D. Bonnerem (Orofino, Idaho v USA) v roce 1938. V roce 1944 jej uvedla na trh firma Stark Bro's Nurseries & Orchards Co.\n\nPo 2. světové válce se tato odrůda brzy rozšířila po Evropě, zejména v Holandsku a Německu. V Československu se zaváděla v 60. letech.\n\nScarlet Pimpernel, Stark Earliest\n\nPřed nástupem plné plodnosti je růst středně silný a koruna se zahušťuje. Je nutný pečlivý výchovný řez. Dobře obrůstá plodonosným obrostem a rodí i na jednoletém dřevu. Vyžaduje dostatečně výživnou půdu.\n\nPlodí záhy a pravidelně. Pokud jsou plody nasazeny ve shlucích, je vhodné je probrat. V době, kdy se tato odrůda rozšiřovala, byla nejranější letní odrůdou vůbec, protože plody dozrávají už týden před odrůdou \"Průsvitné letní\".\n\nPlody jsou ploše kulovité, menší až střední velikosti. Slupka je hladká, suchá a lesklá. Základní barva je bílozelená později světle žlutá. Krycí barva je světle červená a její sytost závisí na oslunění. Karmínové líčko je krátce pruhované. Lenticely jsou na červené barvě světle ohraničeny a na základní barvě jsou ohraničeny výrazně červeně. Dužnina je bělavá, křehká, šťavnatá a po rozkrojení hnědne. Chuť je sladce navinulá dobrá až velmi dobrá. Plody na stromě brzy přezrávají, moučnatí a po dešti na nich praská slupka. Podtržené plody jsou odolné k otlačení a lze skladovat až dva týdny.\n\nProti strupovitosti a padlí je málo odolné. Proti mrazu je 'Stark's Earliest' dosti odolné, ale vzhledem k časnému kvetení jsou květy častěji vystaveny pozdním mrazíkům.\n\nVe všech parametrech předčí odrůdu \"Průsvitné letní\". Jako většina ostatních letních odrůd se nehodí do intenzivních výsadeb, ale do zahrádek.\n"}
{"id": "1559757", "url": "https://cs.wikipedia.org/wiki?curid=1559757", "title": "Marta Škárová", "text": "Marta Škárová\n\nMarta Škárová (* 1948) je česká právnička a soudkyně. Po ukončení vysokoškolských studií na Právnické fakultě Univerzity Karlovy působila jako soudkyně na obvodním soudě v Praze, a později na odvolacím soudě jako předsedkyně senátu. V roce 1991 se stala soudkyní Nejvyššího soudu České republiky a od roku 1996 pak předsedkyní senátu Nejvyššího soudu v Brně.\n\nOd devadesátých let se věnovala odborné publikační činnosti, patří k významným autorům či spoluautorům řady právnických publikací z oboru občanského práva a v tomto oboru je i její lektorská a přednášková činnost, zaměřená zejména na náhradu škody. Spolupodílela se též na přípravě \"Metodiky k náhradě nemajetkové újmy na zdraví\" podle nového občanského zákoníku. Obdržela několik ocenění za svou lektorskou a publikační činnost.\n\nPo 46 letech ukončila své aktivní působení ve funkci soudce.\n\nJejím otcem byl český cestovatel a lékař Josef Aul.\n"}
{"id": "1559761", "url": "https://cs.wikipedia.org/wiki?curid=1559761", "title": "Linn Perssonová", "text": "Linn Perssonová\n\nLinn Perssonová (* 27. června 1994, Torsby) je švédská biatlonistka. Jejím nejlepším umístěním v závodech světového poháru je třetí místo v závodu s hromadným startem v prosinci 2019 v Annecy. Se švédskou štafetou také několikrát obsadila stupně vítězů.\n\nBiatlonu se věnuje od roku 2003. Ve světovém poháru debutovala v listopadu 2015 ve vytrvalostním závodě v Östersundu. Zúčastnila se také Zimních olympijských her 2018, kde individuálně skončila nejlépe ve vytrvalostním závodě na 11. místě. Se švédskou štafetou získala stříbrnou medaili. \n\n"}
{"id": "1559774", "url": "https://cs.wikipedia.org/wiki?curid=1559774", "title": "Sašo Ǵoreski", "text": "Sašo Ǵoreski\n\nSašo Ǵoreski (makedonskou cyrilicí Сашо Ѓорески, Сашо Ђорески/Sašo Đoreski; * 18. září 1982), v České republice uváděný jako Sašo Gjoreski [\"džoreski\"], je bývalý profesionální makedonský fotbalista a mládežnický reprezentant, který nastupoval především na levé straně obrany.\n\nNarodil se v Jugoslávii. Jako jeho rodiště bývá uváděno makedonské město Ochrid, nebo srbské město Sombor.\n\nV září 2011 se oženil a manželkou se mu stala jeho dlouholetá přítelkyně Marija Naumovová.\n\nS fotbalem začínal v Ochridu, odkud přestoupil do Makedonije Ǵorče Petrov. Profesionální kariéru zahájil v makedonském (nyní Severní Makedonie) klubu Pelister Bitola, v jehož dresu také debutoval v nejvyšší makedonské soutěži. Z Bitoly se přesunul do Kratova, odkud se později vydal na zahraniční angažmá.\n\nV neděli 28. března 2004 dal v Kratovu svůj první gól v makedonské lize, kterým v 90. minutě hry rozhodl o vítězství domácího Sileksu v zápase s Bregalnicí Štip (2:1). Sileks Kratovo se v ročníku 2003/04 umístil v konečné tabulce makedonské ligy na druhé příčce a vybojoval si tak účast v Poháru UEFA v sezoně 2004/05. V sezoně 2004/05 skončil se Sileksem Kratovo na 4. místě makedonské ligy. Během následujícího ročníku 2005/06 se Sileksu příliš nedařilo a prvoligovou příslušnost nakonec uhájil až v baráži. Ǵoreskému se podařilo v této sezoně dvakrát skórovat (ve 30. a 32. kole) a upoutat pozornost zahraničních klubů.\nV létě 2006 přestoupil na Moravu do 1. FC Brno (dobový název Zbrojovky). V české lize nastoupil v pěti zápasech, aniž by skóroval. Čtyřikrát byl v základní sestavě a jednou přišel na hřiště jako střídající hráč. Brněnští v těchto pěti duelech ani jednou neprohráli, když dvakrát zvítězili a třikrát se se svými soupeři rozešli nerozhodně. Poté onemocněl a po dlouhé rekonvalescenci se už do sestavy nevrátil.\n\nNedlouho po svém zotavení se vrátil do Makedonie. Schylovalo se k jeho přestupu do Pobedy Prilep, nakonec však posílil Rabotnički Skopje. Kromě prvoligových zápasů na podzim 2007 nastoupil také v jednom utkání Poháru UEFA, v němž Rabotnički na domácí půdě remizoval s HŠK Zrinjski Mostar (0:0).\n\nOd února 2008 byl hráčem albánského klubu KF Tirana, v jehož dresu zasáhl na jaře 2008 do 11 zápasů albánské ligy a probojoval se s ním do finále Albánského poháru, ve kterém ovšem ve středu 7. května 2008 prohrál s Vllaznií Škodra 0:2 (poločas 0:2). Po sezoně, kterou KF Tirana zakončil na šesté příčce prvoligové tabulky, začal jednat o dalším zahraničním angažmá. Na soustředění v Turecku ho testoval ázerbájdžánský klub Karvan Jevlach, na testech však neuspěl a tak z přestupu sešlo. Zájem o jeho další služby projevil KF Tirana a zajímalo se o něj také mistrovské Dinamo Tirana.\n\nKoncem srpna 2008 byl blízko svému návratu do Ochridu. Podle serveru Transfermarkt byl na podzim 2008 krátce hráčem Pobedy Prilep a pak se vrátil do KF Tirana. Podle Albánského fotbalového svazu buď neodehrál žádné prvoligové utkání, nebo záznamy z této sezony nejsou úplné. Na jaře 2009 hrál opět v Makedonii, což odpovídá i záznamům v informačním systému FAČR. Nastupoval za FK Ohrid 2004 ve druhé nejvyšší soutěži.\n\nV sezoně 2009/10 hrál za albánský klub Shkumbini Peqin, který v konečné tabulce albánské ligy zaujal 7. místo. Odehrál 24 utkání a dal 1 gól.\nNa začátku sezony 2010/11 se vrátil do Ochridu. Koncem ledna 2011 byl na testech v rumunském druholigovém klubu Dacia, nakonec však zůstal v FK Ohrid 2004, kde byl jeho spoluhráčem mj. Goce Toleski. Na konci sezony 2010/11 postoupil FK Ohrid 2004 ze druhé do první makedonské ligy.\n\nNa podzim 2011 nastoupil v dresu FK Ohrid k jedenácti zápasům makedonské ligy.\n\nPřed začátkem jarní části přestoupil do klubu 11 Oktomvri Prilep. Ve druhé polovině ročníku 2011/12 zaznamenal šest prvoligových startů. V zápase nejvyšší makedonské soutěže 11 Oktomvri Prilep – Sileks Kratovo, který se hrál v neděli 8. dubna 2012, svým skluzem nadvakrát zlomil nohu Ǵorǵimu Markovovi ze Sileksu a byl za to Makedonským fotbalovým svazem (FFM) potrestán zákazem startu v délce 6 měsíců. Proti tomuto trestu se neúspěšně odvolal.\n\nNa začátku srpna 2012 posílil FK Bregalnica Štip. V říjnu téhož roku mu vypršel půlroční distanc a mohl se opět zapojit do zápasů. V makedonské lize se s mužstvem Bregalnice Štip umístil postupně na 6. (2012/13), 7. (2013/14) a opět 7. příčce (2014/15). V sezoně 2014/15 klub hájil prvoligovou příslušnost ve skupině o udržení, v níž vyhrál všech šest zápasů a setrval v nejvyšší soutěži.\n\nV červenci 2015 se dohodl na jednoroční smlouvě s nováčkem makedonské ligy FK Mladost Carev Dvor. Mužstvo skončilo v ročníku 2015/16 v desetičlenné lize poslední, stejně jako předposlední Metalurg Skopje získalo 19 bodů a obě tato mužstva opustila nejvyšší soutěž.\n\nPo sezoně 2015/16 se vrátil do Bregalnice Štip. Makedonské ligy se účastnilo 10 klubů stejně jako v sezoně 2015/16, tentokrát se však každý s každým utkal čtyřikrát a soutěž skončila 36. kolem. Bregalnica Štip skončila předposlední a do druhé ligy ji doprovodila poslední Makedonija ǴP Skopje. Pro Ǵoreského to byl druhý sestup v řadě.\n\nV červenci 2017 se stal posilou třetiligového klubu FK Labuništa. Za tento klub nastupoval v sezonách 2017/18, 2018/19 a jeho hráčem je i v sezoně 2019/20.\n\nV roce 2003 si připsal dva starty za makedonskou reprezentaci do 21 let.\n\nTřikrát nastoupil v předkolech Poháru UEFA. Dva starty si připsal za Sileks Kratovo v ročníku 2004/05 a poslední zaznamenal v dresu Rabotnički Skopje v ročníku 2007/08.\n\n"}
{"id": "1559780", "url": "https://cs.wikipedia.org/wiki?curid=1559780", "title": "Niiza", "text": "Niiza\n\nNiiza () je město v prefektuře Saitamě v Japonsku. K roku 2019 v ní žilo přes 164 tisíc obyvatel.\n\nNiiza leží na jihovýchodě Honšú, největšího japonského ostrova, východně od Tokorozawy a jihozápadně od Saitamy. \n\nPřes Niizu vede železniční trať Jokohama – Funabaši, na které provozuje vlaky Východojaponská železniční společnost.\n\nSoučasný status města získala Niiza 1. listopadu 1970.\n\n"}
{"id": "1559784", "url": "https://cs.wikipedia.org/wiki?curid=1559784", "title": "Adam Karabec", "text": "Adam Karabec\n\nAdam Karabec (* 2. července 2003) je český fotbalový záložník.\n\nKarabec je odchovancem Bohemians Praha 1905, v jejich juniorských týmech hrál 7 let. V roce 2016 si ho vyhlédla pražská Sparta.\n\nAdam Karabec začal sezonu 2019/20 v týmu do 19 let v 1. dorostenecké lize. V září 2019 ho trenér Václav Kotal pozval do třetiligového sparťanského „béčka“. Karabec si svoji premiéru v seniorském fotbalu připsal 15. září proti „B“ týmu Příbrami, odehrál 85 minut. O týden později si připsal první gól, v utkání proti Motorletu Praha skóroval už v 6. minutě. Další gól si připsal 6. listopadu proti Rakovníku. V lednu obdržel Adam Karabec cenu pro nejlepšího mladšího dorostence na 18. Galavečeru Grassroots. Trenér Sparty Václav Jílek Karabce zapojil do zimní přípravy „A“ týmu a nasadil ho do několika přípravných utkání, zahrál si poločas proti Českým Budějovicím a poločas proti FK Ústí nad Labem, s týmem pak odletěl na soustředění do španělské Marbelly. V únoru 2020 ve sparťanském áčku proběhla výměna trenéra a nový trenér A týmu Václav Kotal Karabce nominoval do utkání proti Sigmě Olomouc. Do utkání se skutečně dostal, když v 88. minutě vystřídal Moberg Karlssona.\n"}
{"id": "1559786", "url": "https://cs.wikipedia.org/wiki?curid=1559786", "title": "Pašerimut", "text": "Pašerimut\n\nPašerimut nebo též Psammuthis byl faraon 29. dynastie během let 392–391 př. n. l. \n\nNástupnictví v této dynastii je nejasné. Posloupnost králů je různá z různých zdrojů a je nejisté, zda Pašerimut nastoupil po Hakorovi, nebo naopak. \n\nPodle hypotézy egyptologa Johna D. Raye, po smrti Nefaarudže I. v roce 393 př. n. l. trůn připadl jeho synovi a nástupci, kterým byl pravděpodobně Hakor. Zdá se však, že jej v jeho druhém roce vlády Pašerimut sesadil a sám se chopil vlády. \n\nManehto i Démotická kronika připisují Pašerimutovi vládu trvající rok. Před druhým rokem vlády Pašerimuta získal Hakor zpět svoji vládu a pokračoval v jejím datování od svého prvního korunovačního data, jednoduše předstíral, že tato mezera nikdy neexistovala. \n\nPřesto přežily některé archeologické záznamy zmiňující Pašerimuta: Stéla matky Apise ze Serapea v Sakkáře a některé další nálezy z oblasti Théb. Pašerimut je běžně považován za stavitele kaple v Karnaku, kterou později dokončil Hakor. Je však také možné, že kapli založil Hakor před jeho sesazením a dále ji obnovil během své druhé vlády. \n"}
{"id": "1559788", "url": "https://cs.wikipedia.org/wiki?curid=1559788", "title": "Tomoja Ugadžin", "text": "Tomoja Ugadžin\n\nTomoja Ugadžin ( 宇賀神 友弥, * 23. března 1988) je japonský fotbalista.\n\nS kariérou začal v japonském klubu Urawa Red Diamonds. V roce 2017 tým získal i titul v Lize mistrů AFC.\n\nJeho debut za A-mužstvo Japonska proběhl v zápase proti Mali 23. března 2018.\n\n‎Urawa Red Diamonds\n"}
{"id": "1559793", "url": "https://cs.wikipedia.org/wiki?curid=1559793", "title": "Bernard Biraben", "text": "Bernard Biraben\n\nBernard Biraben (1920–1973) byl francouzský fotograf a ilustrátor. \n\nPracoval samostatně nebo ve spolupráci s dalšími autory na řadě knih, jako například : \"Guyenne et Gascogne\" od Louis Émié, modrý průvodce, Librairie Hachette, 1960; \"Bordeaux\" Lucien Prieur (1960); \"Villes d'art du Bordelais\" Pierre Dubourg; \"Le Périgord\" od Jeana Secreta (1966); \"Dictionnaire des églises de France\" (1968) a řada dalších.\n\nBernard Biraben zemřel v roce 1973 a je pohřben v Soumensacu v Lot-et-Garonne.\n\n"}
{"id": "1559794", "url": "https://cs.wikipedia.org/wiki?curid=1559794", "title": "Džun Amano", "text": "Džun Amano\n\nDžun Amano ( 天野 純, * 19. července 1991) je japonský fotbalista.\n\nS kariérou začal v japonském klubu Yokohama F. Marinos. V roce 2019 přestoupil do belgického klubu KSC Lokeren.\n\nJeho debut za A-mužstvo Japonska proběhl v zápase proti Kostarice 11. září 2018.\n"}
{"id": "1559797", "url": "https://cs.wikipedia.org/wiki?curid=1559797", "title": "Nefaarudž II.", "text": "Nefaarudž II.\n\nNefaarudž II. nebo též Neferites II. byl posledním faraonem slabé a krátké 29. dynastie, předposlední rodné dynastie starověkého Egypta.\n\nNepherites II. se stal Egyptským faraónem v roce 380 př. n. l. po smrti svého otce Hakora a byl sesazen a pravděpodobně zabit rebelským princem Nachtnebefem z Cebneceretu po vládě dlouhé pouze 4 měsíce roku 380 př. n. l.\n\nJiž král Hakor musel čelit ke konci své vlády častým nepokojům, kterých se pravděpodobně účastnil Nachtnebef. Faraon Nechtnebef, který založil 30. dynastii poté, co svrhl Nefaarudže II., vládl až do své smrti do roku 360 př. n. l.\n\n"}
{"id": "1559799", "url": "https://cs.wikipedia.org/wiki?curid=1559799", "title": "Seznam elektráren v Praze", "text": "Seznam elektráren v Praze\n\nSeznam elektráren v Praze obsahuje elektrárny založené v Praze a obcích sousedních, které byly později k Praze připojeny. Seznam nemusí být úplný.\n\n\n\ns kogenerační jednotkou\n\n"}
{"id": "1559801", "url": "https://cs.wikipedia.org/wiki?curid=1559801", "title": "Jean-Louis Swiners", "text": "Jean-Louis Swiners\n\nJean-Louis Swiners (1. dubna 1935, Montreuil – 26. prosince 2019) Paříž) byl francouzský fotograf, fotožurnalista, důstojník, inzerent, učitel, řečník a poradce v oblasti inovací. V roce 1962 získal Niépcovu cenu.\n\nJean-Louis Swiners-Gibaud, známý jako Jean-Louis Swiners, se narodil 11. dubna 1935 v Montreuil v departementu Seine-Saint-Denis. Jeho otec byl Léopold Swiners-Gibaud, poradce pro zahraniční obchod, průmyslník v oblasti surovin pro pokrývky hlavy a spřádání. Jeho matka byla Renée Le Blanc. Dne 16. srpna 1958 se oženil s Joëlle Monninovou a z tohoto manželství se narodily tři děti. Rozvedl se a podruhé se oženil v lednu 1983 s Annou Furetovou. \n\nVystudoval střední školu na Albert-de-Mun v Nogent-sur-Marne a poté lyceum Saint-Louis v Paříži. V roce 1964 pokračoval ve studiu, studoval v Národním středisku distančního vzdělávání – na Škole pokročilých studií v informačních a komunikačních vědách Celsa a na Škole pokročilých studií v sociálních vědách (EHESS) v letech 1965 až 1980, kde získal diplom z pokročilých studií (DEA) informační a komunikační vědy.\n\nJean-Louis Swiners pracoval jako fotograf, inzerent, marketingový a strategický konzultant, řečník a spisovatel, konzultant, řečník a spisovatel konzultant a mezinárodní řečník.\n\nOd začátku roku 1958 do roku 1964 byl členem týmu fotografů-novinářů skupiny Réalités, stejně jako Édouard Boubat a Jean-Philippe Charbonnier. Byl všestranný fotograf, pracoval na počátku šedesátých let se třemi typy fotoaparátu Leica: Leica M3, Leica MP a Leica M2 (s objektivy 21, 35, 50, 90 a 135 mm), (pro teleobjektivy, 200 a 400 Telyt), Rolleiflex (pro módní fotografie) a 4 × 5in a Linhof IV (pro zátiší, reklamní a průmyslové fotografie a reprodukce obrazů).\n\nOvlivnili ho: Ansel Adams, Richard Avedon, Robert Capa, Henri Cartier-Bresson, Andreas Feininger, Marc Flament, Ernst Haas, Philippe Halsman, William Klein, Irving Penn, August Sander, George Silk, William Eugene Smith nebo Edward Weston.\n\nNapříklad \"Race Horses\" (1959) byl přímo ovlivněn výzkumem Ernsta Haase a dvěma články v \"časopisu Life\": ' v červenci 1929 a ' v srpnu 1958. V ateliéru a laboratoří se mimo své placené práce zabýval zejména osobním výzkumem, zejména v oblasti portrétu. Mnoho jeho fotografií je ve stylu Henriho Cartiera-Bressona, Caravaggia, Feiningera. \n\nJean-Louis Swiners od svých třinácti let pořizoval pravidelně autoportréty a pokračoval po celý svůj život. Soutěž \"Point de vue Images du monde\" od roku 1961 pořádaná jednou týdně mu dala příležitost objasnit jeho koncept fotografického autoportrétu.\n\nVelká část jeho fotografií (včetně \"Les Amoureux sur un scooter\", portrétů osobností jako Jean-Luc Godard, Brigitte Bardot (\"Le Mépris\"), Raymond Aron, Luis Buñuel, Fidel Castro) jsou distribuovány fotografickou agenturou Gamma-Rapho.\n\nV polovině šedesátých let pokračoval ve studiu a zůstal zakotven ve světě žurnalistiky a fotografie. Od roku 1964 do roku 1967 byl šéfredaktorem časopisu \"Terreimages,\" poté ředitelem reklamy pro měsíčník \"Photo\", \"časopisy Ski-Flash\" a \"časopis\" \"Son,\" od roku 1967 do roku 1974. \n\nPoté pracoval v reklamních agenturách: v letech 1974–1975 byl zástupcem výkonného ředitele Media International, poté ředitelem studií pro Jacques Renaud Marketing (1976–1977), tvůrčím ředitelem Marello, Veyrac & Associés v letech 1977 až 1980, v roce 1980 přidruženým ředitelem Persuaders -1981, ředitel divize v Bélier-Conseil v letech 1981–1982. \n\nByl členem poroty Prix Nadar od roku 1980 do roku 2006; byl členem sdružení Gens.\n\nV roce 2006 byla uspořádána výstava \"Edouarda Boubata, Jean-Philippe Charbonniera a Jean-Louis Swinerse\" \"Les photographes de Réalités\" v Paříži jako součást Měsíce fotografie\n\nV roce 2015 pokračoval ve své činnosti fotografa, převážně pořizoval portréty digitální zrcadlovkou nebo telefonem iPhone. Také se vrátil ke svým činnostem jako historik fotografie, když byl šéfredaktorem \"Terre d'Images,\" napsal řadu článků. Sdílel své znalosti a rozhovory ve francouzštině.\n\nDíky třem článkům \"Paris vu par un chien\", zveřejněným v \"Réalités\" v prosinci 1961, obdržel o rok později Niépceovu cenu.\n\nJean-Louis Swiners je spolu s Jean-Michel Briet spoluautorem tří knih: \n\n\n\n\n\n\n\n\n\n\n\n\nPanoramatická fotografie synchrocyclotron Doubna sovětského institutu jaderného výzkumu (na titulní straně \"France-Soir\" z 9. září 1957).\n\n\n\n"}
{"id": "1559803", "url": "https://cs.wikipedia.org/wiki?curid=1559803", "title": "Daniel Schmidt", "text": "Daniel Schmidt\n\nDaniel Schmidt ( シュミット・ダニエル, * 3. února 1992) je japonský fotbalista.\n\nS kariérou začal v japonském klubu Vegalta Sendai. V roce 2019 přestoupil do belgického klubu K. Sint-Truidense VV.\n\nJeho debut za A-mužstvo Japonska proběhl v zápase proti Venezuele 16. listopadu 2018. S japonskou reprezentací se zúčastnil Mistrovství Asie ve fotbale 2019. S týmem získal stříbrné medaile. Schmidt odehrál za japonský národní tým celkem 5 reprezentačních utkání.\n\n"}
{"id": "1559834", "url": "https://cs.wikipedia.org/wiki?curid=1559834", "title": "Rjosuke Jamanaka", "text": "Rjosuke Jamanaka\n\nRjosuke Jamanaka ( 山中 亮輔, * 20. dubna 1993) je japonský fotbalista.\n\nS kariérou začal v japonském klubu Kashiwa Reysol. Hrával za JEF United Chiba, Yokohama F. Marinos a Urawa Red Diamonds.\n\nJeho debut za A-mužstvo Japonska proběhl v zápase proti Kyrgyzstánu 20. listopadu 2018. Jamanaka odehrál za japonský národní tým v letech 2018–2019 celkem 2 reprezentační utkání.\n\nKashiwa Reysol\n\n"}
{"id": "1559836", "url": "https://cs.wikipedia.org/wiki?curid=1559836", "title": "Kostel svatého Gotharda (Žehuň)", "text": "Kostel svatého Gotharda (Žehuň)\n\nKostel svatého Gotharda je římskokatolický kostel v obci Žehuň v okrese Kolín. Od roku 1958 je spolu s okolním areálem, zahrnujícím i kostnici a hřbitovní zeď s bránou, českou kulturní památkou. \n\nV Žehuni byl původně románský kostel zasvěcený sv. Gothardovi, založený opatovickým benediktinským klášterem a vysvěcený v roce 1137. V roce 1748 byl tehdy již zchátralý kostel zbořen a v letech 1753–1762 byl místo něj postaven nový pozdně barokní chrám. Vedle kostela byl založen i nový hřbitov a v letech 1765–1766 byla postavena barokní kostnice, do které byly uloženy kosti z hrobů původního hřbitova a která sloužila také jako márnice.\n\nZa stavitele kostela i kostnice je považován František Kermer.\n\nV lednu 2020 byla zveřejněna informace, že v žehuňské kostnici by mohly být dochovány i kosti husitských válečníků z bitvy u Lipan.\n\nKostel je jednolodní stavba obdélníkového půdorysu, s polokruhovým presbytářem orientovaným na severovýchod. V průčelí je hranolovitá věž, nad presbytářem sanktusník. \n\nAreál kostela a hřbitova s kostnicí obklopuje zeď s branou, kterou uzavírají litinová částečně kovaná vrata z 19. století. Na pilířích brány a na dalším pilíři ve zdi jižně od kostela byly původně umístěny sochy z 1. poloviny 18. století, z nichž jedna (sv. Linhart) je nyní uvnitř kostela, další dvě (sv. Florián a sv. Donát) byly v roce 2000 ukradeny. \n\nNa hlavním oltáři je obraz sv. Gotharda od jezuitského malíře Ignáce Raaba z Nechanic, od kterého jsou pravděpodobně také obrazy na obou postranních oltářích. Autorem oválných obrazů nad těmito oltáři je Juda Tadeáš Supper. Na postranních stěnách kostela jsou obrazy sv. Prokopa a sv. Vojtěcha, nástropní malba znázorňuje Nejsvětější Trojici.\n\nNa kostelní věži byly původně dva velké zvony. Větší se dochoval, váží 24 metrických centů a je na něm letopočet 1658. Zvláštností jsou věžní hodiny z roku 1872 od poděbradského hodináře Jana Janaty: malá ručička ukazuje minuty, velká hodiny.\n\nKostnice s mansardovou střechou postavená jižně od kostela má čtvercový půdorys. V jejím interiéru je dekorace tvořená lidskými kostmi ze starého hřbitova, naskládanými v několika vrstvách.\n\nV roce 2015 byla zahájena postupná oprava areálu.\n\n"}
{"id": "1559837", "url": "https://cs.wikipedia.org/wiki?curid=1559837", "title": "Musaši Suzuki", "text": "Musaši Suzuki\n\nMusaši Suzuki ( 鈴木 武蔵, * 11. února 1994) je japonský fotbalista.\n\nS kariérou začal v japonském klubu Albirex Niigata. Hrával za Mito HollyHock, Matsumoto Yamaga FC, V-Varen Nagasaki a Hokkaido Consadole Sapporo.\n\nS japonskou reprezentací se zúčastnil Letních olympijských her 2016. Jeho debut za A-mužstvo Japonska proběhl v zápase proti Kolumbii 22. března 2019. Suzuki odehrál za japonský národní tým celkem 7 reprezentačních utkání.\n\n"}
{"id": "1559838", "url": "https://cs.wikipedia.org/wiki?curid=1559838", "title": "Daiči Kamada", "text": "Daiči Kamada\n\nDaiči Kamada ( 鎌田 大地, * 5. srpna 1996) je japonský fotbalista.\n\nS kariérou začal v japonském klubu Sagan Tosu. V roce 2017 přestoupil do německého klubu Eintracht Frankfurt.\n\nJeho debut za A-mužstvo Japonska proběhl v zápase proti Kolumbii 22. března 2019. Kamada odehrál za japonský národní tým celkem 4 reprezentační utkání.\n"}
{"id": "1559843", "url": "https://cs.wikipedia.org/wiki?curid=1559843", "title": "Koki Anzai", "text": "Koki Anzai\n\nKoki Anzai ( 安西 幸輝, * 31. května 1995) je japonský fotbalista.\n\nS kariérou začal v japonském klubu Tokyo Verdy. V roce 2018 přestoupil do klubu Kashima Antlers. V roce 2018 tým získal i titul v Lize mistrů AFC. V roce 2019 přestoupil do portugalského klubu Portimonense SC.\n\nJeho debut za A-mužstvo Japonska proběhl v zápase proti Kolumbii 22. března 2019. Anzai odehrál za japonský národní tým celkem 4 reprezentační utkání.\n"}
{"id": "1559848", "url": "https://cs.wikipedia.org/wiki?curid=1559848", "title": "Rudolf Kvasnica", "text": "Rudolf Kvasnica\n\nRudolf Kvasnica (9. září 1895 Rojetín v okrese Žďár nad Sázavou – 18. prosince 1986 Brno) byl český dirigent, varhaník, skladatel.\n\nJako hoch hrál ve venkovské kapele, po studiu na brněnské Varhanické škole Leoše Janáčka (1912–1915) byl ředitelem kůru v Zábrdovicích (1915–1916) a pro jeho potřebu též komponoval chrámové skladby. V dirigování se zdokonaloval ve Vídni u Oskara Nedbala (1917), poté ještě studoval dirigování u Františka Neumanna a skladbu u Leoše Janáčka na brněnské konzervatoři (1919–1920). V letech 1920 byl zprvu sbormistrem, později dirigentem Národního divadla v Brně, kde se věnoval především operetnímu žánru, zasloužil se o vznik nynější zlínské Filharmonie Bohuslava Martinů, kde byl šéfdirigentem v letech 1946–1954. Poté byl do roku 1960 šéfdirigentem orchestru Hudebního divadla v Karlíně. Uplatnil se též jako dirigent při vystoupeních ruského baletu v Londýně (1935), v Berlíně (1936), Paříži a Bruselu (1936 a 1947). Kromě již zmíněných chrámových skladeb (mj. složil čtyři mše) složil 7 operet, písně, sbory a drobné klavírní skladby.\n\n\n\n"}
{"id": "1559849", "url": "https://cs.wikipedia.org/wiki?curid=1559849", "title": "Šinnosuke Hatanaka", "text": "Šinnosuke Hatanaka\n\nŠinnosuke Hatanaka ( 畠中 槙之輔, * 25. srpna 1995) je japonský fotbalista.\n\nS kariérou začal v japonském klubu Tokyo Verdy. V roce 2018 přestoupil do nizozemského klubu Yokohama F. Marinos. Titul získal v roce 2019.\n\nJeho debut za A-mužstvo Japonska proběhl v zápase proti Bolívii 26. března 2019. Hatanaka odehrál za japonský národní tým celkem 7 reprezentačních utkání.\n"}
{"id": "1559851", "url": "https://cs.wikipedia.org/wiki?curid=1559851", "title": "Kento Hašimoto", "text": "Kento Hašimoto\n\nKento Hašimoto ( 橋本 拳人, * 16. srpna 1993) je japonský fotbalista.\n\nS kariérou začal v japonském klubu FC Tokyo.\n\nJeho debut za A-mužstvo Japonska proběhl v zápase proti Bolívii 26. března 2019. Hašimoto odehrál za japonský národní tým celkem 7 reprezentačních utkání.\n"}
{"id": "1559852", "url": "https://cs.wikipedia.org/wiki?curid=1559852", "title": "Takefusa Kubo", "text": "Takefusa Kubo\n\nTakefusa Kubo ( 久保 建英, * 4. června 2001) je japonský fotbalista.\n\nS kariérou začal v japonském klubu FC Tokyo. V roce 2019 přestoupil do španělského klubu Real Madrid.\n\nJeho debut za A-mužstvo Japonska proběhl v zápase proti Salvadoru 9. června 2019. Kubo odehrál za japonský národní tým celkem 7 reprezentačních utkání.\n"}
{"id": "1559853", "url": "https://cs.wikipedia.org/wiki?curid=1559853", "title": "Angolská kuchyně", "text": "Angolská kuchyně\n\nAngolská kuchyně byla silně ovlivněna portugalskou kuchyní. Typické angolské jídlo se skládá z masa dušeného v omáčce spolu se zeleninou (například okrou), které se podává spolu s rýží nebo \"funge\" (kaše podávaná jako příloha). Díky dlouhému pobřeží Angoly se též používají ryby a mořské plody (například ústřice, krevety a humři).\n\nPříklady angolských pokrmů:\n\n\n"}
{"id": "1559854", "url": "https://cs.wikipedia.org/wiki?curid=1559854", "title": "Ajase Ueda", "text": "Ajase Ueda\n\nAjase Ueda ( 上田 綺世, * 28. srpna 1998) je japonský fotbalista.\n\nS kariérou začal v japonském klubu Kashima Antlers.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Ueda odehrál za japonský národní tým celkem 6 reprezentačních utkání.\n"}
{"id": "1559856", "url": "https://cs.wikipedia.org/wiki?curid=1559856", "title": "Keisuke Osako", "text": "Keisuke Osako\n\nKeisuke Osako ( 大迫 敬介, * 28. července 1999) je japonský fotbalista.\n\nS kariérou začal v japonském klubu Sanfrecce Hiroshima.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Osako odehrál za japonský národní tým celkem 2 reprezentační utkání.\n"}
{"id": "1559859", "url": "https://cs.wikipedia.org/wiki?curid=1559859", "title": "Daizen Maeda", "text": "Daizen Maeda\n\nDaizen Maeda ( 前田 大然, * 20. října 1997) je japonský fotbalista.\n\nS kariérou začal v japonském klubu Matsumoto Yamaga FC. V roce 2019 přestoupil do portugalského klubu CS Marítimo.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Maeda odehrál za japonský národní tým celkem 2 reprezentační utkání.\n"}
{"id": "1559860", "url": "https://cs.wikipedia.org/wiki?curid=1559860", "title": "Hiroki Abe", "text": "Hiroki Abe\n\nHiroki Abe ( 安部 裕葵, * 28. ledna 1999) je japonský fotbalista.\n\nS kariérou začal v japonském klubu Kashima Antlers. V sezóně 2018 byl zvolen jako nováček roku. V roce 2019 přestoupil do španělského klubu FC Barcelona „B“.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Abe odehrál za japonský národní tým celkem 3 reprezentační utkání.\n\nKashima Antlers\n"}
{"id": "1559861", "url": "https://cs.wikipedia.org/wiki?curid=1559861", "title": "Daiki Sugioka", "text": "Daiki Sugioka\n\nDaiki Sugioka ( 杉岡 大暉, * 8. září 1998) je japonský fotbalista.\n\nS kariérou začal v japonském klubu Shonan Bellmare.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Sugioka odehrál za japonský národní tým celkem 3 reprezentační utkání.\n\nShonan Bellmare\n"}
{"id": "1559863", "url": "https://cs.wikipedia.org/wiki?curid=1559863", "title": "Kodži Mijoši", "text": "Kodži Mijoši\n\nKodži Mijoši ( 三好 康児, * 26. března 1997) je japonský fotbalista.\n\nS kariérou začal v japonském klubu Kawasaki Frontale. Titul získal v roce 2017. Hrával za Hokkaido Consadole Sapporo (2018) a Yokohama F. Marinos (2019). V létě 2019 přestoupil do belgického klubu Royal Antwerp FC.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června. Mijoši odehrál za japonský národní tým celkem 3 reprezentační utkání.\n\nKawasaki Frontale\n"}
{"id": "1559864", "url": "https://cs.wikipedia.org/wiki?curid=1559864", "title": "Juta Nakajama", "text": "Juta Nakajama\n\nJuta Nakajama ( 中山 雄太, * 16. února 1997) je japonský fotbalista.\n\nS kariérou začal v japonském klubu Kashiwa Reysol. V sezóně 2017 byl zvolen jako nováček roku. V roce 2019 přestoupil do nizozemského klubu PEC Zwolle.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června.\n"}
{"id": "1559876", "url": "https://cs.wikipedia.org/wiki?curid=1559876", "title": "Teruki Hara", "text": "Teruki Hara\n\nTeruki Hara ( 原 輝綺, * 30. července 1998) je japonský fotbalista.\n\nS kariérou začal v japonském klubu Albirex Niigata. V roce 2019 přestoupil do klubu Sagan Tosu.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Chile 17. června.\n"}
{"id": "1559879", "url": "https://cs.wikipedia.org/wiki?curid=1559879", "title": "Hrob Hanse Kudlicha", "text": "Hrob Hanse Kudlicha\n\nHrob Hanse Kudlicha se nachází na hřbitově na katastrálním území obce Úvalno v okrese Bruntál. Je chráněn jako kulturní památka od roku 1958 a byl zapsán do Ústředního seznamu kulturních památek ČR.\n\nNa hřbitově při západní zdi je hrob úvalenského rodáka, slezského poslance Hanse Kudlicha (1823–1917), jenž roku 1848 na Kroměřížském sněmu podal návrh na úplné zrušení poddanství v zemích Rakouského císařství. Roku 1917 zemřel Kudlich ve věku 94 let v Hobokenu, New Jersey, USA. Kdysi nejmladší poslanec ústavodárného sněmu zemřel jako poslední žijící z 383 poslanců. Protože jeho poslední přání znělo: „Chci domů“, byla jeho urna roku 1925 převezena do Úvalna a slavnostně uložena do rozhledny na vrchu Strážiště (nazývána též rozhlednou Hanse Kudlicha) nad obcí. Po skončení druhé světové války byla urna uložena do hrobu na místním hřbitově, který byl několikrát poškozen. Po opravě rozhledny byla v roce 2000 urna opět uložena do pietního místa rozhledny. Hrob je z třicátých let 20. století.\n\nHrobové místo vymezené obrubou z šedé žuly a vysypané štěrkem je čtvercového půdorysu. V hlavě na nízkém hranolovém podstavci z šedé žuly jsou umístěny dva válcovité sloupky s kovovými lucernami a mezi nimi na užším podstavci je edikula zakončená pětiúhlým překladem. V edikule v odstupňované vpadlině je umístěná deska z černého mramoru s nápisy a nad ní je reliéfní deska z bílého mramoru. V reliéfu je zobrazen Hans Kudlich s plnovousem a kloboukem v levé ruce, sklánějící se ke vzrostlému obilí s pravou rukou v klasech. Po stranách jsou zobrazeny stromy a v dálce je zobrazena rozhledna na kopci Strážiště. Na podstavci v ose je umístěna obdélníková deska z černé leštěné žuly s česko-německým nápisem.\n\n"}
{"id": "1559884", "url": "https://cs.wikipedia.org/wiki?curid=1559884", "title": "Nezajištěná jízda vlaku u Martinic", "text": "Nezajištěná jízda vlaku u Martinic\n\nNezajištěná jízda vlaku u Martinic je mimořádná událost v železniční dopravě, ke které došlo v dopoledních hodinách 19. února 2019.\n\nK události došlo na jednokolejné neelektrifikované trati mezi číslo 252 spojující železniční stanice Křižanov a Studenec, která je vedena skrz Velké Meziříčí. Vybudována byla jako přeložka původní tratě postavené Rakouskou společností státní dráhy (StEG) a otevřené 12. června 1886. Provoz na přelože byl zahájen 20. prosince 1953. K mimořádné události došlo v úseku mezi Martinicemi a Velkým Meziříčím, kde má trať v tomto směru táhlé klesání.\n\nV úterý 19. února 2019 jel po trati osobní vlak číslo 24948, který představoval motorový vůz Regio-Shuttle RS1 české řady 841 (konkrétně vůz čísla 841 002-9) vyrobený společností Stadler Rail. Vlakem tehdy cestovalo vedle strojvedoucího dalších jedenáct lidí. Spoj v čase 8.44 vyjel ze stanice Velké Meziříčí a směřoval do Křižanova. Po několika minutách jízdy najednou vlivem samovolné činnosti tzv. střadačové brzdy (parkovací brzda na prvním podvozku) došlo k následnému zastavení vlaku. Po vypnutí a zapnutí této brzdy se vlak opětovně rozjel, nicméně po ujetých osmdesáti metrech se závada opakovala a vlak v širé krajině v kilometráži 28,196 zastavil. Následně strojvedoucí z vlaku vystoupil a šel zvenčí obhlédnout situaci na motorovém voze. Nevhodnou manipulací na brzdovém systému zvenku vozidla došlo k zavření dveří a vůz se začal samovolně rozjíždět proti původnímu směru jízdy, tedy zpět do Velkého Meziříčí, přičemž jeho strojvedoucí zůstal stát venku v kolejišti. Na vzniklou situaci strojvedoucí okamžitě zareagoval telefonátem výpravčímu sloužícímu na velkomeziříčské železniční stanici, jemuž sdělil, co se stalo, a výpravčí ve stanici připravil vše k tomu, aby vlak vjel na zdejší první kolej, kde by mohl být mechanicky zastaven. S ohledem na nízkou rychlost vozidla nehrozilo jeho vykolejení ani srážka s jiným vlakem. Navíc jeho pasažéři, díky zavřeným dveřím, nemohli z vlaku během nezajištěné jízdy vypadnout.\n\nMezi cestujícími, když pochopili k čemu došlo, vypukl zmatek a panika. Náhodou vlakem cestovala i dcera výpravčího z Křižanova. Strojvedoucímu, jenž zůstal na trati, mezitím volal její otec a tázal se, co se přihodilo, že s vlakem v předepsaný čas nedorazil. Železničář mu obratem popsal situaci a současně mu sdělil, že ve vlaku jede jeho dcera. Požádal ho proto, aby jí zavolal a poprosil ji, zda by se pokusila o zastavení vlaku aktivací magnetické brzdy. Zároveň mu do telefonu sdělil postup vykonání tohoto úkonu. Výpravčí proto dceři zavolal a poradil jí, ať zkusí zatáhnout za záchrannou brzdu. Jenže ta nefungovala, nicméně alespoň se zaktivovala elektromagnetická kolejnicová brzda a začala vlak přibrzďovat. Otec poslal dceru do kabiny, aby zatáhla za brzdu tam, ale ani to vlak nezastavilo. Tímto způsobem vlak jel po dobu 14 minut a urazil přitom čtyřkilometrovou trasu, během níž projel jedním tunelem a překonal šest vysokých mostů. Celou ji absolvoval bez zapnutého motoru. Takto vlak dojel až do železniční stanice Velké Meziříčí. V tu chvíli již jel nízkou rychlostí („krokem“). Zastavil na první staniční koleji, kde ho tamní výpravčí zajistil zarážkami proti dalšímu pohybu. Všech jedenáct cestujících z vlaku vystoupilo a postupně opustilo prostor stanice. Svědeckou výpověď podala Drážní inspekci pouze dcera křižanovského výpravčího.\n\nČeské dráhy, provozovatel vlaku, následně přeložili strojvedoucího na jinou činnost v depu. Událost začala zkoumala jak Policie České republiky, tak Drážní inspekce. Vyšetřování policie nakonec neseznalo spáchání trestného činu obecného ohrožení z nedbalosti a řešení v této věci tak ukončila. Inspekce příčinu události spatřovala v nedodržení technologických postupů strojvedoucím vlaku při odstraňování poruchy střadačové brzdy.\n"}
{"id": "1559885", "url": "https://cs.wikipedia.org/wiki?curid=1559885", "title": "Ko Itakura", "text": "Ko Itakura\n\nKo Itakura ( , * 27. ledna 1997) je japonský fotbalista.\n\nS kariérou začal v japonském klubu Kawasaki Frontale. Titul získal v roce 2017. V roce 2018 přestoupil do klubu Vegalta Sendai. V roce 2019 přestoupil do nizozemského klubu FC Groningen.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Uruguayi 20. června. Itakura odehrál za japonský národní tým celkem tři reprezentační utkání.\n\nKawasaki Frontale\n"}
{"id": "1559887", "url": "https://cs.wikipedia.org/wiki?curid=1559887", "title": "Gógánfa", "text": "Gógánfa\n\nGógánfa je obec v Maďarsku v župě Veszprém, spadající pod okres Sümeg. Nachází se asi 8 km severozápadně od Sümegu a asi 38 km severovýchodně od Zalaegerszegu. Žije zde obyvatel. Dle údajů z roku 2011 tvoří 88,4 % obyvatelstva Maďaři, 3,3 % Romové a 0,5 % Němci, přičemž 11,6 % obyvatel se ke své národnosti nevyjádřilo.\n"}
{"id": "1559888", "url": "https://cs.wikipedia.org/wiki?curid=1559888", "title": "Tomoki Iwata", "text": "Tomoki Iwata\n\nTomoki Iwata ( 岩田 智輝, * 7. dubna 1994) je japonský fotbalista.\n\nS kariérou začal v japonském klubu Oita Trinita.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Uruguayi 20. června. Iwata odehrál za japonský národní tým celkem dvě reprezentační utkání.\n"}
{"id": "1559891", "url": "https://cs.wikipedia.org/wiki?curid=1559891", "title": "Jugo Tacuta", "text": "Jugo Tacuta\n\nJugo Tacuta ( 立田 悠悟, * 21. června 1998) je japonský fotbalista.\n\nS kariérou začal v japonském klubu Shimizu S-Pulse.\n\nS japonskou reprezentací se zúčastnil Copa América 2019. Jeho debut za A-mužstvo Japonska proběhl v zápase proti Uruguayi 20. června.\n"}
{"id": "1559892", "url": "https://cs.wikipedia.org/wiki?curid=1559892", "title": "Kjogo Furuhaši", "text": "Kjogo Furuhaši\n\nKjogo Furuhaši ( 古橋 亨梧, * 20. ledna 1995) je japonský fotbalista.\n\nS kariérou začal v japonském klubu FC Gifu. V létě 2018 přestoupil do klubu Vissel Kobe.\n\nJeho debut za A-mužstvo Japonska proběhl v zápase proti Venezuele 19. listopadu 2019.\n"}
{"id": "1559893", "url": "https://cs.wikipedia.org/wiki?curid=1559893", "title": "Juki Soma", "text": "Juki Soma\n\nJuki Soma ( 相馬 勇紀, * 25. února 1997) je japonský fotbalista.\n\nS kariérou začal v japonském klubu Nagoya Grampus.\n\nJeho debut za A-mužstvo Japonska proběhl v zápase proti Číně 10. prosince 2019. Soma odehrál za japonský národní tým celkem tři reprezentační utkání.\n"}
{"id": "1559895", "url": "https://cs.wikipedia.org/wiki?curid=1559895", "title": "Náhrobek Jana Palacha (Praha)", "text": "Náhrobek Jana Palacha (Praha)\n\nNáhrobek Jana Palacha se nachází v Praze na Olšanských hřbitovech. V roce 2019 byl vyhlášen kulturní památkou i národní kulturní památkou.\n\nBronzový náhrobek s reliéfem lidského těla vytvořil Olbram Zoubek. Sochař, který sejmul Palachovu posmrtnou masku, byl i autorem původního náhrobku, odstraněného úřady v červenci 1970. Palachův hrob na Olšanských hřbitovech byl hojně navštěvován a stal se místem a připomínkou odporu proti okupaci. Ani takovou tichou symboliku nechtěl normalizační režim tolerovat. Záhy poté, kdy byl hrob osazen bronzovým náhrobkem s motivem ležící postavy, který vytvořil sochař Olbram Zoubek, byla Palachova matka vyrozuměna, že jej musí dát odstranit, neboť byl údajně zhotoven v rozporu s předloženou dokumentací. Když pozůstalí nereagovali, byla demontáž v létě 1970 provedena úředně.\n\nExistuje názor, že odstranění bronzové náhrobní desky bylo spojeno s komunisty. Režimu vadil i samotný hrob, který navštěvovalo mnoho lidí. Návštěvy neustaly ani poté, co byla v červenci 1970 odstraněna bronzová náhrobní deska. Tu několik měsíců nato roztavili a rodina měla zakázáno na hrob umístit novou.\n\nNa Olšanském hřbitově se nachází podoba původního náhrobku.\n\n"}
{"id": "1559896", "url": "https://cs.wikipedia.org/wiki?curid=1559896", "title": "Gyepükaján", "text": "Gyepükaján\n\nGyepükaján [děpykaján] je obec v Maďarsku v župě Veszprém, spadající pod okres Sümeg. Vznikla v roce 1894 spojením dvou vesnic Gyepű a Kajánfölde. Nachází se asi 8 km severovýchodně od Sümegu a asi 48 km jihozápadně od Veszprému. V roce 2015 zde žilo 313 obyvatel. Dle údajů z roku 2011 tvoří 97,3 % obyvatelstva Maďaři, 2,4 % Romové, 0,6 % Němci a 0,3 % Poláci, přičemž 2,4 % obyvatel se ke své národnosti nevyjádřilo.\n"}
{"id": "1559899", "url": "https://cs.wikipedia.org/wiki?curid=1559899", "title": "Křovinná vegetace", "text": "Křovinná vegetace\n\nKřovinná vegetace je druh biotopu, v jehož rostlinné složce dominují keře. Může se vyskytovat přirozeně, nebo jako výsledek lidských změn či opakovaných závažných disturbancí v krajině. V místech, kde stanovištní podmínky (především sucho, mělká chudá půda, časté požáry nebo mráz) neumožňují vzrůst stromů, jsou trvalým a stabilním společenstvem, jinde jsou pouhým sukcesním stadiem v přechodu od travinného společenstva k lesnímu. V různých klimatických a vegetačních pásech mohou nabývat nejrůznějších podob, od hustých, neprůchodných, až 8 metrů vysokých porostů po řídké, roztroušené skupiny nízkých keříků v polopouštních a arktických oblastech. Přechody mezi jednotlivými formacemi jsou neostré, na okrajích křoviny zpravidla plynule přecházejí do lesního porostu nebo do lesostepní či stepní vegetace.\n\nV kulturní krajině mají křoviny významnou funkci ekologickou jako zdroj potravy a úkrytu pro drobné živočichy, protierozní, půdoochrannou a vodohospodářskou (zpevňování svahů, zadržování srážek), klimatickou, hygienickou (zachytávání prachu, snižování hluku) a v neposlední řadě též krajinotvornou a estetickou. Člověku porosty křovin odedávna přinášely prospěch v podobě možnosti sběru drobných plodů (slívy, bezinky, lískové oříšky, šípky), pružných vrbových a lískových prutů nebo palivového dřeva. Živelně bující neprostupná změť často trnitých výhonů bývá však zároveň mnoha lidmi vnímána jako cosi nelibého, zanedbaného, neupraveného, a tedy v lidské blízkosti spíše nežádoucího.\n\nNízké a suché stepní křoviny\n\nDruhově často jednotvárné porosty nízkých, často nápadně kvetoucích, klonálně se rozrůstajících keřů, v nichž dominují slivoně (třešeň křovitá, mandloň nízká) nebo růže (např. růže bedrníkolistá nebo prorůstající růže keltská), mimo území ČR i některé tavolníky nebo čimišníky. V bylinném patře převládají suchomilné a světlomilné druhy stepí a lesních lemů (šalvěj luční a hajní, třemdava bílá, smldník jelení). Vyskytují se v sušších a teplejších pahorkatinách včetně člověkem vytvořených biotopů, jako jsou vinice, meze či pastviny. Sukcesí se dále mění na vysoká křovinná společenstva.\n\nMezofilní a suché vyšší křoviny nelesního prostředí\nObvykle husté, vysoké a obtížně prostupné křoviny se složitou prostorovou strukturou; v českém prostředí patrně nejrozšířenější typ křovin, který může nabývat mnoha různých podob. Tyto křoviny často vyrůstají liniověː podél cest, na mezích a v polních remízkách nebo jako lesní pláště. Některá jejich společenstva jsou primární a dlouhodobě stabilní, jiná vznikají sukcesí na opuštěných antropických plochách nebo ladem ležící půdě a sukcesí také časem zanikají.K obvyklým druhům patří konstantně trnky, vyšší keřovité růže (typicky růže šípková a blízce příbuzné druhy), hlohy, svída krvavá, ptačí zob, líska obecná, ze stromů javor babyka, habr, případně plané ovocné dřeviny. Mnohé druhy se šíří klonálně nebo jsou výrazně trnité či ostnité. V teplých oblastech tvoří významnou složku teplomilné keře dřín jarní, kalina tušalaj či mahalebka a bylinná složka je tvořena druhy přiléhajících suchých lemů a teplomilných doubrav; podél nížinných řek do nich naopak vstupuje vlhkomilná střemcha obecná a zmlazující dřeviny tvrdého luhu, v nějž se takové křoviny mohou časem změnit. Skalní křoviny se skalníky a jalovcem porůstají plochy primárního bezlesí na skalních ostrožnách a svazích a jako takové jsou sukcesně dlouhodobě stabilní.\n\nMezofilní křoviny pasek a lesních světlin\n\nSpolečenstva tohoto svazu osídlují převážně lesní mýtiny a holiny vzniklé po kalalamitních událostech jako kůrovcová těžba, rozsáhlé polomy, dále v průsecích, na suťových svazích a v lesních pláštích; někdy kolonizují i antropogenní biotopy jako rumiště, ruiny staveb, staré průmyslové areály, odvaly a dna lomů, haldy a výsypky. Převládají zde lesní mezofilní keře jako zimolez pýřitý, bez červený, vrba jíva či maliníky a mladé stromy (břízy, osiky, jeřáb ptačí a zmlazující jedinci okolního lesního porostu). Z bylin se vyskytují lesní, mýtinné a lemové druhy, často nitrofilního charakteru (typicky např. vrbovka úzkolistá). Sukcesí se dále mění v les a zanikají, některé stínomilnější druhy keřů mohou dále přetrvávat v keřovém patře lesa.\n\nNitrofilní křoviny ruderálních stanovišť\n\nHusté, obtížně prostupné křoviny obvykle na zanedbaných antropogenních a ruderálních stanovištích s vysokým obsahem dusíku, často jako tzv. městská nová divočina. Kromě domácích keřů jako bez černý je nápadná bohatá přítomnost druhů nepůvodních a zplanělých, jako jsou šeříky, kustovnice, pámelník, tavolníky, zimolez tatarský, štědřenec odvislý, hlohyně šarlatová, škumpa orobincová, různé keřovité slivoně, ze stromů doplněných javorem jasanolistým, pajasanem žláznatým, třešněmi, jasany, ořešáky nebo akáty. Neprostupnost křovin je umocněna mnoha dřevitými liánami (loubinec pětilistý, plamének plotní, opletka čínská). Bylinné patro je v hustých porostech chudé a omezené většinou na běžné nitrofyty (měrnice černá, kuklík městský, krabilice).Subalpínské listnaté křoviny\nSpolečenstva rostoucí v okolí horní hranice lesa, udržované ve stabilním stavu blokované sukcese převážně vlivem lavin, které neumožňují přechod k lesu. Vyskytují se zde opadavé listnaté keře s pružnými větvemi a dobrou regenerační schopností, jako jsou bříza karpatská, vrba slezská, meruzalka skalní, zimolez černý, růže převislá nebo střemcha obecná skalní, případně keřovité formy jeřábu ptačího, z bylin vysokohorské druhy travin a kvetoucích rostlin (havez česnáčková, kýchavice Lobelova, některé hořce). V Česku se tato společenstva vyskytují jen ve vysokých polohách hercynských a karpatských pohoří, podobná rostou v Alpách, Karpatech i v pohořích Sibiře.\n\nHorská klečová vegetace\n\nKeřovité porosty borovice kleče, obvykle na chudých silikátových půdách. Kleč může být doprovázena jeřábem ptačím, břízou karpatskou, zakrslými smrky nebo drobnými keříky borůvek, v Alpách a Karpatech též olší zelenou nebo různými pěnišníky. Z bylin se vyskytují horské acidofilní traviny, kapradiny, plavuně i různé kvetoucí byliny (podbělice alpská, různé hořce).\n\nVrbové křoviny na štěrkových lavicích divočících řek\n\nPorosty keřovitých vrb (vrba šedá, lýkovcová, nachová a jiné) a židoviníku německého na štěrkových lavicích, které se vytvářejí a přesouvají při modelaci říčního koryta prudkým spádem vody. Zmiňované dřeviny mají hluboký kůlovitý kořen a dobrou regenerační schopnost, díky kterým se na tomto proměnlivém terénu jsou schopny dlouhodoběji udržet; ostatní rostliiná vegetace, k níž patří vlhkomilné byliny (vrbovky, sadce, netýkavky, devětsily, řeřišnice) a trávy (třtina rákosovitá aj.), je povodněmi opakovaně udržována v počátečních stadiích sukcese. V Česku se tento biotop vyskytuje pouze v Moravskoslezských Beskydech. Často bývá zasažen invazí nepůvodních křídlatek.\n\nMokřadní a pobřežní vrbiny\n\nVrbové křoviny se vyvíjejí také na hlinitých březích volněji tekoucích, nedivočících řek a na zamokřených stanovištích, jako jsou rašeliniště a slatiniště. Mokřadní společenstva porůstá především vrba popelavá, vrba ušatá nebo vrba pětimužná, která může nabývat charakteru jak keře, tak stromu, doprovodnými keři mohou být krušina olšová, vzácněji také tavolník vrbolistý. Tyto křoviny zarůstají též neudržované zamokřené louky. Na přemokřených lokalitách jsou sukcesně stabilním společenstvem, jinde postupně přecházejí ve stromové porosty olšin. Břehové křovité porosty vrb kolem větších toků jsou oproti tomu tvořeny převážně vrbou trojmužnou, košíkářskou nebo křehkou; často bývají prorostlé liánami jako chmel otáčivý či opletník plotní a mají též hustě zapojené bylinné patro tvořené vlhkomilnými a nitrofilními druhy.\n\nVřesoviště – porosty nízkých keříků vřesu a příbuzných druhů na kyselých, neúživných či degradovaných půdách, často doprovázené nenáročnými jehličnany, jako jsou borovice nebo jalovce; obvyklé v severní a střední Evropě\n\nŠibljak – sekundární submediteránní křoviny Balkánu podobné makchii (pseudomacchie), ale bez účasti vyloženě středomořských xerofilních druhů; typickými zástupci jsou zimostráz vždyzelený, ruj vlasatá, trnovec Kristův, zmarlika Jidášova, šeřík obecný, reliktní zlatice evropská, keřovité podkovky (\"Hippocrepis\") nebo liány z rodů svidina (\"Periploca\") a smldinec (\"Dioscorea\"). Vznikly degradací či vykácením původních převážně teplomilných doubrav a představují stadium pomalého sukcesního návratu směrem k lesu.\n\nKřoviny Patagonie – převládají zástupci bobovitých (rod \"Adesmia\"), hvězdnicovitých a sporýšovitých, doplnění kaktusy a trávami.\nMakchie – vysoké, husté až neprostupné křoviny ve Středomoří vzniklé převážně sekundárně vykácením původních tvrdolistých lesů a následnou degradací půd. Na většině území dlouhodobě stabilní, neboť návrat vegetace k lesu již není možný. Další degradací, okusem apod. vznikají nízké křoviny zvané garrigue, frygana nebo matorral.\n\nChaparral – druhově bohaté a sukcesně stabilní společenstvo Kalifornie a severozápadního Mexika.\n\nFynbos – druhově bohaté společenstvo nízkých keřů v jižní Africe, tvořené převážně vřesovci, lanovcovitými a proteovitými rostlinami na živinami chudých substrátech.\n\nChilský matorral – úzký pruh území ve středním Chile zahrnuje porosty tvořené tvrdolistými keři rodů litrea, mydlokor, různými kaktusy, broméliemi nebo palmami \"Jubaea chilensis\", na sušších místech též akáciemi nebo naditci (\"Prosopis\"), s bohatým podrostem kvetoucích geofytů.\n\nKwongan (též mallee) – druhově bohaté nízké křoviny jihozápadní Austrálie, adaptované na sucho, požáry a chudé písčité půdy. Rostlinnou skladbu tvoří tuhé, drobnolisté dřeviny převážně z čeledí proteovitých, myrtovitých (blahovičníky, kajeputy) a bobovitých, s mnoha unikátními endemity například mezi masožravými rostlinami. Biotop je též domovem mnoha vačnatců a dalších typických zástupců australské fauny.\n\nTrnité křoviny jižního Madagaskaru – vyskytují se na jihozápadě Madagaskaru, v oblasti se suchým klimatem a chudými půdami. Jedná se o husté a vysoké porosty suchomilných, drobnolistých dřevin, často sukulentů; pozoruhodná je zde jednak neobyčejně vysoká míra endemismu, jednak množství ekologických adaptací a bizarních morfotypů rostlinstva. Typickými zástupci jsou akácie, myrhovníky, trnité kapary, dřevnatějící trnité pryšce, několik druhů baobabů a stromů z rodu moringa nebo celá endemická čeleď \"Didiereaceae\". Porosty jsou prostoupené liánami rodu \"Cissus\" nebo \"Adenia\". Jde o unikátní společenstvo zařazené do konzervačního projektu Global 200 organizace WWF.\n\nSukulentní křoviny Makaronézie – v závětrných, a tedy suchých polohách ostrovů, obsahují mnoho druhů keřovitých sukulentních pryšců, kaciby a mnoho místních endemitů\nNama Karoo – řídká a nízká polopouštní vegetace jižní Afriky a Namibie, často tvořená sukulenty, např. z čeledi kosmatcovitých\n\nMulga – řídké porosty suchomilných akácií v australském vnitrozemí\n\nMezquital – nízké suché porosty tvořené bobovitými keři rodů \"Prosopis\", \"Vachelia\" a jinými akáciemi, cicimkem \"Ziziphus obtusifolia\", břestovci nebo aloisií \"A. gratissima\", kterými prorůstají opuncie či vysoké trávy; vyskytuje se na východě Mexika a v jižním Texasu\n\nKřoviny Mexické vysočiny – vysoké zastoupení kaktusů, akácií, trnitých pryšců, agáve, keřovitých hvězdnicovitých, březulovitých ad.\n\nKřovité stepi Velké pánve – tvořené převážně keřovitými pelyňky (\"Artemisia tridentata\", \"Artemisia arbuscula\"), suchomilnými keříky hvězdnicovitých (např. \"Chrysothamnus\"), růžovitých (\"Purshia\") nebo chvojníkovitých, které mohou být ve vyšších polohách doplněny borovicemi a jalovci, v nižších pak suchomilnými travinami.\nPáramo – vysokohorská vegetace And nad hranicí lesa; v nižších polohách (3000–3500 m n. m.) tvořená keřovitými cesmínami, vřesovci, hvězdnicovitými a bobovitými, a typicky také velkými růžicovitými broméliemi; ve vyšších polohách přechází v travnaté pláně.\n\nLomas – mlžná vegetace peruánských a chilských And, tvořená keřovitými pryšci, broméliemi a kaktusy nebo porosty trsnatého vytrvalého čistce \"Stachys pannosa\"\n\nKeříčková tundra – cirkumpolárně rozšířená vegetace v tundrových oblastech Eurasie a Severní Ameriky. Dominují zde nízké porosty brusnic, pěnišníků, bříza zakrslá, vřesovcovité keříčky rodu kasiope nebo různé druhy trpasličích vrb (laponská, borůvkovitá, vlnatá, arktická a další), doplněné lišejníky nebo některými odolnými plavuněmi (plavuníky či vranečky).\n\n"}
{"id": "1559900", "url": "https://cs.wikipedia.org/wiki?curid=1559900", "title": "Kjosuke Tagawa", "text": "Kjosuke Tagawa\n\nKjosuke Tagawa ( 田川 亨介, * 11. února 1999) je japonský fotbalista.\n\nS kariérou začal v japonském klubu Sagan Tosu. V roce 2019 přestoupil do klubu FC Tokyo.\n\nJeho debut za A-mužstvo Japonska proběhl v zápase proti Číně 10. prosince 2019. Tagawa odehrál za japonský národní tým celkem dvě reprezentační utkání.\n"}
{"id": "1559903", "url": "https://cs.wikipedia.org/wiki?curid=1559903", "title": "Daiki Hašioka", "text": "Daiki Hašioka\n\nDaiki Hašioka ( 橋岡 大樹, * 17. května 1999) je japonský fotbalista.\n\nS kariérou začal v japonském klubu Urawa Red Diamonds.\n\nJeho debut za A-mužstvo Japonska proběhl v zápase proti Číně 10. prosince 2019. Hašioka odehrál za japonský národní tým celkem dvě reprezentační utkání.\n\n‎Urawa Red Diamonds\n"}
{"id": "1559905", "url": "https://cs.wikipedia.org/wiki?curid=1559905", "title": "Keita Endo", "text": "Keita Endo\n\nKeita Endo ( 遠藤 渓太, * 22. listopadu 1997) je japonský fotbalista.\n\nS kariérou začal v japonském klubu Yokohama F. Marinos. Titul získal v roce 2019.\n\nJeho debut za A-mužstvo Japonska proběhl v zápase proti Číně 10. prosince 2019. Endo odehrál za japonský národní tým celkem dvě reprezentační utkání.\n"}
{"id": "1559907", "url": "https://cs.wikipedia.org/wiki?curid=1559907", "title": "Cukasa Morišima", "text": "Cukasa Morišima\n\nCukasa Morišima ( 森島 司, * 25. dubna 1997) je japonský fotbalista.\n\nS kariérou začal v japonském klubu Sanfrecce Hiroshima.\n\nJeho debut za A-mužstvo Japonska proběhl v zápase proti Číně 10. prosince 2019. Morišima odehrál za japonský národní tým celkem dvě reprezentační utkání.\n"}
{"id": "1559909", "url": "https://cs.wikipedia.org/wiki?curid=1559909", "title": "Fileteado", "text": "Fileteado\n\nFileteado nebo také Filete porteño je styl užitého umění spojený s argentinským hlavním městem Buenos Aires. Používá se zde např. ke zdobení vývěsních štítů, karosérií automobilů nebo domovních fasád. K jeho charakteristickým vlastnostem patří používání pestrých barev, gotické písmo, bohaté ornamenty zpravidla rostlinného původu, důraz na symetrii a maximální využití volné plochy. Častými náměty jsou portréty slavných osobností (např. zpěvák tanga Carlos Gardel) a různé rázovité průpovídky v místním dialektu lunfardo.\n\nFileteado vzniklo koncem devatenáctého století v prostředí přistěhovalců z Itálie, který začali kvůli reklamě zdobit své povozy rozvážející potraviny nápadnými malbami. Na tuto činnost se specializovali umělci zvaní „fileteadores“, kteří se po zavedení motorizace přeorientovali na autobusy a nákladní automobily a jejich výtvory se staly součástí městského koloritu.\n\nV roce 2015 bylo fileteado zařazeno na seznam Mistrovská díla ústního a nehmotného dědictví lidstva. Den fileteada se slaví 14. září, protože toho dne byla v roce 1970 zahájena v Buenos Aires první specializovaná výstava, která přispěla k uznání této techniky jako uměleckého žánru.\n\n"}
{"id": "1559910", "url": "https://cs.wikipedia.org/wiki?curid=1559910", "title": "Ao Tanaka", "text": "Ao Tanaka\n\nAo Tanaka ( 田中 碧, * 10. září 1998) je japonský fotbalista.\n\nS kariérou začal v japonském klubu Kawasaki Frontale. V sezóně 2019 byl zvolen jako nováček roku.\n\nJeho debut za A-mužstvo Japonska proběhl v zápase proti Hongkongu 14. prosince 2019. Tanaka odehrál za japonský národní tým celkem dvě reprezentační utkání.\n\nKawasaki Frontale\n"}
{"id": "1559911", "url": "https://cs.wikipedia.org/wiki?curid=1559911", "title": "BitLocker", "text": "BitLocker\n\nBitLocker je nástroj pro šifrování diskových svazků vyvíjený společností Microsoft. Je integrován ve vybraných verzích operačního systému Windows a jeho účelem je ochrana dat uložených na discích před neoprávněným přístupem. Je primárně navržen pro použití na zařízeních vybavených čipem Trusted Platform Module (TPM), kde kromě šifrování diskových oddílů umožňuje i kontrolu integrity celého sytému.\n\nBitLocker pro šifrování disků byl poprvé představen s operačním systémem Windows Vista jako nástroj k ochraně dat na počítačích, které byly odcizeny, ztraceny nebo nekorektně vyřazeny. Od verze Windows 7 je k dispozici také funkce šifrování výměnných médií nazvaná BitLocker To Go.\nNástroj BitLocker je dostupný v těchto verzích operačního systému Windows:\n\nBitLocker Drive Encryption šifruje celé diskové oddíly. Pro jeho použití musí být disk rozdělen minimálně na dva oddíly. První oddíl obsahuje operační systém a další podpůrné soubory. Tento oddíl musí být naformátován na souborový systém NTFS a může být zašifrován. Druhý oddíl je systémový a obsahuje soubory potřebné pro zavedení operačního systému. Souborový systém tohoto oddílu musí být FAT32 (pro počítače používající UEFI) nebo NTFS (pro počítače používající BIOS). Systémový oddíl se nešifruje.\n<br>\nŠifrovat lze dvěma způsoby – buď je zašifrován rovnou celý diskový oddíl, nebo jen jeho používaná část. V případě šifrování celého oddílu se šifrují i části disku, které zatím neobsahují žádná data. Tato varianta se považuje za nejbezpečnější, zvláště v případě, že disk dříve obsahoval citlivá data, protože části těchto dat mohou i po vymazání nebo přesunutí zůstat na disku v prostoru označeném jako nepoužívaný.\n\nŠifrování pouze využitého místa je vhodné především na nových discích, které doposud žádná data neobsahovaly. Výhodou tohoto režimu šifrování v porovnání s šifrováním celého oddílu je velké zrychlení procesu šifrování. Nová data jsou poté šifrována v okamžiku jejich zápisu na disk. \n\nPokud se v počítači nachází funkční čip TPM, je šifrovací klíč používaný BitLockerem uložen právě v něm. Při startu počítače se zapnutým BitLockerem a aktivním čipem TPM je nejprve ověřována integrita celého sytému. V TPM čipu je uchováván otisk systému, který je při startu porovnán s aktuálním stavem – pokud by některá část systému byla změněna, otisk nebude souhlasit a zavedení operačního systému nebude BitLockerem povoleno. Pokud systém ověřením integrity projde úspěšně, z čipu TPM jsou načteny šifrovací klíče, je zaveden operační systém a data na disku jsou zpřístupněna. Tento proces probíhá automaticky při každém startu počítače a není při něm vyžadována žádná interakce ze strany uživatele.\n\nBitLocker podporuje čipy TPM verze 1.2 a vyšší, s TPM 2.0 navíc vyžaduje zařízení podporující UEFI.\n\nBitLocker lze používat i na počítačích, které čipem TPM nedisponují. Šifrovací klíč BitLockeru lze v takovém případě uložit na USB flash disk a při startu systému tento disk připojit k počítači. Další možností je nastavení hesla, které uživatel zadává po zapnutí počítače. Počítače bez TPM čipu nemohou využívat funkci ověření integrity.\n\nPro zvýšení bezpečnosti je možné zároveň s čipem TPM použít i doplňující metody autentizace. Dostupné možnosti jsou:\nPrvní dvě metody lze navíc ještě zkombinovat, tedy vynutit vložení USB flash disku a zároveň zadání PINu.\n\nKomponenta BitLocker To Go umožňuje šifrovat výměnná média, jako USB flash disky, SD karty nebo externí harddisky. Podporované systémy souborů pro použití s BitLocker Go jsou NTFS, FAT16, FAT32 a exFAT. Data na zašifrovaných médiích lze následně zpřístupnit zadáním hesla, použitím čipové karty k jejich odemčení, nebo je odemknout na jiném počítači podporujícím BitLocker Drive Encryption.\n\nV případě nestandardní události dojde k uzamčení počítače chráněného BitLockerem. Může se jednat například o:\nPro tyto případy generuje BitLocker při své inicializaci obnovovací klíč. Jedná se o 48 místné náhodně generované číslo, které má uživatel možnost si uložit nebo vytisknout. Po selhání standardní autentizace je možné tento klíč zadat a zajistit tak odemknutí systému.\nDalší možností je vytvoření obnovovacího USB flash disku a uzamčený systém zpřístupnit jeho vložením. \n\nPůvodně BitLocker používal k šifrování algoritmus AES-CBC s velikostí klíče 128 nebo 256 bitů. Od verze 1511 operačního systému Windows 10 přešel BitLocker na šifrování pomocí bezpečnějšího algoritmu XTS-AES s velikostí klíče 128 nebo 256 bitů. Z důvodu kompatibility je stále možné použít i původní šifrovací algoritmus, například pro šifrování vyměnitelných médií, která jsou střídavě připojována k počítačům se starým i novým způsobem šifrování.\n"}
{"id": "1559912", "url": "https://cs.wikipedia.org/wiki?curid=1559912", "title": "Teruhito Nakagawa", "text": "Teruhito Nakagawa\n\nTeruhito Nakagawa ( 仲川 輝人, * 27. července 1997) je japonský fotbalista.\n\nS kariérou začal v japonském klubu Yokohama F. Marinos. Titul získal v roce 2019. V sezoně 2019 byl zvolen nejužitečnějším hráčem ligy.\n\nJeho debut za A-mužstvo Japonska proběhl v zápase proti Hongkongu 14. prosince 2019. Nakagawa odehrál za japonský národní tým celkem dvě reprezentační utkání.\n"}
{"id": "1559913", "url": "https://cs.wikipedia.org/wiki?curid=1559913", "title": "Koki Ogawa", "text": "Koki Ogawa\n\nKoki Ogawa ( 小川 航基, * 8. srpna 1997) je japonský fotbalista.\n\nS kariérou začal v japonském klubu Júbilo Iwata.\n\nJeho debut za A-mužstvo Japonska proběhl v zápase proti Hongkongu 14. prosince 2019.\n"}
{"id": "1559914", "url": "https://cs.wikipedia.org/wiki?curid=1559914", "title": "Grigorij Davidovič Bajsogolov", "text": "Grigorij Davidovič Bajsogolov\n\nGrigorij Davidovič Bajsogolov (rusky Григорий Давидович Байсоголов, 7. června 1921, Tbilisi – 14. září 2003) byl ruský radiolog a vědec v oboru profesní patologie, hematologie a radiační medicíny, jeden ze zakladatelů filiálky biofyzikálního ústavu v Čeljabinsku-40.\n\nNarodil v roce 1921 v rodině lékařů (otec i matka byli kandidáty lékařských věd). Na lékaře promoval v Tbilisi v roce 1943 a svou kariéru zahájil během Velké vlastenecké války v evakuační nemocnici. Poté pracoval v Moskvě na hemoterapeutické klinice.\n\nOd roku 1950 se zabýval lékařskou radiologií. Byl jedním z průkopníků (společně s A. K. Guskovou a dalšími) ve studiu a léčbě chronické a akutní radiační nemoci a dalších nemocí, které vznikají v důsledku expozice různým typům ionizujícího záření. Od roku 1953 byl vedoucím pobočky v Čeljabinsku-40. Profesuru obhájil v roce 1962. Od roku 1965 byl zástupcem ředitele Ústavu lékařské radiologie Akademie lékařských věd SSSR v Obninsku. Je autorem více než 250 publikací.\n"}
{"id": "1559915", "url": "https://cs.wikipedia.org/wiki?curid=1559915", "title": "Daiki Suga", "text": "Daiki Suga\n\nDaiki Suga ( 菅 大輝, * 10. září 1998) je japonský fotbalista.\n\nS kariérou začal v japonském klubu Hokkaido Consadole Sapporo.\n\nJeho debut za A-mužstvo Japonska proběhl v zápase proti Hongkongu 14. prosince 2019.\n"}
{"id": "1559917", "url": "https://cs.wikipedia.org/wiki?curid=1559917", "title": "Cujoši Watanabe", "text": "Cujoši Watanabe\n\nCujoši Watanabe ( 渡辺 剛, * 5. února 1997) je japonský fotbalista.\n\nS kariérou začal v japonském klubu FC Tokyo.\n\nJeho debut za A-mužstvo Japonska proběhl v zápase proti Hongkongu 14. prosince 2019.\n"}
{"id": "1559918", "url": "https://cs.wikipedia.org/wiki?curid=1559918", "title": "Šunta Tanaka", "text": "Šunta Tanaka\n\nŠunta Tanaka ( 田中 駿汰, * 26. května 1997) je japonský fotbalista.\n\nS kariérou začal v japonském klubu Hokkaido Consadole Sapporo.\n\nJeho debut za A-mužstvo Japonska proběhl v zápase proti Hongkongu 14. prosince 2019.\n"}
{"id": "1559921", "url": "https://cs.wikipedia.org/wiki?curid=1559921", "title": "Taijo Koga", "text": "Taijo Koga\n\nTaijo Koga ( 古賀 太陽, * 28. října 1998) je japonský fotbalista.\n\nS kariérou začal v japonském klubu Kashiwa Reysol.\n\nJeho debut za A-mužstvo Japonska proběhl v zápase proti Hongkongu 14. prosince 2019.\n"}
{"id": "1559937", "url": "https://cs.wikipedia.org/wiki?curid=1559937", "title": "Narragansett (jazyk)", "text": "Narragansett (jazyk)\n\nNarrangansett byl indiánský jazyk, kterým mluvil indiánský kmen Narrangansetů na území Rhode Islandu, jednoho ze států USA. Byl příbuzný ostatním indiánským jazykům v oblasti Nové Anglie. Ačkoliv dodnes žije okolo 1400 Indiánů kmene Narragansett, jazyk je vymřelý. Předpokládá se, že vymřel v 17. století.\n\nJazyk je zmíněn v práci Rogera Williamse s názvem \"A Key into the Language of America\" z roku 1643.\n\nJazyk se řadí do jazykové rodiny algických jazyků. V této rodině se řadí do podskupiny algokinských a východních algonkinských jazyků.\n\nAngličtina z jazyka narragansett přejala mnohá slova, například:\n\n"}
{"id": "1559944", "url": "https://cs.wikipedia.org/wiki?curid=1559944", "title": "Pavel Beneš (grafik)", "text": "Pavel Beneš (grafik)\n\nPavel Beneš, akademický malíř (* 15. července 1960 Praha), je český typograf, grafický designér, ilustrátor, karikaturista a pedagog. Kvůli výšce své postavy je nazýván největším českým grafikem.\n\nPo základní devítileté škole Podbělohorská a Plzeňská vystudoval Střední uměleckoprůmyslovou školu v Praze na Žižkově (1974–1979), obor Propagace (prof. Václav Bláha st., Vladimír Bauer, Emil Duras), a pokračoval na Vysoké škole uměleckoprůmyslové v Praze (1979–1985) v Ateliéru knižní kultury a písma (prof. Milan Hegar; doc. Přemysl Rolčík; odb. as. Otakar Karlas). \n\nPo „vojně“ v AUS nastoupil na profesionální dráhu grafika na volné noze. Od té doby graficky upravil nebo ilustroval desítky knih, zejména pro nakladatelství Albatros a Kalich, a letteringem přispěl k vydání desítek kultovních komiksů. Do roku 1990 se věnoval i malbě a litografii, pak už jen užité grafice, reklamě a pedagogické činnosti. \n\nV letech 1990–1993 byl pod vedením Aleše Najbrta a společně s Pavlem Lvem a Ivanou Menšíkovou spoluzakladatelem časopisu Reflex; v letech 1994–1997 pak art-directorem časopisu Story (šéfredaktorka Halina Pawlowská). V roce 1997 nastoupil jako senior art-director do reklamní agentury BBK Time, z níž přešel v roce 2001 do agentury Leonardo. V prvním pololetí roku 2005 byl art-directorem v časopise Epocha. \n\nJe autorem slavného loga hudební skupiny Tři sestry. V roce 1990 pro tuto skupinu navrhl obal jejich desky \"Alkáč je největší kocour\" a jednoduché logo v podobě kosočtverce se třemi čárkami se hodně ujalo. V roce 2014 zadal svým studentům jako semestrální práci koncertní protézu nohy pro frontmana kapely Lou Fanánka Hagena, tématu se ujalo 9 studentů.\n\nOd roku 2014 do roku 2018 byl karikaturistou Hospodářských novin, karikatuře se průběžně věnuje formou kreslení na komerčních akcích, soukromých oslavách nebo při divadelních představeních. \n\nBenešova kniha \"Odzadu\", která je souborem jeho textů (fejetonů, sloupků, úvah a reflexí) doplněných výřezy z jeho prací (především plakátů) byla nominována v roce 2012 na cenu Czech Grand Design, umístila se na 5. místě.\n\nVe školním roce 2004/2005 externě učil na Střední škole reklamní tvorby Michael. Od října 2005 vede na Fakultě umění a designu Univerzity Jana Evangelisty Purkyně v Ústí nad Labem ateliér Vizuální design.\n\nOd roku 1984 do roku 1988 byl členem Divadelního spolku Vikýř, známého zejména pořádáním Divadelních poutí, především v Praze na Střeleckém ostrově, kde v roli Umělce v hladovění seděl v kleci a z hladu kreslil karikatury návštěvníků představení.\n\n"}
{"id": "1559945", "url": "https://cs.wikipedia.org/wiki?curid=1559945", "title": "Kostel Nanebevzetí Panny Marie (Vrbno nad Lesy)", "text": "Kostel Nanebevzetí Panny Marie (Vrbno nad Lesy)\n\nKostel Nanebevzetí Panny Marie se nachází na návsi obce Vrbno nad Lesy. Pravidelné bohoslužby se zde nekonají, pouze občasné kulturní akce. Spadá pod farnost Zlonice, vikariát Kladno.\n\nKostel leží na návrší a je obehnán zdí. Má obdélníkový půdorys, je postaven z lomového kamene a je zčásti omítnutý. Fasáda je zdobena pilastry, hlavní vchod je ze severozápadu, je obdélníkového tvaru s kamenným ostěním. Nad vchodem se nachází okno, pak prázdná nika a nad ní malý trojúhelníkovitý tympanon zakončený křížkem. Okna v bočních stěnách lodě jsou sklenuta mírným obloukem a také opatřena kamenným ostěním. Sedlová střecha je kryta taškami, nad kněžištěm se na ní nachází sanktusová věžička. Kněžiště směřuje na jihovýchod a z levé strany k němu přiléhá mohutná středověká čtverhranná věž, krytá cibulovitou bání s lucernou a křížkem.\n\nKostel byl postaven mezi lety 1250–1290, v roce 1384 je již znám jako farní. Roku 1665 byla zvětšena loď a věž byla zvýšena o patro.\n\n"}
{"id": "1559948", "url": "https://cs.wikipedia.org/wiki?curid=1559948", "title": "Granulopoéza", "text": "Granulopoéza\n\nGranulopoéza (nebo granulocytopoéza) je částí krvetvorby, která vede k produkci granulocytů. Granulocyt, také označovaný jako polymorfonukleární lymfocyt (PMN), je typ bílých krvinek, který má jádro tvořené několika, obvykle třemi laloky, a granula nacházející se v cytoplazmě. Granulopoéza probíhá v kostní dřeni a vede k produkci tří typů zralých granulocytů: neutrofilů (nejpočetnější populace, tvořících až 60 % všech bílých krvinek), eosinofilů (až 4 %) a bazofilů (až 1 %).\n"}
{"id": "1559949", "url": "https://cs.wikipedia.org/wiki?curid=1559949", "title": "Boží muka (Úvalno)", "text": "Boží muka (Úvalno)\n\nBoží muka stojí v centru obce Úvalno v blízkosti farního kostela svatého Mikuláše v okrese Bruntál. Jsou chráněná jako kulturní památka od roku 1958 a byla zapsána do Ústředního seznamu kulturních památek ČR.\n\nBarokní Boží muka pocházejí z druhé poloviny 18. století. Jsou zděnou omítanou výklenkovou stavbou na půdorysu trojúhelníku s okosenými nárožími a krytou jehlanovou stříškou z pálených tašek, ve vrcholu je postaven kovový kříž s pozlacenou svatozáří. Z nízké podesty vybíhá nízký podstavec s okosenými nárožími, která jsou zdobena volutovými křídly nahoře zakončenými závitnicí. Křídla spočívají na vystupujících patkách nízkého soklu. Na závitnice nasedá profilovaná korunní římsa. Stěny jsou hladké, v horní třetině jsou oválné výklenky v šambráně s obvodní lištou. V roce 2010 opravu Božích muk provedlo sdružení Za Opavu o.s.\n\nPodle farní kroniky byla Boží muka opravována v roce 1933 a byly opraveny emailové malby na plechu, které se však nenávratně ztratily. Malby představovaly svatou Barboru, Floriána a Jana Nepomuckého. V roce 2015 do oválných nik byly vsazeny mozaiky svaté Barbory, Floriána a Vavřince, jejichž autorem je Josef Ondráška. \n\n"}
{"id": "1559953", "url": "https://cs.wikipedia.org/wiki?curid=1559953", "title": "Větrné turbíny na moři", "text": "Větrné turbíny na moři\n\nVětrné turbíny na moři jsou větrné elektrárny, jejichž konstrukce se nachází na vodní ploše, obvykle na mořském kontinentálním šelfu. Slouží k výrobě elektřiny. Větrné turbíny na moři generují větší množství energie než pevninské turbíny. Je to způsobeno tím, že na moři panují vyšší rychlosti větru než na souši. Tyto větrné elektrárny se mohou nacházet i na jiných vodních plochách, jako jsou jezera, fjordy nebo chráněné pobřežní oblasti. Mohou mít základy zabudované do dna nebo mohou být umístěné na plovoucí konstrukci, která je připoutána ke dnu. Skupiny větrných turbín tvoří větrné farmy.\n\nNa konci roku 2017 činila celková světová kapacita větrných elektráren na moři 18,8 gigawattu (GW). Nejvíce větrných turbín na moři se v současné době nachází v severní Evropě, zejména ve Velké Británii a Německu. Dohromady představují více než dvě třetiny celkově instalované větrné energie na moři.\n\nDříve byla cena výroby elektřiny pomocí mořské větrné turbíny vyšší než náklady na výrobu elektřiny pomocí větrných turbín na souši. Avšak náklady v posledních letech rychle klesají. V roce 2019 dělaly 78 $ / MWh. Od roku 2017 je mořská větrná energie v Evropě cenově konkurenceschopná s konvenčními zdroji energie. \n\nEvropa je světovým lídrem ve vyrábění elektřiny pomocí mořských větrných turbín. První pobřežní větrná farma Vindeby byla instalována v roce 1991 v Dánsku. V roce 2009 byla průměrná udávaná kapacita jedné mořské větrné turbíny asi 3 MW a do budoucna se měla zvýšit na 5 MW. \n\nV roce 2010 americká energetická informační agentura uvedla, že „elektřina získávaná pomocí větrných turbín na moři, je nejdražší technologií vyrábějící elektřinu, která se zvažuje pro rozsáhlé nasazení“. V tomto roce byli Siemens a Vestas dodavateli větrných turbín pro 90 % elektřiny získávané na moři. DONG Energy, Vattenfall a E.on byli v té době předními provozovateli. \n\nV roce 2011 společnost DONG Energy odhadovala, že i když větrné turbíny na moři ještě nekonkurují fosilním palivům, mohly by toho docílit za 15 let. Do té doby by bylo zapotřebí státního financování a podpory fondů. Na konci roku 2011 bylo ve vodách patřících Belgii, Dánsku, Finsku, Německu, Irsku, Nizozemsku, Norsku, Švédsku a Spojenému království 53 pobřežních větrných elektráren s provozní kapacitou 3 813 MW. Ve výstavbě v tom roce bylo dalších 5 603 MW, v hodnotě 8,5 miliardy EUR (11,4 miliardy USD). V roce 2012 Bloomberg odhadl, že cena elektřiny z mořských větrných turbín dělá €161 (US$208) za MWh. \n\nNa konci roku 2015 bylo na 84 pobřežních větrných farmách v 11 evropských zemích nainstalováno a připojeno k síti 3 230 turbín, což představuje celkovou kapacitu 11 027 MW. \n\nMimo Evropu si stanovila ambiciózní cíle Čína. Ta si vytyčila úkol, mít na moři 5 GW instalované kapacity do roku 2015 a 30 GW do roku 2020, která by zastínila kapacity v jiných zemích. V květnu 2014 však byla kapacita větrné energie na moři v Číně pouze 565 MW. \n\nNáklady na elektřinu získávanou na moři klesají mnohem rychleji, než se očekávalo. Do roku 2016 bylo u 4 kontraktů dosaženo nižší ceny, než jaká se předpokládala pro projekty do roku 2050. \n\nPrognózy na rok 2020 odhadují kapacitu větrné energie v evropských vodách na 40 GW, což by zajistilo 4 % poptávky Evropské unie po elektřině. Evropské sdružení pro větrnou energii stanovilo cíl nainstalovat 40 GW do roku 2020 a 150 GW do roku 2030. Očekává se, že do roku 2020 větrné energie na moři dosáhne celosvětové kapacity 75 GW, s významnými příspěvky z Číny a Spojených států. \n\nOrganizace pro hospodářskou spolupráci a rozvoj (OECD) v roce 2016 předpověděla, že větrná energie na moři vzroste do roku 2030 na 8% oceánské ekonomiky a že její průmysl bude zaměstnávat 435 000 lidí, což přidá hodnotu 230 miliard USD. \n\nTéměř všechny v současnosti provozované větrné elektrárny na moři používají turbíny s pevnou základnou, výjimkou je jen několik pilotních projektů. Větrné turbíny s pevným základem jsou fixované do dna a jsou instalovány v relativně mělkých vodách do hloubky 50–80 metrů. \n\nVětrné turbíny na moři vyžadují různé typy základen, které zachovávají stabilitu stavby, v závislosti na hloubce vody. K dnešnímu dni existuje řada různých konstrukcí: \n\nPro lokality s hloubkami nad 60–80 m jsou pevné základy nehospodárné nebo technicky neuskutečnitelné. Tam je zapotřebí plovoucí větrná turbína ukotvená k mořskému dnu. \"Hywind\" je první plovoucí větrná turbína na světě, instalovaná v roce 2009 v Severním moři u pobřeží Norska. První plovoucí větrnou farmou s kapacitou 30 MW se stala Hywind Scotland, která byla uvedena do provozu v říjnu 2017. \n\nAčkoli velká většina větrných turbín na pevnině a všechny turbíny na moři, které jsou v současné době nainstalovány, mají vodorovné osy rotorů, byly pro použití v pobřežních oblastech navrženy větrné turbíny se svislou osou. Díky instalaci na moři a svému nízkému těžišti mohou být postaveny ve větší velikosti než turbíny s vodorovnou osou. Návrhy hovoří až o kapacitě 20 MW na turbínu. To by mohlo zlepšit ekonomii pobřežních větrných farem. V současné době však neexistují žádné rozsáhlé projekty tohoto druhu.\n\nK instalaci základů a turbín se používají speciální zvedací plavidla. V roce 2019 se začalo se stavbou nové generace plavidel, schopných zvednout 3-5 tisíc tun do 160 metrů. \n\nTypický konstrukční proces pro ukotvení podmořského monopilotu, jako základu větrné turbíny, využívá lodního beranidla. To je využíváno k zatloukání velkého dutého ocelového kůlu, 25 metrů hluboko do mořského dna. Tyto kůly mohou mít až 4 metry v průměru a 50 mm tloušťku stěn. Z vnitřní části kůlu je odstraněn písek a voda a jsou nahrazeny betonem. Na okolní mořské dno jsou aplikovány větší kameny, pro dlouhodobější ochranu proti erozi. \n\nPro snadnou instalaci a jejich připojení k mořskému dnu se věže instalují ve dvou částech, část pod vodní hladinou a část nad vodní hladinou. Obě části věže jsou spojeny přechodovým kusem, který je vyplněn drážkovým spojem. Spojení s drážkou pomáhá přenášet zatížení turbínové věže na stabilnější monopilotní základnu turbíny. \n\nTurbíny na moři jsou mnohem méně přístupné. Při údržbě vyžadují použití servisního plavidla nebo vrtulníku. Pro těžší práce, jako je výměna převodovky, je zapotřebí zvedacích plavidel. Spolehlivost mořských turbín musí být tedy větší než u pevninské turbíny. Některé větrné farmy, umístěné daleko od možných pobřežních základen, mají své vlastní servisní týmy žijící v ubytovacích jednotkách na moři. \n\nServisní kontroly se obvykle provádí tak, že pracovníci slaňují po jednotlivých lopatkách a kontrolují je. Za jeden den zvládnout zkontrolovat jednu turbínu. Některé mořské větrné farmy kontrolují lopatky u tří turbín denně tím, že je fotografují z monopilotu přes teleobjektiv o ohniskové vzdálenosti 600 mm. Jiní používají snímků zachycených pomocí dronů. \n\nJakmile větrné turbíny na moři dosáhnou konce své životnosti, jsou odstraněny demoličním průmyslem, který je zrecykluje za cenu 7–14 milionů Kč na MW. První větrnou farmou na moři, která byla vyřazena z provozu, byla Yttre Stengrund ve Švédsku v listopadu 2015, poté Vindeby v roce 2017 a Blyth v roce 2019. \n\nVětrné farmy na moři mají velmi nízký potenciál globálního oteplování na jednotku vyrobené elektřiny, srovnatelný s potenciálem větrných farem na pevnině. Turbíny na moři mají také výhodu omezeného dopadu hluku na krajinu, ve srovnání s turbínami na pevnině. \n\nZatímco větrný průmysl na moři se v posledních několika desetiletích dramaticky rozrostl, stále existuje značná nejistota spojená s tím, jak konstrukce a provoz těchto větrných farem ovlivňuje mořská zvířata a mořské prostředí. Mezi běžné environmentální problémy spojené s vývojem větrných turbín na moři patří: \n\n\nDatabáze Tethys poskytuje přístup k vědecké literatuře a obecným informacím o potenciálních environmentálních dopadech větrné energie na moři. \n"}
{"id": "1559956", "url": "https://cs.wikipedia.org/wiki?curid=1559956", "title": "Aimee Lou Wood", "text": "Aimee Lou Wood\n\nAimee Lou Wood (* 2. listopadu 1995, Stockport) je britská herečka. Její nejznámější rolí je Aimee Gibbs v komediálním a dramatickém seriálu \"Sexuální výchova\".\n\nPochází z Manchesteru. Studovala herectví, nejprve na Foundation Course na herecké škole Oxford School of Drama a poté na Královské akademii dramatického umění (Royal Academy of Dramatic Art), kde v roce 2017 absolvovala a získala titul bakalář umění. Během studia se objevila v mnoha divadelních hrách, například ztvárnila Margaret ve hře \"Scuttlers\" nebo Goody ve \"Vinegar Tom\". Zahrála si Jess v krátkém filmu \"Hen\", který režíroval James Larkin a Yuliu ve filmu \"Summerfolk\".\n\nV roce 2019 ztvárnila Aimee Gibbs v seriálu \"Sexuální výchova\", kde se kromě ní objevili také Emma Mackey, Asa Butterfield, Ncuti Gatwa a Gillian Anderson. Wood se původně ucházela o vedlejší roli Lily (kterou nakonec ztvárnila Tanya Reynolds), ale nakonec získala roli Aimee Gibbs, která má v seriálu mnohem více prostoru.\n\nV lednu 2019 bylo oznámeno, že chodí se svým kolegou ze seriálu \"Sexuální výchova\", Connorem Swindellsem.\n\n"}
{"id": "1559973", "url": "https://cs.wikipedia.org/wiki?curid=1559973", "title": "Václav Poláček", "text": "Václav Poláček\n\nVáclav Poláček (21. duben 1898 Rokycany – 13. duben 1969 Praha) byl český nakladatel a nakladatelský pracovník.\n\nAbsolvoval dvouletou stavební průmyslovou školu. Pracoval jako tajemník poslance Františka Modráčka. Později byl administrátorem časopisů \"Var\" a \"Smetana.\"\n\nByl jedním ze stavebníků v kolonii funkcionalistických domů na Babě v Praze-Dejvicích. Jeho dům projektoval Jan E. Koula.\n\nV roce 1922 byl jedním z iniciátorů a zakladatelů nakladatelství Družstevní práce. Zde pracoval do roku 1926, kdy pro názorové neshody nakladatelství opustil.\n\nPro neshody ve vedení nakladatelství Družstevní práce z něj na podzim 1926 odešel a nabídl své služby Otakaru Štorch-Mariennovi, majiteli nakladatelství Aventinum. Ten jej učinil svým tajemníkem. Během svého působení mimo jiné organizoval přestěhování nakladatelství z nevyhovujících prostorů na Žižkově do bývalého Zedwitzovského paláce v Purkyňově ulici na pražském Novém Městě. V roce 1927 se vrátil do nakladatelství Družstevní práce.\n\nPo roční přestávce se vrátil do Družstevní práce. Zde působil až do roku 1934, kdy se s tímto nakladatelstvím názorově rozešel definitivně.\n\nVáclav Poláček nastoupil do nakladatelských a vydavatelských podniků Jaroslava Stránského. Zde působil nejprve jako ředitel administrace Lidových novin v Brně. Od roku 1937 byl ředitelem knihkupectví. Po převzetí nakladatelství František Topič organizoval činnost Topičova salonu i nakladatelství. V suterénu domu zřídil Divadlko pro 99. K propagaci činnosti nakladatelství, salonu a divadla vydával časopis \"Tři týdny u Topičů\", později \"Tři týdny v umění\".\n\nZačátkem května 1942 byl Václav Poláček propuštěn z arizovaných podniků Jaroslava Stránského. Důvodem byla organizace výstavy \"Opuštěná paleta\" v Topičově salonu, kde byl připomenut i Herbert Masaryk, a za nevhodnou výzdobu výkladních skříní při příležitosti narozenin Adolfa Hitlera.\n\nNa základě nakladatelské licence, kterou získal již v roce 1940, začal vydávat publikace o dějinách umění a o uměleckých památkách. Nejprve vydával knihy pod vlastním jménem, v roce 1946 přejmenoval nakladatelství na Pražské nakladatelství V. Poláčka. Jednalo se o první nakladatelství, které se systematicky věnovalo vydávání publikací o kulturních památkách, především pražských. Nakladatelství bylo rozhodnutím komunistické moci v roce 1949 převedeno pod pravomoc města Prahy a v roce 1951 zlikvidováno.\n\n\n\n"}
{"id": "1559977", "url": "https://cs.wikipedia.org/wiki?curid=1559977", "title": "Experientia", "text": "Experientia\n\nExperientia může znamenat:\n\n"}
{"id": "1559979", "url": "https://cs.wikipedia.org/wiki?curid=1559979", "title": "NGC 379", "text": "NGC 379\n\nNGC 379 je čočková galaxie v souhvězdí Ryb. Její zdánlivá jasnost je 12,9 a úhlová velikost 1,4′ × 0,7′. Je vzdálená 256 milionů světelných let, průměr má 75 000 světelných let. Galaxie je členem řetězce galaxií zařazeného v Arpově Katalogu pekuliarních galaxií jako Arp 311. Galaxii objevil 12. září 1784 William Herschel.\n\n"}
{"id": "1559980", "url": "https://cs.wikipedia.org/wiki?curid=1559980", "title": "NGC 380", "text": "NGC 380\n\nNGC 380 je eliptická galaxie v souhvězdí Ryb. Její zdánlivá jasnost je 12,6 a úhlová velikost 1,3′ × 1,3′. Je vzdálená 205 milionů světelných let, průměr má 75 000 světelných let. Galaxie je členem skupiny LGG 17, jíž je nejjasnější galaxií, spolu s galaxiemi NGC 384 a s PGC 4110. Galaxie je součástí řetězce galaxií zařazeného v Arpově Katalogu pekuliarních galaxií jako Arp 311. Galaxii objevil William Herschel.\n\n"}
{"id": "1559986", "url": "https://cs.wikipedia.org/wiki?curid=1559986", "title": "NGC 384", "text": "NGC 384\n\nNGC 384 je eliptická galaxie v souhvězdí Ryb. Její zdánlivá jasnost je 13,0 a úhlová velikost 1,1′ × 0,8′. Je vzdálená 196 milionů světelných let, průměr má 65 000 světelných let. Galaxie je členem skupiny LGG 17, spolu s nejjasnější galaxií skupiny NGC 380 a s PGC 4110. Galaxie je součástí řetězce galaxií zařazeného v Arpově Katalogu pekuliarních galaxií jako Arp 311. Galaxii objevil 4. listopadu 1850 Bindon B. Stoney, asistent Williama Parsonse.\n\n"}
{"id": "1559988", "url": "https://cs.wikipedia.org/wiki?curid=1559988", "title": "NGC 385", "text": "NGC 385\n\nNGC 385 je eliptická galaxie v souhvězdí Ryb. Její zdánlivá jasnost je 13,0 a úhlová velikost 1,1′ × 1,0′. Je vzdálená 229 milionů světelných let, průměr má 75 000 světelných let. Je členem skupiny galaxií LGG 18 okolo galaxie NGC 452. Galaxie je zařazena v Arpově Katalogu pekuliarních galaxií jako člen řetězce galaxií označeného Arp 311. Galaxii objevil 4. listopadu 1850 Bindon B. Stoney.\n\n"}
{"id": "1559989", "url": "https://cs.wikipedia.org/wiki?curid=1559989", "title": "NGC 386", "text": "NGC 386\n\nNGC 386 je eliptická galaxie v souhvězdí Ryb. Její zdánlivá jasnost je 14,5 a úhlová velikost 0,4′ × 0,3′. Je vzdálená 255 milionů světelných let, průměr má 30 000 světelných let. Galaxie je součástí řetězce galaxií zařazeného v Arpově Katalogu pekuliarních galaxií jako Arp 311. Galaxii objevil 4. listopadu 1850 Bindon Blood Stoney.\n\n"}
{"id": "1559990", "url": "https://cs.wikipedia.org/wiki?curid=1559990", "title": "NGC 387", "text": "NGC 387\n\nNGC 387 je eliptická galaxie v souhvězdí Ryb. Její zdánlivá jasnost je 15,5 a úhlová velikost 0,4′ × 0,4′. Je vzdálená 217 milionů světelných let, průměr má 25 000 světelných let. Galaxie je součástí řetězce galaxií zařazeného v Arpově Katalogu pekuliarních galaxií jako Arp 311. Objekt objevil 10. prosince 1873 Lawrence Parsons.\n\n"}
{"id": "1559993", "url": "https://cs.wikipedia.org/wiki?curid=1559993", "title": "Rue Castex", "text": "Rue Castex\n\nRue Castex je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Boulevard Henri-IV\" a končí na křižovatce s \"Rue Saint-Antoine\".\n\nUlice \"Rue Castex\" byla vytvořena v roce 1805 na místě zbořených budov bývalého kláštera Navštívení Panny Marie. Rozkládala se tehdy směrem na jih až k \"Rue de la Cerisaie\". Dne 11. června 1806 byla pojmenována na počest francouzského plukovníka Pierra Castexe (1760–1805), který padl v bitvě u Slavkova.\n\n\n"}
{"id": "1559994", "url": "https://cs.wikipedia.org/wiki?curid=1559994", "title": "Kuchyně Zimbabwe", "text": "Kuchyně Zimbabwe\n\nKuchyně Zimbabwe byla ovlivněna hlavně britskou kuchyní, v Zimbabwe jsou díky tomuto vlivu dostupné mnohé kvalitní čaje. Používá se také maso, často i z místní zvěřiny (krokodýl, pštros, prase bradavičnaté). Dále se používá ovoce, zelenina, kukuřice, arašídy nebo houby.\nPříklady zimbabwských pokrmů:\n\n\n"}
{"id": "1559996", "url": "https://cs.wikipedia.org/wiki?curid=1559996", "title": "Sýpka v Úvalně", "text": "Sýpka v Úvalně\n\nBarokní kontribučenská sýpka čp. 50 stojí na návsi obce Úvalno naproti farnímu kostelu svatého Mikuláše v okrese Bruntál. Objekt byl 13. září 1993 Ministerstvem kultury České republiky prohlášen kulturní památkou Česka.\n\nKontribučenská sýpka nebo také Rychta byla postavena v roce 1699. Takovéto sýpky sloužily k uskladnění naturální daně (kontribuce) např. obilí shromážděné od sedláků z celé obce (vesnice), které se pak odevzdalo panovníkovi nebo, pokud bylo nařízeno, nepříteli. Tyto sýpky se ale ve skutečnosti staly \"železnou rezervou\" a zásobou pro celou vesnici na léta neúrody. Rozvoj kontribučenských sýpek nastal vydáním patentu Josefa II. z roku 1789 do roku 1864, kdy byla jejich funkce zrušena a budovy převážně sloužily k uskladnění obilí z polností panských dvorů.\n\nSýpka v Úvalně byla opravována v 19 a 20. století. Dochovaly se zde konstrukce a částečně zařízení mlýnice. V prvním desetiletí 21. století byla sýpka opravena a zpřístupněna veřejnosti v roce 2011. V objektu sýpky se nachází galerie, zrcadlové bludiště, labyrint dveří a je také využívaná pro společenské akce. Muzeum bylo zřízeno v budově fary č. 15.\n\nSýpka je zděná dvoupodlažní stavba na půdorysu obdélníku zakončená dvojicí souběžných valbových střech spojených dřevěným žlabem. Fasády omítané členěné nárožními lizénami s šesti okenními osami nepravidelně umístěnými.\n\nV pravé části přízemí jsou místnosti zaklenuté valenými klenbami s výsečemi, v levé části je trámový strop s podpěrami. V patře jsou dřevěné podlahy s otvory na zrno a trámové stropy. V podkroví jsou dřevěné vaznicové krovy. Střechou prochází dva mohutné komíny. Středem budovy vede schodiště. V přízemí jsou zachovány barokní dveře, v patře empírové.\n\n\n"}
{"id": "1559999", "url": "https://cs.wikipedia.org/wiki?curid=1559999", "title": "Zasněná láska", "text": "Zasněná láska\n\nZasněná láska (v tureckém originále Erkenci Kuş) je turecká komediálně-dramatická romantická telenovela vysílaná v letech 2018–2019. V hlavních rolích se představili herci Demet Özdemirová (Sanem) a Can Yaman (Can). V Česku byl seriál premiérově vysílán na stanici Prima Love.\n\nPříběh se odehrává především v reklamní agentuře, do které Sanem nově nastoupí a zamiluje se zde do Cana.\n\n\n"}
{"id": "1560000", "url": "https://cs.wikipedia.org/wiki?curid=1560000", "title": "NGC 388", "text": "NGC 388\n\nNGC 388 je eliptická galaxie v souhvězdí Ryb. Její zdánlivá jasnost je 14,6 a úhlová velikost 0,6′ × 0,3′. Je vzdálená 250 milionů světelných let, průměr má 45 000 světelných let. Galaxie je součástí řetezce galaxií zařazeného v Arpově Katalogu pekuliarních galaxií jako Arp 311. Galaxii objevil 4. listopadu 1850 Bindon B. Stoney.\n\n"}
{"id": "1560002", "url": "https://cs.wikipedia.org/wiki?curid=1560002", "title": "NGC 389", "text": "NGC 389\n\nNGC 389 je galaxie v souhvězdí Andromedy. Její zdánlivá jasnost je 14,0 a úhlová velikost 1,3′ × 0,4′. Je vzdálená 246 milionů světelných let, průměr má 95 000 světelných let. Galaxii objevil 6. září 1885 Lewis A. Swift.\n\n"}
{"id": "1560005", "url": "https://cs.wikipedia.org/wiki?curid=1560005", "title": "NGC 396", "text": "NGC 396\n\nNGC 396 je spirální galaxie v souhvězdí Ryb. Její zdánlivá jasnost je 15,7 a úhlová velikost 0,4′ × 0,3′. Galaxii objevil 27. října 1864 Albert Marth zrcadlovým dalekohledm o průměru 121,9 cm, v katalogu NGC je objekt popsán \"krajně slabý, malý, poněkud rozšířený\".\n\n"}
{"id": "1560006", "url": "https://cs.wikipedia.org/wiki?curid=1560006", "title": "František Cvetler (přírodovědec)", "text": "František Cvetler (přírodovědec)\n\nFrantišek Robert Czwetler, od r. 1932 Cvetler (26. listopadu 1883 Švihov – 1. listopadu 1956 Znojmo) byl český přírodovědec, středoškolský profesor v Prostějově a Znojmě a ředitel gymnázia ve Velkém Meziříčí.\n\nNarodil se jako syn Františka Czwetlera (1845–1925), c. k. poručíka z Vysokého Mýta, veterána prusko-rakouské války, posléze přednosty železničních stanic ve Vroutku, Podbořanech, Švihově a nakonec prvního přednosty železniční stanice v Jindřichově Hradci (1887–1907), a Marie roz. Eisenkolbové (1858–1925), měšťanské dcery z Kryr. Po studiu na c. k. vyšším gymnasiu v Jindřichově Hradci absolvoval v letech 1901–1906 Filosofickou fakultu c. k. Karlo-Ferdinandovy university v Praze a získal středoškolskou učitelskou způsobilost v přírodopise, matematice a fyzice. Pracovní příležitost jej záhy přivedla na Moravu, kde v letech 1906–1929 působil jako profesor na Zemské vyšší škole reálné v Prostějově. Z manželství s Aloisií rozenou Šebkovou (1889–1979) se narodili dcera Aloisie provd. Kacetlová (1909–1998) a synové František (1910–1914) a Ivo (1922–2006). \n\nByl výraznou osobností prostějovského Přírodovědeckého klubu, publikoval na stránkách jeho věstníku a ve výročních zprávách školy (\"O palistech\" 1910, \"Prof. Rudolf Wolf\" 1928). Přednášel v prostějovské Sokolovně, v Dělnickém domě, v Učitelském spolku, v Besedě a v mnoha obcích regionu s tématy jako \"Z říše rostlin\", \"O zvířeně hlubin mořských\", \"Něco z theorie descendenční a o darwinismu\", \"Z dějin kultury révy vinné\", \"O letu ptačím\", \"O vlivu zevních podmínek na stavbu zvířat\", \"O letu zvířat ptáky nevyjímaje\", \"Ledová doba\", \"Stěhování ptactva\" aj. \n\nMimo osvětu v oboru přírodopisu se František Czwetler věnoval organizaci prostějovského sportu. V roce 1911 inicioval založení Sportovního klubu Prostějov, v němž pak působil jako nadšený náčelník odboru fotbalového. Po první světové válce se roku 1919 stal dokonce nakrátko předsedou obnoveného Sportovního klubu Prostějov, o rok později byl vyznamenán čestným členstvím v klubu. \n\nV roce 1929 se František Cvetler s rodinou přestěhoval do Velkého Meziříčí, kde získal post v pořadí třetího ředitele na zdejším zemském reformním reálném gymnasiu. I zde se brzy těšil velké oblibě za vzorné vedení školy a vřelý vztah k studentstvu a celé městské obci. Za druhé světové války se však brzy stal pro své pevné lidské zásady nepohodlným a byl z moci úřední v létě 1940 předčasně penzionován. \n\nPo skončení války se dlouho marně pokoušel o návrat do školní služby. Teprve v září 1946 sehnal na dva roky profesorský post na gymnáziu ve Znojmě. Buržoazní původ jej ale po únorovém puči 1948 připravil nejen o práci, ale i o byt. Podzim života nakonec s manželkou dožil na znojemské faře u sv. Mikuláše, kde jej laskavě přijal P. Josef Rudolecký, se kterým jej pojilo přátelství nejen z místního šachového klubu. Je pohřben na znojemském hřbitově. \n"}
{"id": "1560007", "url": "https://cs.wikipedia.org/wiki?curid=1560007", "title": "Silnice I/16 (Slovensko)", "text": "Silnice I/16 (Slovensko)\n\nSilnice I. třídy 16 (\"I/16\") je silnice I. třídy vedoucí v trase Zvolen–Lučenec–Rožňava–Košice. Silnice vznikla rozdělením (dnes už zaniklé) silnice I/50 na tři samostatné silnice.\n\nI/16 začíná ve Zvolenu křižovatkou se silnicí I/66, III/2453 a III/2442. Za Zvolenem se kříží s III/2452 a III/2443 a ve Zvolenské Slatine s II/591 a III/2444.\n\nDále přechází silniční komunikace do okresu Detva. Nejprve se ve Vígľaši kříží s III/2690, potom mimo obce se silnicemi II/591, III/2693, III/2692 a v Detvě s III/2455 a III/2694. Následně prochází přes Kriváň (křižovatka s II/526), kříží se s III/2695 a dostává se do okresu Lučenec.\n\nV okrese Lučenec se nejdřív kříží s III/2630 a III/2631, potom v obci Mýtna s III/2632, za ní s III/2637, v Lovinobani s III/2638 a III/2646. Další křižovatky na trase jsou se silnicemi III/2639, III/2640, III/2641, II/595, III/2644, III/2666, v Lučenci s I/75 a I/71 a I/16 pokračuje dále křižovatkami s III/2642 a III/2669 do okresu Rimavská Sobota.\n\nV okrese Rimavská Sobota se I/16 kříží v obci Ožďany s III/2740, v Rimavské Sobotě se silnicemi II/531, III/2744, III/2782, III/2751 a s III/2752. Dále se na trase I/16 nacházejí křižovatky s III/2753 a III/2798 v Bátce, mimo obce s III/2759 a III/2760, s III/2761 ve Fize a za Figou s III/2805.\n\nV okrese Revúca se nachází křižovatka se silnicí II/532 a III/2821, s I/67 v Tornaľe a za městem s III/2822.\n\nV Košickém kraji nejdříve I/16 prochází Rožňavou. Vede přes Bohúňovo s křižovatkou s III/3001, potom křižovatkami s III/3003, II/587 u Plešivce. Následují křižovatky mimo obce s III/3025, III/3009, III/3021, III/3000, III/3012, u Rožňavy s II/526, I/67, za Rožňavou s III/3014 a v Krásnohorském Podhradí s II/549. Dále následují křižovaní mimo obce s III/3012, III/3015, III/3017, III/3018, III/3024 a III/3020.\n\nV okrese Košice-okolí se nejdříve kříží se silnicemi III/3297, III/3298, III/3329, III/3306, III/3329, v Moldavě nad Bodvou se kříží s II/550. Následuje křižovatka s III/3366, obec Čečejovce s křižovatkami s III/3311 a III/3313, křižovatka s III/3314 a silnice I/16 vchází do Košic.\n\nTento úsek silnice měřící přibližně 6 km byl postavený v letech 1982–1986 v rámci přestavby tehdejší silnice I/50 mezi Šášovským Podhradím a Zvolenem. Úsek v kategorii R 22,5 projektoval Dopravoprojekt Bratislava a vybudoval Doprastav, n.p. V letech 2001–2004 byla na silnici u Budče vybudovaná v souvislosti s výstavbou úseku Rychlostní silnice R1 nová, neúplná křižovatka Budča, v níž se silnice ve směru od Zvolena připojuje na R1. V tomto období byl také označený celý úsek až po Šášovské Podhradie značkou silnice pro motorová vozidla, úsek mezi Šášovským Podhradím a Budčou byl pričleněn k R1; úsek mezi Budčou a Zvolenem zůstal označený jako I/50 a od té doby slouží jako přivaděč od města Zvolen na R1.\n\nv 90. letech byl vybudovaný jižní obchvat Zvolena, který odklonil tranzitní dopravu z centra města. Stavba začíná na křižovatce silnic I/16 a I/66 a pokračuje prolukou medzi Zvolenem a jeho částmi Neresnica a Môťová. Úsek projektoval Dopravoprojekt a vybudoval Doprastav. Do provozu byl uveden v roce 1996. Dominantou úseku je Estakáda Pustý hrad dlouhá 726 m s maximálním rozpětím 47 m. Úsek byl původně plánovaný jako 1/2 profil rychlostní silnice, budovaný je v kategorii C 11,5/70.\n\nV letech 2012–2014 proběhla přestavba někdejšího úrovňového křížení silnic I/50 a I/66 na mimoúrovňové. Zrealizovala se rekonstrukce silnice I/16 jako směrově rozdelená silnice kategorie R 22,5/80 v délce 440 m, dále pokračovala úprava krytu vozovky bez změny šířkových parametrů v délce 267 m a na pokračujícím úseku rekonstrukce silnice v délce 1,7 km. Na silnici I/66 se zrealizovala úplná rekonstrukce silnice v délce 678 m. Vybudovaly se celkem 3 mosty, z toho jeden na silnici I/16, další na silnici I/66 nad I/16 a jeden i na železniční trati Zvolen – Krupina – Šahy. Most silnice I/66 nad silnicí 1/16 je dvoupolový, monolitický předpjatý rám s rozpětím polí 2×17,4 m a nad potokem Neresnica je na silnici I/16 dvojitý most délky 26,4 m, jako železobetonový monolitický rám založený na velkoprůměrových pilotách. Na železniční trati Zvolen – Šahy se nad silnicí I/16 vybudoval nový ocelový most o dvou polích s rozpětím polí 2 × 16,9 m. V rámci stavby se zrealizovalo přeložení inženýrských sítí (vodovod, parovod, kanalizace, telekomunikační metalické a optické kabely, vedení vysokého a nízkého napětí) včetně jejich křížení přes vodní tok, úprava koryta říčky Neresnica a nevyhnutelné demolice budov a čerpací stanice pohonných hmot.\n\nStavbu provedly Stavby mostov Slovakia, a.s. s náklady 8,19 mil. €, financovaná byla především z evropských fondů přes Operačný program Doprava.\n\nV současné době probíhá přeložka silnice I/16 u Ružové osady, zhruba na půli cesty mezi Lučencem a Rimavskou Sobotou. Tato stavba je vynucena především nevhodným směrovým vedením současné silnice, které způsobuje, že daný úsek je kritickou nehodovou lokalitou. V rámci stavby dojde k přeložce silnice jižním směrem, čím se odstraní přejezd Ružovou osadou jakož i nejkritičtější zatáčkou, v které je dnes omezení na 40 km/h. Na rekonstruovaném úseku přibude nová křižovatka, dva nové mosty přes místní potoky a nové napojení Ružové osady. Pro její obyvatele budou postaveny dvě nové autobusové zastávky s přístřeškem, chodníky u hlavní cesty a přechody pro chodce. Nainstalována budou nová bezpečná svodidla, stejně i dopravní značení a vodící zařízení. Rekonstrukce zahrnuje i vybudování nové silniční kanalizace. Zhotovitelem této přeložky v kategorii C 9,5/80 je Skanska SK a její realizace si vyžádá přibližně 5,6 mil. €. Přeložka má být hotová v dubnu 2016.\n\n"}
{"id": "1560008", "url": "https://cs.wikipedia.org/wiki?curid=1560008", "title": "Herold (rozcestník)", "text": "Herold (rozcestník)\n\nSlovo \"Herold\" může mít více významů:\n\n\n\n\n"}
{"id": "1560009", "url": "https://cs.wikipedia.org/wiki?curid=1560009", "title": "NGC 397", "text": "NGC 397\n\nNGC 397 je eliptická galaxie v souhvězdí Ryb. Její zdánlivá jasnost je 14,8 a úhlová velikost 0,7′ × 0,5′. Je vzdálená 230 milionů světelných let, průměr má 45 000 světelných let. Galaxii objevil 6. prosince 1866 Robert Stawell Ball.\n\n"}
{"id": "1560010", "url": "https://cs.wikipedia.org/wiki?curid=1560010", "title": "NGC 398", "text": "NGC 398\n\nNGC 398 je čočková galaxie v souhvězdí Ryb. Její zdánlivá jasnost je 14,5 a úhlová velikost 0,8′ × 0,5′. Je vzdálená 229 milionů světelných let, průměr má 55 000 světelných let. Galaxii objevil 28. října 1886 francouzský astronom Guillaume Bigourdan, v katalogu NGC je popsána jako „\"velmi slabá, velmi malá, hvězdná\"“.\n\n"}
{"id": "1560012", "url": "https://cs.wikipedia.org/wiki?curid=1560012", "title": "NGC 399", "text": "NGC 399\n\nNGC 399 je spirální galaxie s příčkou v souhvězdí Ryb. Její zdánlivá jasnost je 13,6 a úhlová velikost 0,9′ × 0,7′. Je vzdálená 238 milionů světelných let, průměr má 60 000 světelných let. Galaxii objevil 7. října 1874 Ir Lawrence Parsons. Objekt je v katalogu NGC popsán jako „\"velmi slabý, malý, okrouhlý\"“.\n\n"}
{"id": "1560015", "url": "https://cs.wikipedia.org/wiki?curid=1560015", "title": "NGC 410", "text": "NGC 410\n\nNGC 410 je eliptická galaxie a cD galaxie v souhvězdí Ryb. Její zdánlivá jasnost je 11,5 a úhlová velikost 2,4′ × 1,3′. Je vzdálená 243 milionů světelných let, průměr má 170 000 světelných let. Galaxie je členem skupiny galaxií LGG 18, jejíž nejjasnější člen je NGC 452. Galaxii objevil 12. září 1784 William Herschel.\n\n"}
{"id": "1560016", "url": "https://cs.wikipedia.org/wiki?curid=1560016", "title": "NGC 407", "text": "NGC 407\n\nNGC 407 je čočková galaxie v souhvězdí Ryb. Její zdánlivá jasnost je 13,5 a úhlová velikost 1,7′ × 0,4′. Je vzdálená 256 milionů světelných let, průměr má 135 000 světelných let. Galaxii objevil 12. září 1784 William Herschel.\n\n"}
{"id": "1560018", "url": "https://cs.wikipedia.org/wiki?curid=1560018", "title": "NGC 414", "text": "NGC 414\n\nNGC 414 je čočková galaxie v souhvězdí Ryb. Její zdánlivá jasnost je 13,5 a úhlová velikost 0,7′ × 0,4′. Je vzdálená 218 milionů světelných let, průměr má 50 000 světelných let. Galaxie tvoří gravitačně vázaný pár s galaxií PGC 93079 a je členem skupiny galaxií LGG 18 okolo galaxie NGC 452. Objekt objevil 22. října 1867 Švéd Per Magnus Herman Schultz. V katalogu NGC je objekt popsán jako „\"velmi slabý, malý, nepravidelně okrouhlý, mnohem jasnější střed, II 220 na severozápad\"“, II 220 představuje NGC 410\n\n"}
{"id": "1560019", "url": "https://cs.wikipedia.org/wiki?curid=1560019", "title": "Operativní průzkum a dokumentace", "text": "Operativní průzkum a dokumentace\n\nOperativní průzkum a dokumentace (OPD) je zkoumání a dokumentace historických staveb metodami aplikovatelnými v krátkých chvílích během stavebních prací, případně u zanikajících objektů jako jsou například opuštěné chátrající stavby.\n\n"}
{"id": "1560020", "url": "https://cs.wikipedia.org/wiki?curid=1560020", "title": "Slizké", "text": "Slizké\n\nSlizké je obec na Slovensku. Leží v okrese Rimavská Sobota v Banskobystrickém kraji. Žije zde obyvatel.\n\n"}
{"id": "1560021", "url": "https://cs.wikipedia.org/wiki?curid=1560021", "title": "NGC 420", "text": "NGC 420\n\nNGC 420 je čočková galaxie v souhvězdí Ryb. Její zdánlivá jasnost je 12,2 a úhlová velikost 2,0′ × 1,8′. Je vzdálená 231 milionů světelných let, průměr má 130 000 světelných let. Galaxie je členem skupiny galaxií LGG 18, jejíž nejjasnější člen je NGC 452. Galaxii objevil 12. September 1784 William Herschel, v katalogu NGC je popsána jako „\"slabá, dosti malá, okrouhlá, jasnější střed\"“.\n\n"}
{"id": "1560022", "url": "https://cs.wikipedia.org/wiki?curid=1560022", "title": "NGC 425", "text": "NGC 425\n\nNGC 425 je spirální galaxie v souhvězdí Andromedy. Její zdánlivá jasnost je 12,7 a úhlová velikost 1,0′ × 0,8′. Je vzdálená 295 milionů světelných let, průměr má 85 000 světelných let. Galaxii objevil 29. října 1866 Američan Truman Henry Safford\n\n"}
{"id": "1560024", "url": "https://cs.wikipedia.org/wiki?curid=1560024", "title": "NGC 431", "text": "NGC 431\n\nNGC 431 je čočková galaxie v souhvězdí Andromedy. Její zdánlivá jasnost je 12,9 a úhlová velikost 1,4′ × 0,9′. Je vzdálená 263 milionů světelných let, průměr má 105 000 světelných let. Galaxii objevil 22. listopadu 1827 John Herschel. V katalogu NGC je objekt popsán jako „\"slabá, malá, velmi náhle jasnější střed\"“.\n\n"}
{"id": "1560025", "url": "https://cs.wikipedia.org/wiki?curid=1560025", "title": "NGC 445", "text": "NGC 445\n\nNGC 445 je čočková galaxie v souhvězdí Velryby. Její zdánlivá jasnost je 14,3 a úhlová velikost 0,5′ × 0,4′. Je vzdálená 515 milionů světelných let, průměr má 75 000 světelných let. Galaxii objevil 23. října 1864 Albert Marth, v katalogu NGC je popsána jako „\"velmi slabá, velmi malý\"“.\n\n"}
{"id": "1560028", "url": "https://cs.wikipedia.org/wiki?curid=1560028", "title": "Dům čp. 116 (Lázně Libverda)", "text": "Dům čp. 116 (Lázně Libverda)\n\nDům čp. 116 je památkově chráněná stavba zbudovaná při severní straně kolonády v Lázních Libverdě, obci na severu České republiky, ve Frýdlantském výběžku Libereckého kraje.\n\nObjekt nechal v závěru 18. století postavit majitel zdejšího panství Kristián Kryštof Clam-Gallas a dostal jméno „Řádový kříž“. Sloužil pro ubytování lázeňských hostů. Po roce 1945 se stal dům součástí státních lázní a tehdy se jmenoval „Alice“. Když byla budova v roce 1982 upravována, aby lépe vyhovovala tehdejším nárokům a potřebám, získala nové jméno, a sice „Jizera“. Od té doby jsou zde umístěny ordinace lékařů, pohotovostní služba a pokoje zdravotních sester. Od roku 2008 se v budově nachází wellness centrum.\n\nDvoupatrový zděný objekt postavený v klasicistním slohu má půdorys ve tvaru obdélníka. Po jeho jižní straně se nachází lázeňská kolonáda, na severní straně jej obchází silniční komunikace číslo III/29013 propojující Lázně Libverdu s městem Raspenava, respektive jeho částí Lužec. Valbová střecha domu je kryta deskami z plechových šablon. S ohledem na skutečnost, že se dům nachází na terénním zlomu, tvoří jeho první patro na severní straně přízemní podlaží.\n\nStěny domu mají okrové zbarvení a jsou členěny bíle zbarvenými lizénami, které je tak rozdělují na menší části. Dělení je ještě doplněno profilovanou korunní římsou a do os jednotlivých oken jsou umístěna štuková zrcadla. V přízemní části se na fasádě nachází jemná bosáž. Na severní straně domu se nachází původní vstup, který je ovšem zazděný. Přesto je v jeho místech patrný půlkruhový pískovcový portál, jenž ho lemuje. Ve vrchní části portálu se nachází klasicistní klenák a přímá římsa se zubořezem, jež je doplněna diamanty v cviklech, které se ovšem používaly předně v době baroka. Do objektu se nově vstupuje dveřmi na jeho západní straně.\n\nInteriér domu je tvoře dvojtraktovou dispozicí. Nachází se zde boční chodby a koupelny. V přízemní části jsou jednotlivé stropy tvořeny zaklenutou plackovou klenbou.\n"}
{"id": "1560029", "url": "https://cs.wikipedia.org/wiki?curid=1560029", "title": "NGC 444", "text": "NGC 444\n\nNGC 444 je spirální galaxie v souhvězdí Ryb. Její zdánlivá jasnost je 14,2 a úhlová velikost 1,9′ × 0,4′. Je vzdálená 223 milionů světelných let, průměr má 125 000 světelných let. Galaxie tvoří gravitačně vázaný pár s galaxií NGC 452 a je členem skupiny galaxií LGG 18.\n\nGalaxii objevil 26. října 1854 Ir R. J. Mitchell, asistent Williama Parsonse. Podle pozdějšího nezávislého pozorování Stéphana Javellea ze 17. října 1903 byla galaxie katalogizovana v katalogu IC, doplňku kalatalogu NGC, jako IC 1658.\n\n"}
{"id": "1560030", "url": "https://cs.wikipedia.org/wiki?curid=1560030", "title": "NGC 452", "text": "NGC 452\n\nNGC 452 je spirální galaxie s příčkou v souhvězdí Ryb. Její zdánlivá jasnost je 13,5 a úhlová velikost 2,5′ × 0,8′. Je vzdálená 228 milionů světelných let, průměr má 165 000 světelných let. Galaxie tvoří gravitačně vázaný pár s galaxií NGC 444. Je největším členem skupiny galaxií LGG 18, skupiny galaxií galaxie NGC 452. Galaxii objevil 22. listopadu 1827 John Herschel\n\n"}
{"id": "1560031", "url": "https://cs.wikipedia.org/wiki?curid=1560031", "title": "NGC 447", "text": "NGC 447\n\nNGC 447 je čočková galaxie v souhvězdí Ryb. Její zdánlivá jasnost je 13,6 a úhlová velikost 2,2′ × 2,2′. Je vzdálená 257 milionů světelných let, průměr má 165 000 světelných let. Galaxii objevil 8. října 1861 Heinrich d'Arrest. Galaxie byla později duplicitně katalogizovana v doplňku katalogu NGC jako IC 1656.\n\n"}
{"id": "1560032", "url": "https://cs.wikipedia.org/wiki?curid=1560032", "title": "NGC 449", "text": "NGC 449\n\nNGC 449 je spirální galaxie, Seyfertova galaxie s aktivním jádrem a Markarjanova galaxie v souhvězdí Ryb. Její zdánlivá jasnost je 14,2 a úhlová velikost 0,8′ × 0,5′. Je vzdálená 220 milionů světelných let, průměr má 50 000 světelných let. Galaxii objevil 11. listopadu 1881 Édouard Jean-Marie Stephan.\n\n"}
{"id": "1560034", "url": "https://cs.wikipedia.org/wiki?curid=1560034", "title": "Satná", "text": "Satná\n\nSatná () je město v Madhjapradéši, jednom z indických svazových států. K roku 2011 v něm žilo přes 280 tisíc obyvatel.\n\nSatná leží na severovýchodně Madhjapradéše a je správním střediskem stejnojmenného okresu, který na severu hraničí s Uttarpradéšem. \n\nPřes Satná prochází železniční trať Bombaj – Iláhábád – Kalkata. Nejbližší velké letiště je v Kadžuráhu přibližně 120 kilometrů severozápadně.\n\nPřevažujícím vyznáním je hinduismus s přibližně 92 %, následovaný islámem s přibližně 6 %. \n"}
{"id": "1560035", "url": "https://cs.wikipedia.org/wiki?curid=1560035", "title": "Železniční trať Bombaj – Kalkata", "text": "Železniční trať Bombaj – Kalkata\n\nŽelezniční trať Bombaj – Kalkata může být:\n"}
{"id": "1560038", "url": "https://cs.wikipedia.org/wiki?curid=1560038", "title": "Starck AS-57", "text": "Starck AS-57\n\nStarck AS-57 byl jednomotorový dvoumístný dolnoplošník, který navrhl francouzský letecký inženýr André-Louis Starck krátce po druhé světové válce.\n\nAndré Starck těsně po druhé světové válce vyvinul a postavil krátce po sobě letouny Starck AS-57 a Starck AS-71 s motorem Walter Mikron II.\n\nAS-57 byl postaven v pěti verzích, ale pouze 12 letadel, které se od sebe lišily v podstatě pouze použitým motorem. Zálet letounu provedl Victor Judez 4. dubna 1946 v Brétigny. Variantní použití různých motorů o výkonu 60-95 k si André Starck zadal sám do tohoto projektu.\n\nLetoun byl mj. představen veřejnosti na aerosalonu v Paříži v roce 1949. Na rozsáhlém výstavním stánku vystavoval André Starck několik letadel: Starck AS-80 „HOLIDAY“ (dvojmístný hornokřídlý jednoplošník), Starck AS-90 „New Look“ a Starck AS-57, který byl označen za jeden z nejhezčích malých dvojmístných sportovních letounů.\nJednalo se o lehký, dolnokřídlý jednoplošník smíšené konstrukce ocel-dřevo, avšak převážně dřevěné konstrukce (smrk). Kabina pro dvoučlennou posádku byla v konfiguraci, kdy pilot a cestující seděli vedle sebe. Byla kryta průhlednou \"bublinou\", jejíž zadní linie klesala na zadní části k vrchlíku horní části trupu, aby se zlepšil výhled pilota dozadu. Trup se směrem k ocasním plochám zužoval. \n\nLichoběžníková křídla byla rovná, v koncích zúžená se zaoblenými špičkami. Křídlo bylo snadno čtyřmi osobami demontovatelné. Křidélka původně byla po celé délce křídla, později byla zmenšena. Vodorovné ocasní plochy (výškovky) byly namontovány těsně nad horním povrchem trupu a byly vyztuženy zespodu párem vzpěr. Směrovka měla zakřivenou horní část, která se spojuje do plného zaobleného kormidla.\n\nAS-57 měl pevný konvenční podvozek s malým zadním kolečkem. Brzdy a tlumiče byly od firmy Lockheed. U některých verzí byla kola podvozku s kapotáží. Kapacita palivové nádrže z plechu, ze slitiny hořčíku byla 80 l benzínu. Olejová nádrž obsahovala 10 l oleje. Rám motoru byl svařen z ocelových trubek. Motor byl na něm přichycen přes silentbloky. \n\nDne 18, července 1948 byl uspořádán Letecký handicapový rychlostní závod cestovních letadel na okruhu ve francouzském Deauville (Course Aerienne de Deauville). Handicap byl určován podle hmotnosti letadel a podle výkonnosti motoru; letělo se na 10 kol v celkové délce 215 km. V kategorii dvojmístných letadel obsadila první i druhé místo letadla Starck AS-57 s motory Walter Minor 4-lll 105 ks, řízená letci Chaimbaux a Delmotte. Vítěz kategorie Delmotte dosáhl průměrné rychlosti 110 km/h a v jeho nejrychlejším okruhu letěl v průměrné rychlosti 200 km/h.\n\nLetounů Starck AS-57 bylo ve francouzském leteckém rejstříku zaneseno celkem 12 (v.č. 1-11 a 19). Letounů v provedení AS-57/4 bylo celkem 7 (výr. č. 3-9, imatrikulace F-BEPB, F-BEPA, F-BCIG, F-PCIH, F-BCII/F-PMXP, F-BCIJ, F-BCIK).\n\nJeden letoun s motorem Walter Minor 4-III byl ještě v roce 2012 ve francouzském leteckém rejstříku veden jako aktivní. Další letoun AS-57 je ve sbírkách muzea Musée Régional de l'Air v Angers, ale vystaven ve veřejné expozici.\n\n\nData pro verzi AS-57/4 dle \n\n\n\n\n\n"}
{"id": "1560049", "url": "https://cs.wikipedia.org/wiki?curid=1560049", "title": "Senior (církev)", "text": "Senior (církev)\n\nSenior je v některých protestantských církvích titul vyššího duchovního představitele, zpravidla je jím volený představitel seniorátu, čili oblastní správní jednotky, která zahrnuje několik farních sborů.\n\nSenior je spolu se \"seniorátním kurátorem\" statutárním zástupcem seniorátu a společně předsedají čtyř nebo šestičlennému \"seniorátnímu výboru\". Jsou voleni konventem. Senior je zvolen z farářů seniorátu a i po převzetí úřadu seniora zůstává ve svém farním sboru. Seniorátní kurátor je \"laik\", čili člen církve obvykle bez teologického vzdělání. Zástupci seniora v seniorátním výboru (opět faráři některého ze sborů seniorátu) se označují jako \"náměstek seniora\" neboli \"konsenior\".\n\nNejvyššími představiteli celé církve jsou obdobně synodní senior a \"synodní kurátor\".\n\nKrátce po vzniku Českobratrské církve evangelické v roce 1918 se jako senior označovala funkce dnešního synodního seniora (zastával ji Josef Souček), představitelé seniorátů se nazývali \"konsenioři\".\n\nÚřad seniora je zřízen ve Slezské církvi evang. a. v.; do roku 1937 byl titul seniora vyhrazen duchovnímu představiteli celé církve; od roku 1950 je obdobný úpravě platné pro ČCE. V Apoštolské církvi stojí senior v čele oblasti; v Církvi bratrské v čele seniorátu. Titul seniora nese představitel Církve Křesťanská společenství. \n"}
{"id": "1560055", "url": "https://cs.wikipedia.org/wiki?curid=1560055", "title": "Milenko Ačimovič", "text": "Milenko Ačimovič\n\nMilenko Ačimovič (* 15. února 1977 Lublaň), uváděný také jako Milenko Ačimović nebo Milenko Aćimović (srbskou cyrilicí Миленко Аћимовић), je bývalý slovinský fotbalista. Hrál na pozici záložníka nebo křídelního útočníka. Pochází z rodiny srbských přistěhovalců.\n\nJe odchovancem klubu Železničar Lublaň. V roce 1996 přestoupil do NK Olimpija Lublaň. V letech 1998 až 2002 hrál za FK Crvena Zvezda a v letech 2000 a 2001 se stal mistrem Jugoslávie. Dále působil v Tottenham Hotspur FC, Lille OSC a Al Ittihad FC (Džidda). Kariéru zakončil v Austrii Vídeň.\n\nZa slovinskou fotbalovou reprezentaci v letech 1998 až 2007 odehrál 74 zápasů a vstřelil 13 branek. Startoval na mistrovství Evropy ve fotbale 2000 a mistrovství světa ve fotbale 2002.\n\nPo ukončení hráčské kariéry se stal sportovním ředitelem lublaňské Olimpije.\n\n"}
{"id": "1560057", "url": "https://cs.wikipedia.org/wiki?curid=1560057", "title": "Jianchangosaurus", "text": "Jianchangosaurus\n\nJianchangosaurus („Ještěr z oblasti Ťien-čchang/Jianchang“) byl rod menšího, vývojově primitivního terizinosauroidního teropoda (opeřeného dinosaura). Žil v období rané křídy (věk barrem, asi před 126 miliony let) na území dnešní severovýchodní Číny (provincie Liao-ning).\n\nFosilie tohoto teropoda byly objeveny v sedimentech souvrství Yixian (česky I-sien), holotyp nese označení \"41HIII-0308A\". Formálně byl typový druh \"J. yixianensis\" popsán týmem čínských paleontologů v roce 2013. Holotyp představuje téměř kompletní kostru i s dobře dochovanou lebkou. Jednalo se pravděpodobně o nedospělého jedince, který měřil kolem 2 metrů na délku a asi 1 metr v nejvyšším bodě hřbetu. Lebka byla dlouhá 23 cm. Hmotnost tohoto dinosaura se pohybovala přibližně kolem 20 kilogramů.\n\n\"Jianchangosaurus\" byl velmi lehce stavěn a měl proporcionálně dlouhé nohy. Představoval tedy jakousi lehkonohou formu terizinosauroida, schopnou unikat rychlým dravým dinosaurům. Tělo dinosaura bylo pokryto jemným opeřením, jak dokládají otisky v okolí kostry na hornině. \"Jianchangosaurus\" tak patří k několika desítkám známým dinosauřím druhům s přímo potvrzenou přítomností pernatého pokryvu těla. Opeření mu zřejmě sloužilo jako ochtrana tělesného tepla v období zim, kdy v této době v ekosystémech souvrství Yixian sněžilo a mrzlo (teploty v zimním období klesaly pod 0°C).\n\n\n"}
{"id": "1560065", "url": "https://cs.wikipedia.org/wiki?curid=1560065", "title": "Tenzorový součin", "text": "Tenzorový součin\n\nTenzorový součin dvou vektorových prostorů formula_1 a formula_2 nad stejným číselným tělesem formula_3 je v matematice vektorový prostor formula_4 disponující takovým bilineárním zobrazením formula_5 z kartézského součinu formula_1 a formula_2 na formula_8 které je „nejuniverzálnější“ ze všech možných bilineárních zobrazení z formula_9 v tom smyslu, že každé jiné bilineární zobrazení jednoznačně lineárně faktorizuje nad formula_10. To znamená, že ke každému bilineárnímu zobrazení formula_11 na vektorový prostor formula_12 nad tělesem formula_3 existuje jednoznačně definované lineární zobrazení formula_14 tak, že formula_15, čili že pro libovolný pár vektorů formula_16 platí formula_17 Pokud takový vektorový prostor formula_4 existuje, je až na izomorfismus jednoznačný, tj. pro každý jiný formula_19 s univerzálním bilineárním zobrazením formula_20 existuje izomorfismus formula_21 tak, že formula_22 Prostor formula_4 se značí formula_24 a příslušné bilineární zobrazení se píše formula_25. Definici tenzorového součinu lze indukcí zobecnit na více vektorových prostorů: formula_26 atd.\n\nVe fyzice se pro vektorový prostor formula_1 s duálním prostorem formula_28 (často formula_29) prvky tenzorového součinu \n\noznačují jako tenzory \"kontravariantní\" stupně formula_31 a \"kovariantní\" stupně formula_32. Mluví se pak o tenzorech typu formula_33.\nMá-li prostor formula_1 dimenzi formula_35 a formula_2 dimenzi formula_37, pak formula_24 má dimenzi formula_39. Bázi formula_24 lze zkonstruovat jako množinu všech uspořádaných dvojic formula_41, kde formula_42 jsou bázové vektory formula_1 a formula_44 bázové vektory formula_45\n\nTenzorový součin obecně není komutativní, jakožto bilineární zobrazení je však distributivní a asociativní. Pro všechny formula_46 formula_47 a libovolné formula_48 tedy platí:\n"}
{"id": "1560069", "url": "https://cs.wikipedia.org/wiki?curid=1560069", "title": "Motti Aškenazi", "text": "Motti Aškenazi\n\nMotti Aškenazi (hebrej.:מוטי אשכנזי ),(1940, Haifa), je záložní kapitán IDF známý tím, že během Jomkipurské války velel pevnosti Budapest, jediné pevnosti Bar Levovy linie, kterou se egyptské armádě nepodařilo po celou dobu války dobýt. Po válce se stal známým svým protestem před úřadem izraelské vlády, kterým odstartoval konec politické kariéry Goldy Meirové a Moše Dajana.\n\nNarodil se v roce 1940 v Haifě. Vystudoval zemědělskou školu v Kadoorii a působil v sionistickém mládežnickém hnutí Ha-Machanot ha-olim. V roce 1958 vstoupil do IDF. Službu vykonával u výsadkového praporu, součásti výsadkové brigády. Po dokončení výcviku působil ve funkci velitele čety. V roce 1969 se zúčastnil šestidenní války a v řadách 68. praporu Jeruzalemské brigády se zúčastnil osvobození Jeruzaléma.\n\nPo Šestidenní válce se zapojil do mírové hnutí, které obhajovalo vytvoření nezávislého palestinského subjektu. V roce 1969 ale odmítl návrhy, aby za toto hnutí kandidoval do Knesetu, a samotné hnutí opustil. Začátkem 70. let 20. století se zapojil do pomoci hnutí za rovnoprávnost Mizrachim, Židům pocházejícím z arabských zemí a organizaci, které z tohoto hnutí vzešlo, Černé pantery. Krátce před vypuknutím Jomkipurské války publikoval několik článků, ve kterých varoval před nebezpečím zahájení omezené války ze strany Egypta. Jeho varování byla ale velením armády odmítnuta.\n\nV září 1973 byl odeslán do pevnosti Budapest, součásti Bar Levovi linie jako jako velitel posádky. Zjistil, že samotná pevnost je ve špatném stavu, na což velení opakovaně upozorňoval. Opakovaně také upozorňoval na zvyšující se koncentraci egyptských jednotek. Jeho hlášení ale byla opomíjena. Podařilo se mu provést několik vylepšení obrany: byla položena minová pole, natažen ostnatý drát a pevnost byla dovybavena pěchotními zbraněmi. I díky těmto opatřením dokázal šest dnů po zahájení války se svými vojáky a dvěma četami tanků odolávat egyptským útokům. Přestože byl zraněn, jednotka útokům odolávala a pevnost Budapest byla jediným opěrným bodem Bar Levovy linie, který nebyl Egypťany obsazen.\n\nV únoru 1974 byl propuštěn do zálohy. V době, kdy zahájila svou činnost Agranatova komise, začal veřejně poukazovat na chyby politického vedení a požadovat odstoupení premiérky Goldy Meirové a ministra obrany Moše Dajana. Na podporu svých požadavků vyhlásil osmačtyřicetihodinovou hladovku. Jeho protesty ale Dajan odmítl s poukazem na výsledky voleb z prosince 1973, ve kterých jasně zvítězila strana Ma'arach G. Meirové. Navíc Agranatova komise obvinila ze selhání pouze některé vojenské špičky, ale politické vedení neobvinila. Aškenazy přesto dál protestoval. Postupem času se k jeho protestům přidávali další civilisté i záložní vojáci. Všichni požadovali rezignaci Meirové a Dajana. Protest byl úspěšný a nová izraelská vláda rezignovala v květnu 1974. \n\nPo protestech byl z armády propuštěn. V roce 2003 napsal o o svých zkušenostech z Jomkipurské války knihu. Do povědomí veřejnosti se vrátil poté, co se připojil k hnutí protestujícímu proti izraelské invazi do Libanonu. \n\nV roce 2019 kandidoval ve volbách do Knesetu za stranu Sociální spravedlnost.\n\n"}
{"id": "1560072", "url": "https://cs.wikipedia.org/wiki?curid=1560072", "title": "Martin Strnad", "text": "Martin Strnad\n\nJméno a příjmení Martin Strnad má více nositelů:\n\n"}
{"id": "1560077", "url": "https://cs.wikipedia.org/wiki?curid=1560077", "title": "Václav Novák (manažer)", "text": "Václav Novák (manažer)\n\nVáclav Novák (* 1955) je český krizový manažer a podnikatel, původním povoláním učitel. \n\nVystudoval ČVUT, učil matematiku, v 80. letech emigroval do Kanady, kde učil v indiánské rezervaci. \n\nJako krizový manažer působil např. v ocelárnách ve Vítkovicích, ve společnosti Setuza, pomáhal restrukturalizovat ČSA. \n\nV roce 2010 koupil se svým obchodním partnerem za desítky milionů korun společnost Technistone, o devět let později ji prodal za téměř dvě miliardy korun.\n\nV roce 2015 mu byl diagnostikován zhoubný nádor oka. Nemoc se mu podařilo překonat. \n"}
{"id": "1560078", "url": "https://cs.wikipedia.org/wiki?curid=1560078", "title": "Roland (rozcestník)", "text": "Roland (rozcestník)\n\nRoland může znamenat:\n"}
{"id": "1560088", "url": "https://cs.wikipedia.org/wiki?curid=1560088", "title": "NGC 1528", "text": "NGC 1528\n\nNGC 1528 je otevřená hvězdokupa v souhvězdí Persea. Od Země je vzdálená 2 530 světelných let.\nObjevil ji William Herschel 28. prosince 1790.\n\nHvězdokupa leží v severovýchodní části souhvězdí a dá se vyhledat i malým triedrem 1,5° severovýchodně od hvězdy s magnitudou 4,3 a názvem Lambda Persei (λ Per). Malý triedr hvězdokupu ukáže jako mlhavou skvrnu, ale i malý hvězdářský dalekohled v ní pomůže rozeznat několik hvězd s magnitudou 9 až 11. Pomocí většího dalekohledu se dá na východní straně hvězdokupy pozorovat ještě několik desítek slabších hvězd.\n\nTuto hvězdokupu objevil William Herschel 28. prosince 1790. Později ji pozoroval také jeho syn John, který ji zapsal do svého katalogu General Catalogue of Nebulae and Clusters pod pořadovým číslem 820.\nHvězdokupa je od Země vzdálená 2 530 světelných let a její stáří se odhaduje na 400 milionů let. Výzkum z roku 1981 objevil čtyři uhlíkové hvězdy, které jsou pravděpodobně členy této hvězdokupy.\n\n"}
{"id": "1560094", "url": "https://cs.wikipedia.org/wiki?curid=1560094", "title": "Heterandrie Jonesova", "text": "Heterandrie Jonesova\n\nHeterandrie Jonesova (latinsky: \"Heterandria jonesii\", slovensky: \"Živorodka Jonesova\", anglicky: \"Barred killifish\"). Rybu poprvé popsal v roce 1874 německý teolog a lékař, pracující v Britském muzeu jako ichtyolog, Albert Günther. \n\nZákladní barva ryby je stříbřitě zlatá s černou skvrnou u ocasní ploutve. Ryba v akváriích dorůstá délky 6,9 cm, ve volné přírodě až 9,0 cm. Samci jsou poloviční velikosti. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba pochází z Mexika, obývá pomalé a rychle tekoucí potoky a řeky i stojaté vody. Vyskytuje se jezeře Alcohuaca, poblíž Huamantla, řekách Rio Guayalejo na jihu Tamaulipas a Rio Tehuacan v Pueblo. \n\n\n\n\n"}
{"id": "1560096", "url": "https://cs.wikipedia.org/wiki?curid=1560096", "title": "Kastoria", "text": "Kastoria\n\nKastoria (řecky Καστοριά, turecky Kesriye, makedonsky Костур) je město v severozápadním Řecku. Je hlavním městem stejnomenné regionální jednotky v kraji Západní Makedonie. Vlastní město Kastoria má okolo 13 000 obyvatel a celá obec má okolo 36 000 obyvatel. Součástí Řecka je Kastoria od roku 1913. \n\nKastoria leží v pohoří Pindos v nadmořské výšce 630 metrů. Město bylo vystavěno na poloostrově obklopeném vodami jezera Orestiada. Dostupné je po silnici EO15 a má také letiště Aristotelis. \n\nPozůstatky neolitického osídlení byly nalezeny v lokalitě Dispilio. V antice bylo město známé jako Celetrum. Později se jmenovalo na počest císařů Diocletianopolis a Justinianopolis. Současný název pochází ze slova „kástoros“ (bobr evropský) a poukazuje na zpracování kožešin jako hlavní zdroj bohatství města. V okolí se také pěstuje obilí, ovoce a vinná réva.\n\nK památkám města patří měšťanské vily ze sedmnáctého a osmnáctého století, kamenný most Zouzouli a sedmdesát středověkých kostelů. Nachází se zde také muzeum byzantských ikon.\n\nNedaleko Kastorie se nachází Vigla, nejvýznamnější středisko zimních sportů v Řecku. \n\n"}
{"id": "1560101", "url": "https://cs.wikipedia.org/wiki?curid=1560101", "title": "Karel Vochoč", "text": "Karel Vochoč\n\nKarel Vochoč (7. dubna 1930 Praha – 12. července 1987 Ostrava) byl český filmový, televizní a divadelní herec.\n\nNarodil se 7. dubna 1930 na pražském Žižkově do poměrně chudé dělnické rodiny. V dětství zpíval v Kühnově dětském sboru, a tak se mu poštěstilo stanout již v útlém věku na prknech Národního a Vinohradského divadla. Po okupaci Československa německou armádou se mu podařilo uprchnout do Jugoslávie. Tam se připojil k partyzánskému hnutí, které vedl pozdější prezident Jugoslávie Josip Broz Tito. Byl svědkem mnohých krutostí, kterých se nacisté dopouštěli, a to bylo jednou z příčin, že byl po celý život příznivcem ideí komunismu.\n\nPo válce se v roce 1948 aktivně zapojil do revolučního dění únorových událostí. V té době zahájil i svou hereckou dráhu na prknech divadel v Jihlavě, Opavě a Českém Těšíně. Od roku 1963 nastoupil do Státního divadla v Ostravě, kde setrval až do své smrti v roce 1987. V letech 1974 až 1981 zde působil ve funkci šéfa činohry.\n\nVe filmu se Karel Vochoč začal objevovat v padesátých letech 20. století, ale prozatím jen v epizodních rolích. První výraznou příležitostí pro něj představovala úloha předsedy Městského národního výboru ve filmu \"Všichni dobří rodáci\" režiséra Vojtěcha Jasného. V sedmdesátých a osmdesátých letech ztvárňoval povětšinou vedlejší role, a to nejen ve filmu, ale též v televizi, zejména v televizních seriálech. Nejčastěji se jednalo o postavy různých stranických funkcionářů a úředníků. V roce 1976 mu byl udělen titul Zasloužilý umělec.\n\nKarel Vochoč zemřel 12. července 1987 na infarkt krátce po svém rozvodu.\n\n"}
{"id": "1560102", "url": "https://cs.wikipedia.org/wiki?curid=1560102", "title": "Náhrobek Skrbenských", "text": "Náhrobek Skrbenských\n\nNáhrobek Skrbenských se nachází na hřbitově při farním kostelu Archanděla Michaela v obci Hošťálkovy v okrese Bruntál. Je chráněn jako kulturní památka od roku 1958 a byl zapsán do Ústředního seznamu kulturních památek ČR. V sousedství je další pískovcový náhrobek Skrbenských z Hříště.\n\nV roce 1666 zdědil zámek v Hošťálkově Kryštof Bernard sv. p. z Hříště, který byl ženat od v roku 1645 s Barborou Juditou Tvrdkovskou z Kravař. Spolu měli syna Františka Alberta. Po přestěhování na Opavsko byl sudím a výběrčím daní pro Opavské knížectví. V roce 1660 se oženil podruhé s Kateřinou Apolenou Bořitovskou z Budče. Za jeho života byl rozšířen zámek v Hošťálkově. Také byl zásadovým protestantem, který bránil násilné rekatolizaci po ukončení třicetileté války. Zemřel 13. března 1683. V roce 2015 byl náhrobek restaurován.\n\nDvojice nízkých mramorových sarkofágů Kryštofa Bernarda Skrbenského z Hříště a jeho manželky Apoleny Bořitovské z Budče z roku 1686. Čela náhrobků jsou zdobena reliéfem. Desky obou sarkofágů vytváří dojem otevřené knihy. Na deskách jsou tesané nápisy.\n\nPravá deska náhrobku:\n\nLevá deska náhrobku:\n\n"}
{"id": "1560103", "url": "https://cs.wikipedia.org/wiki?curid=1560103", "title": "Ottův sloup", "text": "Ottův sloup\n\nOttův sloup, nazývaný též Ottův pomník či Ottův obelisk, se nachází v lázeňských lesích města Karlovy Vary několik metrů pod vrcholem Ottovy výšiny v nadmořské výšce 593 metrů. Pochází z roku 1852; byl vztyčen na počest řeckého krále Otty I.\n\nKrál Otto I. Řecký (1815–1867), mladší syn bavorského krále Ludvíka I. z rudolfínské linie rodu Wittelsbachů, patřil k nejpopulárnějším hostům Karlových Varů poloviny 19. století a jeho pobyty jsou považovány za poslední významné šlechtické návštěvy města. Král Otto se zde léčil celkem pětkrát – v letech 1836, 1852, 1856, 1864 a 1865. Kromě první návštěvy byl vždy ubytován v domě „U Zlatého klíče“ v Mlýnské ulici, kde býval zapsán jako „hrabě z Athén“. U Karlovarských si získal velké sympatie především pro svoji vlídnost, štědrost a příjemné chování. Jeho pobyt byl provázen řadou zábav, ceremonií, oslav a dobročinných akcí. Rád zde žil společenským životem, chodíval na plesy či do Poštovního dvora na koncerty orchestru Josefa Labického.\n\nZ karlovarského přírodního okolí si král Otto nejvíce oblíbil vyhlídku na výšině \"Orientirungs Höhe\" (Orientační výšina, 602 m n. m.), která se stala častým cílem jeho vycházek. Vyhlídka leží severozápadně nad městem a nabízí rozhledy na lázeňskou část města, z cesty severně pod výšinou pak na Drahovice a dál na velkou část masivu Krušných hor.\n\nV roce 1852 nechali radní se souhlasem krále Otty přejmenovat \"Orientirungs Höhe\" na \"König Ottos Höhe\" – Ottovu výšinu, pod jejímž vrcholem byl na počest významného hosta vztyčen pamětní sloup. Dne 8. září 1852 byl za přítomnosti krále Otty slavnostně odhalen a vysvěcen. Odhalení provázely proslovy a kantáta místního hudebního skladatele Friedricha Knolla. Jméno autora pomníku se nedochovalo.\n\nRoku 1925 byl sloup restaurován. Stával ještě v roce 1959 a uváděn je ve své původní podobě. V sedmdesátých letech 20. století byl poničen vandaly; byl přelomen a zbylo pouze jeho torzo dosahující asi poloviny původní výšky. Časem místo přestalo být vyhledávané a cesta k němu zpustla.\n\nPozději karlovarský patriot Karel Nejdl inicioval hledání částí poničeného sloupu. Skupině nadšenců se podařilo díl najít ve strmé stráni nad Drahovicemi. Tehdy však ještě nebyly k dispozici prostředky na vyzdvižení této části sloupu, respektive na jeho rekonstrukci. Na přelomu 2. a 3. tisíciletí přišla doba, kdy se v karlovarských lázeňských lesích započalo se zcela novou obnovou altánů, vyhlídek, křížů a kaplí. V rámci této aktivity spojené i s obnovou přístupových cest k rekonstruovaným objektům se za finančního přispěním města Karlovy Vary i Karlovarského kraje podařilo organizaci Lázeňské lesy Karlovy Vary znovu zpřístupnit mnoho již téměř zapomenutých historických i přírodních pamětihodností. Jednou z nich byla i oprava a opětovná dostupnost Ottova sloupu.\n\nRekonstrukce se uskutečnila ve dvou etapách. První proběhla v roce 2002 (ve vlastní režii společnosti Lázeňské lesy Karlovy Vary), kdy byla na zrenovovaném kamenném podstavci vztyčena nalezená část poškozeného sloupu. K druhé etapě, již za finančního přispění města Karlovy Vary (85 % celkových nákladů) a Karlovarského kraje (15 %)), došlo v roce 2008. Nejprve se zvažovala možnost vytvořit zcela nový objekt, nakonec však bylo přistoupeno k variantě, kdy dochované torzo sloupu bude doplněno o nový kámen. Rekonstrukci sloupu provedl podle dobových pohlednic a historických záznamů restaurátor Jiří Pavlík z Ostrova. Do nitra vrcholové hvězdice byl uložen tubus, obsahující dokumenty od karlovarského historika Stanislava Burachoviče, připomínající historii památky a její obnovu, a od karlovarského kronikáře Květoslava Kroči, který přibližuje současnost lázeňského města. Slavnostní odhalení zrekonstruovaného sloupu proběhlo 15. října 2008.\n\nSloup je žulový kanelovaný zakončený abakem a koulí se zlaceným hexagramem v podobě pozlacené hvězdy na vrcholu. Původní nápis na kamenné kouli zněl:Dnes je zde vyryt pouze nápis:Sloup stojí na pravoúhlém stupňovitém soklu tvořeném čtyřmi plochými kamennými deskami. Celý objekt dosahuje výšky přibližně pěti metrů.\n\nVýšina byla upravena i v okolí sloupu. Několik metrů pod ním se nachází vyhlídková plošina, která nabízí rozhledy na lázeňskou část města.\n\n\n\n"}
{"id": "1560109", "url": "https://cs.wikipedia.org/wiki?curid=1560109", "title": "Martin Strnad (trenér)", "text": "Martin Strnad (trenér)\n\nMartin Strnad (8. listopadu 1914 Brno – 20. října 2002 tamtéž) byl český trenér ledního hokeje, sportovec a pedagog.\n\n\n\n"}
{"id": "1560111", "url": "https://cs.wikipedia.org/wiki?curid=1560111", "title": "Mio (odrůda jablek)", "text": "Mio (odrůda jablek)\n\nMio (\"Malus domestica\" 'Mio') je ovocný strom, kultivar druhu jabloně domácí z čeledi růžovitých. Řadí se mezi letní odrůdy. Název 'Mio' byl zvolen podle hrdiny knihy Astrid Lindgrenové \"„Mio, můj Mio“\".\n\nVyšlechtil je E. Johanson v zahradnické výzkumné stanici v Alnarpu (Lomma) ve Švédsku jako kříženec \" 'Worcesterská parména' \" × \" 'Oranie' \". V roce 1956 ho uvedla na trh firma „Alnarps Gardens“.\n\nV Československu se začalo zkoušet na přelomu 60. a 70 let a záhy se začalo s jeho množením.\n\nRoste středně bujně. Vytváří dlouhé tenké ohebné letorosty se slabým plodným obrostem a koruna se zahušťuje převislými větvemi. Je nutný pečlivý výchovný a prosvětlovací řez. Díky tenkým větvím a bohaté násadě plodů vytváří převislé koruny. Doporučuje se roubování na méně bujné podnože.\n\nPlodí záhy, pravidelně a hojně. Plody jsou většinou jednotlivě a rovnoměrně roptýleny po celé koruně. Plody dozrávají postupně od poloviny srpna do poloviny září.\n\nPlody jsou kulovité, mírně spoštělé, středně veliké, při nadúrodě menší. Základní barvou plodů je žlutá, která je z větší části (někdy zcela) překryta zářivou červení. Červená plocha je zčásti slabě žíhaná. Slupka je hladká, lesklá. Dužnina je bílá, křehká, velmi šťavnatá, chuťově sladce navinulá, dobrá až velmi dobrá a na řezu jen slabě hnědne. Plody je možno v chladu asi měsíc skladovat bez výrazné újmy na kvalitě.\n\nProti strupovitosti a padlí je velmi odolné. Proti mrazu je 'Mio' dostatečně odolné.\n\nOproti jiným letním odrůdám má poměrně dlouhou dobu zpracovatelnosti. Plody jsou velmi atraktivní, jsou vhodné k přímé konzumaci i ke kuchyňskému zpracování. Z přebytečných plodů lze vyrobit velice kvalitní mošt.\n"}
{"id": "1560112", "url": "https://cs.wikipedia.org/wiki?curid=1560112", "title": "José Villalonga", "text": "José Villalonga\n\nJosé Villalonga Llorente byl španělský fotbalový trenér. Trénoval Real Madrid, Atlético Madrid a španělskou reprezentaci.\n\nS kluby vyhrál 2× Pohár mistrů, 1× Pohár vítězů pohárů, 2× španělskou ligu a 2× Latinský pohár. Se španělskou reprezentací vyhrál v roce 1964 mistrovství Evropy.\n\nVillalonga se stal trenérem Realu Madrid uprostřed sezony 1954/55. V této sezoně nakonec tým vyhrál španělskou ligu i Latinský pohár.\n\nV následující sezoně 1955/56 vyhrál Real první ročník Poháru mistrů, když ve finále porazil v Paříži Remeš 4:3.\n\nV sezoně 1956/57 vyhrál Real Poháru mistrů znovu, když ve finále porazil na domácím stadionu v Madridu Fiorentinu 2:0. Ve stejném roce vyhrál i španělskou ligu a Latinský pohár.\n\nV letech 1959–1962 byl Villalonga v Atléticu Madrid. V letech 1960 a 1961 tým vyhrál španělský pohár, když v obou případech porazil ve finále Real Madrid.\n\nV roce 1962 tým vyhrál Pohár vítězů pohárů, když ve finále hrál v květnu s Fiorentinou v Glasgow 1:1 a v září ve Stuttgartu 3:0.\n\nV letech 1962–1966 byl Villalonga trenérem španělské reprezentace. V kvalifikaci o Euro 1964 tým postupně přešel přes Rumunsko (6:0 a 1:3), Severní Irsko (1:1 a 1:0) a Irsko (5:1 a 2:0). Pořadatelství finálového turnaje dostalo Španělsko. Domácí v semifinále porazili Maďarsko 2:1 po prodloužení a ve finále Sovětský svaz 2:1.\n\nVillalonga vedl Španělsko i na mistrovství světa 1966. V základní skupině hrál tým 1:2 s Argentinou, 2:1 se Švýcarskem a 1:2 se Západním Německem a vypadl.\n\nReal Madrid\n\n\nAtlético Madrid\n\n\nŠpanělsko\n\n"}
{"id": "1560113", "url": "https://cs.wikipedia.org/wiki?curid=1560113", "title": "Náhrobek Skrbenských z Hříště", "text": "Náhrobek Skrbenských z Hříště\n\nNáhrobek Skrbenských z Hříště se nachází na hřbitově při farním kostelu Archanděla Michaela v obci Hošťálkovy v okrese Bruntál. Je chráněn jako kulturní památka od roku 1958 a byl zapsán do Ústředního seznamu kulturních památek ČR. V sousedství je další mramorový náhrobek Skrbenských.\n\nKarel Traugot sv. p. Skrbenský z Hříště starší (8.9.1716 – 26.2.1790) obdržel zámek Hošťálkovy od svého otce Karla Františka Skrbenského z Hříště, byl ženatý s manželkou Marií Gabrielou z Popen, se kterou měl pět dětí. Za jeho života zámek byl centrem kultury a také byl rozšířen. Náhrobek objednaly tři dcery Skrbenských u sochaře Amanda Strausse. V roce 2015 byl náhrobek opravován.\n\nPískovcový klasicistní náhrobek Karla Skrbenského a jeho ženy Gabriely z roku 1792 je složen z osmi částí. Náhrobek je vysoký 3,2 metry a široký 2,1 metr. Na třídílném podstavci má ve středu nápisová deska a po stranách reliéfy se znaky. Na podstavec nasedá štíhlý jehlan v jehož spodní části jsou busty zesnulých. Po stranách jsou alegorie Smrt (nalevo) a Smutek (napravo). Pod nimi v horní části jehlanu jsou reliéfy lebky s hnáty a nad nimi krucifix.\n\nNápis na desce:\n\n"}
{"id": "1560121", "url": "https://cs.wikipedia.org/wiki?curid=1560121", "title": "Keita Cučija", "text": "Keita Cučija\n\nKeita Cučija ( 土屋 慶太, Keita Tsuchiya; * 19. prosince 1978 Šizuoka) je bývalý japonský fotbalista a fotbalový trenér.\n\nV Japonsku začal hrát ve věku pěti let a vystřídal čtyři kluby. V roce 2001 odešel do Evropy a hrál za německé kluby 1. FC Saarbrücken (rezervní mužstvo) a 1. FC Reimsbach (2002/03).\n\nV České republice působil v pražských Bohemians, za něž v sezoně 2003/04 nastoupil v osmi druholigových utkáních, aniž by skóroval. Do České republiky přišel z německého klubu 1. FC Saarbrücken.\n\nZ Bohemians se vrátil do Reimsbachu (2004/05) a v letech 2006–2009 hrál za SpVgg EGC Wirges.\n\nKe konci hráčské kariéry začal trénovat mládež. V roce 2009 se vrátil do Japonska.\n\n"}
{"id": "1560133", "url": "https://cs.wikipedia.org/wiki?curid=1560133", "title": "Zdeňka Perglová", "text": "Zdeňka Perglová\n\nZdeňka Perglová (* 30. ledna 1981) je česká politička a manažerka, od ledna 2020 místopředsedkyně Zelených.\n\nVystudovala mezinárodní teritoriální studia na Fakultě sociálních věd Univerzity Karlovy v Praze (promovala v roce 2017 a získala titul Bc.).\n\nZdeňka Perglová žije v obci Velké Přílepy v okrese Praha-západ.\n\nV říjnu 2018 se stala členkou předsednictva Zelených, v lednu 2020 byla zvolena místopředsedkyní strany.\n"}
{"id": "1560135", "url": "https://cs.wikipedia.org/wiki?curid=1560135", "title": "Jaroslav Hübl (1957)", "text": "Jaroslav Hübl (1957)\n\nJaroslav Hübl (* 4. října 1957) je bývalý český hokejový útočník. Jeho syn Jaroslav je hokejový brankář a hokejista byl i jeho synovec Viktor Hübl. \n\nV československé lize hrál za CHZ Litvínov a během vojenské služby za Duklu Trenčín. Nastoupil v 523 ligových utkáních, dal 147 gólů a měl 148 asistencí. V nižších soutěžích hrál i za VTŽ Chomutov a ve Finsku za Ylivieskan Jääkarhut. Za reprezentaci Československa nastoupil 28. října 1981 v Teplicích proti Finsku. Reprezentoval Československo na Mistrovství Evropy juniorů v ledním hokeji 1976, kde skončil tým na 4. místě. V roce 1977 reprezentoval Československo na mistrovství světa juniorů do 20 let, kde získal s týmem bronzovou medaili za 3. místo.\n\n\n"}
{"id": "1560136", "url": "https://cs.wikipedia.org/wiki?curid=1560136", "title": "Taylor Swift's Reputation Stadium Tour", "text": "Taylor Swift's Reputation Stadium Tour\n\nTaylor Swift's Reputation Stadium Tour bylo páté koncertní turné a první celostadionové turné americké zpěvačky Taylor Swift na podporu jejího pátého alba, \"Reputation\" (2017). Turné začalo 8. května 2018 v Glendale a skončilo 21. listopadu 2018 v Tokiu po 53 odehraných koncertech. Turné navštívilo 2 888 892 fanoušků a vydělalo $345.7 milionů v příjmech, čímž se stalo třetím ženským nejvýdělečnějším turné všech dob.\n\nKoncert 6. října 2018 v AT&T Stadium, Arlington byl nahrán a 31. prosince 2018 vydán jako koncertní film na Netflixu.\n\nV srpnu 2017 \"Billboard\" ohlásil, že Swift bude používat program Verified Fan na platformě Ticketmaster, který zabraňuje botům nakupovat lístky. Program pojmenovaný \"Taylor Swift Tix\" umožnil fanouškům zakoupit vstupenky ještě před tím, než vyšly na prodej.\n\n13. listopadu 2017 managment Swift oznámil první data koncertů. Lístky šly na generální prodej 13. prosince 2017, na zpěvaččiny 28. narozeniny.\n\nV druhé půlce listopadu 2017 byl oznámen koncert v Machesteru, Dublinu a Londýně. Kvůli obrovskému zájmu byly oznámeny další data pro všechny tři města. Navíc zpěvačka oznámila další data pro Pasadenu, Chicago, East Rutherford, Foxborough, Toronto a Atlantu kvůli velké poptávce v předprodeji. 3. prosince 2017 Swift oznámila pět koncertů v Oceánii. V lednu 2018 byly kvůli mohutnému zájmu přidána druhá data pro Santa Claru, Landover, Filadelfii, Minneapolis a Arlington a třetí data v East Rutherford a Foxborough s celkovými 40 koncerty v Severní Americe.\n\n1. března 2018 byly oficiálně oznámeny předskokanky na turné, jež jsou Charlie XCX a Camila Cabello. O Cabello jako předskokakyni bylo dříve spekulováno, neboť data turné se nekryly s jejím turném, Never Be the Same Tour. Portland's Live 95.5 ji také oznámil v soutěži na koncert 22. června 2018 ve Wembley Stadium, Londýn skrze vymazaný příspěvek na Twitteru den před oficiálním zveřejněním.\n\n7. kvěna 2018, den před začátkem turné v Glendale, Arizona, Swift pozvala 2 000 pěstounských a adoptovaných dětí na její zkoušku kostýmů.\n\n8. května 2018 Swift oznámila dva koncerty v Tokiu spolu s Charlie XCX jako předskokanem. V září 2018 Broods byly oznámeni jako přeskokani v Oceánii spolu s Charlie XCX.\n\nČtyři dny po začátku prodeji skrze Verified Fan a tři dny po generálním prodeji, který začal 13. prosince 2017, turné už vydělalo $180 milionů jenom ze 33 koncertů v Severní Americe. \"Pollstar\" ohlásil data podpořena Gridiron Stadium Network, jež ukazují alespoň 35 000 prodaných lístků z 10 stadionů do 18. prosince 2017. \n\nTurné je podle StubHub nejvýdělečnějším ženským turné ve Spojeném království za rok 2018.\nTurné překonalo několik rekordů v návštěvnosti a příjmů. Debutové vystoupení v University of Phoenix Stadium v Glendale stanovilo nový rekord jak v návštěvnosti tak i v příjmech, kdy výdělkem bylo překonané vystoupení skupiny Metallica ze sprna 2017 o $2 miliony a účastí bylo překonané vystoupení hudební skupiny One Direction z roku 2014 o 2 633 sedaček.\n\nSwift se stala první ženskou umělkyní vystupující v dublinském Croke Park dvakrát s 136 000 navštíveným fanoušky. Dosáhla milníku, kdy se stala první ženou vystupující tři noci po sobě v MetLife Stadium a Gillette Stadium.\n\nTento setlist je z 8. května 2018 v Glendale a nemusí být stejný pro všechny koncerty.\n\n\nNásledující písně byly zpívány Swift namísto \"All Too Well\".\n\nSwift překvapovala fanoušky během turné svými speciálními hosty, se kterými zazpívala duet.\n"}
{"id": "1560137", "url": "https://cs.wikipedia.org/wiki?curid=1560137", "title": "9-1-1: Lone Star", "text": "9-1-1: Lone Star\n\n9-1-1 Lone Star je americký televizní seriál, jehož tvůrci jsou Ryan Murphy, Brad Falchuk a Tim Minear. Seriál sleduje životy pracovníků linky 911, policistů, záchranářů a hasičů v Austinu v Texasu, přičemž jeho název odkazuje na přezdívku Texasu „The Lone Star State“. \"9-1-1 Lone Star\" je spin-offem seriálu \"Záchranáři L. A.\". Měl premiéru dne 19. ledna 2020 na stanici Fox.\n\nSeriál sleduje příběh newyorského hasiče, který se přestěhoval se svým synem z Manhattanu do Austinu v Texasu. Musí zde zachraňovat životy zraněných lidí a vyřešit problémy ve svém osobním životě.\n\n\n\n\nDne 12. května 2019 bylo stanicí Fox oznámeno, že objednala produkci spin-offu \"Záchranáři L. A.\". Tvůrci seriálu \"Záchranáři L. A.\" Ryan Murphy, Brad Falchuk a Tim Minear budou společně s Robem Lowem zastávat posty výkonných producentů. Výkonnou producentkou bude také Angela Bassett, která hraje v \"Záchranáři L. A.\".\n\nDne 12. května 2019 bylo oznámeno, že byl do hlavní role obsazen Rob Lowe. Dne 11. září 2019 bylo ohlášeno, že herečka Liv Tyler ztvární hlavní ženskou roli. Jim Parrack se k obsazení seriál přidal 18. září 2019. O dva dny později bylo oznámeno, že se k obsazení přidají také Ronen Rubinstein a Sierra McClain. Dne 23. září 2019 byli obsazeni herci Natacha Karam, Brian Michael Smith, Rafael Silva a Julian Works.\n\n"}
{"id": "1560140", "url": "https://cs.wikipedia.org/wiki?curid=1560140", "title": "Luis Carniglia", "text": "Luis Carniglia\n\nLuis Antonio Carniglia (4. října 1917 Olivos, provincie Buenos Aires – 22. června 2001 Buenos Aires) byl argentinský fotbalista a fotbalový trenér. Hrál mimo jiné za Bocu Juniors a Nice. Trénoval mimo jiné Nice, Real Madrid, AS Řím, AC Milán a Juventus.\n\nCarniglia vyhrál jako hráč 1× argentinskou ligu a 1× francouzskou ligu. Jako trenér vyhrál 2× Pohár mistrů, 1× Veletržní pohár, 1× francouzskou ligu a 1× španělskou ligu.\n\nCarniglia hrál v letech 1933–1936 za CA Tigre. V letech 1936–1941 hrál za CA Boca Juniors, se kterou vyhrál argentinskou ligu v roce 1940. V roce 1941 si zlomil nohu. Zotavování trvalo 3 roky, které strávil v CA Chacarita Juniors. V letech 1945–1948 hrál v mexickém Atlasu. V letech 1951–1952 hrál v Nice, se kterým vyhrál francouzskou ligu. Pak hrál 1 rok v Toulonu a nakonec znovu v Nice.\n\nTrenérskou kariéru začal Carniglia v Nice po skončení hráčské kariéry roku 1955. Hned v ročníku 1955/56 vyhrál francouzskou ligu.\n\nV letech 1957–1959 byl v Realu Madrid, se kterým vyhrál 2× Pohár mistrů. Roku 1958 vyhráli ve finále v Bruselu nad AC Milán 3:2 po prodloužení a roku 1959 ve Stuttgartu nad Remeší 2:0. Roku 1958 navíc vyhráli španělskou ligu.\n\nPo angažmá ve Fiorentině a Bari trénoval v letech 1961–1963 AS Řím, se kterým roku 1961 vyhrál Veletržní pohár.\n\nPři dalších angažmá v AC Milán, La Coruni, Boloni, Juventusu, San Lorenzu a Bordeaux už žádný další významnější úspěch nepřidal.\n\n\n\n\n\n"}
{"id": "1560148", "url": "https://cs.wikipedia.org/wiki?curid=1560148", "title": "Z-test", "text": "Z-test\n\nZ-test je statistický test, při němž za předpokladu nulové hypotézy má testová statistika normální rozdělení se známou směrodatnou odchylkou. Pokud směrodatnou odchylku předem neznáme, ale odhadujeme z dat, tak se používá Studentův t-test, leda by počet pozorování byl tak velký (udává se aspoň 30), že rozdíl mezi oběma typy testu je prakticky zanedbatelný. \n\nPostup testování z-testem je takový, že testovou statistiku lineární transformací standardizujeme a porovnáme s kritickou hodnotou, zde tedy vhodným kvantilem standardizovaného normálního rozdělení, vypočteným na základě požadované hladiny spolehlivosti. Pokud hodnota padne příliš daleko od nuly, tedy do „chvostu“ rozdělení za kritickou hodnotu, tak nulovou hypotézu zamítneme, v opačném případě nezamítneme. \n\nZ-test obvykle vychází z předpokladu, že máme k dispozici formula_1 nezávislých realizací náhodné veličiny formula_2, o které předpokládáme, že platí-li nulová hypotéza, mají normální rozdělení se středem formula_3 a směrodatnou odchylkou formula_4. Jejich aritmetický průměr\nproto má také normální rozdělení se středem formula_3 a standardní chybou formula_7.\n\nLineární transformací uvedeného aritmetického průměru dostaneme veličinu\nkterá má za předpokladu nulové hypotézy standardizované normální rozdělení a používá se jako testová statistika.\n\nZ-test lze použít i pro testování velikosti rozdílu mezi středními hodnotami dvou normálních náhodných veličin se známými směrodatnými odchylkami. Mám-li vedle již popsané řady pozorování ještě další nezávislé realizace náhodné veličiny formula_9 se střední hodnotou formula_10, směrodatnou odchylkou formula_11 a aritmetickým průměrem\njež jsou navíc nezávislé na formula_13 tak je formula_14 normálně rozdělena se střední hodnotou formula_15 a směrodatnou odchylkou formula_16. Testovací statistika pak je\na má opět standardizované normální rozdělení.\n"}
{"id": "1560149", "url": "https://cs.wikipedia.org/wiki?curid=1560149", "title": "Arthur Paget", "text": "Arthur Paget\n\nSir Arthur Paget (15. ledna 1771 – 26. července 1840) byl britský diplomat, mladší bratr polního maršála 1. markýze z Anglesey. Od mládí byl členem Dolní sněmovny, souběžně se uplatňoval v diplomacii. Za napoleonských válek měl důležité diplomatické úkoly jako vyslanec v Rakousku (1801–1806) a Turecku (1807–1809).\n\nPocházel ze šlechtického rodu Pagetů, byl třetím synem 1. hraběte z Uxbridge a mladším bratrem polního maršála markýze z Anglesey, jeho dalšími bratry byli generál Edward Paget (1775–1849) a admirál Charles Paget (1778–1839). Středoškolské vzdělání získal na Westminster School, poté studoval v Oxfordu, studium ale nedokončil. Absolvoval kavalírskou cestu, během níž v roce 1790 studoval ještě v Lipsku a Drážďanech. V letech 1794–1807 byl poslancem Dolní sněmovny za ostrov Anglesey, zasedání parlamentu se ale vůbec nezúčastňoval, protože po celou dobu svého mandátu pobýval jako diplomat v zahraničí.\n\nDo diplomatických služeb vstoupil v roce 1791, nejprve jako tajemník vyslanectví v Petrohradě (1791–1794), poté chargé d'affaires v Berlíně (1794–1795). V letech 1798-1800 byl mimořádným vyslancem v Mnichově a u říšského sněmu, poté vyslancem u neapolského exilového dvora v Palermu (1800–1801). V letech 1801–1806 byl vyslancem u císařského dvora ve Vídni, v roce 1804 získal Řád lázně a šlechtický titul. Z Vídně mimo jiné v roce 1805 zaslal depeši o porážce koaliční armády u Slavkova. V letech 1807–1809 byl vyslancem v Istanbulu, kde měl za úkol zabránit francouzsko-tureckému spojenectví. Vysoké portě sdělil tajné dodatky Tylžského míru, které byly v rozporu s tureckými zájmy, ale zamezit sbližování Turecka s Francií se mu nepodařilo. V roce 1809 odešel z diplomatických služeb s roční penzí 2 000 liber. Po skončení napoleonských válek obdržel velkokříž Řádu lázně (1815). Jeho sídlem byl venkovský zámek \"Hamble Cliff House\" v hrabství Hampshire.\n\nPo opuštění diplomatických služeb se v roce 1809 oženil s Augustou Fane (1786–1871), dcerou irského místokrále 10. hraběte z Westmorlandu. Augusta se dva dny před sňatkem s Pagetem rozvedla s 1. hrabětem Morleyem. Měli spolu sedm dětí, dcera Agnes Charlotte Paget (1818–1858) se provdala za svého bratrance lorda George Pageta. Pokračovatelem této rodové linie byl Arthurův nejmladší syn Augustus Paget (1823–1896), dlouholetý velvyslanec v Římě a ve Vídni. Augustus uspořádal a tiskem vydal otcovu diplomatickou korespondenci.\n\n\n"}
{"id": "1560150", "url": "https://cs.wikipedia.org/wiki?curid=1560150", "title": "Arthur Henry Fitzroy Paget", "text": "Arthur Henry Fitzroy Paget\n\nSir Arthur Henry Fitzroy Paget (1. března 1851 – 8. prosince 1928, Cannes, Francie) byl britský generál. Od mládí se zúčastnil koloniálních válek, v roce 1910 dosáhl hodnosti generála a v letech 1911–1914 byl vrchním velitelem v Irsku. \n\nPocházel z významného šlechtického rodu Pagetů, byl vnukem polního maršála 1. markýze z Anglesey. Pocházel z početné rodiny generála lorda Alfreda Pageta (1816–1888), měl třináct sourozenců a byl nejstarším synem. V armádě sloužil od roku 1869, zúčastnil se koloniálních válek v Africe a východní Asii. Za búrské války dosáhl hodnosti generálmajora, později byl vrchním velitelem ve východní Anglii (1908–1912) a od roku 1908 byl generálporučíkem. V letech 1910–1914 byl pobočníkem krále Jiřího V. a v roce 1910 byl povýšen na generála. V letech 1911–1914 byl vrchním velitelem v Irsku a od roku 1912 též členem irské Tajné rady. Spolu s ministrem války J. E. Seelym byl na jaře 1914 spoluzodpovědným za nekompetentní postup vůči severoirským nacionalistům a vzpouru ve vojenském táboře Curragh (\"Currgah Incident\"). Vrchní velení v Irsku opustil na začátku první světové války, později velel znovu armádě v jihovýchodní Anglii (1916–1918), v roce 1918 odešel do výslužby. \n\nV roce 1906 obdržel Viktoriin řád, v roce 1913 získal velkokříž Řádu lázně. Mimo jiné se uplatnil jako spisovatel, pod pseudonymem psal dobrodružné romány, v nichž zužitkoval své zkušenosti z kolonií. \n\nV roce 1878 se oženil s Mary Stevens (1853–1919), dcerou amerického hoteliéra Parana Stevense. Měli spolu tři syny, kteří sloužili v armádě, nejstarší z nich, kapitán Albert Paget (1879–1917), padl za první světové války. Dcera Louise (1881–1958) se provdala za svého bratrance, diplomata Ralpha Pageta.\n\nArthurův mladší bratr Alfred Wyndham Paget (1852–1918) byl admirálem, nejmladší bratr Almeric Paget (1861–1949) byl politikem a podnikatelem, v roce 1917 získal titul barona a poté byl dlouholetým funkcionářem Společnosti národů. \n\n"}
{"id": "1560151", "url": "https://cs.wikipedia.org/wiki?curid=1560151", "title": "Edward Paget", "text": "Edward Paget\n\nSir Edward Paget (3. listopadu 1775 – 13. května 1849) byl britský generál, mladší bratr polního maršála 1. markýze z Anglesey. Od mládí sloužil v armádě a zúčastnil se napoleonských válek, v letech 1812–1814 byl ve francouzském zajetí, byl též dlouholetým členem Dolní sněmovny. Vojenskou kariéru završil jako guvernér na Cejlonu a vrchní velitel v Indii, v roce 1825 dosáhl hodnosti generála.\n\nPocházel ze šlechtické rodiny Pagetů, byl čtvrtým synem 1. hraběte z Uxbridge a mladším bratrem polního maršála markýze z Anglesey, jeho dalšími bratry byli diplomat Arthur Paget (1771–1840) a admirál Charles Paget (1778–1839). Studoval ve Westminster School, poté během kavalírské cesty studoval v Drážďanech. Od roku 1792 sloužil v armádě a již v roce 1794 byl podplukovníkem, téhož roku se po boku staršího bratra Henryho zúčastnil bojů ve Flandrech. V hodnosti plukovníka byl v roce 1798 pobočníkem Jiřího III., v roce 1801 dosáhl v Irsku hodnosti brigádního generála.\n\nV letech 1796–1806 a 1810–1820 byl zároveň členem Dolní sněmovny a pokud se zdržoval v Anglii, zasedání parlamentu se aktivně zúčastňoval, patřil ke straně toryů. Za napoleonských válek bojoval na Pyrenejském poloostrově, kde dosáhl hodnosti generálmajora (1805) a generálporučíka (1811). V roce 1812 kapituloval u Burgosu a do roku 1814 byl francouzským válečným zajatcem. V roce 1812 získal Řád lázně, po skončení napoleonských válek a návratu do Anglie obdržel velkokříž Řádu lázně (1815). V letech 1816–1822 byl lordem komořím Jiřího III. a Jiřího IV., v letech 1818–1826 zastával funkci velitele královské pevnosti Cowes Castle. V roce 1820 rezignoval na poslanecký mandát a stal se guvernérem na Cejlonu (1820–1822) a poté byl vrchním velitelem v Indii (1822–1825). V roce 1825 byl povýšen na generála, poté byl guvernérem vojenské školy Royal Military College (1826–1837) a guvernérem špitálu v Chelsea (1837–1849).\n\nV roce 1805 se oženil s Frances Bagot (1785–1806) z tehdy vlivné rodiny Bagotů, zemřela při porodu syna Francise Edwarda (1806–1882), který se stal knězem. Podruhé se generál Edward Paget oženil v roce 1815 s Harriet Legge (1790–1855), dcerou nejvyššího komořího 3. hraběte z Dartmouthu. Z tohoto manželství měl dalších pět dětí, synové Henry William Paget (1816–1853) a Patrick Lewis Paget (1820–1879) dosáhli důstojnických hodností v armádě.\n\n"}
{"id": "1560152", "url": "https://cs.wikipedia.org/wiki?curid=1560152", "title": "Charles Paget", "text": "Charles Paget\n\nSir Charles Paget (7. října 1778 – 27. ledna 1839) byl britský admirál, mladší bratr polního maršála 1. markýze z Anglesey. Od mládí sloužil u Royal Navy a zúčastnil se napoleonských válek, kromě toho byl dlouholetým členem Dolní sněmovny a zastával funkce u královského dvora. V hodnosti viceadmirála zakončil svou kariéru jako vrchní velitel v severní Americe.\n\nPocházel ze šlechtické rodiny Pagetů, byl pátým synem 1. hraběte z Uxbridge a mladším bratrem polního maršála markýze z Anglesey, jeho dalšími bratry byli diplomat Arthur Paget (1771–1840) a generál Edward Paget (1775–1849). Studoval na námořní akademii v Portsmouthu a od roku 1790 sloužil u Royal Navy. Již v devatenácti letech byl kapitánem (1797), jako velitel menších bojových formací se úspěšně zúčastnil války proti Francii. V letech 1804–1826 a 1831–1835 byl též poslancem Dolní sněmovny. V roce 1819 obdržel hannoverský Řád Guelfů a v roce 1822 byl povýšen do šlechtického stavu. Po starším bratru Edwardovi převzal funkci královského komořího, kterou zastával za vlády Jiřího IV. a Viléma IV. (1822–1837). \n\nV roce 1823 byl povýšen na kontradmirála a v letech 1828–1831 byl vrchním velitelem v irském přístavu Cork. Nakonec dosáhl hodnosti viceadmirála (1837) a od roku 1837 byl vrchním velitelem loďstva v severní Americe a v Karibiku. \n\nZemřel na následky žluté zimnice na palubě lodi \"Tartarus\" krátce po jejím vyplutí z Bermud. S manželkou Elizabeth Monck (1787–1843) měl devět dětí. Synové Charles Henry Paget (1806–1845) a Brownlow Henry Paget (1819–1843) zemřeli v mládí jako důstojníci Royal Navy. Další potomstvo zanechal prostřední syn, anglikánský kněz Edward Paget (1811–1859). V další generaci vynikl Edward Clarence Paget (1851–1927), který byl děkanem v Calgary.\n\n\n"}
{"id": "1560153", "url": "https://cs.wikipedia.org/wiki?curid=1560153", "title": "Alfred Wyndham Paget", "text": "Alfred Wyndham Paget\n\nSir Alfred Wyndham Paget (26. března 1852, Londýn, Anglie – 17. června 1918, Londýn, Anglie) byl britský admirál. Od mládí sloužil u Royal Navy, působil také jako diplomat. Jako námořní důstojník bojoval v koloniích, v letech 1908–1911 byl vrchním velitelem u břehů Irska. Hodnosti admirála dosáhl v roce 1914 a zúčastnil se první světové války.\n\nPocházel z významného šlechtického rodu Pagetů, byl vnukem vojevůdce napoleonských válek maršála 1. markýze z Anglesey. Narodil se jako druhorozený syn generála lorda Alfreda Pageta (1816–1888), po matce byl potomkem rodu Wyndhamů. Studoval na námořní akademii, u Royal Navy sloužil od roku 1869 a zúčastnil se válek v koloniích. V roce 1896 byl povýšen na kapitána a poté v letech 1896–1899 působil jako námořní atašé na velvyslanectvích v Petrohradě, Paříži a Washingtonu. V roce 1899 obdržel Řád sv. Michala a sv. Jiří a poté se v rámci spojenecké flotily zúčastnil bojů proti boxerskému povstání v Číně. Od roku 1905 byl námořním pobočníkem krále Eduarda VII. a v roce 1906 dosáhl hodnosti kontradmirála. V letech 1908–1911 byl vrchním velitelem u břehů Irska a zároveň od roku 1908 členem irské Tajné rady. Při příležitosti korunovace Jiřího V. získal velkokříž Řádu lázně spolu s šlechtickým titulem Sir a hodnost viceadmirála (1911). V roce 1914 byl povýšen na admirála a za první světové války byl velitelem námořních rezerv. Aktivně na moři sloužil již jen výjimečně, například v Severním moři. V roce 1917 odešel ze zdravotních důvodů do výslužby a krátce poté zemřel v Londýně. \n\nV roce 1906 se oženil s Viti Macgregor (1884–1918), dcerou queenslandského guvernéra Williama Macgregora. Měli spolu jednu dceru. \n\nAlfredův starší bratr Arthur Henry Fitzroy Paget (1851–1928) byl generálem a vrchním velitelem v Irsku, nejmladší bratr Almeric Paget (1861–1949) byl podnikatelem a politikem, v roce 1917 získal titul barona a poté byl dlouholetým funkcionářem Společnosti národů. \n\n\n"}
{"id": "1560154", "url": "https://cs.wikipedia.org/wiki?curid=1560154", "title": "Almeric Paget", "text": "Almeric Paget\n\nAlmeric Hugh Paget, 1. baron Queenborough (\"Almeric Hugh Paget, 1st Baron Queenborough\") (14. března 1861, Londýn, Anglie – 22. září 1949, Camfield Place, Hertfordshire, Anglie) byl britský politik a podnikatel. V mládí odešel do USA, kde se prosadil v podnikání, po návratu do Anglie byl poslancem Dolní sněmovny, v roce 1917 získal titul barona a vstoupil do Sněmovny lordů. V meziválečném období byl vysokým funkcionářem ve Společnosti národů, v závěru své politické kariéry byl příznivcem fašistických režimů ve Španělsku a Německu.\n\nPocházel z významného šlechtického rodu Pagetů, byl vnukem vojevůdce napoleonských válek markýze z Anglesey. Narodil se v Londýně jako nejmladší syn generála lorda Alfreda Pageta (1816–1888), po matce byl potomkem rodu Wyndhamů. Studoval v Harrow School a v Cambridge. Původně pracoval pro železniční společnost \"Midland Railway\", v roce 1881 odešel do USA, kde žil jako farmář a později realitní agent. Když jej starší bratr Arthur představil ve vyšší společnosti, spřátelil se s pozdějším prezidentem Theodorem Rooseveltem. V 90. letech 19. století byl v Americe spoluzakladatelem několika společností zaměřených na těžbu uhlí a výrobu železa. Kvůli špatnému zdraví své manželky se v roce 1901 vrátil do Anglie a usadil se na venkovském sídle \"Brandon Park House\" v hrabství Suffolk, kde byl v roce 1909 šerifem. Mezitím se aktivně zapojil do politiky v řadách liberálních unionistů. V roce 1906 neúspěšně kandidoval ve volbách, členem Dolní sněmovny byl v letech 1910–1917. Během první světové války se věnoval zdravotnické péči o zraněné vojáky, kromě toho na vlastní náklady vyzbrojil dobrovolnický sbor, z nějž 200 vojáků padlo v bitvě na Sommě.\n\nV roce 1917 rezignoval na poslanecký mandát a v roce 1918 s titulem barona vstoupil do Sněmovny lordů. V letech 1920–1936 zastával funkci pokladníka Společnosti národů, v roce 1926 obdržel Řád britského impéria. Post ve Společnosti národů opustil v roce 1936 na protest proti mezinárodnímu uznání Sovětského svazu. Ve 30. letech vystupoval jako příznivec fašistických režimů ve Španělsku a Německu, ještě v roce 1939 veřejně vystupoval jako stoupenec Adolfa Hitlera.\n\nZemřel na svém sídle \"Camfield Place\" (Hertfordshire), které koupil v roce 1921 po uzavření druhého sňatku.\n\nByl dvakrát ženatý, poprvé se oženil v New Yorku v roce 1895 s bohatou americkou dědičkou Pauline Whitney (1874–1916), dcerou amerického ministra námořnictva Williama Whitneye (jejich sňatku byl přítomen i bývalý americký prezident Grover Cleveland). Podruhé se oženil v roce 1921 se spisovatelkou Edith Miller (1887–1933), která pocházela z bohaté americké průmyslnické rodiny. Z obou manželství se narodilo pět dcer. Almericovým úmrtím v roce 1949 titul barona zanikl.\n\nJeho nejstarší bratr Arthur Paget (1851–1928) byl generálem a vrchním velitelem v Irsku, další bratr Alfred Wyndham Paget (1852–1918) byl admirálem Royal Navy.\n\n\n"}
{"id": "1560155", "url": "https://cs.wikipedia.org/wiki?curid=1560155", "title": "Henry Paget (Bayly), 1. hrabě z Uxbridge", "text": "Henry Paget (Bayly), 1. hrabě z Uxbridge\n\nHenry Paget, 1. hrabě z Uxbridge (\"Henry Bayly-Paget, 1st Earl of Uxbridge, 10th Baron Paget of Beaudesert, 3rd Baronet Bayly of Plas Newydd\") (18. června 1744 – 13. března 1812) byl britský politik a dvořan. Pocházel ze šlechtického rodu Bayly z Walesu, jako nejbližší příbuzný vymřelého rodu Pagetů přijal v roce 1769 příjmení Paget, stal se členem Sněmovny lordů a později získal obnovený titul hraběte z Uxbridge (1784). Jako otec početné rodiny stál u zrodu významné aristokratické dynastie Pagetů, všech šest synů zasedalo v Dolní sněmovně, prosadili se v armádě, námořnictvu, diplomacii a státní správě. Nejvíce proslul nejstarší syn Henry William Paget, 1. markýz z Anglesey, vojevůdce napoleonských válek.\n\nPocházel ze šlechtického rodu Bayly z Walesu, jehož vzestup zajistil v 17. století Lewis Bayly, biskup v Bangoru. Narodil se jako starší syn poslance Sira Nicholase Baylyho (1709–1782), matka Caroline, rozená Paget (1707–1766), pocházela z rodu hrabat z Uxbridge a byla dcerou generála Thomase Pageta. Po vymření Pagetů přijal Henry jméno Paget (1769), zároveň zdědil titul barona Pageta z Beaudesertu, s nímž vstoupil do Sněmovny lordů. Později získal zaniklý titul hrabat z Uxbridge (1784), mezitím po otci zdědil také titul baroneta (1782) a statky ve Walesu. Postupně získal několik místodržitelských úřadů v hrabstvích ve Walesu i v Anglii (Anglesey 1782–1812, Pembrokeshire 1790–1812, Staffordshire 1801–1812), od roku 1790 zastával čestný post viceadmirála v severním Walesu, kromě toho se uplatnil také v čestných funkcích u dvora a v roce 1773 získal čestný doktorát v Oxfordu.\n\nJeho manželkou byla od roku 1767 Jane Champagné (1742–1817), dcera duchovního Arthura Champagné a po babičce spřízněná s rodinou hrabat z Granardu, s níž byl příbuzný i Henry. Měli spolu dvanáct dětí.\n\n\nHenryho mladší bratr Nicholas Bayly (1749–1814) setrval u původního rodového příjmení Bayly a byl poslancem Dolní sněmovny. Jeho syn Sir Henry Bayly (1770–1846) dosáhl za napoleonských válek hodnosti generálporučíka.\n"}
{"id": "1560156", "url": "https://cs.wikipedia.org/wiki?curid=1560156", "title": "Henry Paget, 1. hrabě z Uxbridge", "text": "Henry Paget, 1. hrabě z Uxbridge\n\nHenry Paget, 1. hrabě z Uxbridge (\"Henry Paget, 1st Earl of Uxbridge, 1st Baron Burton of Burton, 7th Baron Paget of Beaudesert\") (13. ledna 1663 – 30. srpna 1743) byl anglický politik a dvořan. Od mládí byl členem Dolní sněmovny za stranu toryů a zastával správní funkce v různých hrabstvích. Za vlády královny Anny dosáhl vysokých úřadů u dvora a ve vládě. Po nástupu hannoverské dynastie byl sice povýšen na hraběte, ale jako stoupenec toryů na další veřejnou činnost rezignoval a odešel do soukromí. \n\nPocházel ze starobylého šlechtického rodu Pagetů, byl nejstarším synem Williama Pageta, 6. barona Pageta (1637–1712), dlouholetého vyslance v Turecku. Po dosažení zletilosti za nepřítomného otce převzal správu rodových statků v Anglii, v roce 1688 podpořil nástup Viléma Oranžského a začal zastávat různé funkce. Od roku 1689 byl zástupcem místodržitele ve Staffordu a smírčím soudcem v Middlesexu, zastával též hodnosti u královského dvora. V letech 1695–1712 byl členem Dolní sněmovny (v parlamentu zastupoval hrabství Staffordshire, kde vlastnil statky) a v letech 1702–1708 členem admirálské rady lorda nejvyššího admirála prince Jiřího Dánského. V letech 1710–1711 byl krátce lordem pokladu a v roce 1711 s titulem barona Burtona vstoupil do Sněmovny lordů (otcův titul barona z Beaudesertu zdědil až v roce 1712). Od roku 1711 byl též členem Tajné rady a ve vládě zastával post kapitána královské gardy (1711–1714). Po smrti královny Anny se stal velitelem královské tělesné stráže (1714–1715) a byl jmenován vyslancem v Hannoversku. Tento post sice odmítl, ale po příjezdu Jiřího I. získal titul hraběte z Uxbridge (1714). Krátce poté rezignoval na další veřejné působení a do smrti si ponechal jen čestný post lorda místodržitele v hrabství Stafford (1715–1743), byl též soudcem v Lichfieldu.\n\nByl dvakrát ženatý, jeho první manželkou se v roce 1686 stala Mary Catesby (1666–1734), podruhé se oženil s Elizabeth Bagot (1676-1739). Z prvního manželství pocházel syn Thomas Catesby Paget, lord Paget (1689–1741), který byl dlouholetým poslancem Dolní sněmovny a zastával funkce u dvora. Dědicem titulů byl vnuk Henry Paget, 2. hrabě z Uxbridge (1714-1769), jímž rod vymřel a jméno Paget následně převzala spřízněná rodina Bayly (Henry Bayly). \n\nV roce 1727 bylo po hraběti z Uxbridge pojmenováno nově založené město Uxbridge v USA.\n\n\n"}
{"id": "1560157", "url": "https://cs.wikipedia.org/wiki?curid=1560157", "title": "Pagetové", "text": "Pagetové\n\nPagetové jsou britský šlechtický rod, jehož zakladatelem byl William Paget, 1. baron Paget (1506–1563), diplomat a vlivný poradce Jindřicha VIII.. V roce 1552 byl povýšen na barona a získal rozsáhlé pozemky v hrabství Staffordshire a poblíž Londýna. Od názvu současné londýnské čtvrti Uxbridge byl odvozen hraběcí titul udělený jeho potomkům v roce 1714. Tento původní rod Pagetů vymřel v roce 1769, jméno a dědictví převzal příbuzný Henry Bayly (1744–1812), který získal obnovený titul hraběte z Uxbridge (1784). V generaci jeho potomků se z Pagetů stala vlivná aristokratická dynastie, nejvýznamnějším členem rodu byl vojevůdce napoleonských válek a hrdina od Waterloo Henry William Paget, 1. markýz z Anglesey (1768–1854), který v roce 1815 získal titul markýze z Anglesey odvozený od jména ostrova poblíž rodových statků ve Walesu. Až do 20. století pocházela z rodu Pagetů řada diplomatů a vysokých důstojníků v námořnictvu a armádě. Hlavním rodovým sídlem je zámek \"Plas Newydd\" ve Walesu, jednotliví členové rodu ale vlastnili řadu dalších venkovských zámků na různých místech Anglie. Současným představitelem rodu je Charles Alexander Paget, 8. markýz z Anglesey (*1950).\n\nNa počátku vzestupu rodiny Pagetů stál William Paget (1506–1563). Jeho otec John Pachett, respektive Paget, měl nejasný původ, ale pocházel z hrabství Staffordshire, kde se pak rodina usadila na několik století. William Paget se zařadil mezi důležité poradce Jindřicha VIII. a vliv si uchoval i za jeho nástupců. Zastával řadu funkcí ve státní správě a uplatnil se jako diplomat. V roce 1552 byl povýšen na barona a získal Podvazkový řád. Jeho původním sídlem byl zrušený klášter \"Burton Abbey\" (Staffordshire), ale získal také panství Beaudesert, od jehož názvu byl odvozen titul barona. William měl dva syny, kteří postupně zdědili titul barona. Mladší z nich, Thomas Paget, 3. baron Paget (1544–1590), nechal v letech 1573–1583 postavit hlavní rodové sídlo \"Beaudesert Park\". Později byl obviněn z účasti na spiknutí ve prospěch vězněné skotské královny Marie Stuartovny, odsouzen za velezradu a byl mu odňat baronský titul. Již v následující generaci byl rodině baronát obnoven (1603). William Paget, 5. baron Paget (1609–1678), bojoval za občanské války na straně Karla I., jeho syn William Paget, 6. baron Paget (1637–1712), byl dlouholetým vyslancem v Istanbulu.\n\nHenry Paget, 7. baron Paget (1663–1743), se uplatnil jako politik na přelomu 17. a 18. století a v roce 1714 byl povýšen na hraběte z Uxbridge (ještě za otcova života vstoupil do Sněmovny lordů s titulem barona Burtona odvozeného od původního rodového sídla Burton Abbey). Přežil svého jediného syna lorda Thomase Pageta (1689–1741) a dědicem titulů byl vnuk Henry Paget, 2. hrabě z Uxbridge (1714–1769). Ten zemřel bez potomstva a jím rod Pagetů vymřel.\n\nZakladatelem nového rodu Pagetů byl Sir Nicholas Bayly (1709–1782), který vlastnil statky ve Walesu se zámkem \"Plas Newydd\"a oženil se s Caroline Pagetovou, dcerou generála Thomase Pageta. Jejich syn Henry (1744–1812) přijal po vymření Pagetů jejich jméno (Bayly-Paget, respektive pouze Paget, 1769) a v roce 1784 získal obnovený titul hraběte z Uxbridge. V generaci jeho synů se z rodiny Pagetů stala významná aristokratická dynastie s uplatněním v armádě, diplomacii, námořnictvu a státních úřadech. Nejvýznamnějším z nich byl Henry Paget, 2. hrabě z Uxbridge (1768–1854), který se proslavil jako vojevůdce napoleonských válek a hrdina bitvy u Waterloo. V roce 1815 získal titul markýze z Anglesey a v armádě dosáhl hodnosti polního maršála. Mladší synové markýze užívají zpravidla titul lorda a díky početnému potomstvu se rodina během 19. století značně rozvětvila. Několik členů rodu dosáhlo u námořnictva a v armádě admirálských a generálských hodností. Arthur Paget (1771–1840) byl vyslancem ve Vídni (1801–1806), tuto funkci později v letech 1884–1893 zastával také jeho syn Augustus Paget (1823–1896). Několik Pagetů zastávalo místodržitelský úřad na ostrově Anglesey a v hrabství Staffordshire, za tyto lokality také někteří členové rodu zasedali v Dolní sněmovně.\nJeště koncem 19. století patřili markýzové z Anglesey k velmi bohatým rodinám, vlastnili rozsáhlé pozemky ve Walesu a v několika anglických hrabstvích s ročními příjmy ve výši 110 000 liber. Do rodového majetku negativně zasáhl svým extravagantním životním stylem Henry Paget, 5. markýz z Anglesey (1875–1905), který za poměrně krátkou dobu dokázal rodové dědictví zatížit obrovskými dluhy. Pořádal opulentní večírky a divadelní představení, v nichž sám účinkoval jako herec, ve velkém nakupoval drahokamy a kožešiny, zemřel předčasně v Monte Carlo. Jeho dědicem byl bratranec Charles Henry Paget, 6. markýz z Anglesey (1885–1947), který byl v letech 1922–1947 nejvyšším komořím královny </ref>. Dcera 8. markýze Clara Paget (*1988) je herečkou, hrála v americkém seriálu Pod černou vlajkou.\n\n\n\n"}
{"id": "1560158", "url": "https://cs.wikipedia.org/wiki?curid=1560158", "title": "Viktor Vrabec", "text": "Viktor Vrabec\n\nViktor Vrabec (* 18. května 1941 Vysoké Mýto) je český filmový, televizní a divadelní herec.\n\nNarodil se 18. května 1941 ve Vysokém Mýtě. Po absolutoriu Janáčkovy akademie múzických umění v Brně hostoval v Divadle na Vinohradech a v Národním divadle, stálé angažmá získal v roce 1967 v plzeňském Divadle J. K. Tyla. V roce 1979 přešel do pražského Divadla S. K. Neumanna (dnešní Divadlo pod Palmovkou), v roce 1998 se však do plzeňského divadla vrátil a setrval zde až do svého odchodu do důchodu v roce 2016.\n\nZnačnou popularitu u televizních diváků mu přinesla role ředitele Hájka ze seriálu \"Zákony pohybu\". Věnoval se i práci v dabingu (režie a úprava dialogů) a v rozhlase. Zatím poslední filmovou úlohou Viktora Vrabce byla role otce titulní hrdinky v životopisném dramatu \"Já, Olga Hepnarová\".\n\n\n"}
{"id": "1560161", "url": "https://cs.wikipedia.org/wiki?curid=1560161", "title": "OPD", "text": "OPD\n\nOPD může znamenat:\n\n"}
{"id": "1560175", "url": "https://cs.wikipedia.org/wiki?curid=1560175", "title": "Martin Strnad (sportovní střelec)", "text": "Martin Strnad (sportovní střelec)\n\nMartin Strnad (* 1. srpna 1974 Brno) je český sportovní střelec, olympionik a vítěz české ankety Střelec roku.\n\nStřílí převážně z rychlopalné pistole na 25 m, v klubu Olymp CS MV ČR (\"Olymp\" \"Centrum sportu Ministerstva vnitra\") je jeho trenérem Václav Šašek, v klubu \"ŠKP Rapid Plzeň\" byl Bratislav Putna.\n\n\n\n"}
{"id": "1560178", "url": "https://cs.wikipedia.org/wiki?curid=1560178", "title": "Památka roku", "text": "Památka roku\n\nPamátka roku je česká soutěž o cenu za nejlepší projekt a realizaci obnovy nemovité kulturní památky, budovy nebo souboru staveb, kterou od roku 2013 každoročně organizuje Sdružení historických sídel Čech, Moravy a Slezska ve spolupráci s Národním památkovým ústavem, na hodnocení prvního ročníku se podílel též Ústav územního rozvoje, v dalších ročnících Asociace krajů České republiky. Soutěž je dvoukolová (krajská kola a celostátní kolo), ceny jsou udělovány vždy ve dvou kategoriích: v 1. (malé, rekonstrukce do 2 milionů Kč) a ve 2. (velké, rekonstrukce nad 2 miliony Kč). Realizace obnovy objektu musí být dokončena v hodnoceném roce. Objekt nemusí být kulturní památkou podle zákona, ale musí mít významné památkové, architektonické nebo urbanistické hodnoty a být nositelem specifického charakteru prostředí. Cena sestává z trvalé pamětní desky a z finanční odměny vlastníkovi. V roce 2019 činila odměna v 1. kategorii 50 000 Kč, ve 2. kategorii 100 000 Kč, a dále vítězové krajských kol v každé kategorii po 5000 Kč. Ceny jsou obvykle udělovány koncem března následujícího roku. \n\n"}
{"id": "1560181", "url": "https://cs.wikipedia.org/wiki?curid=1560181", "title": "Starck AS-70", "text": "Starck AS-70\n\nStarck AS-70 Jac bylo sportovní letadlo navržené ve Francii v roce 1945 leteckým inženýrem André Starckem.\n\nAndré Starck těsně po druhé světové válce vyvinul a postavil krátce po sobě letouny Starck AS-57 s československým motorem Walter Minor 4-III a Starck AS-70 Jac, jehož verze AS-71 byla osazena invertním motorem Walter Mikron II. \n\nPrvní vzlet a zálet tohoto letounu se uskutečnil 23. května 1945. Bylo to první letadlo, které získalo osvědčení o letové způsobilosti Certificat de navigabilité restreint d’Aéronef (CNRA, později Fédération RSA) po osvobození Francie.\n\nLetadla byla vyráběna v několika verzích, které se v podstatě lišily pouze použitým motorem. Tento populární letoun byl především určen a využíván francouzskými soukromými piloty a leteckými aerokluby.\n\nByl to lehký, jednomístný dolnokřídlý jednoplošník. Byl smíšené konstrukce ocel-dřevo. Letoun byl kombinací svařovaných ocelových trubek a dřevěnou konstrukcí s látkovým potahem. Byl vybaven různými motory ve výkonové řadě od 45 do 60 k (34-48 kW). Byť se jednalo o jednomístný letoun mohl být vybaven i jedním \"pomocným\" sedadlem.\n\nLetoun mohl být využíván jako sportovní, turistický a školní i jako plně akrobatická verze.\n\nMotor Walter Mikron II pocházel z licenční výroby. Koncem roku 1936 totiž byla v průběhu pařížského aerosalonu podepsána licenční smlouva na jeho výrobu ve francouzském Angers jako odezva na vítězství letounu Beneš-Mráz Be-501 Bibi v závodě \"12 heures d´Angers\" v rychlosti a spolehlivosti, kde v kategorii do 2 litrů s upraveným motorem (snížený objem válců na 1997 cm) zvítězil pplk. Karel Mareš, když uletěl 1001,968 v průměrné rychlosti 166,968 km/h. Po druhé světové válce byla výroba tohoto motoru ve Francii opět obnovena.\n\nVe francouzském leteckém rejstříku bylo zaneseno celkem 24 letounů (někdy se uvádí 23 vyrobených letounů). Všechny byly imatrikulovány pouze ve Francii. Aeroklub Les Ailes du Maine uspořádal 7. září 1947 na letišti Le Mans-Arnage (IATA: LME, ICAO: LFRM) zkušební soutěž sportovních letadel Galop d'Essai du Tour de Cadran. Tento závod byl předehrou k tradiční soutěži „24 hodin Le Mans vzduchem“ (24 heures du Mans aériennes). Vítězem soutěže zkušebního \"Galopu\" se stal československý Mráz M-1 Sokol s posádkou Koblížek-Ticháček a na druhém místě skončil letoun Starck AS-71 (pilotka Janette Poujade). Koncem roku 1947 sportovní komise aeroklubu schválila výsledky Tour du Cadran v La Baule a udělila ceny: 1. cena:100 000 franků, 2. cena 50 000 FRF a 3. cena 25 000 FRF pro společnost Société Anonyme des Avions Aubert.\n\nNa letadle Starck AS-71 francouzská pilotka Janette Poujade překonala mezinárodní rekord na přímé vzdálenosti platný pro letadlo této kategorie: letouny lehké IV. kat. (objem válců do 2 l mах.) na vzdálenost v přímé linii s motorem Walter Mikron o objemu válců 1997 cm s letounem Starck AS-71. Rekordní let se uskutečnil 11. září 1948 na trase z francouzského Lyon-Bron do švédského Sundsvallu a měřil 2028,598 km.\n\nNa jednom z letounů Starck AS-70 začal létat budoucí akrobatický mistr, zkušení pilot Léon Biancotto. Byl druhý na francouzském akrobatickém šampionátu v Toussus-le-Noble v roce 1954. Třikrát (1955, 1956 a 1958) zvítězil v mezinárodní letecké soutěži o Lockheed Trophy v Anglii, v roce 1958 to bylo na československém letounu Zlín Trenér. Jeho úspěšná kariéra se uzavřela 29. srpna 1960 v Bratislavě na mistrovství světa v letecké akrobacii, jehož organizací byl pověřen Mezinárodní leteckou federací FAI Aeroklub ČSSR. K smrtelné havárii došlo, když nacvičoval na letounu NORD Aviation N 3202 povinnou sestavu pro mistrovství světa v letecké akrobacii. 33-letý Leon Biancotto patřil v 50. letech k nejlepším pilotům-akrobatům na světě. \n\nČtyři letouny se ještě v roce 2009 uváděly jako provozuschopné. V roce 2020 se uvádí pouze jeden letoun Starck AS-72/1 s imatrikulací F-PBGR (majitel Christophe Lacoffrette).\n\n\nData pro verzi AS-71 dle \n\n\n\n\n\n"}
{"id": "1560185", "url": "https://cs.wikipedia.org/wiki?curid=1560185", "title": "Anna Gümplová", "text": "Anna Gümplová\n\nAnna Gümplová (* 18. června 1993 Jihlava) je česká politička a aktivistka, od ledna 2020 místopředsedkyně Zelených.\n\nAbsolvovala Gymnázium Jihlava a následně vystudovala Mezinárodní teritoriální studia na Fakultě sociálních věd Univerzity Karlovy v Praze (promovala v roce 2018 a získala titul Bc.).\n\nPracovala jako asistentka Petry Kolínské, náměstkyně pražské primátorky. Od dubna 2018 je na Magistrátu hlavního města Prahy zaměstnána jako asistentka Hany Třeštíkové, radní hlavního města Prahy pro oblast kultury.\n\nAnna Gümplová žije v Praze. Angažovala se zejména v neziskových subjektech, např. Arnika, Amnesty International či Greenpeace.\n\nJe bývalou spolumluvčí Mladých zelených. Od května 2018 do srpna 2019 byla členkou vedení Evropských mladých zelených (Federation of Young European Greens) (tzv. Executive Committee Member).\n\nVe volbách do Poslanecké sněmovny PČR v roce 2017 kandidovala v Kraji Vysočina za Zelené, ale neuspěla. V lednu 2020 byla zvolena místopředsedkyní strany.\n\nAnna Gümplová se vyjadřuje zejména k ekologické, klimatické a aktivistické politice, profiluje se jako zástupkyně mladých a žen v politice.\n"}
{"id": "1560193", "url": "https://cs.wikipedia.org/wiki?curid=1560193", "title": "Průběh epidemie koronaviru SARS-CoV-2", "text": "Průběh epidemie koronaviru SARS-CoV-2\n\nTento článek popisuje průběh a epidemiologii nového koronaviru (resp. nemoci COVID-19 kterou způsobuje), který se vyskytl v prosinci 2019 v čínském městě Wu-chan.\n\n<onlyinclude></onlyinclude>\n\nV lednu 2020 bylo konsorcium čínských lékařů a odborníků pověřeno vyšetřováním vzniku Wuchanského koronaviru. Dne 24. ledna byla jejich publikace zveřejněna akademickým žurnálem \"The Lancet\". Uvedli, že podle dostupných údajů místní nemocnice měl první pacient, u kterého byl pozitivně nalezen koronavirus, symptomy 8. prosince 2019. Konsorcium však našlo ještě dřívější případ infikovaného člověka, který jevil příznaky viru 1. prosince 2019. Kromě tohoto případu byli mezi 8. a 18. prosincem dokumentovány další nakažení, dva z nich byli spojeni s tržnicí Chua-nan a pět ne.\n\nDne 12. ledna byla čínskou státní televizí CCTV odvysílána reportáž, ve které informovala, že ohniskem nové nákazy je město Wu-chan.\n\nČínští epidemiologové zveřejnili s Čínským střediskem pro kontrolu a prevenci nemocí článek, že první skupina lidí se zápalem plic neznámého původu byla identifikována 21. prosince 2019.\n\nDne 24. ledna Ministerstvo zdravotnictví Singapuru oznámilo, že byl diagnostikován první nakažený.\n\nDne 30. prosince 2019 doktor Li Wen-liang, oftalmolog z Wu-chan, poslal prostřednictvím fóra WeChat zprávu dalším doktorům ze stejné zdravotnické školy, že skupina sedmi lidí byla neúspěšně léčena na virovou pneumonii. Jelikož tito pacienti nereagovali na tradiční léčbu, byli dáni do karantény na pohotovosti (ER oddělení) místní wuchanské nemocnice. Později téhož dne byla Lékařskou správou zdravotní komise města Wu-chan (Medical Administration of Wuhan Municipal Health Committee) vydána naléhavá zpráva, že je několik lidí léčeno na zápal plic s neznámým původem. Na fóru WeChat diskutovalo několik doktorů o tom, zdali nebyli prvotní pacienti infikováni virem SARS. Dle Čínské národní zdravotní komise bylo osm doktorů zatčeno wuchanskou policí a byli obviněni z „nezákonných činů vymýšlení, šíření fám a narušování sociálního pořádku...“\n\nWHO přijalo od zdravotní komise oznámení informující o 27 lidech s pneumonií. Většina byla obchodníky na trhu s mořskými plody v Chua-nan, sedm z nich se nacházelo v kritickém stavu. Zdravotní komise města Wu-chan vydala o situaci veřejné prohlášení. Výsledkem toho Hongkong, Macao a Tchaj-wan zpřísnily kontroly a zavedly teplotní screeningy na letištích.\n\nDle státního média Xinhua News byla tržnice Chua-nan uzavřena dne 1. ledna 2020 kvůli „renovaci“. Nicméně, jak bylo uvedeno ve zprávě konsorcia ze dne 24. ledna 2020, byla tržnice uzavřena 1. ledna kvůli „čištění a dezinfikování“.\n\nPo úspěšném vytvoření PCR testu na diagnostiku infekce bylo z původní wuchanské skupiny postupně potvrzeno 41 osob s koronavirem 2019-nCoV. Dvě třetiny z nich byly nějakým způsobem spojeny s velkoobchodním trhem s mořskými plody Chua-nan.\n\nDne 5. ledna byla výsledkem prvotních vyšetřování vyřazena sezónní chřipka, SARS, MERS a ptačí chřipka. Počet možných nakažených lidí vzrostl na 59, z nichž 7 bylo v kritickém stavu. Všichni byli dáni do karantény. Dalších 163 lidí bylo monitorováno. V tuto dobu zde nebyly hlášeny známky přenosu viru z člověka na člověka a jeho šíření mezi členy zdravotnického personálu.\n\nWHO potvrdilo, že byl nový koronavirus izolován od jednoho hospitalizovaného. Téhož dne publikovalo Evropské středisko pro kontrolu a prevenci nemocí svůj první rizikový posudek. WHO také uvedlo, že čínské orgány jednaly rychle a podařilo se jim identifikovat koronavirus do několika týdnu od vypuknutí. Celkové číslo otestovaných lidí s pozitivním výsledkem na virus vzrostlo na 41. Prvním člověkem, jenž zemřel na následky viru, byl 61letý muž, který byl pravidelným zákazníkem na tržišti. Trpěl několika zdravotními problémy, včetně chronického onemocnění jater, a zemřel na selhání srdce a zápal plic. O případu informovala čínská zdravotní komise prostřednictvím státních medií dne 11. ledna.\n\nData genového sekvenování izolovaného koronaviru 2019-nCoV, který pochází ze stejné rodiny jako koronavirus SARS, byla publikována na Virological.org vědci Univerzity Fu-tan v Šanghaji. Další tři sekvence od Čínského střediska pro kontrolu a prevenci nemocí, jedna sekvence od Čínské akademie lékařských věd a jedna od nemocnice Ťin-jin-tchan ve Wu-chanu byly zveřejněny na portálu GISAID (Global Initiative on Sharing All Influenza Data). Ve stejný den vydala agentura Veřejné zdraví Anglie (Public Health England) doporučení pro cestovatele, ve kterém vyzývá k základní hygieně a mytí rukou.\n\nDne 10. ledna začal doktor Li Wen-liang, čínský oftalmolog, projevovat příznaky suchého kašle. Dne 12. ledna se mu zvýšila teplota. Do nemocnice byl přijat o dva dny později, 14. ledna. Jeho rodiče, které nejspíše nakazil koronavirem, byli také přijati do nemocnice. Zpočátku vycházel test na virus negativně, dne 30. ledna 2020 však vyšel pozitivně.\n\nOd 5. ledna bylo v Číně úzce monitorováno 700 lidí, včetně 400 členů zdravotnického personálu, jež přišli do kontaktu s 41 lidmi, u kterých bylo potvrzeno nakažení virem. Světová zdravotnická organizace zveřejnila doporučení s pokyny pro cestovatele, testování v laboratořích a zdravotní vyšetření.\n\nCDC oznámilo, že je genom veřejně dostupný na sekvenční nukleotidové databázi GenBank Národního institutu pro zdraví (NIH). Téhož dne Thajsko potvrdilo první případ nakaženého virem 2019-nCoV, prvního mimo Čínu. 61letá čínská občanka města Wu-chan nenavštívila tržiště Chua-nan, nakupovala však na jiných trzích. Do Bangkoku dorazila 8. ledna.\n\nDne 14. ledna bylo oznámeno, že dva lidé z 41 potvrzených případů tvoří manželský pár. Možnost přenosu viru z člověka na člověk se tak zvýšila.\n\nDruhý člověk, 69letý muž čínské národnosti, zemřel 15. ledna. WHO vydala protokol o diagnostice a testování viru 2019-nCoV. Vyvinul jej tým virologů z nemocnice Charité.\n\nWHO bylo upozorněno japonským ministerstvem zdravotnictví, že byl 30letý čínský muž během hospitalizace, mezi 10. a 15. lednem, pozitivně otestován na přítomnost viru 2019-nCoV. Tržiště Chua-nan nenavštívil, nejspíše se však ve Wu-chanu dostal do kontaktu s nakaženým člověkem.\n\nV Thajsku byl ohlášen druhý případ nakaženého. Jedná se o 74letou ženu, která přiletěla do Bangkoku z Wu-chanu. Počet laboratoří pozitivně otestovaných lidí v Číně vzrostl na 45.\n\nDne 17. ledna Jang Siao-po, vedoucí Komise pro dohled a správu aktivit (Assets Supervision and Administration Commission), zemřel na zápal plic, který způsobil koronavirus.\n\nPoté, co bylo dne 2. ledna 2020 oznámeno prvních 41 laboratorně potvrzených případů, uběhlo šestnáct dní bez dalších potvrzených případů. Dne 18. ledna však Čína oznámila, že bylo otestováno dalších sedmnáct lidí a tři se nacházejí ve vážném stavu. Počet laboratoří pozitivně otestovaných lidí se zvýšil na 62, z toho 19 lidí bylo propuštěno a 8 zůstalo v kritickém stavu. Průměrný věk nakažených se pohybuje mezi 30 a 79 roky.\n\nTéhož dne zorganizovala vláda Wu-chanu každoroční setkání čtyřiceti tisíc rodin, na kterém sdíleli jídlo.\n\nDne 19. ledna byly hlášeny první případy infikovaných mimo Wu-chan, jednoho v jižní provincii Kuang-tung a dva v Pekingu. Dohromady bylo laboratoří pozitivně otestováno 201 lidí, přičemž 136 jich bylo testováno ve Wu-chanu. Ve Wu-chanu zemřel také další člověk a celkový počet obětí viru se tak zvýšil na tři, všechny byli čínskými občany.\n\nČínský premiér Li Kche-čchiang vyzval k rázným opatřením. K zavedení důsledných kontrol, aby se zabránilo šíření epidemie způsobené novým koronavirem. První případ infikované osoby ohlásila Jižní Korea. Peking a Kuang-tung oznámily, že počet nakažených osob vzrostl na tři (Peking) a třináct (Kuang-tung). Šanghaj potvrdila svůj první případ. V Číně tak celkový počet laboratorně potvrzených případů stoupl na 218. Tým vyšetřovatelů z Čínské národní zdravotní komise potvrdil, že se virus může šířit mezi lidmi. Nejméně dva lidé se nakazili koronavirem, přestože žili stovky kilometrů od Wu-chanu.\n\nSituační zpráva WHO 1: \n\nPotvrzené případy nakažených se objevily v dalších několika místech Číny. Provincie Če-ťiang ohlásila pět případů a město Tchien-ťin dva případy. Kuang-tung oznámil další tři. Šanghaj a provincie Che-nan oznámily další případy: čtyři v Šanghaji a jeden v Che-nanu. Jeden nakažený se objevil v provincii S’-čchuan a pět ve městě Čchung-čching. Šan-tung, Chu-nan a Jün-nan ohlásily jeden případ. Ťiang-si ohlásil dva. Celkový počet laboratorně potvrzených případů vzrostl v Číně na 312 a počet obětí se zvýšil na 6.\n\nBylo také oznámeno, že bylo infikováno patnáct členů wuchanského zdravotnického personálu, přičemž čtrnáct z nich mohlo být nakaženo superpřenašečem.\n\nNové případy infikovaných byly hlášeny také mimo pevninskou Čínu. Tchaj-wan ohlásil svůj první případ a Spojené státy uvedly, že se jejich první nakažený člověk objevil ve státě Washington.\n\nSituační zpráva WHO 2: \n\nMacao a Hongkong oznámily své první, laboratoří potvrzené, případy, přičemž Hongkong ohlásil svůj druhý případ během večera 22. ledna. V Pekingu bylo laboratoří potvrzeno dalších pět případů, v Kuang-tungu devět případů, v Šanghaji pět případů a v Tchien-ťinu dva případy. Če-ťiang a Ťiang-si oznámily, že přibyli další nakažení lidé: pět v Če-ťiangu a jeden v Ťiang-si. Liao-ning informoval o prvních dvou infikovaných. Kuej-čou, Fu-ťien, An-chuej, Šan-si a Ning-sia oznámily své první případy. Chaj-nan ohlásil čtyři nakažené. Další tři případy byly potvrzeny městem Chu-nan. Kuang-si uvedlo, že nemocnice přijaly první dva infikované. Celkový počet laboratorně potvrzených případů vzrostl v Číně na 571 a počet obětí se zvýšil na 17.\n\nThajsko informovalo, že přibyli další dva nakažení a celkový počet laboratorně potvrzených případů stoupl na čtyři.\n\nNová data ukazují, že se rychlost a intenzita šíření viru zvyšuje.\n\nÚřady byla oznámena karanténa Wu-chanu, která má začít 23. ledna 2020. Veškerý provoz, dovnitř i ven z města, bude zakázán.\n\nSituační zpráva WHO 3: \n\nŤiang-su oznámil svůj první případ a Chej-lung-ťiang první dva. Fu-ťien a Kuang-si ohlásily další tři případy nakažených osob. V Šanghaji se objevilo dalších sedm infikovaných. Sin-ťiang informoval o prvních dvou, laboratoří potvrzených, případech, Šen-si o prvních třech a Kan-su o prvních dvou. Macao oznámilo, že výsledky testů 66leté ženy z Wu-chanu byly pozitivní. Jedná se tak o druhou nakaženou osobu v regionu. Celkový počet laboratorně potvrzených případů vzrostl v Číně na 628 a počet obětí zůstal stejný, 17.\n\nSingapur oznámil svůj první případ, 66letého muže z Číny. Vietnam ohlásil své první dva, laboratoří potvrzené, případy, 66letého otce a 28letého syna, oba pocházející z Číny.\n\nVe Wu-chanu byla na dobu neurčitou přerušena všechna doprava: autobusy, metro i trasy trajektů. Zároveň byly zrušeny všechny odchozí lety a uzavřena nádraží.\n\nSituační zpráva WHO 4: \nŠan-tung ohlásil dalších šest případů Chu-nan dalších patnáct, Liao-ning další jeden, Fu-ťien další čtyři, An-chuej dalších šest, Ning-sia další jeden a Šanghaj dalších třináct. Dohromady tak bylo laboratoří potvrzeno dalších 38 nakažených.\n\nJaponsko, Jižní Korea a Spojené státy potvrdily své druhé případy. Singapur informoval o druhém a třetím infikovaném. V Thajsku se objevil pátý nakažený. Hongkong ohlásil další tři případy a celkový počet potvrzených nakažených ve městě vzrostl na pět. Nepál oznámil svůj první případ, studenta, který se vrátil z Wu-chanu. Francie informovala, že jsou v zemi tři nakažení. Jedná se o první případ infikovaných lidí v Evropské unii. Francouzský ministr zdravotnicí Agnès Buzyn uvedl, že se mohou v zemi objevit další případy.\n\nPrvní potvrzený případ přenosu viru z člověka na člověka byl zdokumentován ve Vietnamu organizací WHO.\n\nStudie vypracovaná čínskými vědci informuje o tom, že jsou lidé během inkubační doby infekční a riziko nakažení virem se z toho důvodu zvyšuje.\n\nSituační zpráva WHO 5: \nAustrálie potvrdila první čtyři případy, jeden ve státě Victoria a tři v Novém Jižním Walesu. Malajsie informovala, že se ve městě Johor Bahru objevili tři nakažení. O něco později byl ohlášen čtvrtý nakažený. Japonsko oznámilo svůj třetí případ. Kanada potvrdila svůj první případ v Torontu. Thajsko oznámilo další dva případy, celkem mají sedm infikovaných. Singapur oznámil čtvrtý případ.\n\nObčané Číny a Srí Lanky byli s infekcí přijati do nemocnice na Srí Lance.\n\nLiang Wudong, 62letý doktor, zemřel na následky koronaviru v Chu-pej.\n\nSituační zpráva WHO 6: \nŠanghaj ohlásila své první úmrtí, 88letého muže.\n\nSpojené státy americké potvrdily třetí, čtvrtý a pátý případ: dva v Kalifornii a jeden v Arizoně. Macao oznámilo další tři případy, dohromady je v zemi pět nakažených. Hongkong oznámil šestý, sedmý a osmý případ. Thajsko informovalo, že byl hospitalizován osmý nakažený. První z pěti pacientů byl již propuštěn. Dalších 39 lidí, kteří mohou být infikováni, čeká na potvrzení.\n\nČínské středisko pro kontrolu a prevenci nemocí (CCDC) začalo vyvíjet vakcíny proti koronaviru.\n\nMinistr zdravotnictví Pobřeží slonoviny uvedl, že se zdravotníci zabývají případem nakaženého.\n\nGenerální ředitel WHO Tedros Ghebreyesus řekl, že byl na cestě do Pekingu, kde by se měl setkat s čínskými úředníky a odborníky a mluvit o koronaviru a jeho ohnisku.\n\nČína začala využívat celostátních monitorovacích stanic pro screeningy, identifikování a okamžitou izolaci infikovaných osob, a to i na letištích, vlakových a autobusových nádražích a v přístavech.\n\nKlinický profil nového koronaviru 2019-nCoV byl zveřejněn asistentem profesora na institutu Icahn School of Medicine at Mount Sinai v New Yorku. Smrtelnost viru je neznámá, počet obětí však vzrostl nad tři procenta.\n\nWang Sien-liang, úředník provincie Chu-pej, zemřel na zápal plic způsobený korovanirem.\n\nSituační zpráva WHO 7: \n\nKanada potvrdila svůj první případ, druhý případ je nepotvrzený. V Austrálii se objevil pátý nakažený a dalších pět je nepotvrzených. Ministr zdravotnictví Srí Lanky ohlásil první případ, 43letou čínskou občanku. Kambodža potvrdila svůj první případ nakaženého virem, čínského může, který přijel se svou rodinou do Sihanoukville. Singapur informoval o svém pátém případě, 56leté ženě čínské národnosti, která přiletěla z Wu-chanu 18. ledna. V Německu v Bavorsku se objevil první nakažený, který byl nakažen mimo Čínu. Tchaj-wan informoval o prvním infikovaném, který se nakazil ve vlasti.\n\nPeking oznámil první úmrtí.\n\nByly oznámeny tři nové podezřelé případy v Rakousku, původní testy podezřelých nakažených vyšly negativně. Institut Mateia Balșe informoval o prvním možném nakaženém v Rumunsku. Ekvádor informoval o možném nakaženém občanu Číny, který přiletěl z Hongkongu. Úřady na Fidži drží ve městě Nadi v karanténě šest čínských turistů, kterým se nepodařilo dostat do Samoy, jež v pátek zavedla karanténní opatření. V Polsku v Krakově byly nemocnicí přijaty dvě děti, které by mohly mít koronavir. 14letá dívka z Mongolska, která studovala v Číně, onemocněla na zápal plic a laryngitidu a zemřela téhož dne. Úřady uvedly, že odebraly vzorky zesnulé dívky, které projdou analýzou v Národním centrum pro přenosné nemoci v Ulánbátaru. Dva mongolští studenti, kteří přiletěli z Tchaj-wanu na Čingischánovo mezinárodní letiště projevili symptomy nákazy, zvýšenou horečku, a byli dáni do karantény. Ve Švýcarsku byly dány dvě osoby do karantény v nemocnici Triemli v Curychu, obě byly v Číně. Oba dva testy osob však vyšly negativně.\n\nSituační zpráva WHO 8: \n\nThajsko oznámilo dalších šest potvrzených případů, dohromady je v zemi 14 nakažených. Thajský ministr zdravotnictví Anutin Charnvirakul uvedl, že „nejsme schopni zastavit šíření“ koronaviru v zemi. Singapur potvrdil další dva případy, dohromady je jich sedm. Od 29. ledna budou mít občané Chu-peje zakázán vstup do země. Japonsko informovalo o dalších třech případech, v zemi je tak nakažených sedm, včetně muže, který nikdy nenavštívil Wu-chan. Pracoval jako řidič autobusu a na začátku ledna vezl skupinu čínských turistů z Wu-chanu. První infikovaný v Německu, který byl oznámen předchozí den, nikdy necestoval do Číny. Nicméně se dostal do těsněného kontaktu s čínskou kolegyní, která se začala cítit nemocně při zpátečním letu do Šanghaje, kde byla pozitivně otestována na koronavirus. Německo oznámilo další tři případy, všichni byli spolupracovníky prvního nakaženého. Francie informovala, že se v zemi objevil čtvrtý nakažený, čínský turista, jenž se nachází v kritickém stavu. \n\nBrazilské ministerstvo zdravotnicí ohlásilo, že se na třech místech v zemi nacházejí podezřelí nakažení: v Bele Horizonte, Curitibě a São Leopolde. Kanada oznámila podezřelý případ v Britské Kolumbii, muž ve svých 40 letech nedávno cestoval do Wu-chanu. \n\nBritsko-čínské lékařské výzkumy a statistiky odhadují, že aktuální počet nakažených může být mnohem větší. Infikovaných může být až 26 701 (ke dni 28. ledna 2020). \n\nVědci z Institutu pro infekci a imunitu Petera Doherta v Melbourne uvedli, že se jim úspěšně podařilo vypěstovat virus 2019-nCoV ze vzorku od pacienta.\n\nSituační zpráva WHO 9: \n\nTibet oznámil svůj první podezřelý případ a v noci vyhlásil první úroveň ohrožení veřejného zdraví. Jedná se o poslední provincii Číny, která tak učinila. Podezřelé případy byly hlášeny ve všech 31 provinciích Číny.\n\nDo 13. února mají firmy v Chu-peji zákaz provozu a školy odložily jejich znovuotevření. \n\nSpojené arabské emiráty potvrdily svůj první případ. Krátce nato bylo zpravodajskou agenturou Emirates oznámeno, že jsou čtyři členové čínské rodiny nakaženi. Ve Finsku v Laponsku se objevil první infikovaný člověk. Jedná se o čínského turistu, který opustil Wu-chan před jeho uzavřením. Singapur oznámil další tři potvrzené případy, dohromady je v zemi deset infikovaných osob. Malajsie informovala, že byly potvrzeny další tři případy, dohromady jich je potvrzeno sedm. Japonsko ohlásilo další čtyři případy. Průvodce, který jel stejným autobusem jako infikovaný z 28. ledna, a tři evakuované z Wu-chanu. Francie potvrdila svůj pátý případ. Jedná se o dceru pacienta čtvrtého případu. \n\nDvě osoby čínské národnosti byly umístěny do karantény v Arménii. Cestovaly do Arménie ze sousední Gruzie. Liana Torosyan, vedoucí Arménského oddělení infekčních nemocích, uvedl, že vzorky budou poslány do evropských laboratoří, protože Arménie nedisponuje technologiemi k testování nového koronaviru. Brazílie oznámila devět podezřelých nakažených, kteří se nachází v šesti státech v zemi.\n\nSituační zpráva WHO 10: \n\nTibet potvrdil svůj první případ nakaženého, který byl dříve podezříván. Případy byly ohlášeny ve všech 31 provinciích Číny. Indie oznámila svůj první případ. Jedná se nakaženého studenta, který se vrátil do Kéraly z Wuchanské univerzity. Filipíny potvrdily první případ infikované osoby. Žena čínské národnosti přicestovala do Manily z Hongkongu dne 21. ledna. Japonsko ohlásilo další tři nakažené, dohromady jich je čtrnáct. Malajsie informovala o dalším nakaženém, dohromady jich je osm. Singapur potvrdil další tři infikované, dohromady jich je třináct. Jižní Korea uvedla, že se v zemi objevili další dva nakažení. Jeden z nich byl nakažen těsným kontaktem s infikovanou osobou (přenosem z člověka na člověka). Vietnam potvrdil tři nové případy, dohromady jich je pět. Ve Francii se objevil šestý nakažený. Italský premiér Giuseppe Conte na tiskové konferenci uvedl, že byly potvrzeny dva případy nakažených. Německo potvrdilo svůj pátý případ, zaměstnance společnosti, ve které jsou zaměstnáni první čtyři infikovaní.\n\nSpojený státy oznámily svůj šestý případ, manželku jiného pacienta v Chicagu. Jedná se o první potvrzený přenos viru z člověka na člověka ve Spojených státech.\n\nSituační zpráva WHO 11: \n\nSpojené království a Rusko potvrdily své první infikované virem. Byly potvrzeny také první případy ve Švédsku a Španělsku. Sedmý nakažený se objevil v americkém státě Santa Clara County. Kanada informovala o svém čtvrtém případu ve městě London v Ontariu. Thajsko potvrdilo dalších pět případů, dohromady jich je potvrzených devatenáct. Jedna z osob, řidič místní taxi služby, se nakazila těsným kontaktem s infikovaným cizincem.\n\nČínští odborníci na zdraví varují, že pacienti s koronavirem mohou být znovu infikování. Čína započala repatriaci obyvatel do Wu-chanu.\n\nSituační zpráva WHO 12: \n\nVietnam potvrdil svůj šestý případ. Osoba byla nakažena v provincii Khanh Hoa těsným kontaktem s infikovaným jedincem. Singapur oznámil další dva případy, dohromady je nakažených osmnáct. Austrálie informovala o dalších třech nakažených, včetně dvou případů v Jižní Austrálii, dohromady je nakažených dvanáct. Japonsko potvrdilo další tři případy, dohromady je nakažených dvacet. Jižní Korea potvrdila svůj dvanáctý případ, 49letého čínského může, který pracuje jako japonský průvodce v Soulu. Spojené státy ohlásily osmý případ, muže z Bostonu, který se vrátil na kolej po cestě z Wu-chanu.\n\nSituační zpráva WHO 13: \n\nVietnam oznámil svůj sedmý případ, vietnamsko-amerického občana, který měl dvouhodinový přestup na letišti ve Wu-chanu. Jižní Korea informovala o dalších třech případech, dohromady je nakažených patnáct.\n\nByl potvrzený první případ úmrtí mimo Čínu. Jednalo se o 44letého muže z Filipín, které se tak staly v pořadí druhou zemí, ve které někdo na následky nakažení koronavirem 2019-nCoV zemřel. Až do své smrti, dne 1. února, byl muž ve stabilním stavu.\n\nSpojené státy potvrdily svůj devátý, desátý a jedenáctý případ, všechny v Kalifornii. Dva Němci, kteří byli evakuování z Wu-chanu, byli pozitivně otestování na přítomnost koronaviru. Dohromady je tak nakažených dvanáct.\n\nSituační zpráva WHO 14: \n\nDle WHO nebyl v posledních 24 hodinách zaznamenán žádný výskyt dalších nakažených osob mimo Čínu. Nicméně Vietnam ohlásil svůj osmý případ, vietnamskou ženu, která letěla stejným letadlem, kde se nacházeli další tři infikovaní. Indie potvrdila třetí případ v Kérale.\n\nSituační zpráva WHO 15: \n\nHongkong informoval o své první oběti. Jednalo se o 39letého pacienta, jenž byl třináctým potvrzeným nakaženým ve městě. Vietnam oznámil devátý a desátý případ, včetně vietnamského muže, který letěl stejným letadlem jako další čtyři nakažení. Jižní Korea potvrdila šestnáctý případ, turistu, který se vrátil z Thajska. Malajsie potvrdila další dva případy, včetně občana Malajsie. Dohromady je nakažených deset. Singapur potvrdil dalších šest případu, dohromady jich je dvacet čtyři. Čtyři z infikovaných se nakazily v Singapuru a další dva pocházeli z evakuačního letadla, jež je vyzvedlo ve Wu-chanu. Thajsko potvrdilo dalších šest případů, dohromady je nakažených dvacet pět. V Belgii se objevila první infikovaná osoba. V Evropské unii je tak dvacet čtyři nakažených.\n\nSituační zpráva WHO 16: \n\nHongkong potvrdil další tři případy, dohromady je nakažených dvacet jedna. Japonsko potvrdilo deset nových případů, dohromady je nakažených třicet pět. Všech deset osob pochází ze zaoceánské výletní lodi \"Diamond Princess\". Na její palubě se nachází dalších 3 500 lidí k otestování. Jižní Korea potvrdila další dva případy, včetně pacienta, který se vrátil ze Singapuru. Dohromady je nakažených osmnáct. Čínský Tchien-ťin informoval o svém prvním úmrtí. Singapur potvrdil další čtyři případy, včetně 6měsíčního dítěte. Dohromady je nakažených dvacet osm. Malajsie oznámila další dva případy, dohromady je nakažených dvanáct. Filipíny potvrdily svůj třetí případ, 60letou občanu Wu-chanu. Zdravotní úřad státu Wisconsin uvedl, že byl nemocnicí přijat první infikovaný člověk.\n\nČínští experti uvedli, že testování nukleových kyselin dokázalo identifikovat pouze 30–50 % pozitivních případů.\n\nSituační zpráva WHO 17: \n\nKanada oznámila dva pravděpodobné případy, oba v Britské Kolumbii. Hongkong potvrdil další tři případy, dohromady je nakažených dvacet čtyři. Japonsko potvrdilo dalších deset případů z výletní lodi \"Diamond Princess\", která se nachází v karanténě v Jokohamě. Dohromady je nakažených čtyřicet pět. Malajsie potvrdila další dva případy, dohromady je nakažených čtrnáct. Jedna ze dvou osob byla infikována těsným kontaktem s nakaženým. Jedná se o první přenos z člověka na člověka v Malajsii. Singapur potvrdil další dva případy, dohromady je nakažených třicet. Tchaj-wan potvrdil další tři případy, dohromady jen nakažených šestnáct. Vietnam informoval o dvou případech, dohromady je nakažených dvanáct. Třetí infikovaný se objevil ve Spojeném království. Pacient navštívil Singapur. Německo potvrdilo svůj třináctý případ a Itálie svůj třetí. Dohromady je v Evropě nakažených třicet jedna.\n\nZemřel doktor Li Wen-liang z Wu-chanu, který varoval před koronavirem.\n\nČe-ťiang oznámil přes 1 000 potvrzených případů. Jedná se o první takovou provincii vedle Chu-peje.\n\nSituační zpráva WHO 18: \n\nDalších čtyřicet jedna osob z \"Diamond Princess\" bylo pozitivně otestováno. V Japonsku je dohromady nakaženo 86 lidí. Německo potvrdilo svůj čtrnáctý případ. Hongkong potvrdil další dva případy, dohromady je nakažených dvacet šest. Malajsie potvrdila další případ, jedná se o turistu ze Singapuru. Dohromady je nakažených patnáct. Singapur informoval o dalších třech případech, dohromady je nakažených třicet tři. Úroveň stavu systému reakce na vypuknutí choroby (Disease Outbreak Response System Condition) byla zvýšena na oranžovou. Vietnam ohlásil další případ, dohromady je nakažených třináct.\n\nKuang-tung oznámil přes 1 000 potvrzených případů, jedná se o druhou takovou provincii, a první úmrtí.\n\nSituační zpráva WHO 19: \n\nTři další lidé z výletní lodi \"Diamond Princess\" byli pozitivně otestování. V Japonsku je tak dohromady 89 nakažených. Spojené arabské emiráty potvrdil další dva případy, dohromady je nakažených sedm. Ve Wu-chanu zemřel občan Japonska a občan USA. Malajsie potvrdila další případ, dohromady je nakažených šestnáct. Thajsko informovala o dalších sedmi případech, dohromady je nakažených třicet dva. Francie potvrdila dalších pět případů, britských občanů. Dohromady je nakažených jedenáct. Singapur potvrdil dalších sedm případů, dohromady je nakažených čtyřicet.\n\nV Pekingu se objevil pacient, který byl po třech negativních výsledcích testů otestován pozitivně. Čching-tchien informoval o pacientovi, který byl pozitivně otestován na popáté. Aerosol je jedním z možných prostředků přenosu viru.\n\nChe-nan se stal třetí provincií s více jak 1 000 potvrzenými případy nakažených. V Číně se tak mimo Chu-pej nachází přes 10 000 infikovaných.\n\nSituační zpráva WHO 20: \n\nVietnam potvrdil svůj čtrnáctý případ, 55letou ženu z provincie Vinh Phuc. Dalších šest lidi bylo pozitivně otestováno a na výletní lodi \"Diamond Princess\" se tak nacházelo dohromady 70 nakažených. V celém Japonsku pak 96. Malajsie potvrdila jeden případ, dohromady je nakažených sedmnáct. Singapur informoval o dalších třech infikovaných osobách, dohromady je nakažených čtyřicet tři. Hongkong potvrdil další tři případy, přičemž dvě osoby pochází ze stejné rodiny. Dohromady je nakažených dvacet devět. Ve Španělsku, tentokrát ve městě Palma de Mallorca, se objevila druhá nakažená osoba. Spojené království potvrdil svůj čtvrtý případ. Jižní Korea potvrdila další tři případy, dohromady je nakažených dvacet sedm. Tchaj-wan informoval o osmnáctém infikovaném člověku.\n\nPevninská Čína ohlásila 40 213 případů nakažených, z nichž 29 631 se nachází v provincii Chu-pej. Počet obětí vzrostl v Číně na 811 a byla tak překonána úmrtnost epidemie SARS v letech 2002 až 2003. \n\nSituační zpráva WHO 21: \n\nMalajsie potvrdila další případ, dohromady je nakažených osmnáct. Japonsko potvrdilo dalších 65 nakažených, kteří pochází z lodi \"Diamond Princess\", dohromady jich je 135. Spojené království informovalo o dalších čtyřech případech, dohromady je nakažených osm. Osoby se nejspíše nakazily ve Francii. Singapur potvrdil další dva případy, včetně strážníka složek Certis, který zajišťoval karanténní opatření. Dohromady je nakažených čtyřicet pět. Hongkong potvrdil dalších šest případů, dohromady je nakažených čtyřicet dva. Ve Spojených arabských emirátech se objevil osmý nakažený, osoba indické národnosti. Spojené státy oznámily, že se v San Diegu objevil infikovaný člověk, pacient, jenž byl evakuován z Wu-chanu. Dohromady je nakažených třináct.\n\nSituační zpráva WHO 22: \n\nVietnam potvrdil svůj patnáctý případ, 3měsíční miminko, které nakazila babička. Jižní Korea potvrdila další případ, 30letou čínskou občanku. Dohromady je nakažených dvacet osm. Thajsko informovalo o dalším nakaženém člověku, dohromady je nakažených třicet tři. V Singapuru se objevily dvě infikované osoby, dohromady je nakažených čtyřicet sedm. Německo potvrdilo další dva případy, dohromady je nakažených šestnáct.\n\nNemoc, která je způsobována koronavirem 2019-nCoV, byla Světovou zdravotnickou organizací pojmenována COVID-19, přičemž virus byl pojmenován SARS-CoV-2.\n\nSituační zpráva WHO 23: \n\nJaponsko potvrdilo dalších třicet devět případů z lodi \"Diamond Princess\", dohromady je nakažených 174. Samotným Japonskem byl ohlášeno další případ a nakažených je dohromady dvacet devět. Singapur potvrdil další tři případy, dohromady je nakažených 50. 300 zaměstnanců banky DBS Bank bylo kvůli potvrzenému případu evakuováno z finančního centra Marina Bay z Tower 3. Londýn informoval o svém prvním infikovaném, dohromady je ve Spojeném království nakažených devět. Hongkong potvrdil další případ, dohromady nakažených 50. Ve Spojených státech se objevila další osoba s koronavirem. Dohromady je zde 14 nakažených.\n\nSituační zpráva WHO 24: \n\nVietnam potvrdil svůj šestnáctý případ. Japonsko potvrdil další čtyři případy, dohromady je nakažených třicet tři. Zároveň bylo potvrzeno dalších čtyřicet čtyři případů pocházejících z lodi \"Diamond Princess\". Celkově na ní bylo infikováno 218 osob. Později téhož dne Japonsko informovalo o svém prvním úmrtí.> Hongkong informoval o dalších třech infikovaných osobách. Dohromady je nakažených 53. Malajsie potvrdila další případ, dohromady je nakažených devatenáct. Singapur potvrdil dalších osm případů, dohromady je nakažených 58. Národní univerzitou v Singapuru bylo ohlášeno, že se studenti budou od 14. do 21. února vzdělávat elektronicky z domova. Jedná se o preventivní opatření, které nastalo poté, co se jeden z profesorů nakazil koronavirem. CDC byl potvrzen patnáctý případ, evakuovaná osoba z Wu-chanu v karanténě na armádní základně v Texasu.\n\nTéhož dne bylo provincií Chu-pej oznámeno 14 840 nových případů, desetkrát více než předchozího dne, přičemž zemřelo na 242 osob. Takovýto vzrůst nakažených nastal po změně definice potvrzování případů, které započítává i klinicky diagnostikované pacienty. Světová zdravotnická organizace uvedla, že z důvodu zachování čísel (konzistence) bude uvádět pouze počet laboratorně potvrzených případů.\n\nSituační zpráva WHO 25: \n\nHongkong potvrdil další tři infikované koronavirem, dohromady je nakažených 56. Singapur potvrdil dalších devět případů, dohromady je nakažených 67. Japonsko informovalo o dalších čtyřech infikovaných osobách, dohromady je nakažených třicet sedm. V Egyptě byl pozitivně otestován cizinec. Jedná se o první případ nakaženého na africkém kontinentě. Kanada potvrdila další případ v Britské Kolumbii. Dohromady je nakažených osm.\n\nSituační zpráva WHO 26: \n\nMalajsie potvrdila další tři případy, včetně pasažéra americké národnosti z výletní lodě MS \"Westerdam\". Dohromady je nakažených dvacet dva. Thajsko informovala o dalším případu, dohromady je nakažených třicet čtyři. Ve Francii zemřel 80letý čínský turista. Jedná se o první úmrtí mimo Asii. Francie zároveň potvrdila svůj dvanáctý případ. Singapur potvrdil dalších pět případů, dohromady je nakažených 72. Japonsko potvrdilo dalších devět případů, dohromady je nakažených čtyřicet šest. Na výletní lodi \"Diamond Princess\" kotvící v japonské Jokohamě bylo pozitivně otestováno 67 lidí. Dohromady je tak nakaženo 285 osob.\n\nSituační zpráva WHO 27: \n\nDalších 70 infikovaných osob bylo potvrzeno na lodi \"Diamond Princess\", dohromady je nakažených 355. Na následky onemocnění COVID-19 zemřela na Tchaj-wanu první osoba, muž ve svých 60 letech. Singapur potvrdil další tři případy, dohromady je nakažených 75. Hongkong potvrdil nový případ, dohromady je nakažených 57. Jižní Korea informovalo o jedné infikované osobě, dohromady je nakažených dvacet devět.\n\nThajsko potvrdilo další případ, dohromady je nakažených třicet pět. Hongkong potvrdil další případ, dohromady je nakažených 58. Singapur informoval o dalších dvou infikovaných, dohromady je nakaženo 77 lidí.\n\nKoronavirem se nakazilo v korejském Tegu asi 40 příslušníků sekty Sinčchondži. Nakažení v sektě tvoří asi 80 % z celkového počtu nově nakažených v Tegu.\n\nSituační zpráva WHO 32: \nÍrán oznámil třetí a čtvrtou oběť a rozšíření viru do velkých měst. Jižní Korea oznámila dvě úmrtí a 100 nových nakažených. Libanon a Izrael oznámily první případy nákazy, v Itálii bylo prokázáno dalších šestnáct případů.\nDne 30. prosince 2019 byla Lékařskou správou (Medical Administration) a Lékařskou správou zdravotní komise města Wu-chan (Medical Administration of Wuhan Municipal Health Committee) vydána naléhavá zpráva, že je několik lidí léčeno na zápal plic s neznámým původem.\n\nVýsledkem toho Hongkong, Macao a Tchaj-wan zpřísnily kontroly a zavedly teplotní screeningy na letištích.\n\nData genového sekvenování izolovaného koronaviru 2019-nCoV, který pochází ze stejné rodiny jako koronavirus SARS, byla publikována na Virological.org vědci Univerzity Fu-tan v Šanghaji. Další tři sekvence od Čínského střediska pro kontrolu a prevenci nemocí, jedna sekvence od Čínské akademie lékařských věd a jedna od nemocnice Ťin-jin-tchan ve Wu-chanu byly zveřejněny na portálu GISAID (Global Initiative on Sharing All Influenza Data). Ve stejný den vydala agentura Veřejné zdraví Anglie (Public Health England) doporučení pro cestovatele, ve kterém vyzývá k základní hygieně a mytí rukou.\n\nDne 12. ledna započalo ve Wu-chanu zasedání chupejského provinčního shromáždění a politického poradního výboru, které trvalo až do 18. ledna.\n\nVláda Wu-chanu zorganizovala každoroční setkání čtyřiceti tisíc rodin, na kterém sdíleli jídlo.\n\nČínský premiér Li Kche-čchiang vyzval k rázným opatřením. K zavedení důsledných kontrol, aby se zabránilo šíření epidemie způsobené novým koronavirem. Peking a Kuang-tung oznámily, že počet nakažených osob vzrostl na tři (Peking) a třináct (Kuang-tung). Šanghaj potvrdila svůj první případ. V Číně tak celkový počet laboratorně potvrzených případů stoupl na 218. Tým vyšetřovatelů z Čínské národní zdravotní komise potvrdil, že se virus může šířit mezi lidmi. Nejméně dva lidé se nakazili koronavirem, přestože žili stovky kilometrů od Wu-chanu.\n\nNásledkem toho vláda oznámila, že město Wu-chan bude dáno do karantény. Všechny odchozí lety budou zrušeny, vlaková nádraží uzavřena a veřejná doprava pozastavena. Karanténa začne platit od 23. ledna 10:00 (). Nicméně Čínská národní správa železnic vydala zprávu, ve které stálo, že do začátku termínu karantény odjelo z Wuchanského nádraží přibližně sto tisíc lidí. Kromě toho obešlo několik obyvatel Wu-chanu kontrolní stanoviště, jelikož si vzali antipyretika na snížení horečky. Tento tip byl sdílen na blogu Sina Weibo.\n\nProvincie Če-ťiang Kuang-tung, a Chu-nan vyhlásily první úroveň ohrožení veřejného zdraví, nejvyšší možnou.\n\nVydání všech sedmy hlavních filmů o čínském Novém roku bylo zrušeno. Mobilní videohra \"Plague Inc.\", která vyšla v roce 2012, se stala nejoblíbenější aplikací v Číně.\n\nVe Wu-chanu byla na dobu neurčitou přerušena všechna doprava: autobusy, metro i trasy trajektů. Zároveň byly zrušeny všechny odchozí lety a uzavřena nádraží. Během půlnoci začala ve městě stavba specializované nouzové nemocnice s kapacitou nejméně 1 000 lůžek, která bude vystavěna podle nemocnice Siao-tchang-šan, jež byla postavena v roce 2003 během epidemie SARS v Pekingu. Do provozu by měla být uvedena 3. února.\n\nSedm provincií, dva autonomní regiony a všechny čtyři přímo spravovaná města Chu-pej, An-chuej, Tchien-ťin, Peking, Šanghaj, Čchung-čching, S’-čchuan, Ťiang-si, Jün-nan, Šan-tung, Fu-ťien, Kuang-si, a Che-pej vyhlásily první úroveň ohrožení veřejného zdraví. Město Ťing-čou bylo dáno do karantény a počet lidí v karanténě ve městech vzrostl na 35 milionů. Celá provincie Chu-pej a její města, kromě města Siang-jang a lesního obvodu Šen-nung-ťia, byly dány do karantény.\n\nVšech 70 000 čínských kin bylo uzavřeno na dobu neurčitou. Uzavřeno bylo také několik turistických atrakcí. Například Wu-tchaj-šan, Pching-jao, průsmyk Jen-men, jezero Süan-wu-chu, hora Čchi-sia, Pamětní síň obětí Nankingského masakru, Pamětní síň Sunjatsena, Kantonská věž, Ku-lang-jü, zahrada Jü, Disneyland Šanghaj, Západní jezero a Zakázané město. Společnosti Starbucks a McDonald's zavřely některé ze svých čínských prodejen.\n\nVlády Pekingu a Šanghaje naléhaly na obyvatele, kteří se vraceli z ohniska epidemie, aby zůstali doma po dobu 14 dnů a zabránili tak šíření viru.\n\nPrvní úroveň ohrožení veřejného zdraví byla vyhlášena v deseti provinciích a třech autonomních regionech Ťiang-su, Chaj-nan, Sin-ťiang, Chej-lung-ťiang, Che-nan, Kan-su, Liao-ning, Šan-si, Ša-an-si, Čching-chaj, Ťi-lin, Ningxia, a Vnitřní Mongolsko. Stav je v tuto dobu vyhlášen ve 30 ze 31 provincií Číny, jedinou výjimkou je Tibet.\n\nČínská národní zdravotní komise vyslala 1 230 zdravotníků v šesti skupinách do Wu-chanu, centra provincie Chu-pej, aby pomohli s bojem proti koronaviru. Dne 25. ledna započaly tři ze šesti skupin práci v ohnisku epidemie. Místní média dříve informovala, že do města přišlo pomáhat také 450 vojenských zdravotníků. Úřady byla oznámena výstavba druhé specializované nouzové nemocnice Lej-šen-šan, která by měla pojmout 1 300 lůžek. Do provozu by měla být uvedena do poloviny února.\n\nPeking oznámil, že do 26. ledna zruší všechny meziměstské autobusové a vlakové spoje.\n\nPolitbyro ústředního výboru Komunistické strany Číny se sešlo, aby projednalo kontrolu a prevenci proti novému koronaviru. Si Ťin-pching, generální tajemník ústředního výboru KS Číny, uvedl, že země čelí „závažné situaci“, protože se počet infikovaných lidí stále zvyšuje.\n\nV oblasti prevence a kontroly nového koronaviru byla zřízena vedoucí skupina, v jejímž čele stojí čínský premiér Li Kche-čchiang. Skupina se rozhodla, že prodlouží jarní prázdniny, aby zajistila ohnisko epidemie.\n\nČínské středisko pro kontrolu a prevenci nemocí (CCDC) začalo vyvíjet vakcíny proti koronaviru.\n\nMěstská prefektura Šan-tchou deklarovala částečné uzavření, bylo však rychle zrušeno.\n\nČína okamžitě zakázala veškerý obchod s volně žijícími živočichy.\n\nGenerální ředitel WHO Tedros Ghebreyesus řekl, že byl na cestě do Pekingu, kde by se měl setkat s čínskými úředníky a odborníky a mluvit o koronaviru a jeho ohnisku.\n\nČína začala využívat celostátních monitorovacích stanic pro screeningy, identifikování a okamžitou izolaci infikovaných osob, a to i na letištích, vlakových a autobusových nádražích a v přístavech.\n\nŠkoly v Pekingu zůstanou zavřené na dobu neurčitou, aby se předešlo dalšímu šíření viru. Zároveň pekingská vláda uvedla, že město neuzavře.\n\nČínský premiér Li Kche-čchiang navštívil Wu-chan, epicentrum koronaviru, aby řídil preventivní práce.\n\nČínské ministerstvo financí a Národní zdravotní komise poskytly na boj s koronavirem 60,33 miliard jüanů (199,06 miliard korun českých).\n\nWu-chan pozastavuje vydávání víz a cestovních pasů pro čínské občany do 30. ledna.\n\nVláda Šanghaje uvedla, že společnosti ve městě nesmějí pokračovat v činnosti do 9. února. Čínská technologická firma Tencent žádá zaměstnance, aby kvůli koronaviru pracovali do 7. února z domova.\n\nStarosta Wu-chanu uznal kritiku a připouští, že informace o karanténě a viru nebyly zveřejněny dostatečně předem a rychle. Řekl, že pokud to veřejnému mínění pomůže, tak rezignuje. Dodal však, že místní vláda musela žádat o povolení, aby mohla informace zveřejnit.\n\nTchang-šan preventivně pozastavuje provoz veřejné dopravy.\n\nWanda Group osvobodilo obchodníky od nájmů a ostatních poplatků mezi mezi 24. lednem až 25. únorem. Celkové snížení poplatků tak činí přibližně 3–4 miliardy jüanů (9,72–12,96 miliard korun českých).\n\nTibet oznámil svůj první podezřelý případ a v noci vyhlásil první úroveň ohrožení veřejného zdraví. Jedná se o poslední provincii Číny, která tak učinila. Podezřelé případy byly hlášeny ve všech 31 provinciích Číny.\n\nDo 13. února mají firmy v Chu-peji zákaz provozu a školy odložily jejich znovuotevření.\n\nČínská policie ukončila vyšetřování osmi lidí, které začalo 1. ledna. Policie obvinilo osoby z šíření „falešných fám“ o „novém viru podobném SARS“. Osoby byly na čínských sociálních sítích označeny za „osm statečných“ (八勇士). \n\nOd 30. ledna je všechna meziregionální doprava na pevninské Číně do Chu-peje pozastavena. Přeprava cestujících na silnicích v deseti provinciích a přímo spravovaných městech, včetně Chu-peje a Pekingu, byla pozastavena, meziregionální vlakové trasy v šestnácti provinciích byly pozastaveny, meziměstské autobusové trasy byly v desítkách měst ve dvaceti osmi provinciích zastaveny a meziměstské vlakové trasy v pěti městech, včetně Wu-chanu, byly také zastaveny. \n\nVýbor komunistické strany Chuang-kang oznámil propuštění vedoucího zdravotnicí, Tchanga Č'-chunga. \n\nČínská národní správa železnic oznámila, že od 1. února musí každý nakupující jízdenky uvést telefonní číslo (cizinci pak e-mailovou adresu).\n\nČínští odborníci na zdraví varují, že pacienti s koronavirem mohou být znovu infikování. Čína započala repatriaci obyvatel do Wu-chanu.\n\nDovážené materiály z USA, darované na prevenci a kontrolu epidemie, byly osvobozeny z dovozního cla, včetně DPH a daně z obratu. Dříve uložená cla by měla být vrácena.\n\nMinisterstvo ekologie a životního prostředí vydalo pozdě v noci zprávu, ve které informuje o zavedení „zdravotních odpadních vod“ a kontroly nad městskými odpadními vodami, o regulaci krizového zdravotního čištění odpadních vod, sterilizaci a dezinfekci. Cílem je zabránit šíření viru prostřednictvím odpadních vod a výkalů, poté co byla stolice jednoho z pacientů v Šen-čenu pozitivně otestována na přítomnost koronaviru.\n\nÚřad pro občanské záležitosti provincie Chu-pej zakázal registrace manželství. Zákaz bude platit od 3. února 2020.\n\nMěsto Chuang-kang zavedlo mnohem přísnější kontroly. Pouze jedna osoba z domácnosti může být na ulici každý druhý den, aby nakoupila zásoby. Výjimku tvoří prodavači a pracovníci v obchodech a drogeriích a nemocní vyhledávající lékařskou péči.\n\nSpolečnost Alibaba Group oznámila, že zdravotnickým pracovníkům ve Wu-chanu bude poskytovat taxíkářské služby zdarma.\n\nWuchanská vláda požádala společnosti, aby otevřely až 9. února. Nový semestr školek, základních a středních škol začne nejdříve 17. února a nový semestr na školách s vyšším vzděláním pak nejdříve až 24. února. Vláda Tchien-ťinu informovala o odložení obnovení obchodní činnosti a podnikání a začátku nového semestru.\n\nChuang-kang přestavěl Zdravotní centrum Ta-pie-šan (Dabieshan Medical Centre) na nouzovou nemocnici o 1 000 lůžkách. Nemocnice Chuo-šen-šan byla plně elektrifikována ve 23:49.\n\nČínská komise pro regulaci cenných papírů (China Securities Regulatory Commission) oznámila, že se vzdá každoročního kótování cenných papírů na burze za rok 2020. Rozhodnutí se týká společností provincie Chu-pej.\n\nČínská federace rozhlasových a televizních asociací vydala zprávu, že je natáčení všech filmů a televizních seriálu na pevninské Číně kvůli epidemii pozastaveno.\n\n310 občanů Chu-peje bylo repatriováno z Thajska, Malajsie a Japonska.\n\nFirma Apple dočasně uzavřela všechny své prodejny na pevninské Číně. Uzavření platí do půlnoci 9. února.\n\nNárodní zdravotní komise Číny vydala regulaci, že všechny oběti musí být co nejdříve zpopelněny v nejbližších krematoriích. Podle nového rozhodnutí „se nebudou konat žádná rozloučení nebo jiné pohřební činnosti.“\n\nWuchanské středisko pro kontrolu a prevenci pověřilo firmu Jointown Pharmaceutical, aby převzala správu skladišť od Wuchanského Červeného kříže. Stalo se tak v důsledku několikadenních skandálů a kontroverzí týkajících se neschopnosti Červeného kříže, extrémním zpožděním v zásobování a nevysvětlitelného, zjevně nesprávného, rozdělení důležitých zdravotnických potřeb.\n\nMěsto Wen-čou oznámilo zavedení stejných opatření, které zavedlo Chuang-kang. Každé dva dny tak může vyjít na nákup pouze jedna osoba z domácnosti. Opatření platí od půlnoci 2. února do půlnoci 8. února.\n\nStavba nemocnice Chuo-šen-šan byla dokončena v ranních hodinách a následně si ji převzala armáda, o půl dne dříve, než bylo plánováno.\n\nChu-pej povolila využití dovážených a znovu dovážených ochranných masek, které nejsou v Číně povoleny k prodeji na provinční trzích.\n\nMinisterstvo dopravy prodloužilo zkrácenou dobu bezplatných minibusů během Svátků jara. Prodloužení platí do půlnoci 8. února 2020.\n\nSpolečnost Mej-tchuan, provozující systém sdílení kol, zahájila dezinfekce sdílených kol v osmi městech pevninské Číny bez ohledu na značku.\n\nS bezprostředním účinkem oznámila wuchanská vláda karanténu všech lidí, kteří „jsou pravděpodobnými pacienty a těch, jež byli v kontaktu s infikovanými osobami.“ Dodala, že „by pacienta měli spolupracovat a proti tomu, kdo odmítne spolupracovat, zasáhne místní policie.“\n\nČínský premiér Li Kche-čchiang požádal Evropskou unii, aby usnadnila prodej zdravotnického materiálu „prostřednictvím komerčních cest“. Dle čínské vlády předsedkyně Evropské unie Ursula von der Leyenová řekla, že se Evropská unie bude snažit co nejlépe koordinovat všechny nezbytné zásoby, které jsou poskytnuté Číně.\n\nNová pekingská továrna na ochranné masky započala výrobu dne 31. ledna poté, co byla dostavěna a byla jí udělena všechna povolení. Dle novin \"Beijing Daily\" je nová továrna „schopna vyrobit desítky milionů masek za měsíc.“ Nachází se v technologicko-ekonomickém výrobním areálu I-čuang na jihovýchodě Pekingu.\n\nPozemní síly Čínské lidové osvobozenecké armády převzaly ve Wu-chanu dodávky zdravotních zásob. Dle armádního zdroje si „vedení Pekingu uvědomilo, že většina míst v Chu-peji a ve Wu-chanu měla problémy se zásobováním a že někteří využívají tuto krizi k získání pěnez.“\n\n4 000 pasažérů na výletní lodi \"World Dream\" byly umístěny do karantény, protože čtyři osoby byly pozitivně otestovány na přítomnost koronaviru.\n\nČínská lidová banka poskytla finančnímu systému země dalších 500 miliard jüanů (1,635 bilionu korun českých). Předešlého dne poskytla 1,2 bilionu jüanů (3,924 bilionu korun českých).\n\nČínští dovozci zkapalněného zemního plynu (LNG) plánují kvůli „vyšší moci“ pozastavit platnosti stávajících smluv, protože epidemie snížila poptávku po energii.\n\nNárodní zdravotní komise vydala páté kritérium na diagnostiku viru. V provincii Chu-pej nejsou pro hlášení pravděpodobných případů potřebné CT skeny a „klinické diagnózy“ mohou být prováděny pomocí „zobrazovací metody zápalu plic“, aniž by bylo nutné testovat nukleové kyseliny. Pro potvrzené případy jsou „respirační příznaky“ součástí kriterií v celé Číně.\n\nChu-pej uvolnilo dalších 200 milionů jüanů (654 milionů korun českých) ve formě dotací na stavbu zdravotnický zařízeních.\n\nPrvní dočasná nemocnice byla uvedena do provozu. Specializované nemocnice ve Wu-chanu budou ode dneška přijímat pouze závažné případy (potvrzené nebo pravděpodobné). Všichni ostatní budou přesměrováni do dočasných nemocnic nebo komunitních karanténních center.\n\nWuchanský institut virologie požádal společnost Gilead Sciences o patent antivirového léku remdesivir, který byl aplikován na koronavir 2019-nCoV. Dotování patentu čínskými orgány nebylo jisté, ale patent by Číně poskytl pákový efekt při vyjednávání licenčních poplatků s Gileadem. Institut řekl, že se přihlásil o patent „z národního zájmu a nebude uplatňovat svá patentová práva, pokud zahraniční farmaceutické firmy spolupracují s Čínou na potlačení nákazy“. Požadování patentu na místo tzv. povinné licence prokazuje určitou ohleduplnost z čínské strany, která chce ocenit práva duševního vlastnictví společnosti Gilead. Gilead spolupracuje s Čínou na třetí fáze klinického výzkumu.\n\nMěsto Ta-li se omlouvá za zabavení 300 tisíc ochranných roušek, které jsou určeny pro Čchung-čching a slibuje jejich navrácení.\n\nZačátek nového semestru je odložen na konec února v Če-ťiangu, Ťiang-su, Čchung-čchingu a Šanghaji.\n\nS’-čchuan a Kuang-tung zavedly v reakci na epidemii opatření na pomoci malým a středním podnikům.\n\nSpolečnost Tencent News uvedla, že na internetu šířené snímky tzv. stopaře epidemie (Epidemic Tracker) s mnohonásobně vyššími počty nemocných a mrtvých než uvádějí čínské úřady, jsou zfalšované.\n\nDoktor Li Wen-liang, 34letý oftalmolog z Wuchanské centrální nemocnice a jeden z osmi doktorů, kteří se jako první pokusili informovat o koronaviru, aby pak byli stíháni policií, zemřel na infekci způsobenou koronavirem. Finální oznámení následovalo po několika odporujících si zprávách.\n\nChang-čou uvalilo na maloobchodní lékárny, prodávající léky na horečku a kašel, dočasný zákaz provozu a požádalo občany, aby raději navštívili lékaře.\n\nŠen-čen a Šanghaj zavedly opatření na podporu společností a snížení jejich nákladů. Šanghaj sníží náklady firem v hodnotě 30 miliard jüanů (98,1 miliard korun českých).\n\nNárodní komise pro rozvoj a reformu podpořila provincii Chu-pej 200 miliony jüanů (654 miliony korun českých), aby zlepšila zdravotnická zařízená, která jsou důležitá na léčbu pacientů se závažnými infekcemi.\n\nNemocnice Lej-šen-šan byla uvedena do provozu.\n\nNárodní zdravotní komise oznámila dočasné akronymy a oficiální názvy koronaviru v čínštině a angličtině: 新型冠状病毒肺炎 (\"xīnxíng guānzhuàng bìngdú fèiyán\") / \"Novel Coronavirus Pneumonia\" a 新冠肺炎 (\"xīnguān fèiyán\") / \"NCP\".\n\nOpět se začalo podnikat a to ve 30 pevninských provinčních celcích, kromě provincie Chu-pej.\n\nCeny potravin v Číně začaly od ledna narůstat. Dle indexu spotřebitelských cen (CPI) vzrostla v lednu proti předešlému měsíci cena vepřového masa o 8,5 %, zatímco lednový meziroční CPI dosáhl 5,4 %. Důvodem může být hromadění potravin, narušení dodávek zásob kvůli karanténním opatřením či dovolené a svátky. Index spotřebitelských cen je nejvyšší od října 2011.\n\nGenerální tajemník Komunistické strany Číny a prezident Si Ťin-pching se na veřejnosti objevil s ochrannou rouškou. Během návštěvy sídliště An-chua-li v pekingské čtvrti Čchao-jang si také nechal změřit teplotu.\n\nŠenčenská univerzita oznámila úspěšné vytvoření nového vybavení na diagnostiku koronaviru, pomocí kterého lze výsledek získat do 22 minut a může se tak snížit riziko infekce zdravotnického personálu.\n\nČínská regulační komise pro bankovnictví navrhla prodloužit pojištění automobilů v Chu-peji o jeden měsíc. Šanghajská burza oznámila úplné osvobození od poplatků za směnky, které jsou účtovány chupejským právnickým osobám. Nařízení platí od února do prosince 2020.\n Thajsko nechalo zavést teplotní screening cestujících přilétajících z Wu-chanu na čtyřech různých letištích.\n\n Americké Středisko pro kontrolu a prevenci nemocí (CDC) vydalo oznámení první úrovně („praktická obvyklá opatření“), ve kterém cestovatelům směřujícím do Wu-chanu doporučilo, aby si myli ruce, vyhýbali se zvířatům a zvířecím trhům a nepřicházeli do kontaktu s nemocnými.\n\n Světová zdravotnická organizace (WHO) oznámila, že se uskuteční mimořádné zasedání, na kterém se rozhodne, zdali je virus stavem ohrožení veřejného zdraví mezinárodního významu (PHEIC).\n\nSeverní Korea uzavřela hranice a zakázala zahraničním turistům vstup do země.\n\n Po oznámení prvního potvrzeného případu dne 23. ledna byly singapurskou aerolinkou Scoot zrušeny všechny lety do Wu-chanu mezi 23. a 26. lednem. Školy také požádaly rodiče, aby odložili plány na cestování a monitorovali zdraví svých dětí. Zároveň budou přijata i další opatření k zajištění bezpečnosti studentů. Ministerstvo obrany Singapuru vydalo servisnímu personálu dvě lékařská doporučení.\n\n V návaznosti na dva laboratorně potvrzené případy dne 23. ledna byla vietnamským leteckým úřadem vydána směrnice, aby všechny wuchanské příchozí a odchozí lety byly zrušeny na dobu neurčitou. Peníze za letenky by cestujícím měly být vráceny. Úřad výjimečně povolil vyslání čtyř letů, se kterými se mezi 24. a 27. lednem vrátí občané Wu-chanu zpět do vlasti, a nechal vyslat další let pro evakuaci svých diplomatů a občanů. V Singapuru byly hraniční kontroly rozšířeny a Úřad pro imigraci a kontrolní stanoviště (Immigration and Checkpoints Authority) a Úřad pro námořnictví a přístavy (Maritime and Port Authority of Singapore) nechaly zavést teplotní screeningy.\n\n Hongkong vyhlásil výjimečný stav a nechal do 17. února uzavřít školy a univerzity a zrušil novoroční slavnosti. Hong Kong Disneyland a Ocean Park Hong Kong jsou uzavřeny na dobu neurčitou.\n\n Od 27. ledna bude komukoli, kdo byl posledních 14 dnů v provincii Chu-pej, zakázáno vstoupit do Hongkongu.\n\n Vláda České republiky schválila zákaz přímých letů z Číny do Česka. Zákaz je na dobu neurčitou a začal platit od 9. února 2020.\n"}
{"id": "1560194", "url": "https://cs.wikipedia.org/wiki?curid=1560194", "title": "Karel Míšek", "text": "Karel Míšek\n\nKarel Míšek je jméno více osobností: \n"}
{"id": "1560197", "url": "https://cs.wikipedia.org/wiki?curid=1560197", "title": "NGC 262", "text": "NGC 262\n\nNGC 262 je čočková galaxie a Seyfertova galaxie typu 2 v souhvězdí Andromedy. Její zdánlivá jasnost je 13,1 a úhlová velikost 1,1′ × 1,1′. Je vzdálená 208 milionů světelných let.\nNGC 262 je Markarjanova galaxie, galaxie, jejíž jádro výrazně září v ultrafialovém oboru spektra, zařazená v Markarjanově katalogu Markarjanových galaxií jako Markarjan 348. Galaxii objevil 17. září 1885 Lewis A. Swift.\n\n"}
{"id": "1560199", "url": "https://cs.wikipedia.org/wiki?curid=1560199", "title": "NGC 287", "text": "NGC 287\n\nNGC 287 je čočková galaxie v souhvězdí Ryb. Její zdánlivá jasnost je 13,9 a úhlová velikost 0,8′ × 0,4′. Je vzdálená 253 milionů světelných let, průměr má 60 000 světelných let. Galaxii objevil 22. listopadu 1827 John Herschel.\n\n"}
{"id": "1560200", "url": "https://cs.wikipedia.org/wiki?curid=1560200", "title": "NGC 282", "text": "NGC 282\n\nNGC 282 je eliptická galaxie v souhvězdí Ryb. Její zdánlivá jasnost je 13,7 a úhlová velikost 1,0′ × 0,9′. Je vzdálená 305 milionů světelných let, průměr má 90 000 světelných let. Galaxii objevil 13. října 1879 Édouard Jean-Marie Stephan.\n\n"}
{"id": "1560204", "url": "https://cs.wikipedia.org/wiki?curid=1560204", "title": "NGC 296", "text": "NGC 296\n\nNGC 296 je spirální galaxie s příčkou v souhvězdí Ryb. Její zdánlivá jasnost je 12,4 a úhlová velikost 2,20′ × 1,0′. Je vzdálená 251 milionů světelných let, průměr má 160 000 světelných let. Galaxii objevil 12. září 1784 William Herschel.\n\n"}
{"id": "1560205", "url": "https://cs.wikipedia.org/wiki?curid=1560205", "title": "Mikuláš Čáky", "text": "Mikuláš Čáky\n\nHrabě Mikuláš Jozef Čáky (slovensky Čáki) (maďarsky \"Keresztszegi Csáky Miklós\", * 5. prosince 1698, Spišský hrad – 31. května 1757, Bratislava) byl uherský římskokatolický duchovní, od roku 1747 arcibiskup v Kaloč a od roku 1751 ostřihomský arcibiskup, kníže-primas uherský.\n\nNarodil se jako nejmladší dítě zemského soudce hraběte Štěpána Čákyho a jeho třetí manželky Marie Barkóčiové (Barkóczy). Jeho starším nevlastním bratrem byl kardinál Imrich Čáky. \n\nNeprve studoval filosofii na univerzitě ve Vídni, následně teologii na římském Germanicu (\"Collegium Germanicum et Hungaricum\", Německo-uherský sbor), kde v roce 1721 získal doktorát z teologie. Ve stejném roce byl jmenován opatem kláštera v Szentjobb (dnešní Sâniob v Rumunsku). \n\nKněžské svěcení přijal v Římě 19. září 1722, následně byl jmenován za kanovníkem ve Velkém Varadíně (dnešní Oradea v Rumunsku) a v roce 1734 za vekoprobošta. V roce 1737 byl jmenován sídelním biskupem ve Varadíne. Biskupské svěcení přijal 2. února 1738 v Košicích z rukou jágerského arcibiskupa Gabriela Antonína Erdődyho. Jako varadínský biskup se stal automaticky také dědičným Županem Bihárské župy. V roce 1747 se stal arcibiskupem v Kaloči. \n\n13. května 1747 byl jmenován ostřihomským arcibiskupem a tím i primasem uherským. Jmenování bylo potvrzeno 16. listopadu a pallium si převzal ve Velkém Bílí 2. února 1752.\n\nZemřel 31. května 1757 v Bratislavě a byl pohřben v kryptě dómu sv. Martina. Po jeho smrti byl úřad ostřihomského arcibiskupa obsazen až v roce 1761.\n\n\n"}
{"id": "1560207", "url": "https://cs.wikipedia.org/wiki?curid=1560207", "title": "NGC 311", "text": "NGC 311\n\nNGC 311 je čočková galaxie v souhvězdí Ryb. Její zdánlivá jasnost je 13,0 a úhlová velikost 1,4′ × 0,7′. Je vzdálená 233 milionů světelných let, průměr má 100 000 světelných let. Je členem skupiny galaxií LGG 14, skupiny okolo galaxie NGC 315. Galaxii objevil 15. září 1828 John Herschel.\n\n"}
{"id": "1560210", "url": "https://cs.wikipedia.org/wiki?curid=1560210", "title": "NGC 443", "text": "NGC 443\n\nNGC 443 je spirální galaxie v souhvězdí Ryb. Její zdánlivá jasnost je 13,1 a úhlová velikost 1,0′ × 0,9′. Je vzdálená 221 milionů světelných let, průměr má 50 000 světelných let. Je členem skupiny galaxií LGG 18, skupiny okolo galaxie NGC 452. Galaxii objevil 21. října 1886 Heinrich d'Arrest .\n\n"}
{"id": "1560211", "url": "https://cs.wikipedia.org/wiki?curid=1560211", "title": "Karel Míšek (1945)", "text": "Karel Míšek (1945)\n\nKarel Míšek (nar. 8. června 1945) je český grafik a typograf, známý především pro svoji plakátovou tvorbu a grafický design. Je předsedou profesního sdružení Asociace užité grafiky a grafického designu (AUG Design), předsedou ochranné organizace autorské Gestor, od roku 1994 vedoucím ateliéru grafického designu, dále vedoucím katedry vizuálních komunikací na Fakultě umění a designu UJEP v Ústí nad Labem a soudním znalcem. Je synem typografa a grafika Karla Míška staršího. \n\nStudoval na Vysoké škole uměleckoprůmyslové v Praze ve speciálce prof. Františka Muziky, studium ukončil v roce 1970. V letech 1971–1973 pokračoval ve studiu na Akademii výtvarných umění ve Varšavě u světoznámého plakátového tvůrce prof. Henryka Tomaszewského.\n\nV roce 1999 byl jmenován docentem na základě habilitačního řízení na VŠUP v Praze a v roce 2006 obhájil doktorskou práci na Akademii výtvarných umění ve Varšavě a získal titul Ph.D., ve Varšavě roku 2013 získal i profesuru. V roce 2017 byl jmenován profesorem honoris causa na Akademii výtvarných umění v Hebei v Číně.\n\nV 70.–90. letech spolupracoval s Národním divadlem, později s divadly E. F. Buriana a S. K. Neumanna v Praze, s orchestry Česká filharmonie, Symfonický orchestr Českého rozhlasu a dalšími. Spolupracoval s nakladatelstvím Albatros, Středočeským nakladatelstvím, Metrostavem, PSJ Holding a KPM Consult. Od roku 1997 spolupracuje s Městským divadlem v Ústí nad Labem. Od roku 2000 spolupracuje s hudebním festivalem Talichův Beroun.\n\nJe autorem úspěšného loga BESIP z roku 1967. Poté, co si ministerstvo dopravy nechalo v roce 2011 za 100 tisíc Kč od Candoo Communication zpracovat nové logo, jej v roce 2012 jako neúspěšné opustilo a vrátilo se k původnímu osvědčenému logu, přičemž Karel Míšek za symbolickou jednu korunu provedl mírnou změnu písma i loga (zeštíhlení kruhu). \n\nJe rovněž autorem loga podniku Metrostav z 80. let 20. století. Společnost Metrostav do loga po roce 2000 neoprávněné zasahovala (změnila typ písma v nápisu a přidala mozaiku ve tvaru různých formátů papíru či cihel. Nereagovala na nesouhlas autora loga ani na jeho nabídky na profesionální úpravu. Dlouhodobě se s ní soudil, přičemž Městský soud v Praze rozhodl, že společnost Metrostav dehonestovala jeho dílo a Vrchní soud v Praze dvakrát (8. listopadu 2016 a v lednu 2020) potvrdil rozsudek ve prospěch grafika, přičemž odškodnění dle rozsudku mělo činit 1 milion korun.\n\n"}
{"id": "1560214", "url": "https://cs.wikipedia.org/wiki?curid=1560214", "title": "NGC 451", "text": "NGC 451\n\nNGC 451 je spirální galaxie v souhvězdí Ryb. Její zdánlivá jasnost je 14,2 a úhlová velikost 0,8′ × 0,5′. Je vzdálená 225 milionů světelných let, průměr má 45 000 světelných let. NGC 451 je Markarjanova galaxie zařazena do Markarjanova katalogu jako Mrk 976. Je členem skupiny galaxií LGG 26. Galaxii objevil 10. listopadu 1881 Édouard Jean-Marie Stephan. Později byla galaxie duplicitně katalogizována v Index Catalogue jako IC 1661. \n\n"}
{"id": "1560217", "url": "https://cs.wikipedia.org/wiki?curid=1560217", "title": "NGC 468", "text": "NGC 468\n\nNGC 468 je spirální galaxie v souhvězdí Ryb. Její zdánlivá jasnost je 14,4 a úhlová velikost 0,7′ × 0,4′. Je vzdálená 233 milionů světelných let, průměr má 45 000 světelných let. Galaxii objevil 22. listopadu 1827 John Herschel. Objekt byl duplicitně katalogizován v Index Catalogue jako IC 92.\n\n"}
{"id": "1560218", "url": "https://cs.wikipedia.org/wiki?curid=1560218", "title": "NGC 472", "text": "NGC 472\n\nNGC 472 je spirální galaxie v souhvězdí Ryb. Její zdánlivá jasnost je 13,1 a úhlová velikost 1,3′ × 1,1′. Je vzdálená 244 milionů světelných let, průměr má 90 000 světelných let. Galaxii objevil 29. srpna 1862 Heinrich d'Arrest.\n\n"}
{"id": "1560219", "url": "https://cs.wikipedia.org/wiki?curid=1560219", "title": "Mosambická kuchyně", "text": "Mosambická kuchyně\n\nMosambická kuchyně byla ovlivněna portugalskou kuchyní. Používá kukuřici, maniok, rýži, maso, zeleninu, fazole, ryby, mořské plody, kešu ořechy, cibuli, jáhly, papriku, cukrovou třtinu, čirok nebo brambory. Mezi používaná koření patří pepř, chilli, korinadr nebo bobkový list.\n\n\n"}
{"id": "1560220", "url": "https://cs.wikipedia.org/wiki?curid=1560220", "title": "NGC 483", "text": "NGC 483\n\nNGC 483 je spirální galaxie v souhvězdí Ryb. Její zdánlivá jasnost je 13,2 a úhlová velikost 0,7′ × 0,7′. Je vzdálená 215 milionů světelných let, průměr má 45 000 světelných let. Galaxii objevil 11. listopadu 1827 John Herschel.\n\n"}
{"id": "1560223", "url": "https://cs.wikipedia.org/wiki?curid=1560223", "title": "NGC 494", "text": "NGC 494\n\nNGC 494 je spirální galaxie v souhvězdí Ryb. Její zdánlivá jasnost je 13,0 a úhlová velikost 2,0′ × 0,8′. Je vzdálená 251 milionů světelných let, průměr má 145 000 světelných let. Galaxii objevil 22. listopadu 1827 John Herschel.\n\n"}
{"id": "1560225", "url": "https://cs.wikipedia.org/wiki?curid=1560225", "title": "NGC 495", "text": "NGC 495\n\nNGC 495 je čočková galaxie v souhvězdí Ryb. Její zdánlivá jasnost je 13,0 a úhlová velikost 1,20′ × 0,8′. Je vzdálená 191 milionů světelných let, průměr má 65 000 světelných let. Je největším členem skupiny galaxií LGG 24, skupiny galaxií galaxie NGC 499. Galaxii objevil 12. září 1784 William Herschel.\n\n"}
{"id": "1560229", "url": "https://cs.wikipedia.org/wiki?curid=1560229", "title": "NGC 496", "text": "NGC 496\n\nNGC 496 je spirální galaxie v souhvězdí Ryb. Její zdánlivá jasnost je 13,4 a úhlová velikost 1,60′ × 0,9′. Je vzdálená 275 milionů světelných let, průměr má 130 000 světelných let. Galaxii objevil 12. září 1784 William Herschel.\n\n"}
{"id": "1560233", "url": "https://cs.wikipedia.org/wiki?curid=1560233", "title": "NGC 498", "text": "NGC 498\n\nNGC 498 je čočková galaxie v souhvězdí Ryb. Její zdánlivá jasnost je 14,3 a úhlová velikost 0,5′ × 0,5′. Je vzdálená 282 milionů světelných let, průměr má 40 000 světelných let. NGC 498 je člen skupiny galaxií galaxie NGC 507, části nadkupy Perseus-Pisces. Galaxii objevil 23. října 1856 R. J. Mitchell, asistent Williama Parsonse.\n\n"}
{"id": "1560234", "url": "https://cs.wikipedia.org/wiki?curid=1560234", "title": "Laoská kuchyně", "text": "Laoská kuchyně\n\nLaoská kuchyně je ovlivněna kuchyní vietnamskou, čínskou, francouzskou a thajskou. Základní potravinou laoské kuchyně je lepkavá rýže, která je také jednou z nejlepkavějších na světě. Z nápojů je nejoblíbenější laoská káva a z hlavních pokrmů jsou to larb, směs marinovaného masa a ryb s bylinkami, a papájový salát tam mak hoong.\n\nV Laosu je zvykem jíst na veřejnosti. Sedí se na ratanové podložce, na kterou je položena rákosová rohož - Khantoke. Laosané také často jedí v buddhistických chrámech, i když dnes se jí spíše doma v soukromí. Na rozdíl od zbytku Jihovýchodní Asie se většina jídel v Laosu nejí hůlkami, nýbrž rukama. Důvodem je to, že se lepkavá rýže uchopí v ruce nejlépe, hůlky jsou používány jen na jídlo s nudlemi. Polévky se jí lžící.\n"}
{"id": "1560235", "url": "https://cs.wikipedia.org/wiki?curid=1560235", "title": "Wilhelm Egckl", "text": "Wilhelm Egckl\n\nWilhelm Egckl, také Wilhelm Egkl, (kolem 1520 – 16. dubna 1588 Mnichov) byl německý architekt a stavitel.\n\nO jeho původu není nic známo, ale pravděpodobně se narodil v jižním Německu. Od roku 1550 byl  úředníkem mnichovské zbrojnice (\"Zeughaus\") a v roce 1558 byl vévodou jmenován velitelem odpovědným za materiál a výzbroj (\"Zeugwart\"). V roce 1559 se stal dvorním stavitelem (\"Hofbaumeister\") vévody Albrechta V. Bavorského. V letech 1559 až 1561 postavil v zahradě Augustiniánů (\"Augustinergarten\") první jezuitskou kolej s gymnáziem. Současně byl postaven i \"Sankt Georgssaal\" v pevnosti \"Neuveste\". Jedním z jeho hlavních děl je budova \"Marstall a Kunstkammer\" (dnes \"Alte Münze\"), postavená v letech 1563 až 1567. Je to významné raně renesanční dílo severně od Alp. Jeho plánovací práce se však nyní považují za kontroverzní. Byl pravděpodobně primárně zapojen do stavby jako výkonný stavitel, nikoli jako architekt. V roce 1585 ještě zahájil stavbu nové jezuitské koleje, ale upadl u dvora v nemilost a ve stejném roce jej nahradil německý řezbář, truhlář a architekt Wendel Dietrich (Augsburg, 1535–1622).\n\nMimo Mnichov se Egckl podílel na stavbě zámku Isareck nedaleko Freisingu (1562/63) a také zámku a pevnosti Ingolstadt, kde spolu s Georgem Sternem za vedení stavitele pevností Reinharda zu Solms vybudoval opevnění města. Hrabě Reinhard zu Solms (1491–1562) byl německý vojevůdce, vojenský inženýr a vojenský teoretik v době renesance.\n\n\n"}
{"id": "1560239", "url": "https://cs.wikipedia.org/wiki?curid=1560239", "title": "Divadlo Tábor", "text": "Divadlo Tábor\n\nTáborské divadlo, dnes Divadlo Oskara Nedbala (D/O/N) Tábor, tvoří blok několika, původně samostatných, domů. \n\nNejstarší částí je staré divadlo (pův. čp. 352), na rohu Divadelní a Palackého ulice, obrácené hlavním průčelím k severu (do ul. Palacké - viz foto). K zadní části starého divadla přiléhá tzv. Tylův dům, čelní stranou obrácený do Divadelní ulice (viz foto dole), se služebním vchodem do divadla (čp. 218). Nalevo od hlavního průčelí staré budovy navazuje původně obytný dům (čp. 353) s diváckými prostorami. Mezi něj a dnešní prostor se šatnami herců (původně samostatný dům z roku 1876, stojící \"vzadu\") bylo vestavěno nové hlediště. Divadlo, které je nepřehlédnutelnou dominantou starého města, je architektonicky originálním souborem původní novorenesanční divadelní budovy z roku 1887, a nápadité přestavby bývalého sousedícího empírového domu, s využitím jeho přilehlých prostor. Venkovní výzdoba táborského divadla patří k nejbohatším na našich divadelních budovách (zajímavostí je i soška Kašpárka – symbolu divadelnictví, na štítu nižší – zelené – budovy). Výtvarným řešením upoutá i divadelní interiér (jevištní portál, zvlněný půdorys balkónu viz foto Malého sálu). \n\nUvedenou přestavbou (v roce 1965) vznikl originální divadelní prostor, který má jedno jeviště, a zároveň dvě hlediště, na něj napojená. Tímto uspořádáním se stalo táborské divadlo středoevropskou raritou, což jen dokládá význam divadla pro kulturní život města. \n\nDivadlo se v Táboře hrávalo na různých místech již od dob baroka. Také snahy založit ochotnický soubor, většinou členy místní honorace, sahají už do 18. století. První zprávy o ochotnících jsou z roku 1785, další z představení, pořádaného v prostorách \"Střelnice (\"dnes spolkového kulturního domu, přezdívaného \"Jihočeský Žofín)\" v roce 1830.\n\nPrvní stálé divadlo vzniklo v letech 1840  -1841 (také zásluhou Mudr. Eiselta, nadšeného ochotníka), v přízemí budovy městské sýpky, a fungovalo zde až do roku 1886 (v roce 1851 tu hrál Josef Kajetán Tyl). Sýpka stála mezi hradebními zdmi, v tzv. parkánu, na jižní straně Pražské brány.\n\nRozvoji divadla pomohla zásadním způsobem Společnost divadelních ochotníků, která (z iniciativy J. V. Žáka) vznikla ve městě v roce 1857. V době národně obrozeneckého hnutí, kdy se divadlo v Táboře hrálo většinou v němčině, začal spolek uvádět především česká představení.\n\nV táborském divadle stál u dirigentského pultu Antonín Dvořák, Zdeněk Fibich i Oskar Nedbal, hrála zde Sklenářová–Malá, herci Mošna, Vojan, Šamberk, i houslista Kovařovic. K častým návštěvníkům údajně patřil i Karel Němec, syn spisovatelky Boženy Němcové, který v Táboře v letech 1870 - 1896 působil jako pedagog na zdejší Královské české zemské hospodářské akademii (dnes SZeŠ).\n\nDivadlo bylo postupně upravováno, vybavováno, díky radnímu Fialovi dostalo např. novou oponu. V letech 1864–1865 byly (podle návrhu ředitele reálky Františka Šandy) vybudovány nové lóže. V roce 1869 probíhaly další jevištní úpravy, ale také se začalo mluvit o potřebě celkové rekonstrukce divadla.\n\nByl zřízen fond pro přestavbu divadla, a pro jeho další rozšíření byl zakoupen sousední dům. Plány byly sice na nějakou doby odloženy, ale v roce 1882 byl znovu přednesen návrh buď na kompletní přestavbu, nebo na novou stavbu. O návrh přestavby byl požádán pražský stavitel František Buldra st.(člen Svazu architektů a inženýrů), který byl také v letech 1881–83 členem komise pro obnovu vyhořelého Národního divadla. \n\nNakonec bylo rozhodnuto postavit divadlo nové. \n\nStaré divadlo ukončilo svou činnost posledním představením Vrchlického \"Noci na Karlštejně.\"\n\nBuldra předložil první plány přestavby, ale v platnost vstoupily nové regulační předpisy, a bylo potřeba nově stanovit uliční čáru. Zbořit se musela i celá Pražská brána (tu dnes připomíná její půdorys, vyznačený v dlažbě), a tím se vytvořilo místo pro novou budovu divadla. K dlouho připravované stavbě se přistoupilo v roce 1886. Buldra vykonával stavební dozor, pro samotnou realizaci stavby byl vybrán táborský stavitel Klier se svojí společností, práce trvaly rok. V dalším roce se pracovalo na vnitřním vybavení, a otevíralo se 4. prosince 1887 (viz dobové foto). \n\nNový provoz byl, za přítomnosti starosty dr. Emanuela Zeisse\", z\"ahájen předehrou ke Smetanově \"Hubičce\", a poté táborští ochotníci předvedli Šubertovo drama \"Jan Výrava\". Šubert byl tehdejším ředitelem Národního divadla a pomáhal ochotníkům se zkoušením jednotlivých rolí, se scénou, s kostýmy, a byl také ten, kdo do táborského divadla přivezl první sedačky. Údajně byly z vypáleného Stavovského divadla\".\"\n\nTvůrci táborské budovy se inspirovali stavbou Národního divadla v Praze, což dokládá nejen novorenesanční tvar průčelí, ale také podoba a výzdoba interiérů, včetně hesla \"\"Tábor sobě\"\" na portále, nad oponou jeviště (viz foto). Náklady na stavbu činily 38.447 zl, z toho táborská obec uhradila 26.136 zl., a zbytek zaplatila Společnost ochotníků, Divadelní družstvo a drobní dárci.\n\nV roce 1904 bylo táborské divadlo elektrifikováno, osvětlení zaváděl sám František Křižík (ten, který je často nazýván \"českým Edisonem\"). Další úpravy přišly v roce 1912. Upravoval se hlavní vstup, rozšiřoval se prostor pokladny, a vznikl návrh parního vytápění. V roce 1920 byla zřízena telefonní stanice, byl vybudován sklad dekorací. V roce 1924 byly upravovány šatny, pracovalo se na novém proscéniu, nebo na osvětlení.\n\nVelké změny přinesl rok 1937. Táborský architekt Václav Drozda navrhl úpravy hlediště. Místo dosavadních míst ke stání se v parteru přidávala sedadla, zmizel střední vstup do hlediště, a na balkóně byly zrušeny postranní lóže. \n\nZměnil se i exteriér budovy, kvůli dopravě byl portikus před hlavním vchodem zbaven sloupů, a zkrátil se balkón s balustrádou, v patře budovy (viz foto v \"infoboxu\").\n\nDrozda také navrhl přístavbu tzv. Tylova domu (viz foto), na místě staršího přízemního domku, přiléhajícího k zadní zdi divadla. V patrovém domě byly umístěny herecké šatny, kanceláře, zkušebna, byt sluhy a další zázemí, které se do starého divadla nevešlo. Rekonstrukce v roce 1937 prováděl stavitel Josef Lang.\n\nVe válečných letech 1942–1945 působil v Táboře profesionální soubor Jihočeského národního divadla, kterému byla v Českých Budějovicích dočasně zakázána činnost, a kterému táborští ochotníci poskytli, za cenu omezení vlastní činnosti, azyl.\n\nHrál zde např. František Husák, Ota Sklenčka, Nina Popelíková a další. Poslední dva zmiňovaní zde měli v roce 1945 svatbu. Po konci války divadlo zůstalo opět ochotnické, a prvním představením v osvobozené vlasti byla Jiráskova \"Lucerna\".\n\nV roce 1958 začaly přípravy další velké rekonstrukce. Ing. Drozda byl požádán o zpracování studie ke zvětšení kapacity divadla, a zajištění většího komfortu pro diváky. Drozda dospěl k závěru, že bez větší přestavby divadlo zvětšit nelze, a navrhl postavit, v prostoru zahrady vedlejšího domu, nový sál. \n\nByly zakoupeny další sousední domy, původně obytný empírový dům, a další, menší dům, v zadní části vnitrobloku. Jejich dvory byly zakryty, do prostoru zakrytých dvorů bylo vestavěno nové, prostorné hlediště (podle projektu architektky Irmy Antonovičové). Nový, velký sál, byl v pravém úhlu napojen na zvětšené stávající jevišti (tedy k původní boční stěně starého jeviště). Malý sál - původní hlediště - zůstal v historické budově. Vznikla tak dvě divadla - malé a velké - se společným jevištěm, a pod jednou střechou. Dům v Palackého ulici byl přebudován na velkorysé divácké prostory (foyer s šatnou, výstavní prostory, kavárnu s klubem, pokladny), dům na druhé straně sálu byl přestavěn na herecké šatny a další zázemí. \n\nPůvodně měla být na jevišti vybudována točna, takže by teoreticky mohli herci hrát pro obě hlediště. Zabránil tomu nedostatek financí (plán. rozpočet 6 mil. Kčs). \n\nSoučástí úprav byla i nástavba nad jižní částí Tylova domu, kam byla umístěna nová zkušebna, a upravoval se i park za ním. \n\nRekonstrukce byla zahájena v říjnu 1958, kolaudovalo se v roce 1965. Nový provoz divadla byl zahájen 3. a 4. října 1965, hrou J. K.Tyla \"Jan Hus\", v podání místních ochotníků, a slavnostně ještě jednou, 31. října, kdy zde soubor Národního divadla hrál Jiráskovu \"Lucernu\", s Danou Medřickou v hlavní roli paní kněžny. Při otevření byl přítomen i ministr školství a kultury, PaedDr. Kahuda. Začala další kapitola v novodobé historii táborského divadla.\n\nNové divadlo, do té doby fungující jako \"Městské divadlo\" (do roku 1965), dostalo i nový název – \"Divadlo Ivana Olbrachta\" (do roku 1990), podle významného českého spisovatele a prozaika. Bylo určeno pro poloprofesionální provoz – kromě zájezdových představení zde hráli i místní ochotníci, kteří byli ještě před dokončením stavby sloučeni (spolu se souborem Elektroisoly a ZK ČSD) do \"Souboru Divadla Ivana Olbrachta\" (začínali zde např. herci František Němec, Jiří Hrzán, Petr Svoboda, Jan Novotný aj.).\n\nMalý sál je už mnoho let vyhledávaným místem natáčení televizních pořadů (\"Možná přijde i kouzelník)\", nebo filmů \"(Iluzionista\", \"Největší z Pierotů\"), vybral si jej Jiří Menzel pro Donšajny, a vzhledem ke skvělé akustice (údajně nejlepší v republice) zde s oblibou natáčel Supraphon.\n\nBěhem filmařských prací byla např. znovu odhalena unikátní malba na stropě malého sálu (viz foto), dlouho zakrytá podhledem z akustických desek. Ze stropní fresky (jejíž základ tvoří alegorické výjevy v osmi kruhových výsečích, tvořících jeden velký kruh), kolem křišťálového lustru (zavěšeného 13 metrů vysoko), teď na diváky shlíží osm múz. Jsou to Kaliopé – bdící nad eposem a hrdinským zpěvem, Erató – nad milostnou poesií, Terpsichoré – nad tancem, Melpomené – nad tragédií, Urania – nad hvězdami a počty, Kleió – nad historií, Polyhymnia – nad hymny a sborovou lyrikou, Euterpé - nad lyrickým básnictvím, zpěvem a hudbou. Je to osm dcer nejvyššího boha Dia a bohyně paměti Mnémosyné. Chybí devátá múza, Thálie, která bdí nad komedií. Ta je všude kolem. Divadlo jí totiž bylo roku 1887 zasvěceno. Kdyby však nezasáhla náhoda (odstraňovalo se osvětlení filmařů a jedna deska spadla), stropní malba by se dodnes možná neobjevila.\n\nRozšíření divadla přineslo nejen větší pohodlí divákům, ale i možnost úsporněji a s rozmyslem volit umístění pořadů do odpovídajících prostor (s ohledem na jejich kapacitu), protože do malého (starého) sálu táborského divadla se vejde 350, do velkého (nového) 650 diváků.\n\nV roce 1967 ještě vyrostla nad šatnovým traktem nástavba s novou bytovou jednotkou. Tím byla proměna táborského divadla na dlouhou dobu ukončena. Vznikla moderní divadelní budova, svým uspořádáním představující středoevropskou raritu.\n\nDalší etapa oprav a inovací začala v roce 1990. V roce 1991 byl nad starým sálem rekonstruován strop a krov, přibyla nová ocelová konstrukce. Proběhla výměna topení – za plynové, postupně byly opraveny fasády všech budov, divadlo bylo vybaveno počítačovou sítí, průmyslovou televizí, novou telefonní ústřednou, současnou zvukovou technikou, zajištěny byly bezbariérové vstupy. Nový sál byl zateplen a klimatizován.\n\nOd roku 1997 vlastní divadlo další zajímavost (nejen pro patrioty), a tou je Táborský divadelní betlém (viz foto). Jeho autorkou je táborská výtvarnice Máša Valtrová (dcera malíře Karla Valtra).\n\nPoslední rekonstrukce, v letech 2019–2020, modernizuje cca 1200 m²  plochy. Zrenovované budou veškeré divácké prostory divadla, spolu s doposud nepoužívaným prostorem zázemí restaurace. Moderním způsobem bude obnovena kavárna ve vstupní hale, a výstavní síně, včetně využití architektonicky výjimečných prvků (prosklená stěna), nová bude i vzduchotechnika ve vstupních prostorech. Přízemní prostory vstupní haly, foyeru, toalet a pokladny změní své původní dispozice, rozšířena bude také kavárna v prvním patře. Autory projektu jsou Ing. arch. Monika Krausová a Ing. arch. Martin Kraus, \"Atelier a_detail Tábor\". Dodavatelem stavby se stala firma \"Dřevotvar\" – řemesla a stavby z Chýnova. Rekonstrukci financuje Jihočeský kraj částkou 31.500.000,-Kč. Budovy divadla, včetně zeleně, jsou dnes ve vlastnictví města Tábora, nebo Jihočeského kraje (s právem hospodaření pro D/O/N), a rozkládají se na pozemcích s parc. č. 607, 608/1,2, 609, 610, 611, 612 a 613. Slavností zahájení divadelní sezóny a současně otevření opraveného divadla je spojeno s koncertem Jihočeské filharmonie České Budějovice. \n\nOd roku 1990 nese divadlo ve svém názvu jméno slavného táborského rodáka, Oskara Nedbala (1874–1930, viz foto). Významný hudební skladatel, dirigent a virtuóz, vynikajícího violista, člen slavného \"Českého kvarteta\", vystudoval v Táboře gymnázium (dnes ZŠ Mikuláše z Husi). Jeho rodný dům, s pamětní deskou z roku 1936, stojí naproti táborskému divadlu (ostatky Oskara Nedbala jsou uloženy na vyšehradském Slavíně). \n\nVe foyeru divadla je umístěna busta Oskara Nedbala, tu divadlu (v roce 1984) darovalo Muzeum české hudby.\n\nDivadlo je zapsáno na Ústředním seznamu nemovitých kulturních památek (č. 28679/3-4516).\n\nTáborské divadlo je tzv. stagiona, tj. divadlo bez vlastního souboru. Diváckou výhodou při \"dovozu\" zájezdních představení je pestrost repertoáru, lze vždy vybrat to nejlepší z toho, co se během sezóny objeví na divadelních prknech v celé české republice. Dramaturgie divadla je cílevědomá, má ve všech žánrech potřebný přehled. Uvádí špičkové soubory i díla, a dovede pro obojí najít pevný okruh zájemců.\n\nOba divadelní sály dnes navštíví ročně více než 50 000 diváků, divadlo má cca 1500 stálých předplatitelů (abonentní systém zavedla v šedesátých letech dramaturgyně PhDr. Dagmar Chobotová, v roce 1996 oceněná Cenou města Tábora). Hostuje zde pravidelně na tři desítky všech pražských, a většiny oblastních divadelních souborů. Divadelní dramaturgie nezapomíná na podporu místních kulturních aktivit (uvedla např. Divadlo mladých Tábor, Soubor Tábor o.s., Keramičku, koledy s Pouličníky a Vánoce s Jihočeskými muzikanty). Sály jsou zároveň využívány jako koncertní síně pro hudbu všech žánrů. Nedílnou součástí divadla jsou i výstavní prostory (Výstavní síň, galerie \"Evárium\" a foyer Malého divadla), divadelní klub a kavárna. Pořadům, jež se konají v červenci a srpnu, v rámci Táborského i Divadelního kulturního léta, slouží, kromě toho, ještě přilehlý terasovitý divadelní park.\n\nDivadlo pro návštěvníky pořádá komentované prohlídky, při kterých se zájemci, mj., mohou postavit na jeviště a nahlížet do obou dvou sálů najednou.\n\n\n\n"}
{"id": "1560241", "url": "https://cs.wikipedia.org/wiki?curid=1560241", "title": "Viken", "text": "Viken\n\nViken je kraj ve Východní Norsku. Začal fungovat 1. ledna 2020 sloučením dvou do té doby samostatných krajů Akershus, Buskerud a Østfold. Zároveň do něj byly začleněny dvě obce ze sousedního regionu Oppland - Jevnaker a Lunner. K reorganizaci územního uspořádání došlo na základě rozhodnutí norského parlamentu (\"Stortinget\") ze dne 8. června 2017, jehož důsledkem byla redukce počtu územěsprávních jednotek z devatenácti na jedenáct. Kraj sousedí s kraji Vestfold og Telemark, Vestland a Innlandet, na východě se Švédskem. Zcela obklopuje norské hlavní město - Oslo. Kraj Viken netvoří v Norsku žádnou tradiční geografickou oblast ani historický region, ale celý kraj leží v mnohem větším historickém kraji Akershus. Vznik kraje provázela jistá kontroverze, existují tendence kraj zrušit a navrátit stav před rokem 2020.\n\nV lednu 2020 sestával kraj z 51 obcí.\n"}
{"id": "1560247", "url": "https://cs.wikipedia.org/wiki?curid=1560247", "title": "Třída BRF", "text": "Třída BRF\n\nTřída BRF (Bâtiments Ravitailleurs de Force) je připravovaná třída logistických podpůrných lodí francouzského námořnictva. Vyvinuta bude na základě italské podpůrné lodě \"Vulcano\" (A5335) a ve službě nahradí zásobovací tankery třídy \"Durance\". Celkem byly objednány čtyři jednotky této třídy. První dvě mají být dodány roku 2025. Plavidla budou přepravovat tekutý i pevný náklad, kterými mohou jiná plavidla zásobovat na otevřeném moři. Zároveň budou vybavena pro údržbu a opravy jiných plavidel. Kombinují tak funkce tankeru, zásobovací a opravárenské lodě. \n\nAkvizice těchto plavidel probíhá v rámci francouzského modernizačního programu FLOTLOG (\"FLOTte LOGistique\"), přičemž samotná plavidla nesou označení BRF (\"Bâtiments Ravitailleurs de Force\"). Na konci roku 2018 se Francie připojila k italskému programu stavby podpůrných lodí, v rámci kterého bylo italskou loděnicíFincantieri vyvinuto a v letech 2016–2020 postaveno italské plavidlo \"Vulcano\" (A5335). Dne 30. ledna 2019 byla Francií objednána stavba celkem čtyř jednotek této třídy v hodnotě 1,7 miliardy euro. Vývoj stavbu platforem zajistí francouzská loděnice Chantiers de l’Atlantique (CdA, původně STX Europe) a francouzská loděnice Naval Group zajistí vývoj, výrobu a instalaci vojenského vybavení plavidel. Italská loděnice Fincantieri programu poskytne technickou asistenci a zároveň dodá některé sekce trupu. První pár plavidel má být dodán roku 2025.\n\nV prosinci 2019 loděnice CdA objednala stavbu příďových sekcí plavidel BRF u svého italského partnera Fincantieri. Stavbu provede v letech 2021–2027 loděnice Castellammare di Stabia v Neapoli.\n\nTankery budou mít dvoutrupou koncepci a oproti italskému plavidlu \"Vulcano\" budou větší a univerzálnější. Budou vybavena bojovým řídícím systémem Polaris. Posádku bude tvořit 130 osob, přičemž pro dalších 60 budou na palubě kajuty. Pojmou až 13 000 m tekutého nákladu a dalších 1500 t munice, náhradních dílů, zásob a proviantu. Vyzbrojeny budou dvěma 40mm kanóny Bofors Mk.4. Pohonný systém tvoří dva diesely MAN 12V32/44CR o celkovém výkonu 14 400 kW a dva diesely MAN 8L32/44CR o celkovém výkonu 9600 kW, pohánějící dva lodní šrouby. Nejvyšší rychlost dosáhne 20 uzlů.\n"}
{"id": "1560248", "url": "https://cs.wikipedia.org/wiki?curid=1560248", "title": "Třída MKS 180", "text": "Třída MKS 180\n\nTřída MKS 180 je perspektivní třída víceúčelových fregat německého námořnictva. Plavidla budou konstrukčně vycházet ze třídy \"Baden-Württemberg\" (F125). Budou schopna boje proti hladinovým a vzdušným cílům i ponorkám. Plánována je stavba šesti jednotek této třídy. Prototyp má být do služby přijat roku 2023.\n\nPlavidla byla původně označována jako \"Korvette 131\", což bylo změněno na MKS 180 (\"Mehrzweckkampfschiff\" – víceúčelová bojová loď). Soutěže na vývoj nové třídy se účastnila tři konsorcia: German Naval Yards Kiel (GNYK) / BAE Systems, ThyssenKrupp Marine Systems (TKMS) / Lürssen a Damen Group / Blohm + Voss. Námořnictvo požadovalo až šest nových plavidel, ale kvůli dostatku financí hrozilo jejich seškrtání na čtyři. V roce 2017 ale bylo potvrzeno, že bude skutečně objednáno šest jednotek. Když byla ze soutěže vyškrtnuta loděnice Lürssen, jejíž partner TKMS se spojil s týmem vedeným loděnicí GNYK, aby ze soutěže zcela nevypadl. Dne 14. ledna 2020 Německé ministerstvo obrany oznámilo, že vítězem soutěže se stalo konsorcium Damen Group a Blohm + Voss. Samotná stavba plavidel proběhne v loděnici Blohm + Voss v Hamburku.\n\nPlavidla budou mít modulární konstrukci. Budou vybavena prostory pro modulární vybavení (tzv. \"mission modules\"), umožňující plnění specializovaných misí (např. průzkum, evakuace, velení operačnímu svazu, eskorta nákladních lodí). Základní posádku bude tvořit 110 osob, které doplní až 70 členů obsluhy specializovaného vybavení.\n"}
{"id": "1560253", "url": "https://cs.wikipedia.org/wiki?curid=1560253", "title": "William Ellery (politik)", "text": "William Ellery (politik)\n\nWilliam Ellery (22. prosince 1727, Rhode Island – 15. února 1820, Rhode Island) byl signatářem Deklarace nezávislosti Spojených států jako zástupce ostrova Rhode Island.\n\nWilliam Ellery se narodil v Newportu na ostrově Rhode Island 22. prosince 1727 jako druhý syn Williama Elleryho seniora a Elizabethy Almy. Nejprve se vzdělával u svého otce, obchodníka a absolventa Harvardské univerzity. William absolvoval Harvardskou univerzitu v roce 1747, kde vynikal v řečtině a latině. Poté se vrátil do Newportu na Rhode Islandu. Nejprve pracoval jako obchodník, poté se stal úředníkem v celní správě. Stal se členem „Rhode Island General Assembly“ (Valného shromáždění). Od roku 1770 pracoval jako právník a ve věku 43 let se stal aktivním členem v „Rhode Island Sons of Liberty“.\n\nV roce 1776 zemřel guvernér Rhode Islandu a delegát Kontinentálního kongresu Samuel Ward. Ellery jej na kongresu nahradil a v roce 1776 se stal signatářem Ústavy Spojených států amerických a jedním z 56 signatářů Deklarace nezávislosti. Jeho podpis na Deklaraci je druhý největší za slavným podpisem Johna Hancocka.\n\nEllery také pracoval jako soudce u Nejvyššího soudu na Rhode Islandu. Byl prvním daňovým úředníkem v přístavu Newport, kde pracoval až do své smrti. V roce 1785 se stal abolicionistou a stal se členem reformované křesťanské církve „Second Congregational Church of Newport“.\n\nEllery zemřel 15. února 1820 ve věku 92 let a byl pohřben na Common Burial Ground v Newportu. Společnost „Sons of the Revolution“ a „Daughters of the American Revolution“ se každoročně scházejí u jeho hrobu dne 4. července.\n\n\n\n \n"}
{"id": "1560254", "url": "https://cs.wikipedia.org/wiki?curid=1560254", "title": "Podlugovi", "text": "Podlugovi\n\nPodlugovi (v srbské cyrilici Подлугови – ty \"Podlugovi\", mn. číslo) je obec ve střední Bosně a Hercegovině. Administrativně spadá pod općinu Ilijaš a Federaci Bosny a Hercegoviny. Žije v ní 1448 obyvatel. \n\nVesnice má rozprostřenou zástavbu do údolí řeky Bosny a jejího soutoku s říčkou Stavnja. Význam Podlugovů spočívá především v dopravě; vesnicí prochází dálnice A1 ze Sarajeva do Zenici a trať Šamac–Sarajevo. Z hlavní trati se zde ještě odpojuje úsek do Droškovace, který má především využití v nákladní dopravě. \n\nZajímavostí je, že o místním nádraží zpívá Zdravko Ćolić ve své písni \"Stanica Podlugovi\".\n"}
{"id": "1560255", "url": "https://cs.wikipedia.org/wiki?curid=1560255", "title": "Henry William Paget, 1. markýz z Anglesey", "text": "Henry William Paget, 1. markýz z Anglesey\n\nHenry William Paget, 1. markýz z Anglesey (\"Henry Paget, 1st Marquess of Anglesey, 2nd Earl of Uxbridge, 11th Baron Paget of Beaudesert, 4th Baronet Bayly of Plas Newydd\") (17. května 1768, Londýn, Anglie – 29. dubna 1854, Londýn, Anglie) byl britský vojevůdce a státník. Od mládí vynikal jako důstojník jezdectva, prosadil se za napoleonských válek ve Španělsku. Vynikl jako vrchní velitel jezdectva v bitvě u Waterloo, kde přišel o nohu a stal se národním hrdinou. V roce 1815 získal titul markýze z Anglesey. Později zastával úřady ve vládě, dvakrát byl irským místokrálem (1828–1829, 1830–1833). V armádě nakonec dosáhl hodnosti polního maršála (1846). Jako nejvýznamnější příslušník šlechtického rodu Pagetů byl zakladatelem vlivné aristokratické dynastie, jeho příbuzní až do poloviny 20. století zastávali vysoké hodnosti v námořnictvu, armádě, diplomacii a u dvora. \n\nPocházel z waleského šlechtického rodu Bayly, který v roce 1769 přijal jméno vymřelého rodu Pagetů. Narodil se v Londýně jako nejstarší syn 1. hraběte z Uxbridge. Studoval ve Westminsteru a Oxfordu, v letech 1786–1788 absolvoval kavalírskou cestu. Podle otcových plánů měl být původně námořním důstojníkem, ale vstoupil do armády (1790), souběžně se stal členem Dolní sněmovny, poslancem byl v letech 1790–1804 a 1806–1810. V armádě od mládí vynikal jako důstojník jezdectva, zúčastnil se válek proti revoluční Francii a již v roce 1796 byl plukovníkem. Prosazoval zlepšení disciplíny a modernizaci jezdectva. V roce 1802 byl povýšen na generálmajora, později vynikl jako velitel na Pyrenejském poloostrově. Proslul vítěznou bitvou u Benavente v prosinci 1808, kde porazil elitní sbory napoleonské císařské gardy. V roce 1808 byl povýšen na generálporučíka. \n\nV roce 1809 musel Pyrenejský poloostrov opustit v důsledku nemanželského skandálu. Udržoval poměr s Charlotte Wellesley, rozenou Cadogan (1781–1853), manželkou diplomata Henryho Wellesleye, který tehdy pobýval jako vyslanec ve Španělsku. Wellesleyův starší bratr maršál Wellington byl od roku 1809 vrchním velitelem ve Španělsku a odmítl akceptovat přítomnost lorda Pageta, který měl nelegitmní poměr s jeho švagrovou. Henry Paget se vrátil do Anglie a v roce 1810 musel podstoupit také souboj s Charlottiným bratrem podplukovníkem Henry Cadoganem (1781–1813). K souboji sice došlo, ale oba soupeři při vlastním duelu proti sobě nepozvedli zbraně. \n\nPaget a Charlotta Wellesleyová se v roce 1810 rozvedli se svými dosavadními partnery a uzavřeli sňatek, čímž svůj vztah legitimovali. Přesto až do roku 1815 žil Henry Paget civilním životem, i když podle mínění mnohých současníků jeho zkušenosti jezdeckého velitele na Pyrenejském poloostrově citelně chyběly. V roce 1812 zdědil po otci titul hraběte z Uxbridge (do té doby jako jeho dědic užíval titul lorda Pageta), od roku 1812 byl zároveň lordem místodržitelem na ostrově Anglesey. \n\nDo aktivní služby byl znovu povolán až po Napoleonově návratu z Elby v rámci závěrečné kampaně napoleonských válek. V bitvě u Waterloo byl pověřenem vrchním velením jezdectva a dělostřelectva britské armády. V závěru bitvy přišel o nohu, což jej vyneslo do pozice národního hrdiny. Ještě v roce 1815 získal titul markýze z Anglesey (podle ostrova poblíž břehů Walesu, kde vlastnil statky). \n\nV roce 1819 byl povýšen na generála a při korunovaci Jiřího IV. vykonával funkci korunovačního lorda nejvyššího hofmistra (1821). V Goderichově vládě zastával úřad generálního polního zbrojmistra (\"Master General of the Ordnance\", 1827-1828), od roku 1827 byl též členem Tajné rady. V následujícím kabinetu maršála Wellingtona byl místokrálem v Irsku (1828–1829). Ve funkci se udržel přesně jeden rok a v Irsku nastolil přísnou správu odpovídající jeho vojenskému naturelu, projevil se také nedostatek jeho politických schopností. Na druhou stranu si získal nepochybné zásluhy na rozvoji irského školství, měl také zájem na ekonomické prosperitě. S překvapivou razancí prosazoval emancipaci katolíků a kvůli tomu musel odstoupit. Zájem o zrovnoprávnění katolické víry v Irsku mu však přinesl značnou popularitu a znovu byl do funkce irského místokrále jmenován v rámci Greyovy whigistické vlády, i když sám patřil k toryům. Podruhé funkci místokrále zastával v letech 1830–1833. \nPo návratu z Irska žil třináct let v soukromí, znovu byl povolán do liberální vlády Johna Russella opět ve funkci generálního polního zbrojmistra (1846-1852). V roce 1846 zároveň obdržel hodnost polního maršála. Od roku 1849 do smrti byl také lordem místodržitelem v hrabství Staffordshire, kde vlastnil rozsáhlé pozemky s rodovým sídlem \"Beaudesert Park\". \n\nV návaznosti na svou účast v závěru napoleonských válek získal několik vyznamenání v zahraničí, byl například rytířem rakouského Řádu Marie Terezie (1815) nebo ruského Řádu sv. Jiří (1815). V roce 1815 získal v Anglii Řád lázně a nakonec i Podvazkový řád (1818).\n\nPoprvé se oženil v Londýně v roce 1795 s Caroline Villiers (1774–1835), dcerou nejvyššího lovčího 4. hraběte z Jersey. Z jejich manželství pocházelo osm dětí, poslední z nich se narodilo v roce 1809, kdy již Henry Paget udržoval poměr s Charlotte Cadoganovou (1781–1853), manželkou tehdejšího britského vyslance ve Španělsku Henryho Wellesleye. Oba se během roku 1810 rozvedli a uzavřeli sňatek. Z obou manželství se narodilo celkem 14 dětí, synové jako potomci markýze užívali titul lorda. Henryho první manželka Caroline se po rozvodu podruhé provdala za 6. vévodu z Argyllu. \nPotomstvo: \n\nPrvní markýz z Anglesey pocházel z početné rodiny, všichni jeho mladší bratři zasedali v Dolní sněmovně a dosáhli vysokého postavení. Arthur Paget (1771–1840) byl diplomatem a vyslancem ve Vídni a Istanbulu, Edward Paget (1775–1849) byl generálem a Charles Paget (1778–1839) byl admirálem Royal Navy. \n\n\n\n"}
{"id": "1560258", "url": "https://cs.wikipedia.org/wiki?curid=1560258", "title": "Alen Mustafić", "text": "Alen Mustafić\n\nAlen Mustafić [alen mustafič] (* 5. červenec 1999 Tuzla) je bosenský fotbalový záložník a bývalý mládežnický reprezentant, od ledna 2020 hráč slovenského mužstva ŠK Slovan Bratislava, kde je na hostování z bosenského celku FK Sarajevo. Nastupuje na pozici středního záložníka, může nastupovat na postu tzv. šestky nebo osmičky. Jedná se o dynamického hráče, dokáže v rychlosti operovat na velkém prostoru. Nastupoval za bosenskou reprezentaci do 19 let.\n\nSvoji fotbalovou kariéru začal v klubu FK Sloboda Tuzla, odkud v průběhu mládeže odešel do týmu FK Sarajevo. V sezóně 2017/18 získal se starším dorostem mistrovský titul.\n\nPřed jarní částí ročníku 2017/18 se propracoval do prvoligového A-mužstva FK. Ligový debut v \"áčku\" tohoto klubu absolvoval ve 20. kole hraném 25. února 2018 proti Radniku Bijeljina, na hrací plochu přišel v 76. minutě. Utkání skončilo bezbrankovou remízou. Na jaře 2019 získal se Sarajevem double – prvenství v bosenském poháru i v lize. Svůj první ligový gól v dresu FK zaznamenal 15. 9. 2019 v souboji s týmem FK Zvijezda 09 (výhra 2:0), když ve 43. minutě otevřel skóre střetnutí. V dresu Sarajeva odehrál prozatím 30 zápasů v lize, další čtyři starty přidal v předkolech Evropské ligy UEFA.\n\nV lednu 2020 odešel z FK Sarajevo na půlroční hostování s opcí na přestup na Slovensko do Slovanu Bratislava.\n\nAktuální k 27. lednu 2020\n\n"}
{"id": "1560273", "url": "https://cs.wikipedia.org/wiki?curid=1560273", "title": "Novus homo", "text": "Novus homo\n\nNovus homo také Homo novus \"Nový člověk\" je termín užívaný ve Starověkém Římě pro občany, kteří byli jako první svého rodu členy římského senátu, či byli jako první z rodiny zvoleni římským konzulem. Když však člověk vstoupil do veřejného života v bezprecedentním měřítku do vysoké funkce v některém z úřadů, používal se termín \"novus civis\" (množné číslo: \"novi cives\") - \"nový občan\".\n"}
{"id": "1560275", "url": "https://cs.wikipedia.org/wiki?curid=1560275", "title": "Petr Dorůžka", "text": "Petr Dorůžka\n\nPetr Dorůžka (* 30. října 1949 Praha) je hudební publicista, syn Lubomíra Dorůžky.\nPo maturitě na střední všeobecně vzdělávací škole v Praze (1968) vystudoval obor zvuková technika na Elektrotechnické fakultě Českého vysokého učení technického v Praze (ing. 1973) a poté do roku 1989 pracoval v oboru výpočetní techniky (mainframe ICL v Praze).\n\nOd roku 1968 se věnoval hudební publicistice, zaměřené na anglosaskou rockovou scénu. Spolupracoval s řadou hudebních časopisů.(např. Pop Music Express a Aktuality Melodie, Melodie (1970–83), Mladý svět, Populár, Gramorevue, Kruh (periodikum Sekce mladé hudby Svazu hudebníků)). Připravoval texty pro licenčně vydávaná alba v Supraphonu (Janis Joplin, Woodstock), pořady pro pražské Divadlo Hudby a Československý rozhlas. Od roku 1988 připravuje pořad Hudba na pomezí (Český rozhlas, stanice Vltava).\n\nPo roce 1989 spolupracoval s vydavatelskou firmou Bonton jako producent. Organizoval také výjezdy českých umělců do Německa.\nOd 2002 externě přednáší o world music na katedře kulturní ekologie Fakulty humanitních studií University Karlovy a připravuje týdenní pořad Babillon pro kabelovou hudební TV Stanice O.\n\n"}
{"id": "1560276", "url": "https://cs.wikipedia.org/wiki?curid=1560276", "title": "Berg bei Neumarkt in der Oberpfalz", "text": "Berg bei Neumarkt in der Oberpfalz\n\nBerg bei Neumarkt in der Oberpfalz je obec v německé spolkové zemi Bavorsko, v zemském okrese Neumarkt in der Oberpfalz ve vládním obvodu Horní Falc. Žije zde obyvatel.\n\n"}
{"id": "1560284", "url": "https://cs.wikipedia.org/wiki?curid=1560284", "title": "Osek (zámek, okres Strakonice)", "text": "Osek (zámek, okres Strakonice)\n\nOsek je tvrz přestavěná na zámek ve stejnojmenné obci v okrese Strakonice. Panské sídlo stojí v Oseku od patnáctého století. Původní tvrz byla přestavěna nejprve v renesančním slohu, ale dochovaná podoba je výsledkem úprav z devatenáctého století a zejména novobarokní přestavby z roku 1911. Zámecký areál je chráněn jako kulturní památka. V zámku sídlí Domov pro osoby se zdravotním postižením.\n\nPředchůdcem zámku bývala tvrz, kterou v patnáctém století založil rod Oseckých z Brloha. Prvním z nich byl Absolon z Brloha připomínaný roku 1442. Po něm následoval Jan, který v Oseku sídlil do roku 1489. Na počátku šestnáctého století tvrz patřila bratrům Petrovi a Absolonovi a posledním příslušníkem rodu byl Jan Osecký z Brloha uváděný roku 1529. Zemřel jako bezdětný a osecký statek po něm zdědily sestry Dorota, Lidmila a Kateřina, které jej prodaly i s dalším majetkem Jiřímu Čejkovi z Olbramovic. Jiří potom žil v Oseku až do své smrti v roce 1576. Jeho starší synové zdědili Brloh a Rovnou, ale Osek připadl nejmladšímu Václavovi, který zemřel krátce před rokem 1593. Někdy během druhé poloviny šestnáctého století byla tvrz renesančně přestavěna. Václavovi synové se rozdělili o majetek tak, že starší Jiří získal Osek a Zdeněk Kbelnici. Jiří však svůj podíl postoupil Zdeňkovi, který poté v Oseku sídlil do roku 1623, kdy mu byl majetek zkonfiskován za účast na stavovském povstání v letech 1618–1620. Někdy v té době vesnici i s tvrzí vypálili císařští vojáci.\n\nHned roku 1623 Osek koupil místodržící Karel z Lichtenštejna a obratem jej prodal Ferdinandu Rudolfovi Lažanskému z Bukové. Jeho syn Maximilián Lažanský připojil Osek k Bratronicím a osecká tvrz už sloužila pouze jako sídlo úředníků. Lažanští z Bukové Osek vlastnili do roku 1737. Po smrti Adama Lažanského byl v roce 1739 prodán v exekuční dražbě Františku Janovskému z Janovic. Statek v té době tvořila tvrz s pivovarem, dvory v Oseku a Kbelnici a vesnice Osek, Petrovice, Kbelnice, Sedlíkovice a Paračov.\n\nJanovským patřil Osek jen krátkou dobu. Brzy jej získal Jindřich Vítanovský z Vlčkovic a nejspíše už před rokem 1750 ho koupila hraběnka Marie Aloisie Rajská z Dubnic, rozená Morzinová. Její syn František Václav Rajský z Dubnice statek prodal Matyášovi Janu Kučerovi z Prahy, od jehož syna jej roku 1825 získali manželé František a Josefa Daubkovi. Rytíř Eduard Daubek spolu se svým stejnojmenným synem nechali osecký zámek upravit a přestavět v novobarokním slohu. Významná přestavba proběhla roku 1911 podle projektu vídeňského architekta Huga Leuthendorfa. Po Eduardovi mladším zámek zdědila manželka Marie a od roku 1945 jej spravoval československý stát.\n\nJednopatrový zámek má čtyři křídla postavená kolem malého nádvoří. Střed hlavního průčelí zdůrazňuje rizalit, nad kterým stojí hranolová věž. Do dvora se vjíždí průjezdy v severním a jižním křídle. Ve východním křídle se dochovaly zdi bývalé tvrze a renesanční hřebínkové klenby. Pokoje v prvním patře jsou zdobené štukováním a alegorickými nástěnnými obrazy od malíře Bohumila Doubka. Součástí zámku je bývalá kaple Nanebevzetí Panny Marie (podle Karla Třísky byla zasvěcena svatému Janu Nepomuckému) s valenou klenbou a novogotickým oltářem. Malíř Jiří Rejsek kapli v roce 1972 vyzdobil dvěma medailóny. Součástí památkově chráněného areálu je anglický park z počátku dvacátého století.\n\n"}
{"id": "1560288", "url": "https://cs.wikipedia.org/wiki?curid=1560288", "title": "Kruskalův-Wallisův test", "text": "Kruskalův-Wallisův test\n\nKruskalův-Wallisův test (nazýván také jako Kruskalův-Wallisův H test nebo jednofaktorová neparametrická ANOVA) je rozšířením Mannova-Whitneyova testu pro více než 2 pozorování. Testuje shodu distribučních funkcí. Kruskalův-Wallisův test poprvé autoři zveřejnili v časopise Journal of the American Statistical Association (JASA) v roce 1952.\n\nWilliam Henry Kruskal se narodil v New York City v roce 1919. V letech 1949–1950 přednášel matematiku na univerzitě Columbia University. Rok poté začal vyučovat statistiku v University of Chicago a stal se profesorem. Za svůj život vydal mnoho prací. (Celý seznam a další informace o jeho osobě je možné najít na stránkách univerzity). V roce 1971 se William H. Kruskal stal prezidentem Institute of Mathematical Statistics , a v roce 1982 prezidentem asociace American Statistical Association. Byl spoluautorem encyklopedie International Encyclopedia of Statistics (1978).\n\nW. Allen Wallis, narozený v roce 1912 ve Philadelphii, vyučoval na univerzitách v Yale, Columbii, Stanfordu a v roce 1946 nastoupil na fakultu University of Chicago Graduate School of Business, kde se stal i děkanem. Působil jako redaktor časopisu Journal of the American Statistical Association, byl členem výkonného výboru American Economics Association a prezident American Statistical Association. \n\nPrvním předpokladem pro volbu testu je ověření normality. Pokud nelze u vzorku ověřit předpoklad normálního rozdělení pravděpodobnosti, nebo byla nulová hypotéza o normalitě zamítnuta, je nutné zvolit . Protože není možné porovnávat průměry a rozptyly (parametry normálního rozdělení) jednotlivých vzorků, není možné použít jednofaktorovou parametrickou ANOVU.\n\nDruhým předpokladem je nezávislost. Pokud se jedná o opakované pokusy (například při léčbě), vzorky jsou závislé a je nutné použít Friedmanův test.\n\nKruskalův-Wallisův test je rozšířením Mannova-Whitneyova U testu, který lze použít pouze pro jeden nebo dva výběry.\n\nParametrická analýza rozptylu testuje shodu středních hodnot. U neparametrické to nelze.\n\nPokud je možné vytvořit předpoklady identicky tvarovaného a škálovaného rozdělení pro všechny skupiny, je možné testovat nulovou hypotézu, že jsou mediány všech skupin shodné, oproti alternativní hypotéze, že se alespoň jeden medián populace některé skupiny liší od mediánu populace alespoň jedné další skupiny.\n\nMnohdy takový předpoklad není možné zaručit, proto je možné nulovou hypotézu definovat jako shodu distribučních funkcí jednotlivých výběrů.\n\nformula_1\n\nAlternativní hypotézou je pak tvrzení, že alespoň jedna distribuční funkce je odlišná od některé jiné.\n\nTest je založený na pořadí. Nejprve je nutné všechny hodnoty seřadit, bez rozdílu, do které skupiny patří. Poté původní hodnoty nahradit příslušnými pořadími a v každé třídě vytvořit součet pořadí. Testovací kritérium se spočítá pomocí vzorce:\n\nformula_2,\n\nkde:\n\nformula_3 počet tříd;\n\nformula_4 počet pozorování v i-té třídě;\n\nformula_5, počet pozorování ve všech třídách;\n\nformula_6 součet pořadí v i-té třídě.\n\nVelké hodnoty testovacího kritéria vedou k zamítnutí nulové hypotézy. Pro dostatečně velký počet pozorování lze kritické hodnoty vyhledat v tabulkách formula_7rozdělení s formula_8 stupni volnosti a hladinou významnosti α. Pokud je zkoumaný vzorek rozdělen do 3 tříd a počet pozorování v jednotlivých třídách je nejvýše 5, je nutné kritickou hranici vyhledat v kritických hodnotách Kruskal-Wallis H rozdělení. Kritické hodnoty formula_7rozdělení se při tak malém počtu pozorování významně liší.\n\nData jsou testovaná podle jednoho faktoru (nemusí být vyvážená), který má možnosti A,B,C. V nulové hypotéze testujeme, že jsou distribuční funkce ve všech třech třídách stejné.\n\nVšechny hodnoty seřadíme vzestupně a rozepíšeme zpět do tabulky.\n\nV každém sloupci sečteme pořadí.\n\nVypočítáme hodnotu testovacího kritéria. Celkem je 18 pozorování.\n\nformula_10\n\nV tabulkách kritických hodnot formula_7rozdělení najdeme kritickou hranici formula_12.\n\nProtože hodnota testovacího kritéria H překročila kritickou hranici (leží v kritické oblasti), nulovou hypotézu o shodě distribučních funkcí (shodě středních hodnot pořadí) zamítáme.\n\nDistribuční funkce ve všech třech třídách nejsou stejné. Například pomocí Mann_Whitneyova U testu je možné zjistit, která dvojice se od sebe statisticky významně liší.\n"}
{"id": "1560290", "url": "https://cs.wikipedia.org/wiki?curid=1560290", "title": "Počítadlo ujeté vzdálenosti", "text": "Počítadlo ujeté vzdálenosti\n\nPočítadlo ujeté vzdálenosti (počítadlo kilometrů, hodometr, odometr) je zařízení měřící dráhu, kterou dopravní prostředek urazil. Slovo hodometr vzniklo ze starořeckých slov \"ὁδός\", \"hodós\" (\"dráha\") a \"μετρειν\", (\"měřit\"). Zařízení fakticky počítá otáčky kola přepočtené na vzdálenost a může být založeno na mechanickém nebo elektronickém principu, případně na jejich kombinaci.\n\nUjeté kilometry zhruba vyjadřují míru opotřebení vozidla a snížení údaje o ujetých kilometrech má většinou oklamat případného kupce ojetého vozu. Existuje mnoho postupů, jak snížit stav tohoto počítadla. Starší mechanická počítadla si dokázal zručný majitel vozu přetočit takřka sám. Moderní digitální počítadla jsou integrovaná do palubních počítačů automobilů, ale i ta lze přenastavit. Zájemce o koupi staršího vozidla je tak uveden v omyl, protože údaj počítadla ukazuje na menší opotřebení vozidla než odpovídá skutečnosti. Manipulace s počtem ujetých kilometrů je též známá jako přetáčení „tachometru“.\n\nV České republice je manipulace s počtem ujetých kilometrů trestná.\n\n"}
{"id": "1560291", "url": "https://cs.wikipedia.org/wiki?curid=1560291", "title": "Střelské Hoštice (zámek)", "text": "Střelské Hoštice (zámek)\n\nStřelské Hoštice jsou tvrz přestavěná na zámek ve stejnojmenné obci v okrese Strakonice. Zámek byl postaven na místě starší tvrze založené na břehu řeky Otavy nejspíše okolo roku 1500. Dochovaná podoba je výsledkem barokní přestavby a pozdějších úprav z devatenáctého a dvacátého století. Zámecký areál je chráněn jako kulturní památka. V hlavní budově sídlí Muzeum řeky Otavy a voroplavby.\n\nPrvním panským sídlem ve Střelských Hošticích býval ve čtrnáctém století nejspíše jen dvorec. Tvrz na místě dochovaného zámku vybudovali nejspíše až Kraselovští z Kraselova okolo roku 1500, i když zápis do obnovených desk zemkých z roku 1544 ji neuvádí. Vesnici si do nich nechal zapsat Kuneš Kraselovský z Hoštic, který roku 1563 zemřel bez potomků a tvrz je poprvé zmíněna v jeho závěti. Spolu s Hošticemi, čtyřmi dvory a jedenácti dalšími vesnicemi ji odkázal \nsynovcům Šebestiánovi, Kunatovi a Petrovi Pešíkům z Komárova. Bratři se roku 1569 dohodli tak, že panství připadlo Šebestiánovi, který oba zbývající bratry vyplatil a pravděpodobně nechal starou tvrz přestavět na renesanční zámek. Později statek zdědil Petr Pešík, který se zúčastnil stavovského povstání v letech 1618–1620, za což byl odsouzen ke ztrátě majetku. Roku 1623 Hoštice koupil Jindřich Libštejnský z Kolovrat a připojil je ke střelskému panství.\n\nPozději panství získal Jindřichův synovec, jezuita Václav František, který roku 1654 určil, že výnosy střelského panství budou po dobu deseti let využity k úhradě nákladů spojených se stavbou řádového domu v Praze. V roce 1666 zámek vyhořel, ale brzy byl obnoven. Ve druhém desetiletí osmnáctého století byly přestavovány hospodářské budovy, jejichž součástí se stal pivovar přestěhovaný ze Střely, a samotný zámek byl přestavěn v barokním slohu. Když byl jezuitský řád roku 1773 zrušen, převzal jeho majetek studijní fond, od kterého Hoštice koupil v roce 1809 pražský měšťan Erasmus Obst. Jeho potomkům patřil až do roku 1885, kdy byl zámek prodán v dražbě. V následujícím období se majitelé zámku často střídali, až jej roku 1923 koupil Haléřový fond dělnictva Škodových závodů v Plzni. Fond nechal zámecké budovy upravit na dětskou a ženskou ozdravovnu a v letech 1927–1928 přistavěl druhé patro.\n\nPo druhé světové válce zámek využívala vojenská posádka. Vojáci necitlivě zasáhli do dispozice zámku. Odstranili původní dlažby, vyměnili okna a dveře a na místě starších budov postavili ošetřovnu s kinem a ubytovací objekt se spojovacím křídlem k zámku. V letech 1961–1962 opravili vodovod, ústřední vytápění a okenní výplně. Po vojácích získala zámek obec Střelské Hoštice a zahájila rekonstrukci budov. Od roku 2006 v zámku sídlí Muzeum řeky Otavy a voroplavby s galerií.\n\nZámecký areál se nachází na levém břehu Otavy. Vlastní dvoupatrový zámek má dvě křídla. Fasády jsou členěné pravoúhlými okny s kamennými římsami. Ještě v polovině dvacátého století byly na fasádách zřetelné zbytky psaníčkových sgrafit. Původním hlavním vstupem byl bosovaný portál v jižním křídle. Přízemí interiéru je renesanční, ale první patro bylo významně upraveno během barokní přestavby.\n\nGotické prvky se dochovaly zejména v objektech západně od jižního křídla zámku, od kterého jsou oddělené novostavbou ze dvacátého století bez architektonické hodnoty. Na západní straně areálu stojí barokní sýpka.\n\n"}
{"id": "1560293", "url": "https://cs.wikipedia.org/wiki?curid=1560293", "title": "Quintus Servilius Caepio", "text": "Quintus Servilius Caepio\n\nQuintus Servilius Caepio byl římským státníkem a generálem, konzulem v roce 106 př. n. l. a prokonzulem Předalpské Gálie v roce 105 př. n. l. Byl otcem mladšího Quinta Servilia a dědečkem Servilie, matky Decima Iunia Bruta Albina. \n\nBěhem jeho konzulátu v roce 106 př. n. l., s pomocí slavného řečníka Lucia Licinia Crassa, schválil kontroverzní zákon, jímž měli být porotci znovu vybráni ze senátorů místo rovnocenných, tzv. Equites. Zdá se však, že tento zákon byl zrušen zákonem Gaia Servilia Glaucia v letech 104 nebo 101 př. n. l. \n\nPo uplynutí jeho mandátu byl přidělen do Galie, kde dobyl město Tolosa, dnes Toulouse. Zde nalezl asi 50 tisíc zlatých a 10 tisíc stříbrných ingotů, které Skordiskové při galské invazi na Balkán v roce 279 př. n. l. dle legendy ukradli z chrámu v Delphi. Bohatství z Tolosy bylo přepraveno zpět do Říma, ale podařilo se dopravit pouze stříbro, zlato bylo ukradeno skupinou záškodníků, o nichž se říkalo, že si je najal sám Caepio. Zlato z Tolosy nebylo nikdy nalezeno. \n\nBěhem migrace Kimbrů v roce 105 př. n. l. byla Caepiovi přidělena armáda, aby porazil tyto migrující kmeny. Tímto úkolem byl však současně pověřen i Gnaeus Mallius Maximus, který byl Novus homo („nový muž“). Caepio s ním a jeho armádou odmítl spolupracovat. Odmítl s Maximem dokonce i tábořit, což posléze vyústilo v Bitvu u Arausia a ve smrt 60 až 80 tisíc římských legionářů a následně porážku římských vojsk. \n"}
{"id": "1560294", "url": "https://cs.wikipedia.org/wiki?curid=1560294", "title": "Bratronice (zámek)", "text": "Bratronice (zámek)\n\nBratronice jsou tvrz přestavěná na zámek ve stejnojmenné obci v okrese Strakonice. Tvrz byla založena ve čtrnáctém století a na počátku sedmnáctého století byl na jejím místě Janem Horčicem z Prostého postaven renesanční zámek. Zámek byl upravován v osmnáctém století v barokním a klasicistním stylu. Jeho areál tvoří hodnotný architektonický celek v intravilánu vesnice a je chráněn jako kulturní památka.\n\nBratronický zámek stojí na místě staršího sídla ze čtrnáctého století, kdy na něm roku 1361 sídlil Mikuláš z Bratronic. Dalšími vladyky, kteří používali přídomek z Bratronic, byli Čeněk (zemřel před rokem 1381) a Bedřich, po němž statek zdědila vdova Kateřina. Ta Bratronice prodala Mikulášovi z Kestřan. Po nich byl majitelem Beneš z Bratronic připomínaný roku 1433 (podle Karla Třísky roku 1400), a Jan (1457). V letech 1509–1517 (1509–1511) Bratronice vlastnil Smil ze Sedlce a před rokem 1565 Hynek Radkovec z Mirovic. Okolo roku 1575 statek získal Jan nejstarší Horčice z Prostého.\n\nJan Horčice panství rozšířil o Pole, Bezděkov, Záboří a Mirotice a bratronickou tvrz přestavěl na renesanční zámek. Zemřel 1. března 1616. Statek Pole zdědila vdova Kateřina z Kokořova, ale Bratronice, Záboří a Bezděkov odkázal dceři Saloméně provdané za Adama staršího Vratislava z Mitrovic. Po Saloménině smrti v roce 1630 Bratronice zdědila její dcera Markéta, od níž je roku 1681 dědictvím získal její manžel hrabě Ferdinand Lažanský z Bukové.\n\nPo Ferdinandově smrti v roce 1695 se pozůstalí podělili o majetek tak, že Bratronice roku 1699 připadly nejmladšímu synovi Adamu Antonínovi Lažanskému z Bukové, který je vlastnil až do své smrti v roce 1737. Adam Antonín statek zadlužil, a v dražbě jej koupil Kristián Josef Gfässer, jehož potomci v Bratronicích sídlili až do roku 1831. Za Gfässerů proběhla ve druhé polovině osmnáctého století další přestavba. Po nich majetek zdědil Josef Talacko z Ještětic a v letech 1864–1945 zámek patřil rodině Battagliů.\n\nZámek stojí v západní části areálu tvořeného hospodářským dvorem a parkem. Zámecká budova pochází z počátku sedmnáctého století, má obdélníkový půdorys a mansardovou střechu. K východní straně kolmo přiléhá budova kaple. V severním průčelí se nachází bosovaný portál se erby Jana Horčiceho z Prostého a jeho manželky Kateřiny z Kokořova. Uvnitř budovy se dochovaly prostory zaklenuté valenými a lunetovými klenbami. Památkově chráněné jsou také hospodářské budovy (chlévy, ratejna, stodoly, špýchar), zámecký park s bývalou ovocnou zahradou a jejich ohradní zeď.\n\n"}
{"id": "1560295", "url": "https://cs.wikipedia.org/wiki?curid=1560295", "title": "NGC 512", "text": "NGC 512\n\nNGC 512 je spirální galaxie v souhvězdí Andromedy. Její zdánlivá jasnost je 13,3 a úhlová velikost 1,6′ × 0,4′. Je vzdálená 223 milionů světelných let, průměr má 105 000 světelných let. Galaxii objevil 17. listopadu 1827 John Herschel, popsal ji jako \"velmi slabou, velmi malou\". Toto pozorování zařadil s Herschelovým popisem John Dreyer do katalogu NGC.\n\n"}
{"id": "1560300", "url": "https://cs.wikipedia.org/wiki?curid=1560300", "title": "Povodeň na Vltavě a Labi (1940)", "text": "Povodeň na Vltavě a Labi (1940)\n\nPovodeň z března roku 1940 bývá označována za nejvýznamnější zimní povodeň 20. století. V Praze bylo dosaženo padesátiletého průtoku o hodnotě 3245 m³/s. Hlavním důvodem extrémních dopadů této povodně bylo prudké oteplení, které se odehrálo začátkem března. Do té doby byly řeky pokryty tlustou vrstvou ledu, která však rázem začala tát a praskat. Vlivem tohoto jevu došlo kolem 15. března ke zvýšení hladiny řek v povodí Vltavy a Labe a zároveň unášení zbytků ledobých ker koryty řek. Tyto kry poháněné vodou ničily velkou silou vše, co jim stálo v cestě. Tento jev se nazývá dřenice. Od 17. března začala hladina opět klesat. Ovšem dne 20. března došlo vlivem sněhové bouře k opětovnému vzedmutí hladiny Vltavy o 1 metr.\n\nVelké škody napáchala povodeň ve Štěchovicích. Hladina vody vystoupala o 9 metrů nad normální úroveň. Většina chat byla zničena plujícími krami a téměř celá ves byla zatopena. Úplně zničeno bylo 24 domů a dalších 170 bylo zatopeno až po střechu. \n\nVzhledem ke své poloze byl v historii povodněmi pravidelně zasažen zámek Veltrusy a jeho okolí. Ani rok 1940 nebyl výjimkou a zaplaveny byly rozsáhlé části Kralup nad Vltavou. V bezprostředních okolí zámku bylo zničeno šroubovité schodiště na lobečské straně mostu. \n\nVelmi těžce byly zasaženy také Modřany, kde bylo nutné se z důvodu vysokého stavu vody přepravovat na loďkách.\n\nBěhem záplav v okolí zámku Vetrusy byla povodňovou vodou a naplaveným ledem uvězněna kolona nacistického vojska, která tudy zrovna projížděla. Tato událost vyvolala v civilním obyvatelstvu nadšení a radost o to větší, že se tak stalo právě rok po vyhlášení Protektorátu.\n\nOdtávání nahromaděného ledu na březích trvalo ještě několik dalších měsíců.\n"}
{"id": "1560301", "url": "https://cs.wikipedia.org/wiki?curid=1560301", "title": "NGC 513", "text": "NGC 513\n\nNGC 513 je spirální galaxie a Seyfertova galaxie v souhvězdí Andromedy. Její zdánlivá jasnost je 12,9 a úhlová velikost 0,7′ × 0,3′. Je vzdálená 268 milionů světelných let, průměr má 70 000 světelných let. Galaxii objevil 17. září 1784 William Herschel.\n\n"}
{"id": "1560303", "url": "https://cs.wikipedia.org/wiki?curid=1560303", "title": "Troms og Finnmark", "text": "Troms og Finnmark\n\nTroms og Finnmark ( nebo kvénsky \"Tromssa ja Finmarkku\") je kraj (\"fylke)\" v severním Norsku, který byl založen 1. ledna 2020. Nově vytvořený kraj je výsledkem regionální reformy v Norsku. Vznikl sloučením bývalých krajů Finnmark a Troms a navíc obce Tjeldsund z kraje Nordland. Administrativní centrum nového kraje je ve městě Tromsø (sídlo původního kraje Troms), ale hejtman kraje sídlí ve městě Vadsø (centrum původního kraje Finnmark). Rozloha kraje je 74 829,68 km², žije zde osob. Kraj sousedí s ruskou Murmanskou oblastí, finskou provincií Laponsko, švédským krajem Norrbotten a norským krajem Nordland.\n\nPrvní hejtmankou kraje (fylkesmann) je od 1. ledna 2020 Elisabeth Aspakerová, která byla dříve hejtmankou kraje Troms.\n\nSloučení nebylo populární, zejména ve starém kraji Finnmark. Bylo uspořádáno celostátní nezávazné referendum a asi 87 % obyvatel Finnmarky, kteří hlasovali, hlasovali proti sloučení, ale parlament nezměnil své rozhodnutí o sloučení krajů. Některé politické strany od té doby vedly kampaň za zabránění sloučení v příštím volebním období.\n\nKraj Troms og Finnmark se skládá z celkem 39 obcí (\"kommune\"):\n"}
{"id": "1560304", "url": "https://cs.wikipedia.org/wiki?curid=1560304", "title": "NGC 515", "text": "NGC 515\n\nNGC 515 je čočková galaxie v souhvězdí Ryb. Její zdánlivá jasnost je 13,1 a úhlová velikost 1,40′ × 1,1′. Je vzdálená 234 milionů světelných let, průměr má 95 000 světelných let. Galaxii objevil 13. září 1784 William Herschel.\n\n"}
{"id": "1560307", "url": "https://cs.wikipedia.org/wiki?curid=1560307", "title": "NGC 531", "text": "NGC 531\n\nNGC 531 je čočková galaxie v souhvězdí Andromedy. Její zdánlivá jasnost je 14,0 a úhlová velikost 1,8′ × 0,5′. Je vzdálená 215 milionů světelných let, průměr má světelných let. NGC 531 tvoří s galaxiemi NGC 529, NGC 536 a NGC 542 kompaktní skupinu galaxií Hickson Compact Group 10. Galaxii objevil 16. října 1855 R. J. Mitchell, asistent Williama Parsonse.\n\n"}
{"id": "1560308", "url": "https://cs.wikipedia.org/wiki?curid=1560308", "title": "Markuška", "text": "Markuška\n\nMarkuška je obec na Slovensku. Leží v okrese Rožňava v Košickém kraji. Žije zde obyvatel.\n\n"}
{"id": "1560313", "url": "https://cs.wikipedia.org/wiki?curid=1560313", "title": "Târnăveni", "text": "Târnăveni\n\nTârnăveni je rumunské město v župě Mureș. Žije zde obyvatel. Administrativní součástí města jsou i tři okolní vesnice.\n\n\n"}
{"id": "1560314", "url": "https://cs.wikipedia.org/wiki?curid=1560314", "title": "Amalie von Hohenzollern-Sigmaringen", "text": "Amalie von Hohenzollern-Sigmaringen\n\nAmalie von Hohenzollern-Sigmaringen (\"Amalie Antoinette Karoline Adrienne, Prinzessin von Hohenzollern-Sigmaringen;\" 30. dubna 1815, Sigmaringen – 14. ledna 1841, Sigmaringen) byla členkou rodu Hohenzollern-Sigmaringen a hohenzollernsko-sigmaringenskou princeznou. Sňatkem s Eduardem Sasko-Altenburským byla také členkou rodu sasko-altenburského a sasko-altenburskou princeznou. Amalie byla praneteří Joachima Murata, který byl v letech 1808 až 1815 neapolským králem a sňatkem s Caroline Bonaparte švagrem Napoleona Bonaparte.\n\nAmalie se narodila jako dcera knížete Karla von Hohenzollern-Sigmaringen a jeho první manželky Marie Antoinette Muratové.\n\nProvdala se 25. července 1835 v Sigmaringenu za Eduarda Sasko-Altenburského, syna vévody Fridricha Sasko-Altenburského a Šarloty Georginy Meklenbursko-Střelické. Amalie měla s Eduardem čtyři dětiː\n\n\n"}
{"id": "1560315", "url": "https://cs.wikipedia.org/wiki?curid=1560315", "title": "Přehrada Fryšták", "text": "Přehrada Fryšták\n\nPřehrada Fryšták se nachází na Fryštátském potoce v km 4,23 asi čtyři kilometry nad soutokem Fryštátského potoka s řekou Dřevnicí v katastrálním území obce Kostelec u Zlína v okrese Zlín. Areál přehrady byl 4. července 1997 Ministerstvem kultury České republiky prohlášen za kulturní památku Česka a je veden pod číslem 11849/7-8782. Součástí areálu je úpravna vody, kamenné koryto, technický objekt, hráz, přehradní věž, přístupový most, domy čp. 117, 118, 690 a 691. \n\nZvýšená spotřeba vody v meziválečném období ve Zlíně si vynutila potřebu postavení přehrady k zajištění dostatku vody pro skupinový vodovod. Povolení k výstavbě bylo vydáno Okresním úřadem v Holešově v roce 1931. Plány jsou signovány Josefem Jeřábkem. Výstavba byla prováděná v letech 1935–1938 a do provozu uvedena v roce 1939. Asi deset let po dostavbě byla prováděna dodatečná injektáž podloží, aby se zabránilo objeveným průsakům vody pod hrází. V devadesátých letech 20. století nastal pokles spotřeby vody, což vedlo v roce 1996 ke zrušeni vodárenského využití. Nádrž je však stále vedena jako vodárenská pro budoucí potřebu. Aby byla i nadále zajištěna potřebná kvalita vody jsou stanoveny ochranná pásma vodního zdroje a okolí nádrže nemůže být nadále využíváno k rekreačním účelům. Důležitým úkolem je zadržení části povodňových průtoků a zajistit minimální průtok pod hrází 0,015 m³/s.\n\nV okolí nádrže vede turistická trasa a silnice II/490 mostem přes část přehrady. V roce 2011 byla provedena rekonstrukce bezpečnostního přelivu v hodnotě cca 2,5 milionu korun a další potřebné opravy.\n\nHráz je sypaná z nepropustných jílovitých zemin, na návodní straně zpevněná betonovými deskami, vnější strana je zatravněná. Má betonovou patu s průchodnou štolou o průměru 2,5 metrů. Koruna hráze široká pět metrů je v nadmořské výšce 249,15 m n. m. Výška hráze je 13,70 metrů a délka 198 m. Plocha nádrže je 62 ha a zadržuje 2,950 milionů m³ vody. Stálá hladina (minimální) je v nadmořské výšce 243,15 m n. m., při maximálním naplnění může dosáhnou 247,95 m n. m. Přehrada má dvě spodní výpusti o průměru 1,1 metr s kapacitou 12,75 m³/s na jednu výpusť. Výpustě vedou do kamenného koryta s kaskádami. Odpadní štola pod hrází má průměr 3,6 metrů a ústí do vývaru pod hrází. Bezpečnostní nehrazený přeliv je na levém boku hráze o jednom poli s délkou přelivné hrany 32,5 metrů a schopností odvést 89 m³/s vody při maximální hladině. Na něj navazuje kaskádový skluz, který končí ve vývaru pod hrází. \n\nJe dvoupodlažní zděná budova z režných cihel na půdorysu obdélníku s plochou střechou. V ose budovy je umístěn vstupní rizalit s proskleným pravoúhlým vchodem a plochou markýzou. Nad vchodem je tři rastrová prosklená pole v ploché šambráně. Postranní křídla jsou shodně členěna průběžnými okny v šambránách. V interiéru je původní dlažba, dvouramenné schodiště s kovovým zábradlím a místnosti členěné prosklenými příčkami. Součástí úpravny jsou dvě válcové věže, které jsou spojeny s podzemním zásobníkem. Úpravna je od roku 1996 mimo provoz.\n\nV nádrži v blízkosti hráze u levého břehu je odběrná válcová věž, ke které vede z hráze železný most. Slouží k odběru surové vody a ovládání výpustného zařízení. Věž má pravoúhlý vchod s šesti pravoúhlými okny a je ukončena kuželovou střechou krytou pálenou taškou. V horní části věže je strojovna a v dolní části je odběrné potrubí a spodní výpusti, které ústí do odpadní štoly. Ve dvou výškových úrovních se nachází odběrná potrubí, která zajišťují odběr dle okamžité jakosti vody. Horní potrubí má průměr 300 mm a spodní 500 mm.\n\nDva obytné dvojdomy se nacházejí po levé straně příjezdové cesty k úpravně vody. Krychlové dvojpodlažní domy mají hladkou fasádu se dvěma okenními osami s trojdílnými okny. V bocích je vstup přes cihlový přístavek s pěti schody, s otevřeným balkoně v patře. Domy jsou podsklepeny a mají rovnou střechu, v každém jsou dva byty.\n\n"}
{"id": "1560316", "url": "https://cs.wikipedia.org/wiki?curid=1560316", "title": "Gănești", "text": "Gănești\n\nGănești () je rumunská obec v župě Mureș. Žije zde obyvatel. V roce 2011 a se 64 % obyvatel hlásilo k maďarské národnosti. Součástí obce jsou i tři další vesnice.\n\n\n"}
{"id": "1560317", "url": "https://cs.wikipedia.org/wiki?curid=1560317", "title": "NGC 542", "text": "NGC 542\n\nNGC 542 je spirální galaxie v souhvězdí Andromedy. Její zdánlivá jasnost je 14,8 a úhlová velikost 1,0′ × 0,2′. Je vzdálená 215 milionů světelných let, průměr má světelných let. NGC 542 tvoří s galaxiemi NGC 529, NGC 531 a NGC 536 kompaktní skupinu galaxií Hickson Compact Group 10. Galaxii objevil 16. října 1855 na hradě Birru 72 palcovým dalekohledem Williama Parsonse, lorda Rose jeho asistent R. J. Mitchell.\n\n"}
{"id": "1560320", "url": "https://cs.wikipedia.org/wiki?curid=1560320", "title": "NGC 553", "text": "NGC 553\n\nNGC 553 je čočková galaxie v souhvězdí Ryb. Její zdánlivá jasnost je 14,1 a úhlová velikost 0,60′ × 0,3′. Je vzdálená 235 milionů světelných let, průměr má 40 000 světelných let. Galaxii objevil 13. září 1784 William Herschel.\n\n"}
{"id": "1560321", "url": "https://cs.wikipedia.org/wiki?curid=1560321", "title": "NGC 566", "text": "NGC 566\n\nNGC 566 je čočková galaxie v souhvězdí Ryb. Její zdánlivá jasnost je 13,5 a úhlová velikost 1,6′ × 0,4′. Je vzdálená 248 milionů světelných let, průměr má 115 000 světelných let. Galaxii objevil 22. listopadu 1827 John Herschel.\n\n"}
{"id": "1560322", "url": "https://cs.wikipedia.org/wiki?curid=1560322", "title": "Lobkovická hrobka", "text": "Lobkovická hrobka\n\nLobkovická hrobka, případně Lobkowiczká hrobka může být pohřebiště členů šlechtického rodu Lobkoviců (Lobkowiczů):\n"}
{"id": "1560323", "url": "https://cs.wikipedia.org/wiki?curid=1560323", "title": "NGC 571", "text": "NGC 571\n\nNGC 571 je spirální galaxie v souhvězdí Ryb. Její zdánlivá jasnost je 13,8 a úhlová velikost 1,3′ × 1,3′. Je vzdálená 214 milionů světelných let, průměr má 80 000 světelných let. Galaxii objevil 1. října 1864 Heinrich d'Arrest.\n\n"}
{"id": "1560325", "url": "https://cs.wikipedia.org/wiki?curid=1560325", "title": "NGC 579", "text": "NGC 579\n\nNGC 579 je spirální galaxie v souhvězdí Trojúhelníku. Její zdánlivá jasnost je 13,3 a úhlová velikost 1,5′ × 1,3′. Je vzdálená 229 milionů světelných let, průměr má 100 000 světelných let. Galaxii objevil 22. listopadu 1827 John Herschel.\n\n"}
{"id": "1560329", "url": "https://cs.wikipedia.org/wiki?curid=1560329", "title": "NGC 582", "text": "NGC 582\n\nNGC 582 je spirální galaxie s příčkou v souhvězdí Trojúhelníku. Její zdánlivá jasnost je 13,2 a úhlová velikost 2,2′ × 0,6′. Je vzdálená 201 milionů světelných let, průměr má 130 000 světelných let. Je členem skupiny galaxií LGG 24, skupiny NGC-499. Galaxii objevil 9. srpna 1863 Heinrich Louis d’Arrest.\n\n"}
{"id": "1560331", "url": "https://cs.wikipedia.org/wiki?curid=1560331", "title": "Hrobka Kinských", "text": "Hrobka Kinských\n\nHrobka Kinských může být pohřebiště členů šlechtického rodu Kinských:\n"}
{"id": "1560335", "url": "https://cs.wikipedia.org/wiki?curid=1560335", "title": "František Horák (hudební skladatel)", "text": "František Horák (hudební skladatel)\n\nFrantišek Horák (26. března 1895 Nové Strašecí — listopad 1965) byl český hudební skladatel, klavírista, klarinetista a hudební pedagog. Narodil se do hudební rodiny c. k. berního kontrolora Františka Horáka a Emilie Horákové. Klavírista a hudební pedagog byl i jeho bratr Josef Horák (* 1898).\n\nNa pražské konzervatoři studoval v letech 1909—1915 u prof. Františka Reitmaiera a skladbu u Vítězslava Nováka. Hru na klavír studoval u prof. C. Ansorga, A. Mikeše, v Paříži u A. Grasseho i na kurzech v Berlně a Itálii. Poté působil jako sólista na klarinet a ředitel orchestru České filharmonie, na klarinet hrával také jako host Českého rozhlasu. Pracoval také jako profesor Brněnské konzervatoře (od roku 1928) a Janáčkovy akademie múzických umění v Brně (v letech 1947 až 1960). Napsal drobné klavírní skladby, klarinetové etudy a \"Lidovou školu pro saxofon\". Na klavír doprovázel české operní pěvce mimo jiné Emu Destinnovou nebo Otakara Mařáka. Jako komorní hráč spolupracoval s Českým a Moravským kvartetem, spolupracoval v kvintetu pro klarinet a smyčcový kvartet Jaroslava Řídkého.\n\n\n\n"}
{"id": "1560336", "url": "https://cs.wikipedia.org/wiki?curid=1560336", "title": "Laimont", "text": "Laimont\n\nLaimont je francouzská obec v departementu Meuse v regionu Grand Est. Žije zde obyvatel.\n\n"}
{"id": "1560339", "url": "https://cs.wikipedia.org/wiki?curid=1560339", "title": "Gramorevue", "text": "Gramorevue\n\nGramorevue je časopis, který začal v roce 1965 vydávat Supraphon. Hudební měsíčník měl novinový formát: 359mm x 505mm a na 16 stránkách se psalo nejen o populární hudbě, ale i o vážné hudbě a jazzu. Časopis obsahoval rozhovory s umělci, recenze a avíza na nové desky Supraphonu, ale i Pantonu a později i slovenského Opusu. V redakci \"Gramorevue\" se postupně vystřídalo velké množství respektovaných publicistů – například v sedmdesátých až devadesátých letech dvacátého století to byli: Jiří Černý, Josef Vlček, Petr Žantovský, Olga Šotolová, Vojtěch Lindaur, Ondřej Konrád, Jitka Švarcová, Emilian Hörbinger. Vydávání měsíčníku Gramorevue pod Supraphonem skončilo v roce 1993.\n"}
{"id": "1560340", "url": "https://cs.wikipedia.org/wiki?curid=1560340", "title": "NGC 591", "text": "NGC 591\n\nNGC 591 je čočková galaxie v souhvězdí Andromedy. Její zdánlivá jasnost je 13 a úhlová velikost 1,3′ × 1,1′. Je vzdálená 210 milionů světelných let, průměr má 80 000 světelných let. Galaxii objevil 10. října 1866 Američan Truman Henry Safford.\n\n"}
{"id": "1560341", "url": "https://cs.wikipedia.org/wiki?curid=1560341", "title": "NGC 653", "text": "NGC 653\n\nNGC 653 je spirální galaxie v souhvězdí Andromedy. Její zdánlivá jasnost je 13,5 a úhlová velikost 1,5′ × 0,2′. Je vzdálená 251 milionů světelných let, průměr má 110 000 světelných let. Galaxii objevil 29. listopadu 1883 Édouard Jean-Marie Stephan.\n\n"}
{"id": "1560342", "url": "https://cs.wikipedia.org/wiki?curid=1560342", "title": "Mușenița", "text": "Mușenița\n\nMușenița je rumunská obec v župě Suceava. Žije zde obyvatel. Obec se skládá ze šesti částí. Sídlo správy obce je v části Baineț. Leží u hranic Rumunska s Ukrajinou.\n\n\n"}
{"id": "1560343", "url": "https://cs.wikipedia.org/wiki?curid=1560343", "title": "NGC 661", "text": "NGC 661\n\nNGC 661 je eliptická galaxie v souhvězdí Trojúhelníku. Její zdánlivá jasnost je 12,2 a úhlová velikost 1,6′ × 1,3′. Je vzdálená 176 milionů světelných let, průměr má světelných let. Galaxii objevil 26.října 1786 William Herschel. \n\n"}
{"id": "1560344", "url": "https://cs.wikipedia.org/wiki?curid=1560344", "title": "Jan Schebek", "text": "Jan Schebek\n\nJan Schebek (také uváděn jako Johann nebo Johannes Schebek, 25. ledna 1815 Šťáhlavy – 18. března 1889 Praha) byl český železniční stavitel a podnikatel, podílník soukromé stavební společnosti \"Lanna a Schebek\" spolu s Vojtěchem Lannou mladším, která se specializovala především na výstavbu železničních tratí.\n\nPocházel ze selské rodiny ze Šťáhlav. Absolvoval na reálném gymnáziu v Plzni, poté vystudoval Polytechnický ústav. Poté se věnoval hospodářství a cukrovarnictví. Stal se ředitelem cukrovaru v Zájezdě, kvůli zdravotním potížím však místo opustil. Vrátil se do Prahy, kde nastoupil ke stavební firmě bratří Kleinů, zaměřené mimo jiné na železniční stavby, od kterých dostal nabídku díky spolupráci při dodávkách dřeva z dob, kdy Schebek pracoval jako písař v Mnichově Hradišti na Valdštejnském panství. Podílel se na stavbách úseků tratí společnosti Severní státní dráha (\"NStB\") spojující Olomouc a Prahu (úsek Praha-Pardubice), a také Prahu a Drážďany, pracoval též na projektu společnosti Jihoseveroněmecká spojovací dráha (\"SNDVB\") z Pardubic a Jaroměře přes Turnov do Liberce zprovozněné v letech 1858–1859 (pracoval mj. na projektování tunelů).\n\nZde se seznámil s českobudejovickým stavitelem a podnikatelem Vojtěchem (Adalbertem) Lannou, členem věhlasného podnikatelského rodu, se kterým pak Schebka pojilo dlouholeté přátelství. Ještě během stavby trati České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\") od Kleinů odešel a roku 1864 se stává společníkem a spoluvlastníkem firmy \"Lanna a Schebek\".\n\nFirma \"Lanna a Schebek\" se za dobu své činnosti podílela na celé řadě zásadních železničních a silničních staveb v rámci Rakouska-Uherska, především na tehdejším území Koruny české. V 60. a 70. letech stavěla tratě společností Turnovsko-kralupsko-pražská dráha (\"TKPE\") ze směru z Kralupy nad Vltavou do Turnova, Česká severní dráha (\"BNB\") v okolí České Lípy a Děčína, Dráha císaře Františka Josefa (\"KFJB\") na trase z Vídně přes České Velenice do Prahy, Plzeňsko-březenská dráha (\"EPPK\") propojující Železnou Rudu, Klatovy, Plzeň a stanici Březno u Chomutova či Ústecko-teplická dráha (\"ATE\") v okolí Teplic a Litoměřic. Většina těchto tratí vznikala zejména z důvodu potřeby dopravy uhlí. Společnost pracovala také na drážních stavbách v Uhersku. Stejně tak se podílela na realizaci velkých vodních staveb.\n\nZejména díky železničním zakázkám nabyl Jan Schebek velkého majetku, který z něj činil jednoho z nejbohatších podnikatelů v Čechách. Postupně skoupil a zveleboval statky v Posázaví: Bělice, Hodkov, Ostrov, Tvoršovice, Zruč nad Sázavou či Zbraslavice. Patřilo mu též několik nemovitostí v Praze, včetně reprezentativního Schebkova paláce podle návrhu Vojtěcha Ullmanna nedaleko Václavského náměstí, v pozdější ulici Politických vězňů, (č.p. 7).\n\nZejména za národohospodářský význam staveb drah mu byl propůjčen titul barona. Po odchodu do penze žil s rodinou na\nzámku v Tvoršovicích, který nechal počátkem 80. let přestavět na rodinné sídlo. Zemřel v Praze, tělo bylo pak uloženo v rodinné hrobce na pražských Olšanských hřbitovech. Hrobku zde Schebkové sdílí s rodinou Lannů. Novogotickou stavbu navrhl architekt Antonín Barvitius, na její výzdobě se podílel mj. též sochař Josef Václav Myslbek. Jedná se o největší hrobku v areálu Olšanských hřbitovů.\n\nJeho syn, baron Adolf Schebek (1855-1911), se stal stavebním železničním inženýrem, rodinný podnik převzal a v 90. letech 19. století provedl mj. stavbu trati společnosti \"Místní dráha Světlá-Ledeč-Kácov\" (\"SLK\") z Kácova do Světlé nad Sázavou.\n\n"}
{"id": "1560345", "url": "https://cs.wikipedia.org/wiki?curid=1560345", "title": "NGC 662", "text": "NGC 662\n\nNGC 662 je spirální galaxie v souhvězdí Andromedy. Její zdánlivá jasnost je 13,7 a úhlová velikost 0,8′ × 0,5′. Je vzdálená 259 milionů světelných let, průměr má světelných let. Galaxii objevil 22. listopadu 1884 Édouard Jean-Marie Stephan.\n\n"}
{"id": "1560346", "url": "https://cs.wikipedia.org/wiki?curid=1560346", "title": "NGC 666", "text": "NGC 666\n\nNGC 666 je spirální galaxie v souhvězdí Trojúhelníku. Její zdánlivá jasnost je 13,3 a úhlová velikost 0,7′ × 0,5′. Je vzdálená 218 milionů světelných let, průměr má 45 000 světelných let. Galaxii objevil 22. listopadu 1883 Édouard Stephan.\n\n"}
{"id": "1560347", "url": "https://cs.wikipedia.org/wiki?curid=1560347", "title": "NGC 668", "text": "NGC 668\n\nNGC 668 je spirální galaxie v souhvězdí Andromedy. Její zdánlivá jasnost je 12,9 a úhlová velikost 1,8′ × 1,2′. Je vzdálená 207 milionů světelných let. Je členem kupy Abell 262. Galaxii objevil 4. prosince 1880 Édouard Jean-Marie Stephan.\n\n"}
{"id": "1560348", "url": "https://cs.wikipedia.org/wiki?curid=1560348", "title": "NGC 669", "text": "NGC 669\n\nNGC 669 je spirální galaxie v souhvězdí Trojúhelníku. Její zdánlivá jasnost je 12,5 a úhlová velikost 3,1′ × 0,6′. Je vzdálená 215 milionů světelných let. Je členem kupy Abell 262. Galaxii objevil 28. listopadu 1883 Édouard Jean-Marie Stephan.\n\n"}
{"id": "1560349", "url": "https://cs.wikipedia.org/wiki?curid=1560349", "title": "Dům čp. 113 (Lázně Libverda)", "text": "Dům čp. 113 (Lázně Libverda)\n\nDům čp. 113 je památkově chráněný objekt v Lázních Libverdě, obci na severu České republiky při státní hranici s Polskem, ve Frýdlantském výběžku Libereckého kraje. Interiéry budovy jsou v lázeňském provozu využívány pro koupele pacientů a objekt je proto pojmenován „Vodoléčba“.\n\nStavba se nachází severozápadně od lázeňské kolonády při místní komunikaci spojující centrum obce s osadou Peklo, součástí města Raspenavy, resp. s pekelskou částí někdy nazývanou Nebe. Jižně od objektu, na opačné straně zmíněné komunikace, stojí objekt místního zámečku, pro nějž dům čp. 113 plnil úlohu hospodářské budovy se stájemi a prostorem pro uschování kočárů.\n\nZděný patrový objekt je postavený na obdélníkovém půdorysu s delší hranou rovnoběžnou s budovou zámečku. Na západní i východní straně je dům doplněn nárožními křídly, jež spolu se zámkem vytváří dojem nádvoří. Stavba je zakončena valbovou střechou pokrytou plechovými šablonami, jejichž jednolitost narušují řady střešních oken. Na severní straně se nachází terénní zlom, jenž je od domu oddělen opěrnou zdí vybudovanou do výše prvního patra. Ostatní boční stěny jsou nahozeny hladkými omítkami a jsou členěny nárožními lizénami, které se objevují rovněž na bočních rizalitech. Okna jsou ozdobena štukovými šambránami.\n\nUvnitř budovy se původně nacházely tři trakty s chodbou vedoucí jejich středem, jež byla v horní části zakončena pruskou klenbou. Z chodby se vstupovalo do kójí, jež měly stropy zaklenuté plackami. Do nich byly při rekonstrukci objektu na vodoléčbu instalovány vany pro balneoprovoz.\n"}
{"id": "1560350", "url": "https://cs.wikipedia.org/wiki?curid=1560350", "title": "NGC 670", "text": "NGC 670\n\nNGC 670 je eliptická galaxie v souhvězdí Trojúhelníku. Její zdánlivá jasnost je 12,6 a úhlová velikost 2,1′ × 0,9′. Je vzdálená 171 milionů světelných let. Galaxii objevil 26. října 1786 William Herschel.\n\n"}
{"id": "1560351", "url": "https://cs.wikipedia.org/wiki?curid=1560351", "title": "NGC 679", "text": "NGC 679\n\nNGC 679 je čočková galaxie v souhvězdí Andromedy. Její zdánlivá jasnost je 12,3 a úhlová velikost 1,9′ × 1,9′. Je vzdálená 232 milionů světelných let. Galaxie je členem kupy Abell 262. Galaxii objevil 13. září 1784 William Herschel.\n\n"}
{"id": "1560354", "url": "https://cs.wikipedia.org/wiki?curid=1560354", "title": "Rakovnicko-protivínská dráha", "text": "Rakovnicko-protivínská dráha\n\nRakovnicko-protivínská dráha byla státní železniční společnost založená roku 1869, která vystavěla své tratě v úsecích z Protivína přes Písek, Příbram do Zdic (trať 200) a z Berouna do Rakovníka (trať 174). \n\nPrvotní dopravní záměr dráhy si kladl za cíl propojit Sasko a Bavorsko přes severní, střední a jižní Čechy, nakonec tratě společnosti plnily spíše lokální účel. Do velké míry byla také stavba iniciována představiteli města Písek. Tomu se dráha Dráha císaře Františka Josefa (\"KFJB\") z Českých Budějovic do Plzně vznikající roku 1868 dle stavebních plánů vyhýbala, železnice protínala nedaleké Ražice. \n\nV roce 1869 dostala nově založená společnost, s podporou místních podnikatelů a šlechty, povolení k trasování prvních úseků trati ve středních Čechách. 16. května 1874 podepsal císař František Josef I. zákon, ve kterém se stát zavázal stavbu zafinancovat. \n\nKlíčovou roli ve vyměření a výstavbě trati měl původem březnický stavitel a podnikatel Jan Muzika, jehož firma Jan Muzika a spol. zahájila v témže datu stavební práce. Trasa železnice vedla náročným terénem, i přes nepřízeň počasí pokračovaly práce, primárně se zapojením lokálních dělníků a řemeslníků, rychle kupředu. 14. prosince 1875 byly provedeny zatěžkávací zkoušky všech železných železničních mostů přes Litavku, Vlčavu, Lomnici, Otavu a Blanici. Dne 20. prosince 1875 byl uveden do provozu 101 kilometrů dlouhý celý nový úsek trasy od nových nádražních budov v Protivíně a ve Zdicích, kde se napojila na kolejiště České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"). Železniční úsek z Berouna přes Nižbor do Rakovníka byl potom zprovozněn 30. dubna 1876. Trasa vede kolem koryta Berounky a taktéž se vyznačovala mimořádnou technickou náročností. \n\nŽelezniční normálie použité při stavbě drážních budov rozměrem i stylem nápadně připomínají typizované budovy Rakouské společnosti státní dráhy navržené Wilhelmem von Flattichem.\n\nDráhu obsluhovalo postupně různé množství jiných železničních společností, (mj. také Ústecko-teplická dráha), od roku 1884 ji provozovaly c. k. Státní dráhy (\"kkStB\"). Po roce 1908 pak v rámci zestátňování soukromých společností v Rakousku-Uhersku trať spravovala a vlastnila \"kkStB\". Po roce 1918 pak správu přebraly Československé státní dráhy.\n\n"}
{"id": "1560356", "url": "https://cs.wikipedia.org/wiki?curid=1560356", "title": "Nižbor (nádraží)", "text": "Nižbor (nádraží)\n\nNižbor je železniční stanice v severozápadní části obce Nižbor v okrese Beroun v Středočeském kraji nedaleko řeky Berounky. Leží na neelektrizované jednokolejné trati 174.\n\nStanice byla vybudována jakožto součást druhé části projektu společnosti Rakovnicko-protivínská dráha (\"RPD\") spojující Beroun a Nižbor do Rakovníka, úsek byl zprovozněn 30. dubna 1876. Už 20. prosince 1875 otevřela \"RPD\" trať z Protivína (napojení na Dráhu císaře Františka Josefa z Českých Budějovic do Plzně, trať 190) a Písku s železnicí do Prahy, na kterou se dráha napojuje ve Zdicích, kudy od roku 1862 procházela trať České západní dráhy (\"BWB\") spojující Bavorsko, Plzeň a nádraží na Smíchově (\"Praha-Západní nádraží\"). Stanice vznikla podle typizovaného stavebního návrhu.\n\nPo znárodnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě jednostranná úrovňová nástupiště, k příchodu na nástupiště slouží přechody přes koleje.\n\n"}
{"id": "1560357", "url": "https://cs.wikipedia.org/wiki?curid=1560357", "title": "Stvolínky (železniční zastávka)", "text": "Stvolínky (železniční zastávka)\n\nStvolínky je železniční zastávka ve východní části obce Stvolínky v okrese Česká Lípa v Libereckém kraji nedaleko Bobřího potoka. Leží na jednokolejné neelektrizované trati 087.\n\nStanice byla otevřena 29. prosince 1898 společností Ústecko-teplická dráha (\"ATE\"), vedoucí z Litoměřic, (18. října zprovozněna spojka do Lovosic, kudy od roku 1850 vedla železnice společnosti Severní státní dráha ze směru z Prahy do Ústí nad Labem) do České Lípy, roku 1900 byla trať prodloužena až do Liberce. Nádraží vzniklo dle typizovaného předpisu drážních budov \"ATE\".\n\nPo zestátnění soukromých společností v Rakousku-Uhersku roku 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 správu přebraly Československé státní dráhy.\n\nNachází se zde jedno jednostranné nástupiště.\n\n"}
{"id": "1560359", "url": "https://cs.wikipedia.org/wiki?curid=1560359", "title": "NGC 746", "text": "NGC 746\n\nNGC 746 je nepravidelná galaxie v souhvězdí Andromedy. Její zdánlivá jasnost je 13 a úhlová velikost 1,7′ × 1,0′. Je vzdálená 38 milionů světelných let. Galaxii objevil 12. září 1885 Lewis A. Swift.\n\n"}
{"id": "1560362", "url": "https://cs.wikipedia.org/wiki?curid=1560362", "title": "Kuroiši", "text": "Kuroiši\n\nKuroiši () je město v prefektuře Aomori v Japonsku. K roku 2019 v něm žilo přes dvaatřicet tisíc obyvatel.\n\nKuroiši leží u severního konce Honšú, největšího japonského ostrova. Na severu a severovýchodě hraničí s Aomori, na jihu a jihovýchodě hraničí s Hirakawou a na západě s Fudžisaki a Inakadate.\n\nMěsto Kuroiši vzniklo 1. července 1954 sloučením obce Kuroiši se čtyřmi vesnicemi.\n"}
{"id": "1560365", "url": "https://cs.wikipedia.org/wiki?curid=1560365", "title": "Železniční trať Bombaj – Iláhábád – Kalkata", "text": "Železniční trať Bombaj – Iláhábád – Kalkata\n\nŽelezniční trať Bombaj – Iláhábád – Kalkata nebo také železniční trať Bombaj – Iláhábád – Háura je železniční trať v Indii. Začíná na nádraží čhatrapatiho Šivádžího v Bombaji, hlavním městě Maháráštry ležícím na západním okraji indického subkontinentu na břehu Arabského moře a vede přes Madhjapradéš, Uttarpradéš, Bihár a Džhárkhand do Západního Bengálska, kde končí v Háuře, západním předměstí Kalkaty ležící na břehu Bengálského zálivu. Je dlouhá 2127 kilometrů. Koncová města sdílí s kratší železniční tratí Bombaj – Nágpur – Kalkata. Byla uvedena do provozu v roce 1870, je dvojkolejná a v některých úsecích i elektrifikovaná.\n\nOtevření tratě v roce 1870 bylo jednou z inspirací francouzského spisovatele Julese Verna pro jeho knihu \"Cesta kolem světa za osmdesát dní\".\n"}
{"id": "1560371", "url": "https://cs.wikipedia.org/wiki?curid=1560371", "title": "Pini", "text": "Pini\n\nPini může znamenat:\n"}
{"id": "1560384", "url": "https://cs.wikipedia.org/wiki?curid=1560384", "title": "Průvlečný ampérmetr", "text": "Průvlečný ampérmetr\n\nPrůvlečný ampérmetr (klešťová proudová sonda) je v elektrotechnice zařízení, které umožňuje bezkontaktní měření protékajícího proudu pomocí rozevíracích kleští, které obepnou vodič. Původně byl pro měření střídavého proudu využíván princip sběrnicového proudového transformátoru, v současnosti je pro měření střídavého i stejnosměrného proudu využívána Hallova sonda. \n\nKlešťový multimetr je zařízení pro bezkontaktní měření proudu, které má rozevírací kleště, do kterých se umisťuje měřený vodič. \n\nStarší přístroje měly čelisti kleští vytvořeny z feromagnetických transformátorových plechů a vytvářely tak sekundární vinutí proudového transformátoru. Proud protékající vodičem vytváří elektrické pole, jehož magnetický tok prochází sekundárním vinutím proudového transformátoru. Změny magnetického toku (střídavý proud) způsobují indukování proudu v sekundárním vinutí. Přepínač rozsahů přivádí přes odbočky indukovaný proud do ručkového měřidla, jehož výchylka ukazuje proud procházející měřeným vodičem. Přesnějšího výsledku měření se dosáhne, pokud jsou čelisti kolmo k procházejícímu vodiči. \n\nDo kleští musí být umístěn jen jeden vodič, jinak měření nefunguje. Při umístění obou vodičů (fáze a nula) do kleští multimetru dojde ke vzájemnému vyrušení magnetických polí přívodního a zpětného vodiče, protože tato dvě pole mají opačný směr. Lze tak však měřit velikost unikajícího proudu (vlivem poškozené izolace, vlhkosti), což se využívá pro hledání závad v elektrických rozvodech a pro revize elektrických zařízení. \n\nSoučasné klešťové multimetry využívají v kleštích Hallovy sondy, takže jsou schopny měřit i stejnosměrné proudy. Místo ručkového měřidla se používá digitální (číselné) zobrazení hodnoty na displeji. \n\nRozsah měření a přesnosti klešťových multimetrů je běžně desetinách ampéry. Přesnější zařízení měří v jednotkách miliampér. Horní hranice se pohybuje obvykle v desítkách až tisícovce ampér. Dvojím provlečením vodiče kolem kleští se převodový poměr měření sníží na polovinu. \n\nLacinější přístroje měří střední hodnotu proudu, ale kalibrovány jsou na efektivní hodnotu, takže výsledek měření odpovídá jen při měření pravidelné sinusové vlny. Dražší přístroje (tzv. True RMS, Root Mean Square, česky \"odmocnina průměru čtverců\") měří skutečnou efektivní hodnotu proudu, takže lze měřit nesinusový průběh proudu způsobený předřadníky, zářivkami, elektromotory, transformátory, pulzními měniči a podobně. \n\n"}
{"id": "1560399", "url": "https://cs.wikipedia.org/wiki?curid=1560399", "title": "Tipsy Belfair", "text": "Tipsy Belfair\n\nTipsy Belfair, známý také jako Avions Fairey Belfair, nazvaný po jeho konstruktérovi Ernestu Oscaru Tipsovi. Byl to dvoumístný lehký letoun, vyrobený po druhé světové válce v Belgii společností Avion Fairey SA.\n\nTipsy Belfair byl pokusem společnosti Avion Fairey SA z Gosselies po druhé světové válce opět vstoupit na trh sportovních letadel. Tipsy Belfair navazoval na předchozí typ Tipsy B konstruktéra Tipse z předválečných let. Na rozdíl od něj měl již plně krytou kabinu pilotů. Návrhářem tohoto letounu byl opět Ernest Oscar Tips.\n\nLetoun byl veřejnosti představen na mezinárodní letecké výstavě v Bruselu, kterou uspořádal belgický Královský aeroklub v červenci 1947. Většina vystavovaných strojů vč. Tipsy Belfair se zúčastnila 6. července národního leteckého dne na letišti Brusel-Evere/Haren, 13. července leteckého dne v Lutychu a 16. července na předvádění sportovních letadel na letišti Grimbergen (Recreatief Vliegveld Grimbergen) nedaleko Bruselu.\n\nCelkem bylo vyrobeno 7 letounů (výr. č. 531–537) a jedna přestavba z Tipsy B (výr. č. 512), které byly imatrikulovány v Belgii (OO-TIA, OO-TIB, OO-TIC), ve Spojeném království (OO-DUN/G-AFJR, OO-TIE/G-APIE, OO-TIF/G-APOD, OO-TIG/G-AOXO) a také na Novém Zélandě, kam byl prodán původně \"belgický\" letoun OO-TIB a potom zde létal s imatrikulací ZK-BGZ až do 8. prosince 1956, kdy byl odepsán po nehodě v Rotorua.\nDolnokřídlý jednoplošník měl samonosnou konstrukci převážně ze dřeva s výjimečně aerodynamicky čistými liniemi. Potah byl vyroben z překližky a plátna. Klasický pevný podvozek byl ostruhového typu. Hlavní kola byla zakrytá. Kabina pilotů byla krytá a piloti seděli vedle sebe. Letadlo bylo možné ovládat z obou míst, protože knipl pro ovládání křidélek a výškovek byl umístěn uprostřed kokpitu. Pedály pro ovládání kormidla byly k dispozici před každým sedadlem.\n\nLetadlo bylo poháněno invertním vzduchem chlazeným čtyřválcovým řadovým motorem Walter Mikron. Kapacita palivové nádrže byla 60 l benzínu.\n\nLetoun se vyznačoval velmi malými požadavky na délku vzletové a přistávací dráhy (STOL). Obě hodnoty byly jen 80 m.\nLetadlo dosahovalo výborných výkonů. Dvakrát byl s tímto strojem překonán světový rekord FAI na vzdálenost v přímé linii, v podtřídě C-1-a letounů s hmotností do 500 kg. První z těchto letů provedl Albert Van Cotthem 21. srpna 1950 a na trase Brusel – Grimbergen (Biarritz), kdy urazil 945 km. Druhý rekord byl vytvořen pilotem P.I.R. Andersenem na trase z belgického Chièvres do Sidi-Ifni jihozápadním Maroku. Let se uskutečnil ve dnech 3.–4. srpna 1955 a téměř ztrojnásobil vzdálenost na 2 635,2 km za 18 hodin a 35 minut. Pro tento rekordní let byl letoun vybaven další nádrží na palivo o objemu 195 litrů a také byla zvýšena kapacita olejové nádrže na 18 litrů. Oba výkony byly provedeny ve stejném letadle vyrobeném v roce 1947 s belgickou imatrikulací OO-TIC (výr. č. 533). Dánský sportovec Peter Ib Riborg Andersen následně za tento výkon obdržel od FAI „Medaili Louise Blériota\".\n\nTipsy Belfair byl bohužel obětí tržní \"krize\" lehkých letadel po druhé světové válce. Nově postavené letadlo bylo ceněno na 200 000 belgických franků (BEF). Válečné \"přebytky\" např. Piper J-3 Cub a podobná letadla se prodávala ve stejnou dobu přibližně za 30 000 BEF. \n\nPřestože po zalétání prototypu bylo ve výstavbě šest draků, v Belgii byly dokončeny pouze tři. Když bylo zřejmé, že letadla jsou neprodejná, byly rozestavěné stroje ve stavu „tak, jak jsou“ prodány. Zakoupil je D. Heaton z Speetonu v hrabství Yorkshire a byla dokončena ve Velké Británii, společně s dalším letounem přeměněným z předválečného Tipsy B Trainer na standard Tipsy Belfair\n\n\nData dle\n\n\n\n\n\n"}
{"id": "1560400", "url": "https://cs.wikipedia.org/wiki?curid=1560400", "title": "Seznam invazních nepůvodních druhů s významným dopadem na Unii", "text": "Seznam invazních nepůvodních druhů s významným dopadem na Unii\n\nSeznam invazních nepůvodních druhů s významným dopadem na Unii je seznam 66 invazních nepůvodních druhů živočichů a rostlin, pro která platí na základě rozhodnutí Evropské komise speciální opatření, mimo jiné „zákaz dovozu a převozu druhů v rámci EU, uvádění na trh, zákaz držení, chovu, rozmnožování a vypouštění do volné přírody“. Vyplývají z něj i povinnosti pro jednotlivé členské státy. \n\nV roce 2016 zveřejnila Evropská komise v souladu s nařízením EU 1143/2014 o invazních nepůvodních druzích první seznam 37 invazních nepůvodních druhů, které jsou předmětem zájmu Unie. Seznam byl poprvé aktualizován v roce 2017 a zahrnoval 49 druhů. Od druhé aktualizace v roce 2019 je do seznamu zařazeno 66 nepůvodních druhů, s významným dopadem na Unii. \n\n"}
{"id": "1560408", "url": "https://cs.wikipedia.org/wiki?curid=1560408", "title": "Rise", "text": "Rise\n\nRise může znamenat:\n"}
{"id": "1560409", "url": "https://cs.wikipedia.org/wiki?curid=1560409", "title": "Fife Flyers", "text": "Fife Flyers\n\nFife Flyers je klub ledního hokeje ze skotského města Kirkcaldy. Byl založen v roce 1938 a je nejstarším profesionálním hokejovým klubem ve Spojeném království. V letech 1977, 1978 a 1985 získal britský titul. Od roku 2011 je účastníkem Elite Ice Hockey League. Domácím stadionem je Fife Ice Arena, klubové barvy jsou modrá, zlatá a bílá.\n\nZa Fife Flyers hráli českoslovenští reprezentanti Jindřich Kokrment, Vincent Lukáč a Milan Figala.\n\n"}
{"id": "1560410", "url": "https://cs.wikipedia.org/wiki?curid=1560410", "title": "Rinne", "text": "Rinne\n\nRinne může znamenat:\n"}
{"id": "1560413", "url": "https://cs.wikipedia.org/wiki?curid=1560413", "title": "Pecilka pobřežní", "text": "Pecilka pobřežní\n\nPecilka pobřežní (latinsky: \"Micropoecilia parae\", slovensky: \"Pecilka pobrežná\", anglicky: \"Swamp guppy, Rivulines, Killifishes, Live bearers\") je ryba z čeledi Poeciliidae, která se vyskytuje v severní části Jižní Ameriky od Guyany až po ústí řeky Amazonky. Rybu poprvé popsal v roce 1894 německo-americký ichtyolog Carl H. Eigenmann. Rybu našel v odvodňovacích příkopech Rua das Mongubas v Pará v Brazílii. \n\nZákladní barva je stříbřitá. Samci jsou barevnější se žlutými skvrnami, výrazně menší délky a mají štíhlé tělo. V přírodě je známo 5 barevných variant samců a jen jedna základní barevná varianta samice. Zbarvení je závislé na podmínkách, kde se vyskytují a na množství samců. Samice se vždy páří s tím, který je barevně méně obvyklý, tedy vzácný. Samice je výrazně větší, dorůstá 5 cm, samec maximálně 3 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nPůvodní biotop je Jižní Amerika, oblast Guyany a delty Amazonky. Obývá malé bažiny a mělké, pomalu tekoucí potoky umístěné ve vnitrozemí se sladkou vodou. Nachází se také ve vodách podél říční toků, kde je čistá voda a koryto smíšeného písku a bláta. Snáší brakické vody. \n\n\n\n\n"}
{"id": "1560415", "url": "https://cs.wikipedia.org/wiki?curid=1560415", "title": "Gigha", "text": "Gigha\n\nGigha (anglicky \"Isle of Gigha\", ve skotské gaelštině \"Giogha\") je ostrov západně od skotského poloostrova Kintyre. Je součástí hrabství Argyll a Bute. Jeho rozloha je cca 14 km2, v roce 2011 na něm žilo 163 lidí. Největším sídlem na ostrově je vesnice Ardminish.\n\nZákladem ekonomiky je turismus, farmaření a rybolov.\nJméno ostrova pravděpodobně pochází ze staronorského \"Guðey\", „boží ostrov“ nebo „dobrý ostrov“.\n\nOstrov je protáhlého tvaru, orientovaný severojižně. Kromě skalnatého terénu je na něm i úrodná půda. Nejvyšším vrcholem je 100 m vysoký \"Creag Bhàn\".\n\nPodnebí je deštivé a teplejší ve srovnání se skotskou pevninou.\nNedaleko ostrova Gugha leží ostrovy Islay a Jura ve Vnitřních Hebridách.\nOstrov Gigha byl osídlen od prehistorických dob. Dokládají to menhiry, mohyly, zbytky opevnění. V raně historické éře byl součástí království \"Dál Riada\", později jej ovládli Norové. Součástí vikingského \"Ostrovního království\" s centrem na nedalekém ostrově Islay. Ve 14. století přešel pod kontrolu Pánů z ostrovů, skotských šlechticů loajálních králi, kteří ovládali Hebridy a přilehlé pobřeží.\n\nBute je domovinou klanu MacNeill. V 16. století na ostrově probíhaly konflikty mezi klany MacDonald a MacLean. V době jakobitské rebelie zůstal Bute loajální vládě.\n\nNejvětší populace dosáhl ostrov v první polovině 19. století – okolo 600 osob.\n\nOstrov je dostupný trajektem.\n"}
{"id": "1560422", "url": "https://cs.wikipedia.org/wiki?curid=1560422", "title": "Opava (okres Veľký Krtíš)", "text": "Opava (okres Veľký Krtíš)\n\nOpava je obec v okrese Veľký Krtíš v Banskobystrickém kraji na Slovensku. Leží v jihovýchodní části Krupinské planiny přibližně 16 km západně od okresního města. Žije zde  obyvatel.\n\nPrvní písemná zmínka o obci pochází z roku 1342.\n\n\n"}
{"id": "1560426", "url": "https://cs.wikipedia.org/wiki?curid=1560426", "title": "Mûrs-Erigné", "text": "Mûrs-Erigné\n\nMûrs-Erigné je obec ve Francii. Leží v departementu Maine-et-Loire v regionu Pays de la Loire. Obec má rozlohu 17,29 km² a žije v ní 5522 obyvatel. První písemná zmínka pochází z roku 1090, ke spojení částí Mûrs a Erigné došlo v roce 1953.\n\nNachází se 15 km jižně od Angers a protéká jím Louet, rameno Loiry. Proslulo těžbou říčního písku a vinařstvím. Významnou památkou je kostel Saint-Pierre d'Érigné, založený v 15. století. Za povstání ve Vendée zde probíhaly tvrdé boje, které připomíná pomník padlých. \n\nPochází odsud judistický reprezentant Cyril Soyer. \n\n\n"}
{"id": "1560429", "url": "https://cs.wikipedia.org/wiki?curid=1560429", "title": "Rak červený", "text": "Rak červený\n\nRak červený (\"Procambarus clarkii\") je druh sladkovodních raků. Jeho původní areál se nalézá v severním Mexiku a na jihu a jihovýchodě Spojených států, ale byl introdukován i do dalších oblastí (v Severní Americe i na jiných kontinentech), kde je často invazivním škůdcem. Stejně jako další invazní druh, rak signální, je přenašečem račího moru. Od roku 2016 je na Seznamu invazních nepůvodních druhů s významným dopadem na Evropskou Unii. \n"}
{"id": "1560431", "url": "https://cs.wikipedia.org/wiki?curid=1560431", "title": "Bute", "text": "Bute\n\nBute ( \"Isle of Bute\", ve skotské gaelštině \"Eilean Bhòid\" nebo \"An t-Eilean Bòdach\") je ostrov v zálivu Firth of Clyde na západním pobřeží Skotska. Administrativně patří pod hrabství Argyll a Bute. Od poloostrova Cowal je Bute na severu oddělen úzkým průlivem Kyles of Bute.\n\nV roce 2011 žilo na ostrově 6498 obyvatel, populace poklesla za 10 let cca o 10 %, ačkoli celkově populace na skotských ostrovech mírně vzrostla. Rozloha činí 122 km. Je pátým nejlidnatějším a 13. největším skotským ostrovem.\n\nZákladem ekonomiky ostrova je zemědělství a turistický ruch spolu s rybářstvím a lesnictvím.\n\nVýznam jména ostrova je neznámý, může se vztahovat k staronorskému výrazu pro signální oheň na pobřeží (bót), ale možné jsou i jiné významy.\nV době vikingského panství se Bute nazýval \"Rothesay\", se staronorskou příponou \"ey\" pro ostrov. Jméno Rothesay nese dnes největší sídlo na ostrově.\n\nBute je obydlen od prehistorických dob, náhrdelník objevený na ostrově je datován okolo roku 2000 př. n. l. Z doby bronzové pocházejí kamenné kruhy, z doby železné zbytky vesnic. Bute byl osídlen gaelským obyvatelstvem a přičleněn ke království \"Dál Riada\", později byl součástí Ostrovního království norských vikingů. \n\nV 13. století se stal vlastnictvím pánů z Argyllu, i když se jej Norové snažili získat zpět. Až na konci století definitivně přešel pod kontrolu skotských králů.\n\nV letech 1661 – 1662 na ostrově proběhly čarodějnické procesy.\n\nV době druhé světové války byl Bute námořní základnou, mj. se zde cvičily posádky miniponorek, které zaútočily na německou bitevní loď Tirpitz. Byly zde též dislokovány polské jednotky.\n\nPovrch ostrova je kopcovitý, s nejvyšším vrcholem Windy Hill vysokým 278 m. Půda vhodná k obdělávání je v centrální části. Na západní straně se nacházejí písčité pláže, na severu jehličnaté lesy. Podloží je převážně pískovcové s vulkanickými prvky.\n\nŽije zde spárkatá zvěř, zajíci, na pobřeží kolonie tuleňů.\n\nOstrov je ze dvou směrů dostupný trajekty ze skotské pevniny.\n"}
{"id": "1560441", "url": "https://cs.wikipedia.org/wiki?curid=1560441", "title": "Polygonální stodola (Široký Důl)", "text": "Polygonální stodola (Široký Důl)\n\nPolygonální stodola v obci Široký Důl v okrese Svitavy v Pardubickém kraji, asi 5 km severozápadně od Poličky, je typickým příkladem vesnické hospodářské stavby s mnohobokým (polygonálním) půdorysem. Roubený hospodářský objekt je zapsán na Ústředním seznamu kulturních památek České republiky pod číslem 24123/6-4413.\n\nDesetiboká roubená stodola, která stojí na pozemcích poblíž zděného statku čp. 4 ve východní části obce Široký Důl, je krytá vysokou sedlovou doškovou střechou. Zatímco na jižní straně je obdélný půdorys stavby zakončen polygonálním uzávěrem, stěna na severní straně je rovná, avšak střecha nad ní, podepřená sloupy, je polygonální, takže pod touto částí střechy je krytý prostor. Stodola pochází z 19. století, později k ní byl na západní straně přistavěn krytý mlat s vraty. Vjezd do stodoly, rovněž krytý stříškou, je na východní straně objektu. Uvnitř stodoly je patro, oddělené nízkým dřevěným stropem. Podlaha ve stodole je hliněná.\n\nStavba se nachází v údolí Jalového potoka ve východní části Širokého Dolu poblíž komunikace, která vede od silnice I/34 přes Široký Důl do Sebranic, a cesty, která v těchto místech odbočuje ke zdejšímu evangelickému hřbitovu. Historická stodola stojí uprostřed zahrady na soukromém pozemku. Nejbližší autobusová zastávka \"Široký Důl, host.\" je od areálu statku čp. 4 vzdálena přibližně 350 metrů, po přilehlé komunikaci vede cyklotrasa č. 4107.\n\n"}
{"id": "1560442", "url": "https://cs.wikipedia.org/wiki?curid=1560442", "title": "František Kalivoda (hokejista)", "text": "František Kalivoda (hokejista)\n\nFrantišek Kalivoda (* 25. října 1951) je bývalý český hokejový útočník. \n\nV československé lize hrál za TJ Gottwaldov, Spartu Praha a CHZ Litvínov. Nastoupil ve 195 ligových utkáních, dal 28 gólů a měl 25 asistencí. V nižších soutěžích hrál i za Stadion Liberec a I. ČLTK Praha.\n\n\n"}
{"id": "1560454", "url": "https://cs.wikipedia.org/wiki?curid=1560454", "title": "Strukturní alignment", "text": "Strukturní alignment\n\nStrukturní alignment je způsob porovnávání polymerních struktur na základě jejich tvaru a prostorového rozložení. Kromě určování podobností proteinů nachází využití i při porovnávání molekul RNA.\n\nUrčení podobnosti proteinů patří mezi důležité faktory správné klasifikace proteinů, ze strukturní podobnosti s ostatními proteiny lze vyvodit informace o evolučním vývoji, nebo biologické funkci, čehož se využívá např. při klasifikaci nově objevených proteinů, u kterých je známa pouze struktura. Pro strukturní alignment není potřeba předem znát informace o společných oblastech proteinů. V případě, že mají proteiny velkou sekvenční podobnost, využívá se spíše sekvenční alignment namísto strukturního.\n\nPro tvorbu alignmentu existují desítky algoritmů, liší se především v reprezentaci terciální struktury a rozdílnému přístupu ke kvantifikaci rozdílů ve struktuře. Optimálním alignmentem nazýváme soustavy souřadnic v prostoru reprezentující porovnávané proteiny, které se překrývají tak, aby mezi nimi byla nejmenší možná odchylka. \n\nTvorbu alignmentu předchází analýza porovnávaných proteinů, za účelem zjištění podobností jednotlivých oblastí. K tomu je potřeba vytvořit takovou počítačovou reprezentaci proteinů, aby umožnila výpočet. Obecně je lze rozdělit na trojrozměrnou (3D), dvojrozměrnou (2D), jednorozměrnou (1D), popř. lze charakterizovat protein jedinou hodnotou (0D). Ačkoli redukcí struktury ztrácíme informace, zvyšujeme tím rychlost algoritmu a v některých případech je to žádoucí. Problém nalezení všech podobných oblastí proteinů totiž patří do třídy NP-těžkých úloh a pouze pomocí správné reprezentace dat a funkce pro ohodnocení porovnání lze zkonstruovat algoritmus řešící problém v rozumném výpočetním čase.\n\nU 3D reprezentace se měří rozdíly v pozici ekvivalentních atomů, buď při pevně daném přiřazení k sobě (statické porovnání), nebo při možnosti natočení určitých oblastí (flexibilní porovnání). Flexibilní způsob umožňuje otočit určité úseky v rámci molekul blíže k sobě, čímž je umožněno určit podobnost mezi proteiny s konformační odlišností. Díky tomu podává přesnější informace a je v současnosti nejvíce využíván. Samotné hodnocení podobnosti závisí na několika faktorech – rozdílu v počtu společných domén (formula_1), rozdílu v pozicích atomů (root mean square deviation - formula_2) a v penalizování mezer. \n\nZjednodušení struktury pomocí ekvivalence reziduí, na základě totožných terciálních interakcí. Interakce mezi rezidui je popsána pomocí kontaktních map, grafů, nebo vzdálenostních matic. Využívá se topologické analýzy proteinů. Oproti 3D reprezentacím nejsou vyhodnocovány vzdálenosti mezi terciálními strukturami, ale pouze mezi páteří jednotlivých proteinů.\n\n1D reprezentaci se také říká strukturní profil. Jedná se o klasifikaci každého rezidua na základě typu aminokyseliny a konformačním stavu páteře. Celý protein je zredukován do řetězce symbolů, na který lze jednoduše aplikovat optimalizované algoritmy , avšak taková redukce sebou nese limitované možnosti detekce podobnosti proteinů, které mají rozdílnou nadstavbu na základní kostře.\n\nRedukce celého proteinu do jedné hodnoty, popřípadě histogramu. Podobné struktury generují stejné, nebo přibližně stejné hodnoty. Uložení v tabulkách (databázích) a nahlížení na hodnoty pomocí indexu poskytuje nejrychlejší způsob hledání. Problémem je nemožnost porovnání podoblastí proteinů.\n\nJakmile je známa podobnost proteinů, je zkonstruován optimální alignment. Algoritmy klasicky využívají různé heuristické přístupy, aby zjednodušili výpočet. \n\nAlgoritmus CE byl vymyšlen již v roce 1998. Algoritmus nejprve rozdělí proteiny na fragmenty, ze kterých vytvoří sub alignmenty AFP (z angl. Alignment Fragment Pairs). Postupných přidáváním dalších párů dochází k vytvoření úplného alignmentu. Délka AFP je v ideálním případě 8 aminokyselin. Uživatel si však může ovlivňovat konečný výsledek pomocí volby parametrů, dle kterých bude algoritmus pracovat. Kromě délky AFP to může být třeba délka možné mezery mezi jednotlivými AFP. CE je využíván např. v databázi PDB pro porovnávání proteinů.\n\nPodobně jako CE je založen na fragmentaci struktury proteiny, ale ideálně na hexapeptidové úseky. Následně vytvoří vzdálenostní matici vyhodnocením kontaktů mezi fragmenty jednotlivých proteinů. Na hlavní diagonále jsou obsaženy rezidua, které tvoří určitou sekundární struktury a nacházejí se vedle sebe v sekvenci. Na vedlejších diagonálách jsou reprezentovány úseky, které se prostorově dotýkají, ale nenacházejí se vedle sebe v sekvenci. Pokud jsou diagonály rovnoběžné, jedná se o typ sekundární struktury, která se vyskytuje paralelně. V případě, že jsou diagonály kolmé, jsou sekundární struktury antiparalelní. Taková matice je vytvořena pro každý protein a dále jsou analyzovány jejich podobnosti. DALI je možné využívat na webu. \n\nVyužívá dvojité dynamické programování k vytvoření alignmentu. Na rozdíl od většiny algoritmů nepracuje s alfa uhlíky pro lokalizaci aminokyselin, ale s beta uhlíky. Tímto je umožněno při porovnávání zahrnout rotaci daného rezidua. Nejprve dojde ke konstrukci vzdálenostních vektorů mezi každým reziduem a jeho nejbližším sousedem, který se nenachází hned vedle v sekvenci. Z vektorů je následně vytvořena matice, ze které je pomocí dynamického programování získán ideální alignment. Původně byl algoritmus využit pouze pro párový alignment, ale je již optimalizován i pro vícenásobný. Je využíván např. v databázi CATH. \n\nDlouhé RNA molekuly tvoří charakteristické terciální struktury, které jsou udržovány vodíkovými vazbami mezi nukleotidovými bázemi. Alignment nekódujících RNA molekul je důležitý, protože struktura je více konzervovaná než sekvence bází. Příkladem softwaru, sloužícímu k RNA alignmentu je SETTER, který pomocí alignmentu fragmentů RNA vytvoří optimální celkový alignment. Lze jej využívat skrze webové stranky.\n"}
{"id": "1560456", "url": "https://cs.wikipedia.org/wiki?curid=1560456", "title": "György Spiró", "text": "György Spiró\n\nGyörgy Spiró (* 4. dubna 1946 Budapešť) je maďarský spisovatel, dramatik a literární vědec.\n\nVystudoval Univerzitu Loránda Eötvöse, kde také působí jako pedagog. Pracoval také jako redaktor v rozhlase i v nakladatelství a ředitel divadla v Szolnoku. Překládá beletrii z polštiny, ruštiny i češtiny (je autorem dramatizace Švejka). Je členem Széchenyiho akademie. Byla mu udělena Attilova cena, Kossuthova cena a polská cena Angelus.\n\n\n"}
{"id": "1560458", "url": "https://cs.wikipedia.org/wiki?curid=1560458", "title": "NGC 1245", "text": "NGC 1245\n\nNGC 1245 je otevřená hvězdokupa v souhvězdí Persea. Od Země je vzdálená 9 200 světelných let. Objevil ji William Herschel 11. prosince 1786.\n\nHvězdokupa se dá poměrně snadno najít asi 3° jihozápadně od hvězdy Mirfak (α Persei). Malé dalekohledy ji ukážou jako kulatou mlhavou skvrnku, středně velké dalekohledy ji ovšem rozloží na několik desítek hvězd 11. hvězdné velikosti a slabších.\n\nTuto hvězdokupu objevil William Herschel 11. prosince 1786. Později ji pozoroval také jeho syn John, který ji zapsal do svého katalogu General Catalogue of Nebulae and Clusters pod pořadovým číslem 658.\nHvězdokupa obsahuje několik stovek hvězd, takže je poměrně bohatá. Od Země je vzdálená přibližně 9 200 světelných let a její stáří se odhaduje na přibližně 1 miliardu let. Má docela vysokou galaktickou šířku -8,9° a leží tak 1 450 světelných let pod ramenem Persea.\n\n"}
{"id": "1560459", "url": "https://cs.wikipedia.org/wiki?curid=1560459", "title": "Nástup Lucemburků na český trůn", "text": "Nástup Lucemburků na český trůn\n\nNástup Lucemburků na český trůn označuje události od počátků jednání odpůrců českého krále Jindřicha Korutanského s římským králem Jindřichem VII. Lucemburským roku 1309 do korunovace Jana Lucemburského a Elišky Přemyslovny roku 1311.\n\nPo zavraždění posledního Přemyslovce na českém trůně Václava III. roku 1306 byl českým králem zvolen vévoda Jindřich Korutanský, proti kterému v zemi však stála v řadách šlechty, duchovenstva i patriciátu silná opozice. Po zavraždění Albrechta Habsburského v roce 1308 byl novým římským králem zvolen lucemburský hrabě Jindřich VII., na kterého se v roce 1309 s žádostí o pomoc obrátila část protikorutanské opozice v Čechách, v jejíž čele stáli cisterciáčtí opati Konrád Zbraslavský a Heidenreich Sedlecký. Jejich záměrem bylo z českého trůnu svrhnout Jindřicha Korutanského a dosadit na něj mladého syna Jindřicha VII. Jana, který si měl vzít sestru Václava III. Elišku Přemyslovnu. První jednání prolucemburské opozice v Čechách s římským králem se odehrálo v létě 1309 v Heilbronnu. Jindřich VII. na této schůzce ústně potvrdil, že právoplatnou dědičkou českého trůnu je pouze Eliška Přemyslovna a začal se českou otázkou vážně zabývat, což byl pro cisterciácké vyjednavače značný úspěch.\n\nNa říšském sněmu svolaném na sklonku srpna 1309 do Špýru se Habsburkové vzdali svých nároků na České země a Jindřich VII. jim v sumě 50 000 hřiven stříbra zastavil celou Moravu. Na počátku roku 1310 se za Jindřichem VII. na další jednání do Norimberku dostavila již oficiální delegace protikorutanské strany v čele s Jindřichem z Rožmberka a Heidenreichem Sedleckým. Výsledkem této schůzky bylo prohlášení římského krále z 31. ledna 1310, v němž sliboval, že zachová všechna práva Českého království, pokud si za krále zvolí krále, kterého jim on vybere. Rozhodující jednání prolucemburské opozice s římským králem proběhlo v polovině července na říšském sněmu ve Frankfurtu nad Mohanem. Petr Žitavský ve své kronice líčí, jak Jindřich VII. chtěl na sněmu českému poselstvu vnutit za českého krále místo Jana svého dospělého bratra Walrama, protože se obával Janovy přílišné mladosti, nakonec však podle Petra Žitavského před českým poselstvem kapituloval. Petrovo vyprávění o Jindřichových snahách prosadit na český trůn Walrama však zpochybnila historička Lenka Bobková. Říšský sněm ve Frankfurtu sesadil Jindřicha Korutanského a za nového českého krále určil mladého Jana Lucemburského. Brzy po tomto jednání dne 14. srpna 1310 Eliška Přemyslovna v doprovodu některých pánů opustila Čechy a vypravila se ke dvoru Jindřicha VII. do Heimbachu, kam dorazila již 25. srpna. Jindřich VII. následně 30. prosince ve Špýru udělil Janovi České země v léno. Následujícího dne 1. září 1310 kolínský arcibiskup Jindřich II. z Virneburgu Jana Lucemburského a Elišku Přemyslovnu v špýrském dómu oddal. Jindřich VII. se následně věnoval přípravám svého tažení do Itálie a Jan Lucemburský se se svými rádci včetně Petra z Aspeltu vypravil 18. října do Čech. Po neúspěšném útoku na Kutnou Horu a Kolín, Jan Lucemburský 3. prosince obsadil Prahu. Čechy následně opustil Jindřich Korutanský i míšeňské oddíly. Nástup Lucemburků na český trůn byl završen korunovací Jana Lucemburského a Elišky Přemyslovny v bazilice svatého Víta na Pražském hradě 7. února 1311.\n\nNástup Jana Lucemburského na český trůn předznamenal dalších 130 let vlády Lucemburků v Českých zemích.\n\nPo zavraždění posledního Přemyslovce na českém trůně Václava III. byl roku 1306 českým králem zvolen vévoda Jindřich Korutanský, manžel Václavovy sestry Anny Přemyslovny. Ještě téhož roku však Korutance ze země vypudil římský král Albrecht Habsburský, který na český trůn dosadil svého syna Rudolfa Habsburského. Rudolf však již v roce 1307 podlehl úplavici a vlády v zemi se znovu chopil Jindřich Korutanský, který se však brzy projevil jako velmi neschopný panovník. V zemi proti němu v řadách šlechty, duchovenstva i patriciátu stála silná opozice. Jindřich zároveň musel čelit novým pokusům Albrechta Habsburského nastolit v Čechách vládu svého dalšího syna Fridricha Sličného. Snahy Habsburků ovládnout České země byly zmařeny až zavražděním Albrechta Habsburského jeho synovcem Janem Parricidou v roce 1308. Novým římským králem byl především díky svému bratrovi trevírskému arcibiskupovi Balduinovi a mohučskému arcibiskupovi Petrovi z Aspeltu zvolen otec Jana Lucemburského hrabě Jindřich VII. Lucemburský.\n\nPostupem času se mezi odpůrci české krále Jindřicha Korutanského začaly objevovat návrhy na panovníka, který by měl nahradit Korutance na českém trůně. Mezi novými uchazeči o český trůn se objevil míšeňský markrabě Fridrich Pokousaný, rakouský vévoda Fridrich Sličný a patrně i lehnický kníže Boleslav III. Marnotratný, manžel dcery zesnulého českého krále Václava II. Markéty Přemyslovny. Z řad oponentů českého krále Jindřicha Korutanského zároveň postupně začala krystalizovat prolucemburská opozice, jenž si za cíl vzala na český trůn místo Jindřicha Korutanského dosadit Jana Lucemburského, mladičkého syna nového římského krále Jindřicha VII. Jan se podle jejich plánů měl oženit s dcerou Václava II. Eliškou Přemyslovnou. Tento úmysl měl své zastánce mezi šlechtou, preláty i patriciátem. V čele této skupiny stanuli cisterciáčtí opati − opat sedleckého kláštera Heidenreich a opat zbraslavského kláštera Konrád z Erfurtu. Důvod, proč se tito muži přidali do prolucemburské opozice, lze spatřovat v kořistnické politice Jindřicha Korutanského vůči cisterciáckým klášterům. V pozadí tohoto projektu zřejmě stál mohučský arcibiskup a důvěrník římského krále Petr z Aspeltu, jenž měl v českém prostředí mnoho kontaktů. Konrád a Heidenreich se fakticky stali spojovacím článkem mezi představiteli protikorutansky orientované české šlechty v čele s Jindřichem z Rožmberka a římským králem.\nNejprve bylo nutno zjistit, zda Eliška Přemyslovna je ochotna realizovat záměry cisterciáckým opatů a vzít si mladého Jana Lucemburského. Podle kronikáře Petra Žitavského se Eliška s Konrádem Zbraslavským setkala u svatovítské baziliky na Pražském hradě někdy v červenci roku 1309 a Eliška s připravovaným spiknutím proti Korutancovi souhlasila. Eliška se zřejmě již předtím zabývala zoufalou situací v zemi a byla rozhodnuta udělat vše pro její zlepšení. Činila tak s vědomím, že přinese závažný rozkol do svého vztahu se svou sestrou Annou, manželkou Jindřicha Korutanského, a bude muset opustit svatojiřský klášter na Pražském hradě, kde pobývala.\nDne 4. srpna se opat Konrád Zbraslavský, doprovázení budoucím kronikářem Petrem Žitavským, vypravil z Prahy, aby se zúčastnil zasedání generální kapituly cisterciáckého řádu v Citeaux. Dne 13. srpna dorazil do Heilbronnu, kde právě sídlil dvůr římského krále Jindřicha VII. Dal tedy přednost jednání s ním a do Citeaux se vydal až později. Dne 14. srpna začalo v Heilbronnu první neoficiální jednání zástupců protikorutanské strany v Čechách, tedy Konráda Zbraslavského a Petra Žitavského, s Jindřichem VII. Schůzka se odehrála ve zdech místního minoritského kláštera a byli u ní přítomny již zmíněný mohučský arcibiskup Petr z Aspeltu a vicekancléř římského krále opat Jindřich z Villers-Bettnachu, kteří byli protikorutanskému táboru v Čechách značně nakloněny. Podrobný popis tohoto setkání podal ve své Zbraslavské kronice Petr Žitavský, jenž se ji osobně zúčastnil. Podle něj za opaty hovořil především Konrád, jenž Jindřichovi vylíčil zoufalou situaci v Českém království, kterému vládne nehodný král, a obhajoval dědické nároky Elišky Přemyslovny na český trůn. Jestliže zde zaznělo jméno Eliščina případného ženicha, tak zatím pouze neoficiálně. Jindřich VII. nakonec údajně prohlásil, že „\"žádná jiná dívka nebo žena z kteréhokoli cizího národa nesmí se stát královnou v Čechách než Eliška, dcera krále Václava, beze zření na jakoukoli překážku, která by se snad měla naskytnout,\"“ což byl pro cisterciácké vyjednavače značný úspěch. Jindřich VII. se českou otázkou tedy začal vážně zabývat. Petr Žitavský ve své kronice vypráví, že Jindřich VII. nad Janovou kandidaturu na český trůn dlouho váhal. Podle historičky Lenky Bobkové se to však toto kronikářovo tvrzení jeví jako dosti nepravděpodobné, protože Jindřich si podle ní už od počátku uvědomoval význam titulu českého krále, ke kterému se vázal kurfiřtský hlas a samotné české království, jež Lucemburkům mohlo posloužit jako pevná mocenská základna. Římský král se podle Bobkové pouze snažil vyhnout nebezpečím, která podpora protikorutanské opozice v Českých zemích přinášela. Nebylo totiž ještě zcela jisté, zda se Janova kandidatura v Čechách prosadí. Zákrok proti nynějšímu českému králi by navíc mohl vyvolat konflikty v říši.\n\nV září 1309 se ve Špýru konal říšský sněm, který Jindřich VII. využil na odražení mocenských zájmů Habsburků na České země. Dosáhl zde totiž uzavření dohody, ve které se Habsburkové vzdali všech svých nároků na český trůn a slíbili Jindřicha v záměru získat České země pro svého syna Jana podpořit. Římský král jim zároveň v sumě 50 000 hřiven stříbra zastavil celou Moravu. I přesto však Habsburkové na Moravě ovládali jenom tři města. Jindřich VII. Habsburkům následně potvrdil jimi držené země a nad vrahy jejich otce vyřkl říšskou klatbu. Leopold Habsburský na oplátku přislíbil svou účast na Jindřichově plánované římské jízdě. Posléze Jindřich uspořádal ve špýrské katedrále slavnostní uložení ostatků Albrechta Habsburského a Adolfa Nasavského, svých dvou předchůdců soupeřících o římskou korunu. Zlatým hřebem sněmu bylo Jindřichovo slavnostní prohlášení, v němž se zavázal k tomu, že v říjnu roku 1310 vyrazí na římskou jízdu.\n\nV říjnu roku 1309 pozval Jindřich Korutanský do Čech z Korutan od svého bratra Oty družinu o osmdesáti mužích vedenou korutanským šlechticem Konrádem z Aufensteina a jeho bratrem Jindřichem z Aufenteina, aby upevnil své postavení v zemi. Konrád z Aufensteina vložil posádku do Pražského hradu a Kutné Hory. Příchod korutanských vojáků do Čech však domácí prostředí spíše podráždil.\n\nV prosinci 1309 se Heidenreich tajně vydal do Porýní, aby zde připravil další jednání římského krále s některými českými magnáty. V jejich čele stáli významní šlechtici Jindřich z Rožmberka, Albrecht ze Žeberka a Fridrich ze Šumburka. Jindřich z Rožmberka byl sice původně podporovatelem habsburské kandidatury, ale po úmluvách Lucemburků a Habsburků na říšském sněmu ve Špýru své stanovisko změnil a připojil se k prolucemburské opozici. Setkání Jindřicha se zástupci české šlechty proběhlo v lednu 1310 v Norimberku. Bylo završeno několika listinami vydanými Jindřichem VII. dne 31. ledna. V nejdůležitější listině římský král sdělil, že zachová práva všech obyvatel Českého království, pokud si za krále zvolí krále, kterého jim on navrhne. Šlechtice přítomné jednání také pověřil, aby toto rozhodnutí ohlásili všude, kde to budou považovat za vhodné. Další listina byla adresována Albrechtovi ze Žeberka, jemuž potvrzovala všechna privilegia jež Albrecht obdržel od římského krále Albrechta Habsburského a jeho otce Rudolfa Habsburského. V listině vydané ve prospěch stejnojmenného otce Fridricha ze Šumburka mu Jindřich VII. schválil úřad župana v Kadani.\n\nJindřich VII. do Čech také vyslal zvláštní poselstvo, jež mělo prověřit, zda se v Čechách vše odehrává tak, jak římskému králi popsal protikorutanský tábor. Toto poselstvo bylo sestávalo z mohučského arcibiskupa Petr z Aspeltu a hrabat Albrechta z Hohenlohe a Bertholda z Hohenbergu. Petrovi z Aspeltu dávala jeho metropolitní hodnost dobrou záminku k jeho návštěvě do Čech. Jindřich VII. na zprávy od svého poselstva čekal v Norimberku. Albrechta z Hohenlohe s Bertholda z Hohenbergu však zajal korutanský maršálek Jindřich z Aufensteina, které propustil až po pěti dnech, když mu slíbili, že Čechy okamžitě opustí. I Petr z Aspeltu se už na konci března 1310 nacházel mimo Čechy v Chebu. Zvláštní poselstvo Jindřicha následně ubezpečilo o Korutancově tyranství.\nSoučasně se od Jindřicha Korutanského odklonili jeho dosavadní přívrženci a mocní velmožové Jindřich z Lipé a Jan z Vartenberka, kteří kvůli příchodu korutanské družiny do Čech v čele s Aufensteiny postupně ztráceli svůj vliv na Jindřicha Korutanského. V únoru 1310 probíhala v Praze jednání mezi Jindřichem Korutanským a Fridrichem Kulhavým, jenž zde zastupoval svého otce míšeňského markraběte a durynského lantkraběte Fridricha I. Pokousaného. Obě strany se zavázaly, že si navzájem pomůžou proti komukoliv. Fridrich také přislíbil, že s otcem přitáhne Jindřichovi Korutanskému do Čech na pomoc. Jako záruku za náklady na přípravu této výpravy mu český král zastavil města Litoměřice, Most, Louny a Mělník, čímž si Fridrich de facto zajistil vládu nad většinou severních Čech. Do Fridrichovy moci se měla dostat i věž Pražského hradu, ačkoli ji měl jménem míšeňského markraběte stále ovládat korutanský maršálek Konrád z Aufensteina. Dále bylo dohodnuto, že pokud by Jindřich České království na čas opustil, Fridrich ho měl za jeho nepřítomnosti zde zastupovat. Pokud by Korutanec zemřel bezdětný, český trůn měl za podmínky, že zajistí královnu-vdovu Annu, zdědit Fridrich. Touto dohodou se Fridrich měl de facto na čas chopit vlády v Českých zemích. Na počátku května 1310 do Čech skutečně dorazila vojenská pomoc z Míšeňska v čele s Albrechtem z Barby, Otou z Eilenburgu a plavenským fojtem Jindřichem.\n\nV řadách přívrženců Jindřicha Korutanského brzy vznikl plán, jak znemožnit záměr prolucemburské opozice Elišku Přemyslovnu vdát za Jana Lucemburského. Podle tohoto plánu měla být Eliška násilím vdána za nevýznamného míšeňského barona Otu z Bergova. Eliška se tomuto nerovnému sňatku samozřejmě bránila. Dostala se proto zřejmě do velmi svízelné situace, kterou řešila tajným útěkem 28. května z Pražského hradu na Vyšehrad, kde na ni čekal Jan z Vartenberka, jenž ji následně doprovodil do Nymburku. Podle vyprávění Petra Žitavského se Elišku Přemyslovnu ještě před plánováním jejího sňatku s Otou z Bergova neúspěšně pokusila otrávit její sestra a manželka Jindřicha Korutanského Anna Přemyslovna, což se však jeví jako velmi nepravděpodobné.\n\nV polovině června 1310 před Pražským hradem vypukl boj mezi vojáky protikorutansky orientované šlechty a míšeňsko-korutanským vojskem. V tomto souboji se na straně české šlechty zvlášť vyznamenal Vítek z Landštejna. Korutanci vedení Jindřichem z Aufensteina byli na hlavu poraženi a Prahu ovládli odpůrci Jindřicha Korutanského. Jen Pražský hrad zůstal v Korutancově moci. Dne 29. června do Prahy vítězní páni přivedli Elišku Přemyslovna, která se dosud skrývala v Nymburku. Na straně Jindřicha Korutanského zůstali především šlechtici z východních Čech, mezi kterými vynikali Oldřich z Lichtenburka, Václav a Čeněk ze Žleb, Zdislav ze Šternberka, Dětřich ze Žiželic a Hrabiše z Paběnic. Do Prahy byl následně svolán zemským sněm, na němž se projednávalo sesazení Jindřicha Korutanského. Zjevný odpor mezi jeho zúčastněními podle zprávy Petra Žitavského vyvolala především zpráva z Norimberku, že Jindřich VII. chce na český trůn dosadit místo svého syna Jana svého bratra Walrama. Walramovi totiž bylo kolem třiceti let a měl pověst panovačného a rozhodného muže, který si liboval v okázalých hostinách a turnajích. České panstvo se proto obávalo, že by nemohlo rozhodovat o svém majetku a postavení ve státě. Mladičký Jan by v jejich rukách naopak mohl být povolným politickým nástrojem. Historička Lenka Bobková však kronikářovo tvrzení o tom, že by Jindřich VII. na český trůn raději dosadil Walrama, odmítá. Domnívá se totiž, že římský král Walrama potřeboval více na své připravované římské jízdě než na českém trůně. Český trůn navíc chtěl získat především pro svého dědice, protože ten by pak měl šanci na udržení římské koruny v lucemburském rodě. Zemský sněm v Praze se každopádně rozhodl za římským králem vyslat poselstvo, jenž ho mělo spravit o stanovisku české šlechty. Mezitím Jindřich Korutanský s českou šlechtou uzavřel příměří. Poté co se dozvěděl o záměru zemského sněmu vyslat za římským králem poselstvo, prostřednictvím Konráda z Aufensteinu a Jindřicha z Rotenburgu zemskému sněmu tento záměr zakázal. Sněm do Německa své zástupce ale vyslal i navzdory Korutancově varování. V čele delegace opět stáli cisterciáčtí opati Konrád Zbraslavský, Heidenreich Sedlecký a Jan, opat plaského kláštera. Zemské panstvo zastupovali Jan z Vartenberka, Bohuslav ze Švamberka a Boru a Ota, zplnomocněnec Viléma Zajíce z Valdeka. V delegaci nechyběli ani zástupci pražského měšťanského patriciátu, jimiž se stali Eberlin od Kamene, Ota Wigolais, Ebruš Poplinův a Konrád z Chebu. Kuntou Horu zastupovali dva klerikové, kněží Tillman Luclin a jistý Konrád.\nDne 12. července česká delegace dorazila na říšský sněm do Frankfurtu nad Mohanem, kde se setkala s římským králem. Byli zde kromě delegátů a římského krále přítomni mohučský arcibiskup Petr z Aspeltu, kolínský arcibiskup Jindřich II. z Virneburgu, rýnský falckrabě a hornobavorský vévoda Rudolf I. Falcký, dále štrasburský, lutyšský, münsterský, špýrský a reichstättský biskup, hrabata Berthold z Hennebergu a Ludvík z Öttingen a řada dalších prelátů, knížat, hrabat i pánů. Jindřich VII. českou otázku zařadil na program českého sněmu. Jindřich VII. se zde podle Petra Žitavského pokoušel přesvědčit české delegáty o tom, že Walram bude vhodnější český král než jeho mladičký syn Jan. Odpor Čechů byl proti tomuto Jindřichově záměru však podle Petra tak silný, že římský král jim musel ustoupit. Petr Žitavský rovněž uvádí, že o ústup římského krále se přičinil také Petr z Aspeltu. Jak již však bylo zmíněno výše, historička Lenka Bobková považuje toto kronikářovo vyprávění za nepravděpodobné. Rozhodující jednání na říšském sněmu ve Frankfurtu bylo nakonec završeno listinou z 25. července 1310, v níž římský král souhlasil s tím, že s jeho syn Jan v Německu vezme Elišku Přemyslovnu a nastoupí na český trůn. Datum sňatku bylo stanoveno na 1. září. Česká delegace se zavázala, že České království bude Janovi vydáno bez překážek. Říšská knížata přítomná na tomto sněmu se z Jindřichova popudu následně usnesla, že Jindřich Korutanský vládne v Českých zemích nelegitimně a vyjádřila svůj souhlas s tím, že římský král chce na český trůn dosadit svého syna.\n\nČeské poselstvo bylo možná poněkud zaskočeno či zklamáno, protože po Jindřichovi VII. požadovalo pouze potvrzení panovníka, kterého si v Čechách v duchu Zlaté buly sicilské sami zvolí, nikoli aby jim římský král vládce vybral. Záležitost ale patrně již dál neřešilo, neboť výsledek byl stejný − Jan Lucemburský si měl vzít Elišku Přemyslovnu a nastoupit na český trůn. Přispělo k tomu možná také to, že fakticky šlo o nastolení vzdorokrále. Zlatou bulu sicilskou české poselstvo navíc nemělo u sebe, protože ji už od roku 1306 ve své kanceláři zadržovali Habsburkové. České poselstvo tedy sice nedosáhlo svobodné volby krále, ale docílilo Jindřichova souhlasu se svatbou Elišky s Janem.\n\nNásledovalo potvrzování privilegií české šlechty římským králem. Jindřich VII. celé Žitavsko například ustanovil jako dědičné území Jindřichovi z Lipé a rovněž slíbil, že po Janově nástupu na český trůn si pán z Lipé podrží funkci nejvyššího maršálka. Dne 28. července opustila česká delegace Frankfurt. Ve Windesheimu české delegáty zastihla velmi nepříjemná zpráva od Štěpána, dvorního krejčího, vyslaného princeznou Eliškou Přemyslovnou. Štěpán vyslancům sdělil, že Fridrich Míšenský na pomoc Korutancovi do Čech vyslal další vojsko pod vedením svého syna Fridricha Kulhavého, které se 18. července znovu zmocnilo Kutné Hory, jež dosud ovládal Jan z Vartenberka, a Kolína. Dne 28. července Jindřichovi Korutanskému navíc věrnost slíbila řada českých šlechticů, a to především Oldřich z Lichtenburka. Zatímco cisterciáčtí opati v Německu zůstali a uchýlili se do kláštera Ebrachu, zbylí delegáti spěchali zpět do Čech.\n\nČeští delegáti okamžitě po svém návratu do Čech z říšského sněmu ve Frankfurtu přiměli Elišku Přemyslovnu, aby si co nejdříve vydala na cestu do Špýru, kde měla proběhnout její svatba s Janem. Elišku o výsledku jednání informoval patrně už jejich spěšný posel, jež do Čech dorazil 1. nebo 2. srpna. Samotná delegace do Čech dorazila až 7. srpna. Jindřich Korutanský se o rozhodnutí Jindřicha VII. sice patrně dozvěděl, ale Elišce se v odjezdu z Prahy neodvážil zabránit, protože by se tak otevřeně postavil proti rozhodnutí římského krále. Vůči Elišce se rozpoutala jenom vlna pomluv. Prolucemburská strana za vypůjčené peníze Elišce opatřila slavnostní výbavu v ceně přes tisíc hřiven stříbra. Podle Františka Pražského pražský biskup Jan IV. z Dražic Elišce na cestu daroval koně. Dne 14. srpna 1310 Eliška Přemyslovna vyjela z Prahy. Doprovázela ji družina o 20 až 30 mužích v čele s Hynkem Krušinou z Lichtenburka a Markvartem ze Zvířetic. Dne 18. srpna Eliška dorazila do Norimberku, odkud vyslal posla za cisterciáckými opaty do kláštera Ebrachu, kde pobývali. Setkala se s nimi o tři dny později v Mergantheimu. Průvod poté pokračoval do Wimpfenu na Neckaru. Následně se Eliška s opaty vydala do Sinsheimu, kde se 23. srpna setkala s Walramem Lucemburským, jenž ji doprovodil do Špýru, kde přenocovali. Dne 25. srpna Eliška s opaty a Walramem konečně dorazila na dvůr Jindřicha VII., který zrovna prodléval v Heimbachu. Nastávající tchán Elišce naproti vyslal početné poselstvo. Královský pár Elišku údajně přijal velmi přívětivě. Podle Zbraslavské kroniky Jindřich VII. prohlásil:\n\nKrálovna Markéta Brabantská Elišku dokonce několikrát políbila. Rozruch na Jindřichově dvoře však způsobil Eliščin vzhled. Vyhlížela totiž jako zkušená a dospělá žena nevhodná pro o čtyři roky mladšího čtrnáctiletého mladíka. Podle kroniky Matyáše z Neubrugu se dokonce ozvaly pochybnosti o jejím panenství, Eliška se ale nechala podrobit prohlídce, jež její panenství prokázala. Petr Žitavský, jenž byl u těchto událostí osobně přítomen, ve své kronice uvedl, že Jindřich VII. byl z Eliščina vzhledu tak rozrušen, že se znovu vrátil k myšlence, aby se Eliška namísto čtrnáctiletého Jana vdala za jeho třicetiletého bratra Walrama. Cisterciáčtí opati jeho záměr však podle Petra opět zavrhli. Lenka Bobková si však nemyslí, že by se římský král nechal zmást Eliščiným dospělým vzhledem. Ještě v Heimbachu poté proběhla okázalá hostina, ve které Eliška seděl mezi Janovou matkou Markétou Brabantskou a Janovou babičkou Beatrix z Avesnes, matkou Jindřicha VII. V Heimbachu zároveň probíhala jednání římského krále s českými delegáty. Jindřich českým poslům vyčinil ztrátu Kutné Hory a vyžádal si od nich slib, že Jana v Čechách skutečně podpoří. Římský král si od nich rovněž obstaral rukojmí.\nDne 30. srpna se Jindřichův dvůr přesunul do Špýru, kam římský král svolal říšský sněm. Po slavnostním uvítání byla zahájena hostina. Jindřich VII. přítomným říšským knížatům následně sdělil, že na základě úmluv z nedávného říšského sněmu ve Frankfurtu má v úmyslu svému jedinému synovi udělit České království v léno. Přítomná společnost se posléze shromáždila na prostranství před západním portálem špýrského dómu, aby mohla sledovat, jak s okázalým průvodem přijel na koni Jindřichův syn Jan, jenž následně sesedl z koně a poklekl před svého otce sedícího na trůn. Jan římskému králi složil slavnostní přísahu a Jindřich VII. ho poté ustanovil českým králem a udělil mu České země v léno. Obřad Jindřich ukončil polibkem svého syna a přihlížející propukli v jásot. Téhož dne večer kolínský arcibiskup Jindřich II. z Virneburgu Jana Lucemburského a Elišku Přemyslovnu ve špýrské katedrále slavnostně oddal. Následujícího dne se všichni přítomní odebrali na slavnostní mši do špýrského dómu, kterou sloužil Petr z Aspeltu, jenž po čtení z Bible novomanželům požehnal. Při následující hostině byl nad Janovou hlavou vyvěšen praporec se znakem Českého království. Navečer pak byl Jan a Eliška poprvé spojeni na manželském loži. Celé svatební slavnosti doprovázely hostiny, tance a rytířská klání.\nPrvní den po svatbě Jan vydal svou první listinu jako „\"zvolený český král, prvorozený syn nejjasnějšího pana Jindřicha římského krále\"“, ve které odměnil arcibiskupa Jindřicha Kolínského. Listinu však opatřil pouze svou pečetí lucemburského hrabství, protože pečeť Českého království ještě nevlastnil. Dne 7. září Jindřich VII. vydal listinu, v níž přislíbil poskytnout Albrechtovi z Hohenlohe finanční prostředky zástavou několika vesnic. Albrecht z Hohenlohe totiž měl být jeden z rádců, kteří měli mladého českého krále doprovázet na tažení do Čech. Vojenská hotovost se k tomuto tažení měla sejít 24. září 1310 v Norimberku. Jindřich VII. se následně s Janem i Eliškou uchýlil do Kolmaru, kde spolu s nimi strávil osm dní. Dne 13. září římský král vydal listinu, ve které Jana ustanovil generálním říšským vikářem za Alpami, tedy svého náměstka v říši s výjimkou Itálie po dobu své nepřítomnosti, chystal se totiž na římskou jízdu za císařskou korunou do Itálie. Janova hodnost byla omezena na dobu pěti let. Tímto krokem se Jindřich pokusil upevnit Janovo postavení. Poručníkem mladičkého krále se měl stát Petr z Aspeltu, v jehož prospěch Jindřich VII. vydal mnoho listin. Dne 16. září se Petr z Aspeltu dostavil za Jindřichem do Kolmaru, kde od římského krále přijal místo poručníka mladého Jana. Jindřich VII. ho rovněž obdařil plnou mocí jednat ve jménu římského krále. Stejné výsady obdržel i hrabě Berthold VII. z Hennebergu, protože i on měl Jana doprovázet do Čech. Dne 21. září se Jindřich se svým synem a svou snachou rozloučil. Zatímco on nastoupil na kampaň do Itálie, Jan spolu s Eliškou a svými rádci začal v Norimberku připravovat tažení do Čech.\n\nShromažďování vojska v Norimberku na tažení do Čech se protáhlo až do poloviny října 1310, ačkoli sraz vojska byl určen už na 24. září. Celé tažení zdržel především Rudolf I. Falcký, který do Norimberku s pěti sty jezdci dorazil až v polovině října. Na počátku září 1310 mezitím Prahu, jenž držela protikorutanská opozice, oblehly míšeňské jednotky. Vniknout do Prahy se Míšňanům však podařilo až 14. září, kdy po neúspěšném odporu vojska Vítka z Landštejna ovládli celé město. Zatímco Jindřich Korutanský se stále ukrýval na Hradě, Fridrich Kulhavý se de facto zmocnil vlády nad celým královstvím.\n\nDne 18. října se výprava Jana Lucemburského konečně vydala z Norimberka vstříc českým hranicím. Jana doprovázeli jeho poručníci Petr z Aspeltu a Berthold z Hennebergu, dále eichstättský biskup Filip, fuldský opat Jindřich, hrabata Albrecht z Hohenlohe a Ludvík z Öttingen, norimberský purkrabí Fridrich a rýnský falckrabě Rudolf I. Výprava hranice Českého království přešla přes Chebsko, následně překročila Ohři, při čemž se však několik vojáků utonulo, a kolem Loun pokračovala k Roudnici nad Labem, odkud zamířila ke Kutné Hoře. Podpořily ji rovněž oddíly Jindřicha z Lipé a také dosud neutrálního pražského biskupa Jana z Dražic. Dne 19. listopadu Jan se svým vojskem stanul před Kutnou Horou, jejíž obsazení však selhalo, protože město s podporou měšťanů udatně hájil korutanský maršálek Jindřich z Aufensteina. I sám Jindřich z Lipé byl při útoku na Kutnou Horu lehce zraněn. Jan se proto rozhodl obsadit Kolín, který se však, přestože mu Petr z Aspeltu sliboval mnoho výsad, zachoval stejně jako Kutná Hora. Vyčerpané vojsko proto nakonec vytáhlo na samotnou Prahu, před kterou rozbilo tábor 28. listopadu. Ztroskotal však i útok na ni. Protože se blížila zima, stoupala v lucemburském ležení netrpělivost a malomyslnost. Rudolf I. dokonce začal plánovat, že České země se svým vojskem opustí. Petr z Aspeltu si však byl vědom, že pokud by tažení do Čech selhalo, celý lucemburský rod, se kterým byl tak spjat, by se dostal do vážných problémů. Lucemburský tábor se proto uchýlil k variantě, že vojsko v Čechách přezimuje a na Prahu znovu zaútočí až na jaře příštího roku. Jan proto začal jednat s Eliškou Rejčkou, vdovou po českých králích Václavovi II. a Rudolfovi I. Habsburským, aby mu vydala některá východočeská města, jež držela. Dne 30. listopadu před Prahou Jan a Rejčka uzavřeli dohodu, že Jan královně-vdově poté co se zmocní Prahy splatí dluh, který u Rejčky měl Jindřich Korutanský v hodnotě 6000 hřiven stříbra.\nAž 3. prosince 1310 se díky tajnému jednání Petra z Aspeltu s některými pražskými měšťany v čele s knězem Elišky Přemyslovny Berengarem Janově vojsku podařilo vniknout do města brankou u dnešní Prašné brány. Janovo vojsko se brzy s křikem \"Mír, mír, mír!\" zmocnilo celého města a vyhnalo odsud Míšňany i Korutance. Iniciativy se následně chopila královna Anna, jež na Petrovi z Aspeltu vyžádala nekrvavou kapitulaci korutansko-míšeňského vojska a pro sebe i svého manžela svobodný odchod z Čech. Eliška Přemyslovna i Petr z Aspeltu však podle kronikáře Jana z Viktringu páru odmítli poskytnout doprovod na jejich zpáteční cestě do Korutan. S odchodem z Čech jim nakonec údajně pomohl norimberský purkrabí Fridrich a hrabě Ludvík z Öettingen. Korutanec si z Prahy zároveň odváděl několik rukojmí od pražských měšťanů, které ale ještě v Praze osvobodil Vilém Zajíc z Valdeka. Jindřich Korutanský s chotí Prahu opustil 9. prosince. O zbytku jejich cestě do Korutan se nedochovaly žádné prameny. Oficiální mír však mezi sebou Korutanec a Lucemburk neuzavřeli, pročež Jindřich až do smrti užíval titulu českého krále. Do Čech mezitím spěchal míšeňský purkrabí Fridridrich Pokousaný, který s Janem před Prahou zahájil jednání. Fridrich se vzdal všech svých závazků k Jindřichovi Korutanskému, s výjimkou zástavy některých severočeských měst. Urovnal zde zároveň své nepřátelství s Petrem z Aspeltu a Jindřichem, opatem fuldským. Jan s Fridrichem následně uzavřel spojenectví a Fridrichovi z titulu říšského vikáře udělil jeho země v léno. Smlouva mezi Janem a Fridrichem byla zpečetěna 19. prosince 1310. Dobytím Prahy Jan de facto dobyl celé Čechy.\n\nJan Lucemburský po ovládnutí Prahy žil snad přímo v Domu U Kamenného zvonu na Staroměstském náměstí, protože Pražský hrad byl z velké části neobyvatelný. Nový král však byl odkázán na pomoc své manželky Elišky, svých poručníků Bertholda VII. a Petra z Aspeltu a německých pánů, kteří s ním v Praze zůstali, jako byl Albrecht z Hohenlohe, Dieter z Castellu, Oldřich z Leuchtenbergu a Filip z Falkensteina. Českému prostředí Jan totiž příliš nerozuměl a neměl ani žádné vladařské zkušenosti.\n\nDne 9. prosince 1310 Jan Lucemburský slavnostně vstoupil do baziliky svatého Víta na Pražském hradě a poklonil se zde ostatkům českých světců. Dne 25. prosince Jan do Prahy svolal zemský sněm, na němž chtěl ustanovit zemské úředníky a přijmout hold a slib věrnosti české šlechty. Čeští velmoži však za hlavní bod jednání považovali vypracování smlouvy mezi šlechtou a panovníkem. Skutečně na tomto sněmu král Jan vydal takzvané velké privilegium pro českou šlechtu neboli inaugurační diplom pro Čechy. Josef Šusta se domníval, že nadsazený návrh inauguračního diplomu dochovaný ve formulářové sbírce pražského biskupa Jana z Dražic vznikl už v kanceláři Jindřicha VII. při jednání českých delegátů na přelomu srpna a září 1310 ve Špýru, což však později vyvrátil Václav Chaloupecký, podle něhož byl tento návrh vypracován až po příjezdu Jana Lucemburského do Prahy českými šlechtici v čele s Janem z Dražic. Jan Lucemburský se svými rádci ale konečné znění diplomu později ještě zásadně pozměnil. Velké privilegium pro Čechy se nedochovalo, ale je obsahově shodné s privilegiem pro Moravu vydaným 18. června 1311. Do inauguračních diplomů byl včleněn mocenský dualismus, moc panovníka a moc šlechty, jež osudově předznamenal celou vládu Jana Lucemburského. Následujících devět let zároveň probíhal boj o naplnění inauguračních diplomů, jehož součástí bylo soupeření jednotlivých šlechtických frakcí.\n\nInaugurační diplom se skládal především ze čtyř základních ustanovení. Podle prvního ustanovení král nemohl od šlechty vyžadovat zemskou hotovost pro vojenský zásah mimo České země, ale jen pro jejich obranu. Druhé ustanovení upravilo berní povinnosti šlechty, výsadní právo k vybíraní berně si však měl stále podržet panovník. Třetí ustanovení rozšířilo dědické právo šlechticů. Dědické právo šlechty nyní fungovalo v rodičovské linii do čtvrtého kolene, zatímco předtím se dědické právo vztahovalo jen na mužského potomka držitele majetku. Pokud žádné mužské potomky majitel neměl, majetek formou odúmrti spadl na krále. Čtvrtým ustanovením bylo, že král nemůže vládnout pomocí cizinců a že jim nemůže svěřovat zemské úřady, z jejichž držby by vyplývaly důchody nebo statky. Čtvrté ustanovení bylo důsledkem především toho, že za krále fakticky vládl Petr z Aspeltu a Berthold z Hennebergu, čímž byl vytlačován vliv šlechty na panovníka. Rovněž to ale bylo dopadem zkušeností šlechty z období vlády Jindřicha Korutanského, za nějž de facto vládl míšeňský markrabě, a Rudolfa Habsburského, jenž do Čech přivedl velké množství švábských rytířů.\n\nPoté co Jan ve prospěch šlechty v prosinci 1310 vydal inaugurační diplom, bylo v její zájmu, aby Petr z Aspeltu Jana co nejdříve korunoval na českého krále. Petr si ze začátku sice zdráhal, protože si byl vědom, že kvůli nepřítomnosti Jindřicha VII. v Německu na korunovaci nedorazí všichni důležití říšští hosté, nakonec však svolil. Staré město Pražské královskému páru ke korunovaci darovalo klenoty v hodnotě 120 kop grošů. Podobně pár obdarovali i někteří šlechtici a preláti. Jan z Dražic Elišce propůjčil vzácná roucha i koně a na hostinu poskytl i své zásoby potravin. Jan s Eliškou se totiž nacházeli ve složité finanční situaci − peněz se jim zatím nedostávalo a museli splácet dluhy svých předchůdců na českém trůně i těch, které vznikly přípravou tažení do Čech. Korunovace Jana Lucemburského a Elišky Přemyslovny proběhla 7. února 1311 v bazilice svatého Víta na Pražském hradě a uskutečnil ji Petr z Aspeltu. Přítomni u ni byli duchovní, šlechtici i vyslanci z říše. Podle Petra Žitavského každý z králových hodnostářů při korunovaci držel jeden z korunovačních klenotů. Korunu na Janovu hlavu během korunovační mše drželi dva šlechtičtí mladíci, Bohuslav ze Švamberka a Boru a Fridman ze Snojma, kteří před tím byli králem Janem slavnostně pasováni na rytíře. Následně zřejmě zazněla píseň \"Hospodine, pomiluj ny\". Po slavnostní mši se královský pár doprovázený početným průvodem odebral do města, kde na několika místech, především ale v refektáři minoritského kláštera svatého Jakuba na Starém městě, proběhla hostina.\n\nNejdůležitějším a nejautentičtějším svědectvím nástupu Lucemburků na trůn je druhá část Zbraslavské kroniky sepsaná cisterciákem Petrem Žitavským. Ačkoli byl osobně přítomen jednáním Jindřicha VII. s protikorutanskou českou opozicí, jeho vyprávění je značně tendenční. Jakožto obdivovatel Elišky Přemyslovny a přední český cisterciák, se ve své kronice snaží hlavně vyzdvihnout zásluhy cisterciáckých opatů na tomto činu a vylíčit Jindřicha Korutanského jako tyrana. Události mezi lety 1309 a 1311 popisuje také téměř soudobý anonymní kronikář v takzvané Dalimilově kronice. Nástup Jana Lucemburského na český trůn ve svých kronikách vylíčili rovněž kronikáři doby Karla IV. Beneš Krabice z Veitmile, Přibík Pulkava z Radenína a František Pražský, kteří však v těchto pasážích čerpali především ze Zbraslavské kroniky. František Pražský psal svojí kroniku na popud pražského biskupa Jana z Dražic a proto se snažil vyzdvihnout především jeho zásluhy na dosazení Jana Lucemburského na český trůn, ačkoli si pražský biskup v tomto období od rozbrojů v zemi udržoval značný odstup.\n\nZe současné literatury nástup Jana Lucemburského na český trůn ve svých románech \"První muž království\", \"Od trůnu dál\" a \"Království na prodej\" vylíčila například Ludmila Vaňková, František Niedl ve svém díle \"Rytíři z Vřesova\" , Oldřich Daněk v knize \"Král utíká z boje\", Jiří Hanibal v románu \"Střepy z královské číše\" a další.\n\nV září 2010 ve Špýru proběhla rekonstrukce svatby Elišky Přemyslovny a Jana Lucemburského. 700. výročí nástupu Lucemburků na český trůn v roce 2010 připomněla také výstava nazvaná \"Královský sňatek – Eliška Přemyslovna a Jan Lucemburský 1310\", kterou uspořádala historička umění Klárou Benešovskou v Domě U Kamenného zvonu na Staroměstském náměstí v Praze.\n\n\n"}
{"id": "1560470", "url": "https://cs.wikipedia.org/wiki?curid=1560470", "title": "Sever proti Jihu (divadelní hra)", "text": "Sever proti Jihu (divadelní hra)\n\nSever proti Jihu, Válečná revue o prologu, šesti obrazech a sedmi intermezzech je 10. divadelní hra autorů Jana Wericha a Jiřího Voskovce s hudbou Jaroslava Ježka, v Osvobozeném divadle. \n\nPremiéra byla 1. září 1930. Režie V+W, hudba Jaroslav Ježek, choreografie Joe Jenčík, výprava a kostýmy František Zelenka. Hra se dočkala 158 repríz.\n\nAutoři připsali hru Jaroslavu Ježkovi \"„Za Premiéru Skafandr, za Fatu Morganu, za Ostrov Dynamit a za Sever proti Jihu!\"\"\n\nVe hře zazní písně \"Mercedes\", \"Virginia\", \"Arie Wartonova (Hoj, zrada je vášní mou)\", \"Já se svým stínem\", \"Hvězdy Severu (baletní intermezzo)\", \"Pochod neutrálů\", \"A já nedělám\", \"Hvězdy Jihu (baletní intermezzo)\", \"Et tu,Mi fili?\", \n\nVoskovec a Werich neboli Gala Peter a Vilém Tell, hrají dva vojáky, které probíhající válka vůbec nezajímá, považují se za neutrály, zpívají, žertují a rozkošně si hrají s českým jazykem \nGenerálové Lee a Grant se na konci hry setkají, uzavřou mír a válka končí. Jednalo se zábavnou hru bez hlubší politické angažovanosti. To po premiéře vytkl kritik Julius Fučík s tím, že píseň \"Pochod neutrálů\" zcela neodpovídá době a že je potřeba se vyprofilovat, na které straně Osvobozené divadlo stojí. Na začátku 30.let se V+W bavili divadlem, poezií, byli uchváceni dadaismem, slovními hříčkami a zdaleka to nebylo ono angažované divadlo konce 30.let, kdy i situace v Evropě se dramaticky změnila. Na pozadí válečného konfliktu Severu proti Jihu stojí proti válečné mašinerii dva neutrálové, protože příslušnost k některé z válčících stran by rušila jejich klaunskou svobodu, která jim dovoluje proplout hrou ve svém světě absurdních situací a dalekosáhlých nedorozumění, kterými zasáhnou do děje, z čehož vznikne historické faux pas, se kterým se pak dějepis musí diskrétně vypořádat.\n\nSeverní lid, jižní štáb, vojáci obou armád, lid\nDěje se ve dnech 7.-9. dubna 1865 na hranicích Severní Caroliny a Virginie, na konci občanské války\n\nHra začíná prologem Války, který zavede diváky do roku 1865 do válčících Spojených států. Vojáci Severu zatknou Mercedes za to, že ve svém domě schovávala vojáka Jižní Armády a chystají se jí popravit jako zrádkyni. Před popravou se ovšem ukáže, že Mercedes je schovankou plukovníka Jižní Armády Richarda de Roche. Válka se blíží ke konci, situace se mění, známost nepřátelského důstojníka se po válce může hodit. O její ruku se ovšem uchází i Buffalo Bill. Důstojník Severu Warton pozval na zrádcovskou schůzku důstojníka Jihu de Roche, kterému chce prodat střelný prach na zničení vlastní armády za ruku jeho schovanky Mercedes. Prach je na lodi na řece, kterou hlídají Gala Petr a Vilém Tell. Následuje scéna s lanem a kotvou, kterou později použili i ve filmu Pudr a benzin. Lano je přeříznuto a loď pluje i se střelným prachem po řece do rukou Jižanů. Oba námořníci i s Mercedes jsou zajati, ale opět ji zachrání Buffalo Bill. Po důmyslné honičce všech se všemi se sejdou generálové obou armád a uzavřou mír, protože loď s municí mezi tím vybuchla od hořící svíčky a není tedy čím střílet.\n"}
{"id": "1560476", "url": "https://cs.wikipedia.org/wiki?curid=1560476", "title": "Dům čp. 120 (Bohušov)", "text": "Dům čp. 120 (Bohušov)\n\nVenkovský dům čp. 120 stojí na katastrálním území obce Bohušov v okrese Bruntál. Roubený dům byl 5. listopadu 2002 Ministerstvem kultury České republiky prohlášen za kulturní památku Česka a je veden pod číslem 52147/8-4091. Ochrana kulturní památky se vztahuje na roubený dům a hospodářskou část.\n\nDům z druhé poloviny 18. století stojí na jihovýchodním okraji dvora. Je přízemní roubená stavba v obytné části, částečně podsklepená, bývalá hospodářská část je zděná, dům má sedlovou střechu. Trámy trámové konstrukce nepřiléhají těsně k sobě, jejich spáry jsou těsněny hliněnou mazaninou.\n\nKolmo na roubenku byla v roce 1920 přistavěna zděná část hospodářské budovy.\n\n"}
{"id": "1560478", "url": "https://cs.wikipedia.org/wiki?curid=1560478", "title": "Ivan Neumann", "text": "Ivan Neumann\n\nIvan Neumann (* 10. května 1945 Praha) je český historik umění, galerijní pracovník, fotograf, překladatel a kurátor výstav, zaměřený na moderní a současné české umění. V letech 2000–2009 byl ředitelem Českého muzea výtvarných umění v Praze.\nPo maturitě na SVVŠ v Karlíně (1962) studoval v letech 1963–1968 dějiny umění na Filozofické fakultě Univerzity Karlovy u prof. J. Pešiny, J. Kropáčka a P. Wittlicha. Studia ukončil obhajobou práce \"Pozdně románská architektonická plastika v Olomouci\" (1968 prom. historik, 1971 PhDr.).\n\nV letech 1968–1977 působil jako kurátor sbírky českého umění 20. století v Alšově jihočeské galerii v Hluboké nad Vltavou, v letech 1977–1994 byl kurátorem Sbírky moderního umění Národní galerie v Praze. Od roku 1994 byl kurátorem umění 20. století v Českém muzeu výtvarných umění v Praze a kurátorem Domu u Černé Matky Boží. Po odchodu Jana Sekery do důchodu byl roku 2000 po výběrovém řízení jmenován ředitelem Českého muzea výtvarných umění v Praze. \n\nPoté, co byla náhradou za restituovaný zámek Nelahozeves nabídnuta Středočeské galerii jako nové sídlo bývalá Jezuitská kolej v Kutné Hoře, se podílel na přípravě její rekonstrukce. Spolu s Alenou Potůčkovou připravoval zřízení nové stálé expozice Středočeské galerie v Kutné Hoře. Po nástupu Davida Ratha na post hejtmana (2008) Středočeského kraje Rada kraje Ivana Neumanna roku 2009 z funkce odvolala a vedením galerie byl pověřen právník Jan Třeštík.\n\nV letech 2009–2011 byl ředitelem obecně prospěšné společnosti Pelléova vila. Je členem ICOM a AICA a působí jako nezávislý kurátor výstav v České republice i v zahraničí, např. několika ročníků Malířského sympozia v Mikulově, výstav Skupiny Corpora S, nebo výstav Volného sdružení 12/15. Spolupracuje s řadou galerií a je autorem stovek textů otištěných ve výstavních katalozích.\n\nKoncem 60. a počátkem 70. let navázal na předchozí působení Věry Linhartové a Jana Kříže a zasloužil se o vybudování hodnotné sbírky moderního umění v Alšově jihočeské galerii v Hluboké nad Vltavou (J. Istler, J. Koblasa, M. Medek, A. Málek, R. Piesen, P. Mautnerová, J. Bauch, A. Lamr, K. Lhoták, J. Načeradský, R. Němec, K. Nepraš, V. Novák, P. Oriešková, I. Ouhel, P. Pavlík, T. Pištěk, M. Rittstein, Z. Sion, J. Smetana, J. Sopko, J. Sozanský, A. Šimotová, A. Veselý, J. Vožniak). \n\nV době normalizace spolupracoval s malými neoficiálními galeriemi (Galerie Opatov, Juniorklub Klub na Chmelnici, MKS SKN Brno, Malá G. Čs. spisovatele Brno, ad.) a uspořádal výstavy autorů, kteří byli nepohodlní komunistickému režimu – J. Načeradský, P. Pavlík, V. Bláha (OKS Liberec 1980), V. Bláha, V. Novák, I. Ouhel, P. Pavlík, M. Rittstein, J. Sozanský (GU Karlovy Vary, 1981), I. Bukovský (G. bratří Čapků, 1983), K. Valter (GU Karlovy Vary, 1983), T. Pištěk (GU Karlovy Vary, 1984), I. Ouhel (GVU Cheb, GU KV, GhMP, 1985), V. Bláha (G. Opatov, 1985, Malá g. Čs. spisovatele Brno, 1986), Volné sdružení 12/15 (Zámek Koloděje, 1988), A. Lamr (G. na Bidýlku Brno, 1989).\nV letech 1996–1998 byl předsedou poroty Mezinárodního bienále kresby v Plzni a od roku 2005 předsedou Rady galerií ČR. Jako člen nákupních komisí působil v Alšově jihočeské galerii v Hluboké nad Vltavou, Galerii výtvarného umění v Chebu, Východočeské galerii v Pardubicích, Krajské galerii výtvarného umění ve Zlíně, Galerii umění v Havlíčkově Brodě, Galerii moderního umění v Hradci Králové, ad.\n\n\n\n"}
{"id": "1560480", "url": "https://cs.wikipedia.org/wiki?curid=1560480", "title": "Krasokvět žlutý", "text": "Krasokvět žlutý\n\nKrasokvět žlutý (\"Malus domestica\" 'Krasokvět žlutý') je ovocný strom, kultivar druhu jabloň domácí z čeledi růžovitých. Řadí se mezi zimní odrůdy.\n\nPochází z USA, z Burlingtonu ve státě New Jersey. V Severní Americe byl rozšířen již na počátku 19. století.\n\nV Evropě se hojně pěstoval v teplejších oblastech, zejména ve Francii a v jižních oblastech někdejšího Sovětského svazu. Na území bývalého Československa se rozšířil zejména ve vinařských oblastech. Do konce 20. století ale prakticky z kultury vymizel.\n\nBelfiore giallo, Belfler zheltyi, Bell Flower, Bell-Flower, Belle Fleur jaune, Belle Flavoise, Belle Fleur, Belle Flower, Belle-Flavoise, Belle-Fleur, Belle-Fleur jaune, Belle-Fleur Yellow, Belle-Flower, Bellefleur jaune, Bellefleur Yellow, Belleflour jaune, Bellflower, Bishop's Pippin, Bishop's Pippin of Nova Scotia, Calville Metzger, Connecticut Seek-no-Further, Frumos galben, Gelber Belle Fleur, Gelber Belle-Fleur, Gelber Bellefleur, Gelber englischer schon bluhender Apfel, Gelber Englischer Schonbluhender, Gelber Englischer Schonbluhender Apfel, Gold Calvill, Gul Bellefleur, Gul Bellflor, Jalt Belflior, Jellow Belle flower, Jioltti belflior, Krasokvět Americký, Krasotvet, Lady Washington, Lincoln Pippin, Lineous Pippin, Linnaeus Pippin, Linneous Peppin, Linneous Pippin, Linneusza, Linnoeus Pippin, Linocus Pippin, Linous Pippin, Metzger Apfel, Metzger Calvill, Metzger Calville, Metzger's Calvill, Metzgerapfel, Metzgers Calvill, Metzgers Calville, Metzgers Kalvill, Mrs. Barron, Pepin de Linne, Pepina Lineusza, Pepina Linneusza, Pepina Linneyo, Reinette Musc, Reinette Musque, Reinette Musquee, Sarga Belle-fleur, Sarga szopviragu, Seek-no-Further, The Bishop Pippin, Warren Pippin, Weisser Metzger Apfel, Weisser Metzgerapfel, Westfield Seek-no-Further, White Belle-Flower, White Bellflower, White Detroit, Yellow Belle Fleur, Yellow Belle Flower, Yellow Belle-Fleur, Yellow Bellefleur, Yellow Bellfleur, Zluty Kveton \n\nRoste velmi bujně, nepravidelně a dobrý růst si udržuje i v plné plodnosti. Pro křivý růst je vhodné roubování na kmenotvornou podnož. Vytváří dlouhé letorosty s tenkým, převislým plodným obrostem. Nesnáší tvarovací řez, provádí se pouze řez prosvětlovací. Větve postupně převisají a proto je vhodným tvarem polokmen nebo vysokokmen. Vyžaduje bujně rostoucí podnože, protože na slabě rostoucích podnožích málo rodí.\n\nPlodí středně brzy, zpočátku dosti pravidelně, ale méně; později středně hojně, ale spíše střídavě. Plody jsou nasazeny jednotlivě, většinou na koncích tenkého obrostu. Plody dobře drží na stromě a sklízejí se v polovině října.\n\nPlody jsou nepravidelně kuželovité, u kalichu slabě žebernaté, větší. Základní barvou plodů je zelenavě bílá, později zlatožlutá s nenápadným načervenalým líčkem na osluněné straně. Lenticely jsou nápadné, vystouplé, s výrazným červeným ohraničením. Slupka je suchá, mírně drsná, pololesklá. Dužnina je žlutobílá, žilkovitě nazelenalá, křehká, šťavnatá, chuťově sladce navinulá, kořenitá, aromatická, dobrá až velmi dobrá, ale její chuťové vlastnosti dost ovlivňuje stanoviště. Dužnina na řezu jen velmi slabě hnědne. Sklízené plody jsou náchylné k poškození při manipulaci (například při použití česáčků), ale rány po mechanickém poškození zaschnou, zkorkovatí a nehnijí. Plody konzumně dozrávají v prosinci, vydrží do března, přičemž si zachovávají chuťové vlastnosti, pouze slabě vadnou. Při skladování při teplotě okolo 0°C plody hnědnou.\n\nStrupovitostí a padlím trpí silněji. Plody jsou náchylné k hořké skvrnitosti. Proti mrazu je dostatečně odolný.\n\nPřed 2. sv. válkou velmi oblíbené zimní jablko bylo postupně nahrazeno novějšími odrůdami (\" 'Zvonkové', 'Ontario', 'Golden Delicious' \"ad.), které se dají pěstovat intenzivním způsobem a jsou podstatně úrodnější. Dalším negativem je fakt, že kvalita plodů je velmi závislá na kvalitě stanoviště. \n"}
{"id": "1560486", "url": "https://cs.wikipedia.org/wiki?curid=1560486", "title": "Eva Neumannová", "text": "Eva Neumannová\n\nEva Neumannová, roz. Švaňková (* 23. prosince 1953 Praha) je česká historička umění, galerijní pracovnice a kurátorka výstav zaměřená na výtvarné umění 20. století a kresbu.\nPo absolvování oboru polygrafie na Střední průmyslové škole grafické v Praze (1969–1973) studovala v letech 1974–1979 na Filozofické fakultě Univerzity Karlovy dějiny umění (J. Kropáček, J. Homolka, P. Wittlich, J. Krása) a estetiku (J. Cigánek, M. Jůzl, L. Gawlik). Absolvovala roku 1979 diplomovou prací \"Jan Smetana, tvorba 40. let\" (1988 PhDr.)\n\nV letech 1980–1981 byla odbornou pracovnicí pro umělecké řemeslo na SÚPPOP Středočeského kraje. Od roku 1985 byla zaměstnána v Národní galerii v Praze, 1985–1990 jako odborná pracovnice Oddělení regionálních galerií, 1990–2000 jako samostatná odborná pracovnice Sbírky grafiky a kresby, 2001–2004 jako vedoucí odboru registru sbírek. Je členkou ICOM.\n\nRoku 2004 byla kvestorkou Institutu restaurování a konzervačních technik v Litomyšli, v letech 2004–2008 vedoucí odborného oddělení Severočeské galerie výtvarného umění v Litoměřicích, od roku 2009 kurátorkou Galerie umění v Karlových Varech. Od roku 2016 je kurátorkou Uměleckoprůmyslového muzea v Praze.\n\nJako členka nákupních komisí působila v Galerii a muzeu v Klatovech (1987–1989), od roku 1995 v GMU v Hradci Králové (+ GVU v Náchodě), Galerii v Novém Městě na Moravě , GVU v Havlíčkově Brodě, od roku 2004 v Horácké galerii v Novém Městě na Moravě. Byla členkou poroty Mezinárodního bienále kresby v Plzni (1996, 1998, 2000, 2002), Grafika roku (od r. 2004, roku 2007 předsedkyně poroty) a Ceny Vladimíra Boudníka (2004, 2005).\n\n\n"}
{"id": "1560487", "url": "https://cs.wikipedia.org/wiki?curid=1560487", "title": "Daspletosaurini", "text": "Daspletosaurini\n\nDaspletosaurini je klad zahrnující tři druhy velkých dravých dinosaurů (teropodů) z čeledi Tyrannosauridae a podčeledi Tyrannosaurinae, kteří žili v období svrchní křídy (geologický věk kampán, asi před 79,5 až 74 miliony let) na území západu Severní Ameriky (Alberta v Kanadě a Montana v USA). Geologicky nejstarším druhem byl \"Thatotheristes degrootorum\", popsaný v roce 2020 z Alberty. Klad byl formálně stanoven spolu s popisem tohoto druhu.\n\nDaspletosaurini byli velcí po dvou se pohybující predátoři, lovící středně velké až větší rohaté a kachnozobé dinosaury. Měli velmi dobře vyvinuté smysly a dokázali se zřejmě poměrně rychle pohybovat. V současnosti spadají do tohoto kladu tři známé druhy tyranosauridů, \"Daspletosaurus torosus\" (formálně popsaný roku 1970), \"Daspletosaurus horneri\" (2017) a \"Thanatotheristes degrootorum\" (2020). Daspletosaurini byli aktivními predátory a v době svého největšího rozmachu byli zřejmě značně hojní a úspěšní. Největší exempláře těchto tyranosauridů dosahovaly délky kolem 9 metrů a hmotnosti až kolem 3 tun.\n\n"}
{"id": "1560499", "url": "https://cs.wikipedia.org/wiki?curid=1560499", "title": "Bahçesaray", "text": "Bahçesaray\n\nBahçesaray (dříve též Müküs, nebo Մոկք, \"Mokk῾\", ) je město a okres ve Vanské provincii v jihovýchodním Turecku, asi 20 km jižně od jezera Van. V roce 2018 měl okres 14622 obyvatel a jedinou obcí okresu byl Bahçesaray. V roce 2012 měl Bahçesaray jako město 3361 obyvatel a jako okres 17 133 obyvatel.\n\nModerní turecký název vychází z perského باغچه سرای \"bāghche-sarāy\", v překladu zahradní palác. Původní turecký název Müküs, stejně jako kurdský název Miks, byl odvozen z arménského názvu pro region Մոկք, \"Mokk῾\", arménský název samotného města je Մոկս, \"Moks\". Slovo Mokk῾ v klasické arménštině znamená „místo magie.“ Podle legendy byl v opatství Amenap'rkich nedaleko města umístěn hrob mága jménem Gaspar. Název města pak má být odvozen od tohoto mága. Nicméně v období říše Urartu existoval v oblasti kmen Moxene (Muški z asyrských zdrojů) a jméno Moks může pocházet z tohoto kmenového názvu.\n\nVe starověku tvořilo toto území provincii Moxoene Arménského království. Samotné město bylo známo jako Moxos, později od 8. století jako Mokks nebo Moks. Šlo o hraniční provincii z jihu sousedící s částí Asýrie zvanou Aruastan (Arowastan). Provincie byla spravovaná arménskými princi, jejichž potomci oblasti vládli ještě v desátém století. Knížectví Moxoene bylo spolu s Corduene a Zabdicene ovládáno dynastií \"Carduchian\" (též \"Korduk\"'), která byla podle starých arménských zdrojů arménského původu. \nV polovině 19. století zde bylo 60 vesnic, z nichž čtyřicet bylo osídleno Armény. Arménská populace byla zmasakrovaná nebo z oblasti uprchla během arménské genocidy. Z arménských památek se zde zachovaly ruiny Kláštera Svatého spasitele (\"Mogats Amenap‘rgtchi ou Dzëbadi Vank‘\") nad vesnicí A(s)dijants/Mezrasexan/Ünlüce, ruiny Kláštera svaté ženy / svatého kříže (\"Sourp Ganants\" nebo \"Mogats Sourp Khatchi Vank‘\") nad vesnicí Spgants/Sipqas/Elmayaka, ruiny Kláštera sv. Jiří vždypřítomné pomoci (Horský klášter, \"P‘ut‘gu\" nebo \"Sari Surp Kevorki Vank‘\") pod horou Egherovn / Agerov Dağı na staré cestě do sedla P‘ut‘gu Vank‘ / Ağzı Gedik, ruiny kláštera Pasavank, a kláštera Kchavavank. Dále jsou v bezprostřední blízkosti města zbytky arménského kostela Sv. Matky Boží (\"Sp. Asdvadzadzin\") a arménský hřbitov s kaplí, v okolních vesnicích pak několik dalších zbytků kostelů.\n\nÚzemí dnešního okresu bylo v rámci Turecké republiky jako do roku 1964 součástí okresu Pervari provincie Siirt a mezi lety 1964 a 1987 součástí okresu Gevaş provincie Van.\n\nZačátkem února 2020 spadla pod sedlem Karabet Geçıdı v okrese Bahçesaray lavina, která zavalila minibus plný cestujících, a bagr, který zajišťoval sjízdnost silnice. Při této lavině zemřelo celkem pět osob. Během záchranných prací prací došlo k uvolnění druhé laviny, která záchranáře zasypala. Zahynulo dalších nejméně 33 osob.\n\nOkres zabírá údolí řeky Bahçesaray Çayı a boční údolí z tohoto údolí vybíhající. Je obklopen pohořím İhtiyarşahap Dağları. Přístup sem tvoří zejména silnice 65-61 vedoucí přes sedlo Karabet Geçıdı ve výšce 2994 metrů, jedno z nejvyšších silničních sedel Turecka. V roce 2018 měl okres 14622 obyvatel a celý okres byl spojen do jedné centrální obce. Díky tomu nejsou dostupné populační statistiky samostatně za město a za okres, ty jsou naposledy dostupné k roku 2012, kdy měl Bahçesaray jako město 3361 obyvatel a jako okres 17 133 obyvatel. Celý okres se rychle vylidňuje, za deset let mezi roky 2008 a 2018 ztratil více jak 3000 obyvatel. Celý okres je dnes obýván převážně Kurdy. \n\nV obecních volbách v roce 2019 se stal starostou Mekı Arvaş, který získal 65,5 % hlasů.\n\n\n"}
{"id": "1560506", "url": "https://cs.wikipedia.org/wiki?curid=1560506", "title": "Trnovec nad Váhom", "text": "Trnovec nad Váhom\n\nTrnovec nad Váhom je obec na Slovensku. Leží v okrese Šaľa v Nitranském kraji, asi 20 km jihozápadně od Nitry. Žije zde obyvatel.\n\n"}
{"id": "1560507", "url": "https://cs.wikipedia.org/wiki?curid=1560507", "title": "Osvald Životský", "text": "Osvald Životský\n\nOsvald Životský (9. září 1832 Doubravník – 21. května 1920 Luhačovice) byl český železniční stavitel a podnikatel, od roku 1885 majitel soukromé stavební společnosti \"Podnikatelství staveb železnic Osvald Životský\", která se specializovala především na výstavbu železničních tratí. \n\nJeho otec byl zemědělcem a soukeníkem, kvůli nedostatku práce se rodina přestěhovala do Rosic u Brna. Životský absolvoval techniku v Brně, poté nastoupil k brněnské stavební firmě bratří Kleinů, zaměřené mimo jiné na železniční stavby. Pracoval na projektu společnosti Jihoseveroněmecká spojovací dráha (\"SNDVB\") z Pardubic a Jaroměře přes Turnov do Liberce zprovozněné v letech 1858–1859, a také na stavbě haličské dráhy z Řešova do Lvova. \n\nU Kleinů se podílel na stavbě stovek kilometrů železnic, vně i mimo hranice Rakouska-Uherska. Vykonal řadu pracovních cest do Itálie, Německa, Švýcarska nebo na Sicílii. \n\nNa základě získaných zkušeností zakládá v roce 1885 stavební společnost \"Podnikatelství staveb železnic Osvald Životský\" (společníci Josef Hraběta, Ing. Josef Kovařík, Josef Nezdara). Jednou z prvních zakázek byla stavba trati společnosti Českomoravská transverzální dráha (\"BMTB\") v úseku Veselí nad Lužnicí do Jihlavy. Dále Životského firma stavěla tratě pro společnosti \"Místní dráha Čerčany-Modřany-Dobříš\" trať z Modřan u Prahy na Dobříš a dále do Posázaví, trať společnosti \"Místní dráha Strakonice-Blatná-Březnice\" ze Strakonic přes Blatnou a Březnici do Rožmitálu pod Třemšínem či dráhy společnosti \"Místní dráha Světlá-Ledeč-Kácov\" (\"SLK\") z Kácova do Světlé nad Sázavou. Od roku 1899 vlastnil firmu sám.\n\nV rámci práce na projektu spojovací železnice \"Místní dráha Německý Brod – Žďár\" (posléze přejmenována na \"Místní dráha Německý Brod – Tišnov\") ze starého nádraží ve Žďáru nad Sázavou, kam společnost železnici dovedla roku 1898, do Tišnova, odkud bylo možno po již existující trati z roku 1885 pokračovat do Brna, budované v letech 1903-1905, vystavěla též Životského firma koleje a nádraží v jeho rodném Doubravníku. Společnost stavěla tratě i v Horním a Dolním Rakousku. Dvakrát odmítl státní nabídku pro stavbu Alpské železnice. V roce 1910 firma svou činnost ukončila. \n\nPři realizaci zakázek Srbsku se seznámil se srbským králem Alexandrem Obrenovičem a jeho ženou Dragou, které opakovaně zval do Luhačovic, královský pár však zahynul při atentátu, návštěva se tedy nikdy neuskutečnila. Byl mecenášem řady dobročinných a vlasteneckých spolků, přátelil se mj. též s Leošem Janáčkem.\n\nŽivotský byl vyznamenán řádem \"Za papeže a církev\". Roku 1910 mu byla odhalena pamětní deska na rodném domě v Doubravníku. Životský se stal akcionářem luhačovických lázní, nechal si zde vystavět vilu \"Vlasta\", kde po odchodu do penze žil a 21. května 1920 zde také zemřel. Je pohřben v rodinné hrobce v Rosicích.\n\n"}
{"id": "1560521", "url": "https://cs.wikipedia.org/wiki?curid=1560521", "title": "Petr Kučera (politik Zelených)", "text": "Petr Kučera (politik Zelených)\n\nPetr Kučera (* 6. října 1980 Praha) je český politik, sociální geograf a datový analytik, od roku 2015 zastupitel městské části Praha 1 (v letech 2018 až 2020 též radní MČ), od ledna 2020 člen předsednictva Zelených.\n\nVystudoval sociální geografii a demografii na Přírodovědecké fakultě Univerzity Karlovy v Praze (získal titul Mgr.). Ve své praxi výzkumníka se specializoval na terénní výzkumy v obcích a na práci s daty. Spoluzaložil think tank Centrum pro společenské otázky.\n\nPetr Kučera žije v Praze, konkrétně na území městské části Praha 1 na Pohořelci. Je ženatý, má tři děti.\n\nJe členem Zelených. Do komunální politiky na Praze 1 vstoupil, když organizoval petici a kampaň proti uzavření pobočky městské knihovny na Hradčanech. V lednu 2020 byl zvolen řadovým členem předsednictva Zelených.\n\nV komunálních volbách v roce 2014 kandidoval jako nestraník za Zelené do Zastupitelstva městské části Praha 1 na kandidátce subjektu \"\"ZELENÁ PRO JEDNIČKU\"\" (tj. Zelení a nezávislí kandidáti), ale neuspěl (stal se prvním náhradníkem). Jeho stranický kolega však v srpnu 2015 rezignoval, a tak se stal Kučera zastupitelem. V roce 2016 vstoupil do Zelených.\n\nVe volbách v roce 2018 mandát zastupitele MČ obhájil, když jako člen Zelených vedl kandidátku subjektu \"\"ZELENÁ PRO JEDNIČKU\"\" (tj. Zelení a nezávislí kandidáti). V listopadu 2018 byl zvolen radním MČ, na starosti měl informační technologie, životní prostředí, úklid a rozvoj hřišť. Po rozpadu koalice byl však z funkce radního v lednu 2020 odvolán.\n"}
{"id": "1560524", "url": "https://cs.wikipedia.org/wiki?curid=1560524", "title": "Senegalská kuchyně", "text": "Senegalská kuchyně\n\nSenegelská kuchyně byla ovlivněna francouzskou a portugalskou kuchyní. Hojně užívá arašídy, ryby, maso (skopové, kuřecí, hovězí), vejce, hrášek, rýže, kuskus, čočka nebo fazole.\n\nZ regionu Senegambie pochází jollof rice, jedno z nejznámějších jídel Afriky. Jedná se o smaženou rýžovou směs s chilli, zeleninou a masem (podobné španělské paelle).\n\n\n"}
{"id": "1560525", "url": "https://cs.wikipedia.org/wiki?curid=1560525", "title": "Connor Swindells", "text": "Connor Swindells\n\nConnor Ryan Swindells (* 19. září 1996 Lewes, Anglie) je britský herec, model a bývalý boxer. Jeho nejznámější rolí je Adam Groff v seriálu \"Sexuální výchova\".\n\nV roce 2017 měl malou roli Mostyna v seriálu \"Nevěstky\". Ve stejném roce se objevil v seriálu \"Jamestown\" v roli Fletchera.\n\nV březnu roku 2017 bylo oznámeno, že nahradí původně obsazeného Joa Alwyna v roli Donalda ve skotském psychologickém thrilleru \"Strážci majáku\". Film režíroval Kristoffer Nyholm, v hlavních rolích se objevili Gerard Butler a Peter Mullan a premiéra film měl premiéru v kinech dne 4. ledna 2019.\n\nO rok později ztvárnil Adama v dramatu \"VS.\" režiséra Eda Lillyho. V roce 2019 si zahrál jednu z hlavních rolí v komediálním seriálu \"Sexuální výchova\". V seriálu ztělesnil Adama Groffa, tyrana a syna ředitele školy, s nímž má velmi problematický vztah.\n\nChodí se svou hereckou kolegyní ze seriálu \"Sexuální výchova\", Aimee Lou Wood.\n\n"}
{"id": "1560528", "url": "https://cs.wikipedia.org/wiki?curid=1560528", "title": "Ralph Paget", "text": "Ralph Paget\n\nSir Ralph Spencer Paget (26. listopadu 1864, Kodaň, Dánsko – 10. května 1940, Saint Raphael, Francie) byl britský diplomat. V diplomatických službách strávil přes třicet let, působil na různých místech v Evropě, Asii, Africe a Americe. Vynikl jako vyslanec v Thajsku (1904–1909), kariéru zakončil jako velvyslanec v Brazílii (1918–1920).\n\nPocházel z významné šlechtické rodiny Pagetů, narodil se v Kodani jako mladší syn diplomata Sira Augusta Pageta (1823–1896), matka Walburga, rozená hraběnka z Hohenthalu (1839–1929), pocházela z Německa a byla dvorní dámou královny Viktorie. Ralph studoval v Etonu, další vzdělání si doplnil v zahraničí. Diplomatickou kariéru zahájil jako atašé ve Vídni (1888–1889), kde byl jeho otec tehdy velvyslancem. V letech 1889–1891 spolu s Evelynem Baringem působil v Egyptě, poté krátce v Zanzibaru (1891–1892). Na nižších diplomatických postech pak pracoval ve Washingtonu a Tokiu, v letech 1901–1902 jako chargé d'affaires hájil britské obchodní a politické zájmy v Guatemale. Ve stejné funkci přešel v roce 1902 do Bangkoku, kde byl pak v letech 1904–1909 zplnomocněným vyslancem. V Siamu se prosadil jako úspěšný obhájce britských diplomatických i ekonomických zájmů, v roce 1908 získal Viktoriin řád \nV letech 1909–1910 byl britským vyslancem v Mnichově, i když byl původně zvažován pro funkci velvyslance v Berlíně. Oproti svému předchozímu působení v Asii nebyl v Bavorsku příliš vytížen, protože hlavní linie britsko-německých vztahů se odehrávala v Berlíně. Jako rytíř Řádu sv. Michala a sv. Jiří získal v roce 1909 šlechtický titul. V letech 1910–1913 byl vyslancem v Bělehradě, v Srbsku získal Řád bílého orla. Za první světové války pracoval na ministerstvu zahraničí a byl též komisařem Mezinárodního červeného kříže. V letech 1916–1918 byl vyslancem v Kodani, odkud odešel po poklesu britského vlivu v tomto regionu a také kvůli klimatu. V roce 1918 byl zastupitelský úřad v Rio de Janeiru povýšen na velvyslanectví a Ralph Paget zde byl prvním britským velvyslancem (1918–1920). Do Brazílie však dorazil až v říjnu 1919, protože se mezitím zúčastnil pařížské mírové konference a cestou do jižní Ameriky byl ještě pověřen zvláštní misí v Karibiku. V roce 1919 byl jmenován členem Tajné rady, po návratu z Brazílie v roce 1920 žil v soukromí. \n\nV roce 1907 se oženil se svou sestřenicí Louisou Pagetovou (1881–1958), dcerou generála Sira Arthura Pageta. Louisa Paget se celoživotně zabývala problematikou Balkánu, během první balkánské války zřídila vojenskou nemocnici v Bělehradě, kde sama pracovala jako zdravotní sestra a nakazila se tyfem. Později získala Řád britské říše, v roce 1934 se zúčastnila pohřbu zavražděného jugoslávského krále Alexandra. Za druhé světové války pomáhala jugoslávským přistěhovalcům v Británii. \n\n"}
{"id": "1560529", "url": "https://cs.wikipedia.org/wiki?curid=1560529", "title": "Augustus Paget", "text": "Augustus Paget\n\nSir Augustus Berkeley Paget (16. dubna 1823 – 11. července 1896) byl britský diplomat. Ve službách ministerstva zahraničí působil padesát let, zastával řadu diplomatických postů v různých evropských zemích, nejdéle byl velvyslancem v Itálii (1867–1883) a v Rakousku-Uhersku (1884–1893). \n\nPocházel z významného šlechtického rodu Pagetů, byl synovcem polního maršála a irského místokrále 1. markýze z Anglesey. Narodil se jako nejmladší syn diplomata Sira Arthura Pageta (1771–1840), po matce byl vnukem irského místokrále 10. hraběte z Westmorlandu. Získal soukromě vzdělání a od roku 1840 působil jako úředník, od roku 1841 na ministerstvu zahraničí. Jako atašé působil v Madridu (1843–1846) a v Paříži (1846–1852), v roce 1852 byl krátce vyslaneckým tajemníkem v Athénách a následně generálním konzulem v Egyptě (1852–1853). Po krátkém pobytu v Anglii zastával funkci chargé d'affaires v Haagu, Lisabonu a Berlíně. V letech 1858–1859 byl krátce vyslancem v Drážďanech, důležitější úlohu měl jako vyslanec v Kodani (1859-1866) především v době dánsko-německé války. V roce 1866 krátce pobýval jako mimořádný vyslanec v Portugalsku a v letech 1867–1883 byl dlouholetým diplomatickým zástupcem v Itálii (nejprve jako vyslanec, od roku 1876 s titulem velvyslance). Od roku 1876 byl členem Tajné rady, získal též velkokříž Řádu lázně. Diplomatickou kariéru zakončil jako velvyslanec ve Vídni, kde působil od 1. ledna 1884 do roku 1893, poté odešel do soukromí (vyslancem ve Vídni byl již v době napoleonských válek jeho otec). Otcovu diplomatickou korespondenci uspořádal a vydal tiskem\n\nV roce 1860 se oženil s německou šlechtičnou hraběnkou Walburgou z Hohenthalu (1839–1929), která byla dvorní dámou královny Viktorie. Po ovdovění se uplatnila jako spisovatelka a ve svých knihách zúročila dlouholetý pobyt na zahraničních ambasádách. Z jejich manželství pocházely tři děti. Starší syn Victor Paget (1861–1927) sloužil v armádě a v hodnosti podplukovníka se zúčastnil první světové války, mladší syn Ralph Paget (1864–1940) byl též diplomatem a vyslancem v několika zemích. Dcera Alberta (1863–1944) se provdala za 1. hraběte z Plymouthu. \n\n"}
{"id": "1560530", "url": "https://cs.wikipedia.org/wiki?curid=1560530", "title": "Henry Paget, 2. markýz z Anglesey", "text": "Henry Paget, 2. markýz z Anglesey\n\nHenry Paget, 2. markýz z Anglesey (\"Henry Paget, 2nd Marquess of Anglesey, 3rd Earl of Uxbridge, 11th Baron Paget of Beaudesert, 5th Baronet Bayly of Plas Newydd\") (6. července 1797 – 7. února 1869, Beaudesert Park, Anglie) byl britský politik a dvořan, nejstarší syn vojevůdce napoleonských válek 1. markýze z Anglesey. V mládí sloužil v armádě, poté byl členem Dolní sněmovny a od roku 1833 zasedal ve Sněmovně lordů. Zastával funkce u královského dvora, v letech 1839–1841 byl nejvyšším komořím Spojeného království. Titul markýze zdědil po otci v roce 1854. \n\nPocházel z významného šlechtického rodu Pagetů, byl nejstarším synem vojevůdce napoleonských válek maršála 1. markýze z Anglesey, jeho matkou byla Caroline Villiers (1774-1835) z rodiny hrabat z Jersey. Studoval ve Westminster School, v roce 1814 vstoupil do armády a pod otcovým velením se zúčastnil závěru napoleonských válek. Již v roce 1817 byl kapitánem, později mimo aktivní službu dosáhl v armádě hodnosti plukovníka (1838). V letech 1820–1832 byl poslancem Dolní sněmovny, patřil k whigům a v parlamentu zastupoval Anglesey (tento volební obvod měla rodina pod kontrolou od poloviny 18. století). V letech 1828–1829 byl hofmistrem irského místokrále (tuto funkci tehdy zastával jeho otec). \n\nV roce 1833 s titulem barona Pageta vstoupil do Sněmovny lordů (jako otcův dědic zároveň užíval titul \"hraběte z Uxbridge\"). V letech 1837–1839 byl lordem komořím královny Viktorie, v roce 1839 byl jmenován členem Tajné rady a v Melbournově vládě zastával funkci nejvyššího komořího Spojeného království (1839–1841) V této funkci následoval svého švagra 2. markýze Conynghama. Kvůli nemanželskému poměru měl být v roce 1841 na žádost prince Alberta z funkce nejvyššího komořího odvolán, ale nakonec byl ponechán v úřadu s ohledem na očekávaný pád celé Melbournovy vlády a na to navazující personální změny. Titul markýze z Anglesey zdědil po otci v roce 1854, zároveň byl v tech 1854–1869 lordem místodržitelem na ostrově Anglesey. Veřejným záležitostem se nikdy příliš aktivně nevěnoval, vynikl ale jako hráč kriketu a ve sportovní střelbě. Zemřel na hlavním rodovém sídle \"Beaudesert Park\" v hrabství Staffordshire.\n\nByl třikrát ženatý, z prvních dvou manželství (Eleanor Campbell, Henrietta Bagot) měl sedm dětí. Titul markýze zdědili postupně synové Henry William Paget, 3. markýz z Anglesey (1821–1880), a Henry Paget, 4. markýz z Anglesey (1835–1898). Dcera Constance (1830–1878) byla manželkou 11. hraběte z Winchilsey, další dcera Florence (1842–1907) se provdala za 4. markýze Hastingse (původně byla zasnoubená s Henry Chaplinem, ale provdat se za něj odmítla)\n\n"}
{"id": "1560532", "url": "https://cs.wikipedia.org/wiki?curid=1560532", "title": "Den autodiagnostiky", "text": "Den autodiagnostiky\n\nDen autodiagnostiky je mezinárodní konference věnovaná automobilové diagnostice a emisní legislativě. Ve svém oboru historicky první konferencí věnované čistě automobilové diagnostice a měření emisí. Filozofií Dne autodiagnostiky je neformální Česko-Slovenské setkání autodiagnostiků z České i Slovenské republiky, pracovníků a managerů emisních stanic a STK, prodejců náhradních dílů a garážové techniky, zástupců škol, školicích středisek, institucí a profesních sdružení. V roce 2019 se konal již 12. ročník.\n\nPůvodním impulsem byla snaha o vytvoření platformy pro společné česko-slovenské, odborné a zároveň zcela neformální setkání odborníků z branže, která umožní získat nové poznatky, nové úhly pohledu, navázat nové kontakty, seznámit se s osobnostmi, které svými znalostmi a zkušenostmi posouvají náš obor dopředu a v neposlední řadě mít dobrý důvod se na chvilku zastavit, vypnout v hlavě každodenní starosti, chvilku si odpočinout, pobavit se. Původní myšlenkou totiž bylo, že si pořadatelskou štafetu budeme předávat napříč republikou, bohužel, štafeta i tradice zůstala v našich rukou v Přerově. \n\n\n"}
{"id": "1560534", "url": "https://cs.wikipedia.org/wiki?curid=1560534", "title": "Republika (rozcestník)", "text": "Republika (rozcestník)\n\nRepublika může být:\n\n\n"}
{"id": "1560535", "url": "https://cs.wikipedia.org/wiki?curid=1560535", "title": "Doubravník (železniční zastávka)", "text": "Doubravník (železniční zastávka)\n\nDoubravník je železniční zastávka v severovýchodní části městyse Doubravník v okrese Brno-venkov v Jihomoravském kraji, nedaleko řeky Svratky. Leží na jednokolejné neelektrizované trati Žďár nad Sázavou – Tišnov. \n\nDne 23. června 1905 otevřela po náročných stavebních pracích v komplikovaném terénu společnost Místní dráha Německý Brod – Žďár (posléze přejmenována na Místní dráha Německý Brod – Tišnov) trať ze starého nádraží ve Žďáru nad Sázavou, kam železnici dovedla roku 1898, do Tišnova, odkud bylo možno po již existující trati z roku 1885 pokračovat do Brna. Stavba trati byla zahájena 30. června 1903 a prováděna stavební firmou Osvalda Životského. Nově postavené nádraží zde vzniklo dle typizovaného stavebního vzoru. Dopravu na trati zajišťovala společnost Císařsko-královské státní dráhy (kkStB). Po roce 1918 pak provoz přebraly Československé státní dráhy. Trať byla zestátněna v roce 1925.\n\nRoku 1938 bylo Ministerstvem železnic vydáno rozhodnutí o stavbě nového železničního spojení z Havlíčkova Brodu do Brna. Provoz na nové trati byl zahájen 5. prosince 1953. Trať ze Žďáru přes Nové Město do Tišnova zůstala zachovaná pro místní obsluhu.\n\nNachází se zde jedno jednostranné nekryté nástupiště.\n\n"}
{"id": "1560540", "url": "https://cs.wikipedia.org/wiki?curid=1560540", "title": "Nedvědice (nádraží)", "text": "Nedvědice (nádraží)\n\nNedvědice je železniční stanice v jižní části městyse Nedvědice v okrese Brno-venkov v Jihomoravském kraji,nedaleko řeky Svratky. Leží na jednokolejné neelektrizovanétrati Žďár nad Sázavou – Tišnov. \n\nDne 23. června 1905 otevřela po náročných stavebních pracích v komplikovaném terénu společnost Místní dráha Německý Brod – Žďár (posléze přejmenována na Místní dráha Německý Brod – Tišnov) trať ze starého nádraží ve Žďáru nad Sázavou, kam železnici dovedla roku 1898, do Tišnova, odkud bylo možno po již existující trati z roku 1885 pokračovat do Brna. Stavba trati byla zahájena 30. června 1903 a prováděna stavební firmou Osvalda Životského. Nově postavené nádraží zde vzniklo dle typizovaného stavebního vzoru. Dopravu na trati zajišťovala společnost Císařsko-královské státní dráhy (kkStB). Po roce 1918 pak provoz přebraly Československé státní dráhy. Trať byla zestátněna v roce 1925.\n\nRoku 1938 bylo Ministerstvem železnic vydáno rozhodnutí o stavbě nového železničního spojení z Havlíčkova Brodu do Brna. Provoz na nové trati byl zahájen 5. prosince 1953. Trať ze Žďáru přes Nové Město do Tišnova zůstala zachovaná pro místní obsluhu.\n\nNacházejí se zde dvě nekrytá vnitřní jednostranná úrovňová nástupiště, k příchodu k vlakům slouží přechody přes koleje.\n\n"}
{"id": "1560542", "url": "https://cs.wikipedia.org/wiki?curid=1560542", "title": "Christina Noble", "text": "Christina Noble\n\nChristina Noble, rodným jménem Christina Byrne (* 23. prosince 1944, Dublin, Irsko) je irská obhájkyně práv dětí a spisovatelka. V roce 1991 založila ve Vietnamu nadaci \"Christina Noble Children's Foundation\", která se zaměřuje na pomoc dětem žijícím ve špatných sociálních podmínkách. Od svého vzniku podpořila již více než milion dětí. \n\nChristina Byrne se narodila do velmi chudé rodiny žijící v irském Dublinu. Její otec byl alkoholik, a rodina s mnoha dětmi tak často neměla peníze ani na jídlo. Kvůli neplacení účtů jim také doma často nefungovala elektřina. \n\nMatka jí zemřela, když jí bylo deset let. Od té doby měla silnou potřebu chránit mladší děti a starat se o ně. Po smrti matky se dočasně přestěhovali k příbuzným, jeden z nich však Christinu sexuálně zneužíval. Skončila na ulici, přespávala v městském parku nebo přístřešku na uhlí, někdy jedla listy rostlin nebo kusy kartonu. Nakonec úřady děti rozdělily a poslaly je do různých ústavů. Christina se dostala do katolické ústavní školy s velmi přísným režimem. Odejít z ní mohla ve věku 16 let. Nikdo z příbuzných jí však neposkytl přístřeší, a tak se znovu ocitla na ulici. Jedné noci byla znásilněna čtyřmi muži. Dluhodobě žila ve strachu, a tak neměla odvahu tento zločin ani jít nahlásit policii. Následkem však bylo těhotenství. Narodil se jí syn, úřady jí ho však brzy odebraly. \n\nOdjela pak do Anglie za svým starším bratrem. Seznámila se zde se svým budoucím manželem. Během 14 let manželství se jí narodily tři děti, zažila však také psychické a fyzické týrání. V jeho důsledku se dostala do několika psychiatrických nemocnic, prodělala i elektrokonvulzivní terapii. Nakonec se rozhodla od svého muže odejít, a to bez dětí, protože doufala, že tak ji nebude pronásledovat. Dosáhla rozvodu a nakonec i svěření dětí do své péče. \n\nV době končící války ve Vietnamu se jí zdál sen, že k ní běží vietnamské děti a natahují k ní ruce. Nepřestávala na něj myslet a věřila, že je jejím posláním se do Vietnamu vydat. \n\nV roce 1989, když její děti vyrostly, tam skutečně odjela. Začala se starat o jednotlivé malé děti, žijící na ulici. Dětí, potřebujících péči v oblasti bydlení, zdravotní péče nebo vzdělání, kolem ní stále přibývalo. O dva roky později tak založila nadaci. Ta od svého vzniku nejen ve Vietnamu, ale také v Mongolsku, podpořila již více než milion dětí.\n\n\nV roce 2015 o jejím životě režisér Stephen Bradley natočil film, nazvaný \"Noble\". \n\n\n"}
{"id": "1560547", "url": "https://cs.wikipedia.org/wiki?curid=1560547", "title": "Vlastimil Matula", "text": "Vlastimil Matula\n\nVlastimil Matula (28. července 1895 Strážnice – 1965 Praha) byl český radiolog, chemik, svobodný zednář a autor odborné a populárně vědecké literatury z oboru (některé pod pseudonymem V. H. Matula).\n\nV letech 1920–24 pracoval jako asistent chemicko-farmakologického ústavu University Karlovy, od roku 1924 jako chemik Státního ústavu radiologického při Ministerstvu veřejných prací v Praze.\n\n\n"}
{"id": "1560555", "url": "https://cs.wikipedia.org/wiki?curid=1560555", "title": "Mauritánská kuchyně", "text": "Mauritánská kuchyně\n\nMauritánská kuchyně (též mauretánská kuchyně, arabsky: مطبخ موريتاني) v sobě kombinuje prvky arabské a africké kuchyně. V severní Mauritánii se mauritánská kuchyně blíží marocké kuchyni, v jižní zase senegalské. Byla ovlivněna též francouzskou kuchyní. \n\nPříklady mauritánských pokrmů:\n\n\n"}
{"id": "1560556", "url": "https://cs.wikipedia.org/wiki?curid=1560556", "title": "Argument šikmou plochou", "text": "Argument šikmou plochou\n\nArgument šikmou plochou (slippery slope), argumentační klam šikmou plochou nebo argumentační faul šikmou plochou v logice, kritickém myšlení, politické rétorice a soudním precedentu, je často interpretován jako logický argumentační klam při kterém jedna strana tvrdí, že i relativně nepodstatný první krok vede k řetězci souvisejících událostí a závažnému (většinou negativnímu) následku. Jádro argumentu šikmé plochy spočívá v tom, že diskutované konkrétní rozhodnutí zapříčiní nezamýšlené důsledky. Síla takovéhoto argumentu záleží především na tom, jak je odůvodněn. Jinými slovy je důležité, jestli je nebo není možné dokázat, že zmíněný řetězec událostí opravu k danému cíli směřuje. Pokud jsou možné následky diskutované akce záměrně zveličeny, může tento druh klamu zapříčinit šíření strachu. „Šikmá plocha“ ve významu argumentačního klamu je často používána synonymně s argumentem ukazujícím na kontinuum možností, protože jsou oba založené na ignorování kompromisu a předpokládají okamžitý přechod z nějaké kategorie A do jiné kategorie B. Ve významu, který by s logickým klamem nesouvisel, jako např. použití šikmé plochy v právní argumentaci, musí být možnost dosažení kompromisu uznána, zároveň by ale mělo i dojít k uvedení pravděpodobnosti předvídaného výsledku.\n\nNěkteří autoři rozlišují mezi vlastními \"událostmi\", ze kterých argument šikmé plochy sestává, a samotným \"argumentem\" šikmé plochy. Události lze znázornit řadou podmíněných prohlášení:\n\n    pokud platí p, pak platí q; pokud q, pak r; pokud r, pak … z.\n\nCentrum této myšlenky spočívá v tom, že skrze sérii mezikroků lze prokázat, že pokud platí p, pak bude platit z. Někteří autoři upozorňují na to, že argument je možné považovat za šikmou plochu i přesto, že následnost není logicky nutná, jen pokud je každý krok plausibilní. Pokud je každý z nich korektní implikací, p implikuje z. Pokud ale v každém z kroků konsekvent vyplývá z antecedentu pouze z 90 %, bude se pravděpodobnost s každým dalším mezikrokem dále snižovat.\n\n\"Argument\" šikmé plochy bývá naopak negativní argument, ve kterém směřujeme k odrazení protistrany od nějakého rozhodnutí pomocí tvrzení, že povede k nepřijatelným závěrům. Některé spisy poukazují na to, že argument téže struktury lze použít i pozitivně, a to když dochází k povzbuzení protistrany k rozhodnutí, které má vést ke chtěnému účinku.\n\nKdyž je někdo \"obviněn\" z použití šikmé plochy, jejich protistrana tvrdí, že se dopustili argumentačního klamu, protože i když tvrdí, že p implikuje z, ve skutečnosti to z konkrétně daného důvodu neplatí. V učebnicích logiky a kritického myšlení je šikmá plocha, stejně jako na ní založené argumenty, řazena mezi argumentační klamy, přestože existují i zmínky možného korektního použití. \n\nI když různí autoři klasifikují argument šikmé plochy často úplně protichůdnými způsoby, jsou mezi nimi ale dva opakující se způsoby, na kterých se velká část z nich shoduje. Prvním způsobem klasifikace je tzv. \"šikmá plocha kauzality\", jejíž charakteristickým rysem je to, že každý z kroků od p k z je přímou příčinou toho následujícího. Jednou z možností, jak pojmenovat druhý typ tohoto argumentačního klamu je \"šikmá plocha úsudku\". Jejím podstatným rysem je, že se nejedná o sérii propojených událostí, ale za sebou jdoucích úsudků, které osoba udělá. Každý následný úsudek musí v tomto případě racionálně vyplývat z předchozího. Úsudkový typ je možné dále rozdělit na šikmou plochu konceptů a šikmou plochu rozhodnutí.\n\nŠikmá plocha konceptů, kterou Trudy Govierová nazývá \"klam\" \"asimilace na šikmé ploše\" (the fallacy of slippery assimilation), je příbuzná paradoxu hromady. V kontextu šikmé plochy pak jiná autorka, Merilee Salmonová, tvrdí: „Šikmá plocha je starobylou formou argumentace. Jak tvrdí van Fraassen (\"The Scientific Image\"), tento argumentační postup se nachází už v textech Sexta Empirika v podobě úvahy o tom, že incest není nemorální, pokud jej chápeme jako dotek mezi ‚palcem mém matky a mým malíkem…a všechny ostatní doteky se liší pouze co do stupně.‘“\n\nŠikmé plochy rozhodnutí jsou konceptuálním podobné v tom, že se obě dvě se spoléhají na existující kontinuum prvků, ve kterém absentují jakýkoliv jasně viditelné předěly a pokud se člověk rozhodne přijmout jednu pozici nebo postup, ať už teď nebo v budoucnosti, pak bude existovat nutný racionální základ pro přijetí dalšího kroku v pořadí, a díky tomu bude jejich přijetí nutné.\n\nPotíže s klasifikací argumentů šikmé plochy jsou v tom, že v literatuře neexistuje jasný konsensus terminologického základu. Někteří tvrdí, že I když jsou tyto dva klamy „příbuzné takovým způsobem, že by to mohlo odůvodnit jejich spojení,“ zároveň se od sebe liší a „je opravdu nešťastné, že sdílejí podobné jméno.“ Přestože je někteří autoři spolu srovnávají, nezapomínají zdůrazňovat i to, v jakých ohledech se liší. Jedna skupina používá termín \"šikmá plocha\" pouze pro jeden z nich, ale neshodují se na tom, který přesně to má být. Jiní tak zase nazývají oba dva. Například:\n\n\nWalton navrhuje, aby byl za prvního autora na poli neformální logiky, který kdy popsal to, co je dnes označováno jako argument šikmé plochy, uznán Alfred Sidgwick.„Často slýcháme, že nesmíme dělat to či ono, protože pokud bychom to skutečně udělali, pak bychom logicky museli udělat i něco dalšího, což je přece naprostý nesmysl a absurdita. Pokud s nějakým konáním opravdu začneme, není vůbec možné konzistentně předpovědět, kde budeme moci přestat; nemáme nejmenší důvod, proč bychom vůbec měli s konáním přestávat, a měli bychom být vedeni stále kupředu, krok za krokem až k akcím nebo názorům, o kterých se všichni shodně myslíme, že jsou nechtěné nebo nepravdivé.“Sidgwick tvrdí, že se jedná o „široce známou námitku proti úzkému konci klínu,“ v současnosti je ji ale možné klasifikovat jako šikmá plocha rozhodnutí. Metafora klínu obsahuje nicméně i myšlenku toho, že k nechtěnému vyústění dochází aplikací počátečního rozhodnutí, což je často prvkem šikmé plochy rozhodnutí díky její progresivní povaze, u kauzálních šikmých ploch ale může chybět.\n\nVe své knize \"Attacking Faulty Reasoning\" popisuje T. Edward Damer to, co by jiní mohli nazvat kauzální šikmou plochou, tvrdí ale, že„I když tento obraz může vést k porozumění povahy tohoto argumentačního klamu, představuje zásadní neporozumění podstatě kauzálních vztahů mezi událostmi. Každá prohlášení o kauzálním spojení dvou jevů vyžaduje vlastní argument. Díky tomu jakékoliv „uklouznutí na šikmé ploše“ je vlastně jen neobratné uvažování ze strany diskutanta, který nedokázal poskytnout dostatečný důkaz toho, že jedna kauzálně vysvětlená událost může sloužit jako vysvětlení pro jinou událost nebo jejich řadu.“Damer místo toho preferuje název \"argumentační klam domino\". Howard Kahane navrhuje, že varianta s dominem už vyšla z módy, protože byla v minulosti spojená s teorií domina, která říká, že Spojené státy americké se zapojily do války ve Vietnamu, a i když Amerika válku prohrála, tak „padly především domina komunistická.“\n\nFrank Saliger poznamenává, že „v německy mluvícím světě převládá dramatický obraz \"přehrady, která se protrhává\", i když v anglofonních kruzích se jedná spíše o argument šikmé plochy“, a že „v německých textech je protržení přehrady a šikmá plocha používány vcelku synonymně. Konkrétně strukturní analýzy argumentů šikmou plochou odvozené od anglických textů jsou z většiny převedeny přímo na argument protržené přehrady.“ Při průzkumu rozdílů mezi těmito dvěma metaforami komentuje, že v případě přehrady je v popředí důležitost původní akce a postup k výsledným účinkům je velmi náhlý, kdežto u metafory šikmé plochy je postupná změna minimálně na té samé úrovni, jako počáteční krok, a „je zachován dojem pomalejšího postupu ‚krok za krokem‘, kdy je rozhodující se strana jedním z účastníků a pod vahou vlastních „chybných) rozhodnutí se nezastavitelně pohybuje kupředu, čím dál rychleji.“ I přes tyto rozdíly pokračuje Saliger v tom, že tyto dvě metafory používá synonymně. Walton přidává, že I když jsou srovnatelné, tak „metafora přehrady nemusí nutně jít postupně z původního rozhodnutí přes šedou zónu i se spojenou ztrátou kontroly vyjádřené ve výsledném vyústění ničivé povahy. Kvůli těmto důvodům vypadá důsledné rozlišení mezi metaforami šikmé plochy a trhající se přehrady jako nejlepší řešení.“\n\nEric Lode poznamenává, že „komentáře používají mnoho dalších rozličných metafor pro něco podobného, jako je toto. NA příklad, lidé už podobné argumenty nazývali „klínem“, „úzkou hranou klínu“, „velbloudí nos“ nebo „velbloudí nos uvnitř stanu“, „průvod hrůzy“, „domino“, „Syndrom vařené žáby“ nebo argumenty „efektu sněhové koule“. Všechny tyto metafory naznačují, že přijetí jednoho postupu nebo nařízení může vést k přijetí série dalších postupů nebo nařízení.“ Bruce Waller říká, že jsou to především právníci, kteří často mluví o argumentu „průvodu hrůz“, zatímco politikové spíše preferují „nos velblouda uvnitř stanu“.\n"}
{"id": "1560557", "url": "https://cs.wikipedia.org/wiki?curid=1560557", "title": "Kaple svatého Jana Nepomuckého (Karlov)", "text": "Kaple svatého Jana Nepomuckého (Karlov)\n\nKaple svatého Jana Nepomuckého se nachází na katastrálním území Karlov u Bohušova v obci Bohušov v okrese Bruntál. Byla 24. dubna 2010 Ministerstvem kultury České republiky prohlášena za kulturní památku Česka a je vedená pod číslem 103913.\n\nHistorizující kaple byla postavena na přelomu 19. a 20. století v mírném svahu uprostřed obce. Je zděná z cihel na podezdívce z lomového kamene na půdorysu obdélníku s trojúhelníkovým závěrem. Střecha je sedlová v závěru zvalbená, krytá břidlicí, na hřebeni je sanktusník s měděnou jehlancovou stříškou. Fasáda je hladká omítaná s profilovanou hlavní římsou. Vstupní štítová strana má trojúhelníkový mírně vpadlý štít s oknem. V ose je vchod do kaple se zalomeným záklenkem. Po pravé straně je mramorová pamětní deska z roku 1922 se jmény padlých v první světové válce.\n\n"}
{"id": "1560558", "url": "https://cs.wikipedia.org/wiki?curid=1560558", "title": "Sobotín (nádraží)", "text": "Sobotín (nádraží)\n\nSobotín je dopravna D3 (dřívější železniční stanice) v západní části obce Sobotín okrese Šumperk v Olomouckém kraji nedaleko řeky Merty. Leží na neelektrizované jednokolejné trati 291 pokračující ze Sobotína jako trať 293.\n\nStaniční budova byla postavena společností \"Místní dráha Zábřeh-Sobotín\" dle typizovaného architektonického vzoru na trati ze stanice Zábřeh, ležící na již postavené trati z Olomouce do Prahy (1845), do Sobotína, pravidelný provoz započal 1. října 1871. Vzniklo zde též nákladové nádraží. \n\nStanice primárně sloužila k nákladní obsluze Sobotínsko-štěpánovských železáren, ocelářských podniků podnikatelské rodiny Kleinů. Sobotínskou ocel v obrovských objemech využívala stavební firma Kleinů na stavby železničních tratí po celém Rakousku-Uhersku i mimo něj. Železniční trať později odkoupila společnost Moravská pohraniční dráha, v níž Kleinové též působili. \n\nDne 12. listopadu 1904 otevřela společnost \"Místní dráha Petrov nad Desnou - Kouty nad Desnou\" trať ze Sobotína do Petrova nad Desnou. Po zestátnění soukromých společností v říši po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde jedno jednostranné nástupiště, k příchodu k vlakům slouží přechod přes koleje.\n\n"}
{"id": "1560561", "url": "https://cs.wikipedia.org/wiki?curid=1560561", "title": "C-C chemokinový receptor typu 6", "text": "C-C chemokinový receptor typu 6\n\nChemokinový receptor 6 známý také jako CCR6 je protein je u lidí kódován genem CCR6. CCR6 byl také nedávno označen CD196 (cluster of differentiation 196). Gen je umístěn na dlouhém rameni chromozomu 6 (6q27) na Watsonově (plus) řetězci. Je 139 737 bází dlouhý a kóduje protein s 374 aminokyselinami (molekulová hmotnost 42,494 Da).\n\nTento protein patří do rodiny A receptorů spřažených s G proteinem. Gen je exprimován v lymfatických a nelymfatických tkáních jako je slezina, lymfatické uzliny, slinivka břišní, tlusté střevo, slepé střevo a tenké střevo. CCR6 je exprimován na B-buňkách, nezralých dendritických buňkách (DC), T-buňkách (Th1, Th2, Th17, Treg), NKT buňkách a neutrofilech. Ligandem tohoto receptoru je CCL20 nebo jiným názvem - makrofágový zánětlivý protein 3 alfa (MIP-3 alfa). Tento chemokinový receptor je unikátní v tom, že váže pouze jeden chemokinový ligand CCL20 ve srovnání s jinými chemokinovými receptory. CCR6 má klíčovou roli ve spojení mezi nezralým DC a adaptivní imunitou. Ukázalo se, že tento receptor je důležitý pro maturaci B-linií a diferenciaci B-buněk řízenou antigenem. Může regulovat migraci a nábor dendritických buněk a T buněk během imunologických reakcí. Alternativně byly pro tento gen popsány sestřihané transkripční varianty, které kódují stejný protein.\n\nInterleukin 4 (IL-4) a interferon gamma (IFNy) potlačují expresi CCR6 ve vývoji langerhansových buněk. Naopak interleukin 10 (IL-10) indukuje expresi CCR6. Tento vliv cytokinů na CCR6 může regulovat imunitní odpověď v zánětlivé tkáni.\n\nProtizánětlivé buňky Th17 exprimují CCR6 a jeho ligand CCL20. CCR6 ovlivňuje jejich migraci na místa zánětu. Th17 buňky migrují po chemokinovém gradientu CCL20 na zánětlivá místa a samy exprimují další CCL20. Tudíž do místa zánětu přijde více Th17 buněk a regulačních T-buněk (Treg). To může vést k chronickému zánětu. Nedostatek CCR6 v organismu může vést k méně závažné autoimunitní encefalomyelitidě.\n\nCCR6 má funkci ve vývoji a metastatickém šíření gastrointestinálních malignit. Bylo zjištěno, že exprese CCR6 je u rakoviny tlustého střeva a konečníku zvýšená. Mnoho pacientů s kolorektálním karcinomem má jaterní metastázy. Buňky kolorektálního karcinomu exprimují CCR6 a CCL20. Vysoká hladina CCL20 v játrech chemoatraktuje buňky kolorektálního karcinomu a způsobuje matastázy v játrech. Nový výzkum identifikoval mikroRNA, která je schopná down-regulovat CCR6 v buněčných liniích rakoviny.\n"}
{"id": "1560563", "url": "https://cs.wikipedia.org/wiki?curid=1560563", "title": "Zuzana Dvorská Šípová", "text": "Zuzana Dvorská Šípová\n\nZuzana Dvorská Šípová (* 16. března 1977, Olomouc) je česká malířka, výtvarnice a kurátorka výstav.\nVystudovala Střední uměleckou školu grafickou v Jihlavě, studovala na Pedagogické fakultě Univerzity Palackého v Olomouci a v roce 2017 úspěšně absolvovala Akademii výtvarných umění v Ateliéru malířství III. Prof. Michaela Rittsteina. Patří mezi přední české malíře věnující se hyperrealismu, tento malířský směr však často překračuje a do svých zdánlivě realistických obrazů vkládá své emoce a specifický umělecký výraz. \"\"U interpretace obrazového znázornění vždy akcentuji osobní pohled s prožitkem na situaci, která tvaruje a určuje výrazový přesah znázorňujícího, tedy samotné věci. K pochopení skutečnosti je podstatná daná přítomnost, ve které se nacházím. Emoční vklad má vliv na hodnotu vnitřních i vnějších vrstev. Poznání věci je výrazem postoje k ní. Tedy vklad další identity, vlastní.\"\" říká ke své tvorbě sama autorka. Jejím dlouhodobým projektem je cyklus obrazů s názvem Identita, ve kterém zpracovává osobní předměty svého dědečka, který za II. světové války prošel totálním nasazením. Dalším důležitým tématem její tvorby je malba koní.\n\nJejí obrazy jsou zastoupeny v řadě soukromých sbírek v České republice, na Slovensku, Německu, Itálii, Belgii, USA, Rakousku a Velké Británii. Vystavovala na celé řadě samostatných i kolektivních výstav.\n\n"}
{"id": "1560575", "url": "https://cs.wikipedia.org/wiki?curid=1560575", "title": "Pôtor", "text": "Pôtor\n\nPôtor je obec v okrese Veľký Krtíš v Banskobystrickém kraji na Slovensku. Leží v jihovýchodní části Krupinské planiny přibližně 7 km východně od okresního města. Žije zde  obyvatel.\n\nPrvní písemná zmínka o obci pochází z roku 1342. V obci je gotický evangelický kostel z 15. století. Kostel se nachází v opevněném areálu, do kterého se vchází vstupní věží s dřevění nástavbou z roku 1599. Střecha kostela i věže je pokryta šindelem. Původní patrocínium kostela bylo svatého Petra, od reformace je kostel evangelický. Opevnění vybudovali údajně husiti, kteří kostel využívali jako pevnost. \n\n"}
{"id": "1560590", "url": "https://cs.wikipedia.org/wiki?curid=1560590", "title": "Karludovika dlanitá", "text": "Karludovika dlanitá\n\nKarludovika dlanitá či rozkydanec dlanitý (\"Carludovica palmata\"). zvaná též panamská palma, je statná jednoděložná vytrvalá bylina z řádu pandánotvaré (\"Pandanales\"), která se podobá drobné palmě. Dorůstá do výše 2,5–3 m. Nejedná se však o pravou palmu. Pochází ze Střední Ameriky, pěstuje se však i v severozápadní části Jižní Ameriky, až po Bolívii. Z jejích jemných, pružných a pevných vláken se zhotovují pravé panamské klobouky a další výrobky. Pěstuje se i jako okrasná rostlina.\n\nKarludovika je jednodomá rostlina, má tedy na tomtéž jedinci jak samčí, tak i samičí květy. Tyto drobné kvítky srůstají v palicovitá květenství obalená toulcovitým listenem. Plody jsou mnohosemenné bobule velikosti lískových oříšků, jež srůstají v plodenství. Samičí květy, které kvetou dříve, mají velké blizny, později kvetoucí samčí květy oplývají množstvím pylu.\nZ oddenku vyrůstá trs několika dlanitých listů, jejichž okrouhlé čepele jsou rozděleny na 3 až 5 dílů, které jsou až ke spodu rozstříhány v úzké úkrojky. Odlišují se tedy od listů „pravých palem“. Na rozdíl od nich také netvoří dřevnatý kmen. Karludovika dlanitá se rozmnožuje vegetativně, protože nevytváří životaschopná semena. \n"}
{"id": "1560594", "url": "https://cs.wikipedia.org/wiki?curid=1560594", "title": "Out to Die", "text": "Out to Die\n\nOut to Die je páté studiové album norské black/thrashmetalové kapely Aura Noir, vydané v roce 2012. Autorsky se na albu spolupodíleli Per Husebø (Dirge Rep, ex-Gehenna, ex-Enslaved) a Gylve Nagell známý jako Fenriz (Darkthrone). Autorem obalu je Chioreanu Costin.\n\n\n"}
{"id": "1560595", "url": "https://cs.wikipedia.org/wiki?curid=1560595", "title": "Vatětický javor", "text": "Vatětický javor\n\nVatětický javor je památný strom, který roste vlevo od silnice z Palvínova do Vatětic, je součástí aleje. Javor klen (\"Acer pseudoplatanus L.\"), jehož stáří se odhaduje na 300 let, roste v zápoji v nadmořské výšce 640 m, výška stromu je 31 m a obvod kmene 490 cm (měření v roce 2016). Ve 2,5 m se kmen dělí na tři hlavní větve, koruna je nasazena vysoko a je úzká. Strom je chráněn od 21. června 1985 jako významný habitus, významný svým stářím.\n\n"}
{"id": "1560597", "url": "https://cs.wikipedia.org/wiki?curid=1560597", "title": "Hurt (píseň, Christina Aguilera)", "text": "Hurt (píseň, Christina Aguilera)\n\nHurt je píseň americké zpěvačky Christiny Aguilery na jejím pátém studiovém albu Back to Basics. Píseň napsali Aguilera, Linda Perry, a Mark Ronson a produkovala Perry, píseň popisuje jak se zpěvačka vyrovnává se smrtí milované osoby, inspirované smrtí otce Lindy Perry. \n"}
{"id": "1560601", "url": "https://cs.wikipedia.org/wiki?curid=1560601", "title": "Nutriční imunologie", "text": "Nutriční imunologie\n\nNutriční imunologie je obor imunologie zabývající se studiem vlivu stravy a výživy na imunitní systém a jeho funkce. Tento obor se také zabývá studováním možných vlivů a efektů v prevenci a rozvoji chorob, jako jsou např. autoimunitní onemocnění, alergie, rakovina (tzv. civilizační choroby) a infekční onemocnění . Další témata související jsou např.: malnutrice, malabsorpce a nutriční metabolické poruchy.\n\nPřesné příčiny vzniku a progrese autoimunitních onemocnění nejsou stále objasněné, ačkoliv je zřejmé, že se jedná o souhru a vliv mnoha faktorů. V posledních letech došlo k velkému zvýšení prevalence autoimunitních chorob v populaci, především v „západní civilizaci“. Důvodem je s velkou pravděpodobností „západní“ životní styl a strava. Dieta západního světa je složena z potravin s vysokým obsahem nezdravých tuků, cukrů, minimem vlákniny, nadměrným příjmem soli a konzumováním vysoce zpracovaných potravin. Tyto potraviny mají především prozánětlivé účinky a sice mohou např. polarizovat imunitní odpověď do Th1- či Th17-odpovědi, zvyšovat produkci prozánětlivých mediátorů a tím zvyšovat celkový chronický zánět v těle, ovlivňovat migraci monocytů a neutrofilů z kostní dřeně a jejich vlastnosti.\n\nVliv stravy je studován především s těmito autoimunitními chorobami:\n\nPočet jedinců s různými potravinovými alergiemi v uplynulých letech stoupá. Opět existuje mnoho důvodů a teorií, proč prevalence alergií v populaci roste, jednou z nich je tzv. hygienická hypotéza. Správná výživa a strava, především v raném věku života, může pomoci jako prevence proti vzniku potravinových alergií. Kojení a složení mateřského mléka představuje nejefektivnější způsob, jak předcházet vzniku případných alergií. Složky mateřské mléka podílející se na imunitním systému dítěte jsou např.: oligosacharidy, sekreční IgA, vitaminy, antioxidanty a přenesené složky mikrobioty od matky. \n\nRakovina je multifaktoriální onemocnění, u kterého má strava také nepřímý vliv na vznik a progresi. S rozvojem rakoviny souvisí cela řada vnějších faktorů, především celkový nezdravý životní styl: kouření cigaret, pití alkoholu a konzumace potravin s prozánětlivými účinky tedy „fast-foodová“ strava.\n\nPolyfenoly jsou organické látky, které se přirozeně vyskytují v rostlinách. Jsou to antioxidanty s protizánětlivými účinky. Byl sledovány modulační účinky kurkuminu, především via regulaci a inhibici transkripčních faktorů: nukleární faktor NF-kB a aktivační protein 1 (AP-1). Další polyfenol, resveratrol, také příznivě moduluje a ovlivňuje imunitní odpověď. \n"}
{"id": "1560602", "url": "https://cs.wikipedia.org/wiki?curid=1560602", "title": "Láska zpěvákem", "text": "Láska zpěvákem\n\nLáska zpěvákem (ve francouzském originále ) je opereta o jednom dějství francouzského skladatele Jacquese Offenbacha na libreto Charlese Nuittera (vl. jm. Charles-Louis-Étienne Truinet) a Ernesta L'Épina. Premiéra se konala 5. ledna 1864 v pařížském divadle Théâtre des Bouffes-Parisiens.\n\nOpereta \"Láska zpěvákem\" – v tisku je někdy označována jako opéra comique – byla napsána koncem roku 1863. Byla napsána za dvojím praktickým účelem: jednak byla hlavním bodem programu na zahajovacím večeru divadla Théâtre des Bouffes-Parisiens po nákladné opravě interiéru (na programu mu předcházela pařížská premiéra aktovky \"Lízinka a Fricek\" a následovala repríza \"Dvou slepců\"), jednak byla divadelním debutem zpěvačky Irmy Marié, sestry slavných pěvkyň Paoly Marié a Célestine Galli-Marié.\n\nNuitterovo a L'Épinovo libreto se odehrává v poslední čtvrtině 17. století a je výslovně inspirováno Molièrovou komedií-baletem s hudbou Jeana-Baptista Lullyho \"L'Amour médecin\" (\"Láska lékařem\"). Jacques Offenbach tak mohl svým dílem vyjádřit svou úctu ke klasickému Molièrovu humoru a Lullyho hudbě. \n\nKritika rozeznala Offenbachovy ambice i ve svém komickém oboru přiblížit se legendárním vrcholům francouzského hudebního divadla, ale výsledek nebyl přesvědčivý. A. Désiré v týdeníku \"La Comédie\" kritizuje volbu „tohoto žánru, který není dobrý, protože je to žánr nudný“. I Francis Magnard v \"Le Figaro\", jehož šéfredaktor patřil k Offenbachovým blízkým přátelům, si nebral servítky: „…[\"Láska zpěvákem\"] velmi nudila. Tu a tam se v hudbě \"Lásky zpěvákem\" našly hezké detaily, ale ty nezachrání ani partituru, ani hru…“ Alfred Wolf, recenzent Offenbachovi nakloněného týdeníku \"Le Journal amusant\" bere \"Lásku zpěvákem\" v ochranu proti „velmi přísné“ kritice ostatního tisku, jeho obrana však nevyznívá velmi přesvědčivě: „Pokus o přiblížení staré komedie nebyl šťastný, ale zasloužil úctu.“ Také Gustave Bertrand v hudebním týdeníku \"Le Ménéstrel\" lituje neúspěchu (byť dle jeho názoru zaslouženého) tohoto díla, které své tvůrce „stálo nepochybně mnoho úsilí“. Dle jeho názoru má \"Láska zpěvákem\" „určité délky“ – podle názoru Charlese Monseleta v týdeníku \"Le Monde illustré\" je „k smrti zdlouhavá“. Tisk se rovněž domníval, že nejde o vhodné dílo pro zábavné divadlo, jakým byly Bouffes-Parisiens: recenzent \"Revue et gazette musicale de Paris\" poznamenává, že jde o projekt „poněkud pretenciózní“, a A. Wolf ohledně skladatele a obou libretistů tvrdí: „Může-li se duchaplný muž zmýlit v divadle, není důvodu, proč by se zmýlit v divadle nemohli tři duchaplní mužové.“ Hlavní představitelka Irma Marié získala přiměřené pochvaly za to, jak zvládla svou náročnou koloraturní roli, u publika i kritiky však zanechala menší dojem než představitelka Lízinky Zulma Bouffar, stejně jako celkově nenáročná \"Lízinka a Fricek\" u všech předstihla \"Lásku zpěvákem\". Jak psal Francis Magnard, „M. Offenbach zjevně pracoval mnohem více na \"Lásce zpěvákem\" [nežli na \"Lízince a Frickovi\"], bylo to však zcela zbytečné.“\n\nGustave Bertrand v hudebním týdeníku \"Le Ménéstrel\" vyzdvihuje z hudebních čísel bujnou předehru s „ultra-klasickými“ momenty, rychle zpívaný komický duet Guillauma a Villebrequina, kvartet a menuet. Vrcholem partitury měla být scéna obou „lékařů“ s odkazy na slavnou Molièrovu komedii s hudbou Jeana-Baptista Lullyho \"L'Amour médecin\" (\"Láska lékařem\"), jíž následovalo hudebně-taneční divertissement ve stylu francouzské barokní opery \"L'Eau, la terre, l'air, le feu (Les Éléments)\", v němž se tančil i starý dvorský tanec branle – obojí však i příznivě laděná Bertrandova kritika označuje jako „poněkud malátné“. \"Revue et gazette musicale de Paris\" tvrdí, že „Offenbach a jeho hudba ledy neroztopily.“ Charles Monselet \"Lásku zpěvákem\" označuje pasticcio a jízlivě poznamenává, že „trocha nápaditosti je nutná, dokonce i v pasticciu“.\n\nJednalo se tedy o jeden z mála nesporných neúspěchů Offenbachovy kariéry, navíc na jejím vrcholu. Již 18. ledna 1864 na plakátech nahradila jiná aktovka, \"Signor Fagotto\", která měla premiéru v předchozí sezóně v Bad Ems (stejně jako \"Lízinka a Fricek\") a která byla na pařížském jevišti přijata s mnohem lepším ohlasem než \"Láska zpěvákem\". Hudba nešťastné operety dokonce nebyla vůbec publikována, a to jako poslední případ v Offenbachově jevištní kariéře, s výjimkou drobného \"Šlehačkového dortu\" (1875).\n\n(Salón v Paříži kolem roku 1675) Bohatý měšťan Guillaume má dceru Araminte, kterou chce provdat za prokurátora Théophrasta Villebrequina, přísného suchara, který se nedokáže vyjadřovat jinak než v právnickém žargonu. Neprozřetelně však svou dceru vzal do Opery a tam se Araminte bezhlavě zamilovala do zpěváka Ergasta. Aby se vyhnula sňatku s prokurátorem a aby získala svému milému přístup do domu, předstírá zvláštní nemoc – dokáže komunikovat výlučně zpěvem a pohybovat se jen tanečním krokem. Její otec sice v Opeře zjistil, že se mu tento žánr protiví, ale chytrá služebná Olivette ho přesvědčí, že k vyléčení své dcery musí najmout hudebníky-lékaře. Jedním z nich je operní zpěvák Ergaste, druhým tanečník Opery Lamberta, čirou náhodou zase milenec Olivettin. Ti uspořádají odbornou zpívanou konzultaci a jako terapeutické cvičení navrhnou Guillaumovi, aby ve svém domě uspořádal zpívané a tančené pastorále, kterého se bude Araminte účastnit. Až prý zjistí, jaké je to zpívat na scéně profesionálně, jistě ji to omrzí. Uskuteční se proto bizarní barokní opéra-ballet na alegorické téma čtyř živlů, v níž Araminte hraje Amora. Do něho jsou zapojeni volky nevolky všichni přítomní, a zatímco ke konci představení tančí Guillaume své sólo, oba mladíci Araminte unesou. Guillaume vyhlašuje poplach, ale Araminte se brzy vrací: podepsala smlouvu s Operou za plat osmnáct set franků a díky finanční samostatnosti a dokonce povolení od samotného krále si teď navíc může vzít, koho chce, totiž Ergasta.\n\n"}
{"id": "1560603", "url": "https://cs.wikipedia.org/wiki?curid=1560603", "title": "Elektrárna města Smíchova", "text": "Elektrárna města Smíchova\n\nElektrárna města Smíchova je zaniklá elektrárna v Praze 5, která stála na rohu ulic Svornosti a Jindřicha Plachty. Při ulici Jindřicha Plachty se nachází její původní elektrocentrála. Od roku 1923 ji vlastnily Elektrické podniky, poté areál přešel na Pražskou energetiku, a.s.\n\nElektrárna zahájila provoz 28. září 1897 a až do roku 1930 byla její rozvodná síť stejnosměrná.\n\nRoku 1930 přestala do sítě dodávat proud a sloužila pouze jako tramvajová měnírna. Do roku 1970 vytápěly její kotle okolní budovy.\n\nPřízemní objekt elektrocentrály navrhl arch. Šafránek. K němu roku 1909 přistavěl arch. Karel Hajný patrovou část včetně dvou podlaží administrativní budovy v ulici Svornosti. Roku 1926 arch. Vahala administrativní budovu přestavěl a zvýšil.\n\nStrojní zařízení elektrárně dodaly Ringhofferovy závody. Elektrárna měla vlastní komín, který byl zbořen mezi lety 1989 až 1996.\n\n\n\n"}
{"id": "1560613", "url": "https://cs.wikipedia.org/wiki?curid=1560613", "title": "Kamil Novotný", "text": "Kamil Novotný\n\nKamil Novotný (22. listopadu 1892, Praha – 8. září 1959, Praha) byl český historik umění, výtvarný kritik, spisovatel publikací o umění, redaktor a ministerský úředník.\n\nPo maturitě na Akademickém gymnáziu v Praze vystudoval dějiny umění na Filosofické fakultě Univerzity Karlovy v Praze. V roce 1918 se stal úředníkem Ministerstva školství a národní osvěty. V roce 1936 se stal odborovým radou a v roce 1947 byl jmenován odborovým přednostou. \n\nPo únorovém převratu byl dne 1. března 1948 propuštěn ministrem Zdeňkem Nejedlým. Ztratil tak smysl životra, žil ve finančním nedostatku. Onemocněl a v roce 1959 zemřel. Díky úsilí manželky Anny Novotné byl teprve v roce 1969 morálně rehabiliutován.\n\nUspořádal výstavy českého výtvarného umění v Československu a v zahraničí (v Jugoslávii, Francii, Holandsku, Rakousku, Sovětském svazu atd.), pro řadu z nich psal i texty do katalogů.\n\nOpatroval pozůstalosti umělců, například Štursovu pozůstralost v Tróji.\n\nByl mimořádným členem a dlouholetým jednatelem Spolku výtvarných umělců Mánes.\n\n\n\nOd roku 1928 psal výtvarné kritiky a referáty pro deník Právo lidu.\n\nOd roku 1919 působil jako redaktor Časopisu Společnosti přátel starožitností.\n\nV letech 1938–1943 působil jako redaktor časopisu Zprávy památkové péče.\n\nPísemná pozůstalost Kamila Novotného je uložena v literárním archivu Památníku národního písemnictví, který ji získal v roce 1981. Obsahuje dokumenty z let 1898–1974, převážně jen doklady. Dále se zde nalézá korespondence s Emilem Fillou, Alfredem Fuchsem, Jaromírem Johnem, Karlem Košťálem, Jaroslavem Kvapilem, Václavem Poláčkem, Janem Slavíčkem, Spolkem výtvarných umělců Mánes a se Zdeňkem Wirthem. Dále jsou zde uchovány výstřižky s dobovými recenzemi a referáty. Pozůstalost zabírá šest archivních kartónů a má označnení 52/81.\n\n\n"}
{"id": "1560614", "url": "https://cs.wikipedia.org/wiki?curid=1560614", "title": "Kostel svatého Gotharda (Bouzov)", "text": "Kostel svatého Gotharda (Bouzov)\n\nKostel svatého Gotharda je římskokatolický kostel v severozápadní části obce Bouzov v okrese Olomouc. Leží v poměrně strmém svahu pod východní hradbou bouzovského hradu. Kostel představuje spojovací článek mezi obcí a hradem a spolu se sousední farou je výrazným prvkem panoramatu Bouzova. U kostela je malý hřbitov a celý areál je chráněný zdí s mohutnými opěrnými pilíři v dolní části svahu. Od roku 1958 je kostel spolu s ohradní zdí českou kulturní památkou. \n\nKostel vznikl z původní goticko-renesanční hradní kaple zasvěcené sv. Gothardovi, jejíž vznik není doložen (může být ze stejného období jako hrad, tedy z počátku 14. století, ale některé prameny uvádějí rok 1540). V letech 1600 až 1615 vznikla v kapli hrobka bouzovských pánů Bergrů z Bergu. V 1. polovině 18. století bylo rozhodnuto o přestavbě kaple na farní kostel, stavba byla barokně upravena a následně i prodloužena. Stavbu údajně řídil zednický mistr z Lanškrouna Jan Achlig.\n\nV roce 1782 byl kostel vydlážděn břidlicí a byla vybudována opěrná zeď kolem. V roce 1796 byla hrobka bouzovských pánů otevřena, ostatky byly uloženy do nových rakví a staré cínové byly prodány. V roce 1885, kdy byla podlaha znovu vydlážděna slezským mramorem, se pod ní našla další rodinná hrobka.\n\nKostel je farním kostelem farnosti Bouzov, která je inkorporovaná Německým řádem.\n\nKostel je jednolodní orientovaná stavba podlouhlého obdélníkového půdorysu o rozměrech asi 12 × 40 m, zděná, omítnutá. Na jižní straně je boční kaple. V západní části je nevysoká čtyřboká věž, pod kterou je hlavní vchod ze severní strany s křížově klenutou předsíní. V ní je zazděný reliéf vytesaný z jednoho kusu kamene, který představuje korunování Panny Marie a apoštoly klečící okolo prázdného hrobu; je datován do 16. století. \n\nBoční vchod na severní straně vede do patrové sakristie a na boční kruchtu, proti němu je boční vchod i na jižní straně. Střecha západní poloviny je o něco vyšší než střecha nad východní částí s polygonálním presbytářem, nad kterým je sanktusník. \n\nV interiéru je rokokový hlavní oltář s obrazem sv. Gotharda a rokoková kazatelna. \n\nSoučástí areálu kostela je neomítnutá ohradní zeď z lomového kamene, kterou na východní straně podepírají nepravidelně umístěné pilíře. Na jižní i na severní straně jsou schodiště vedoucí kolem této zdi ke vstupním branám do areálu. \n\nU hlavního vchodu do kostela stojí misijní kříž z roku 1854. \n\n"}
{"id": "1560616", "url": "https://cs.wikipedia.org/wiki?curid=1560616", "title": "Turistická značená trasa 8601", "text": "Turistická značená trasa 8601\n\nZ rozcestí Horáreň Bystré u řeky Váhu vede asi 3 kilometry údolím Bystrého potoka po zpevněné cestě. Potom odbočí do zalesněného svahu vrcholu Pliešky a táhle stoupá až k rozcestí Na Jame, kde se opět vrátí k Bystrému potoku. Podél něj údolím zvolna vystoupá k rozcestí Chabzdová.\n"}
{"id": "1560618", "url": "https://cs.wikipedia.org/wiki?curid=1560618", "title": "Turistická značená trasa 8602", "text": "Turistická značená trasa 8602\n\nOd rozcestí Horáreň Blatná stoupá táhle údolím potoka Blatné k přírodní památce hraděnému jezeru Blatné a dále až na Ružomberský hřeben Velké Fatry k rozcestí Močidlo - hotel Smerkovica.\n"}
{"id": "1560621", "url": "https://cs.wikipedia.org/wiki?curid=1560621", "title": "Pan Nikdo", "text": "Pan Nikdo\n\nPan Nikdo může být:\n"}
{"id": "1560622", "url": "https://cs.wikipedia.org/wiki?curid=1560622", "title": "Turistická značená trasa 8603", "text": "Turistická značená trasa 8603\n\nZ rozcestí Hájovňa pred Teplou dolinou stoupá nejprve pozvolna po zpevněné cestě údolím Teplého potoka. Na kraji přírodní památky Prielomu Teplého potoka začne stoupat prudčeji Teplou dolinou k útulně Limba (pitná voda, možnost přespání). Odtud trasa stoupá dál traverzem přes Ružomberský hřeben do Severného Rakytovského sedla a pokračuje po západním úbočí vrcholu Rakytova klesajícím traverzem do Južného Rakytovského sedla (z části prochází národní přírodní rezervací Skalnou Alpou, kde končí.\n"}
{"id": "1560623", "url": "https://cs.wikipedia.org/wiki?curid=1560623", "title": "Turistická značená trasa 8607", "text": "Turistická značená trasa 8607\n\nZ rozcestí v obci Nižnoé Revúci stoupá táhle pod vrchol Končitá, ve stoupání pokračuje na vrcholy Malý Zvolen, Zvolen a Nová Hoľa.\n"}
{"id": "1560624", "url": "https://cs.wikipedia.org/wiki?curid=1560624", "title": "Turistická značená trasa 8611", "text": "Turistická značená trasa 8611\n\nOd chaty Bartošky stoupá údolím Biele vody do sedla Malého Šturce. Jedná se o krátkou propojovací trasu.\n"}
{"id": "1560625", "url": "https://cs.wikipedia.org/wiki?curid=1560625", "title": "Cehnice (tvrz)", "text": "Cehnice (tvrz)\n\nCehnice je tvrz ve stejnojmenné obci v okrese Strakonice. Od čtrnáctého do počátku sedmnáctého století sloužila jako panské sídlo a v pozdějších dobách ji využívala jen správa statku. Nepřístupný areál tvrze je chráněn jako kulturní památka.\n\nCehnická tvrz existovala už roku 1342, kdy patřila Rudolfovi z Cehnice. Podle Karla Třísky po něm následoval syn Vilém připomínaný roku 1358 a v letech 1374–1393 Bohuslav z Cehnice. August Sedláček uvádí složitější posloupnost majitelů: První známý držitel Rudolf měl čtyři syny Oldřicha, Svojšeho, Jana a Bohuslava Sestřínka, kteří si mezi sebe rozdělili Cehnici a Paračov. Konce čtrnáctého století se dožili Jan s Bohuslavem, ale kromě nich díl vesnice vlastnil také jakýsi Mikuláš, který zemřel roku 1396. Všechny části vesnice zdědili Bohuslavovi synové Karel a Bušek uvádění od roku 1401. Bušek se stal děkanem vltavotýnské kapituly. Posledními potomky rodu, kterým vesnice s tvrzí patřily, byli bratři Karel mladší a Jan z Cehnice. Nejpozději roku 1475 od nich statek získal jejich strýc Zachariáš z Říčan se svým synem Mikulášem, kterým patřila Štěkeň.\n\nNa žádost Heralta Kavky z Říčan povýšil král Ferdinand I. roku 1540 Cehnici na městečko. Když se Heraltovi synové dělili o dědictví, získal Cehnici s dvorem, tvrzí a dalšími deseti vesnicemi roku 1563 (1562) Jan Kavka z Říčan. Zemřel roku 1577 a za nezletilého syna Jana majetek spravovala vdova Kateřina. Jan dospěl z roku 1593 a roku 1602 se vyrovnal s nároky své matky. Dne 17. prosince 1602 od něj statek koupili poručníci Zdeňka Jana Říčanského z Říčan a opět jej připojili ke Štěkni. O osm let později Zdeněk Jan Říčanský Cehnici přenechal své matce a ta ji roku 1612 prodala Anně Malovcové z Újezda. Její manžel se zúčastnil stavovského povstání v letech 1618–1620 a po bitvě na Bílé hoře mu byl zkonfiskován majetek. Během třicetileté války byla tvrz vypálena a pro potřeby správy statku obnovena.\n\nOd roku 1621 Cehnice patřila městu České Budějovice a v krátkém období se vystřídalo několik dalších majitelů: Ferdinand Rudolf Lažanský (1622), Jiří Mitrovský z Nemyšle (1623), hrabě Jakub Kisl z Gotsche (1625). Roku 1637 městečko koupil kníže Jan Antonín z Eggenberku a roku 1647 jej převedl na císaře Ferdinanda II., aby uhradil hrabství Gradiška. Posledním kupcem se o rok později stal Jan Antonín Losy, který Cehnici natrvalo připojil ke Štěkni.\n\nPůvodní tvrz byla přestavěna v šestnáctém a sedmnáctém století. Přímo ke tvrzi přiléhá dům čp. 111 a k památkově chráněným objektům patří také hospodářská budova v západní části areálu. Vlastní jednopatrová tvrz má obdélníkový půdorys a sedlovou střechu. Ze severní strany vystupuje malý rizalit označovaný Karlem Třískou jako arkýř. Na jižní straně se nachází chodba s půlkruhovými arkádovými okny. Na východním a bočním průčelí se dochovaly vysoké štíty a fragmenty renesanční psaníčkových sgrafit. \n\n"}
{"id": "1560626", "url": "https://cs.wikipedia.org/wiki?curid=1560626", "title": "Turistická značená trasa 8612", "text": "Turistická značená trasa 8612\n\nOd vlakové zastávky v obci Ľubochňi vede zástavbou, následně prudce stoupá na vrchol Havran, po hřebenu pokračuje k rozcestí Sedlo pod Otrým (krátká odbočka na vrchol Ostré ). Poté sklesá do obce Švošova.\n"}
{"id": "1560627", "url": "https://cs.wikipedia.org/wiki?curid=1560627", "title": "Turistická značená trasa 8613", "text": "Turistická značená trasa 8613\n\nZ obce Bieleho potoka prudce stoupá ke skanzenu Vlkolínci, odtud stoupáním pokračuje do \"Sedla pod Sidorovom\". Dále klesá lesním traverzem přes k hotelu Primus.\n"}
{"id": "1560628", "url": "https://cs.wikipedia.org/wiki?curid=1560628", "title": "Seznam dílů seriálu Loď lásky", "text": "Seznam dílů seriálu Loď lásky\n\nToto je seznam dílů seriálu \"Loď lásky\". Americký komediálně-dramatický seriál \"Loď lásky\" byl premiérově vysílán v letech 1998–1999 na stanici UPN, celkem vzniklo ve dvou řadách 25 dílů.\n\n<onlyinclude></onlyinclude>\n\nV Česku byl seriál premiérově uveden s díly seřazenými dle produkčního pořadí.\n"}
{"id": "1560630", "url": "https://cs.wikipedia.org/wiki?curid=1560630", "title": "Gustav Červinka", "text": "Gustav Červinka\n\nProf. Ing. Gustav Červinka (13. června 1868 Nymburk – 21. května 1907 Brno) byl český železniční inženýr, drážní inspektor a vysokoškolský pedagog, který se zabýval především železničními stavbami. \n\nNarodil se v Nymburce, městě, ze kterého se v té době stával železniční uzel. Absolvoval techniku v Brně, poté začal pracovat na ředitelství Saské státní dráhy, podílel se například na úpravách nádraží v Drážďanech. \n\nRoku 1896 byl jmenován adjunktem státní společnosti Císařsko-královské státní dráhy (\"kkStB\") a přidělen do Olomouce, postupně dosáhl funkce drážního inspektora. Přednášel na nově zřízené české technice v brně, v roce 1901 byl zde byl jmenován mimořádným profesorem, v roce 1906 mu byla udělena profesura v oboru stavitelství silničního, železničního a tunelového. \n\nJe autorem odborné publikace \"Výhybky a spojení výhybková\" (1905).\n\n6. ledna 1907 spáchal Gustav Červinka sebevraždu skokem z okna někdejší budovy brněnské techniky v Griskově ulici č. p. 34. Byl pohřben v rodném Nymburce na starém městském hřbitově poblíž kostela svatého Jiří. Hrob zdobí kamenný náhrobek s kovovou litinou s podobiznou Gustava Červinky a v dolní části plastické vyobrazení ústí železničního tunelu. Hřbitov byl v letech 1967-1969 necitelně odstraněn, s výjimkou dvou hrobek. Jednou z nich je právě Červinkova. Jejím autorem je sochař Vilém Amort.\n\n"}
{"id": "1560632", "url": "https://cs.wikipedia.org/wiki?curid=1560632", "title": "Santu Mofokeng", "text": "Santu Mofokeng\n\nSantu Mofokeng (19. října 1956 – 26. ledna 2020) byl jihoafrický zpravodajský a dokumentární fotograf, který pracoval pod přezdívkou \"Mofokengâ\". Byl členem sdružení Afrapix a držitelem Ceny prince Clause.\n\nMofokeng se narodil v roce 1956 v Sowetu v Johannesburgu. Ještě jako teenager začal svou kariéru jako pouliční fotograf, pracoval jako asistent v temné komoře a poté se stal zpravodajem. Následně se připojil ke kolektivu Afrapix; pracoval pod přezdívkou \"Mofokengâ\". Zpočátku dokumentoval hlavně boj proti apartheidu v Jižní Africe. \n\nBylo známo, že Mofokeng dokáže přeuspořádat konvenční subjektivitu ve fotografické prezentaci s duchovní dimenzí; Příkladem toho je \"Chasing Shadows\" z roku 1997. Poté, co začal s fotografováním ulic a zpráv, specializoval se na krajinu. Ve svých představách je prezentoval ve vztahu k vlastnictví, moci, ekologickým efektům a paměti, ale vyhnul se otevřenému politickému vyjádření. Jeho práce ukazovala jeho hluboké znepokojení nad stavem (biofyzikálního) prostředí na začátku 21. století. \n\nNa své výstavě \"Pojďme mluvit\" v roce 2010 vysvětlil, že podstatou není to, co vidíte na těchto fotografiích, ale co nevidíte (ale cítíte). \n\nSantu Mofokeng zemřel 26. ledna 2020 v rodinném kruhu ve svých 63 letech.\n\n\n\n\n"}
{"id": "1560633", "url": "https://cs.wikipedia.org/wiki?curid=1560633", "title": "NGC 740", "text": "NGC 740\n\nNGC 740 je spirální galaxie s příčkou v souhvězdí Trojúhelníku. Její zdánlivá jasnost je 14,1 a úhlová velikost 1,4′ × 0,3′. Je vzdálená 212 milionů světelných let, průměr má 85 000 světelných let. Galaxii objevil 11. října 1850 Bindon Blood Stoney.\n\n"}
{"id": "1560634", "url": "https://cs.wikipedia.org/wiki?curid=1560634", "title": "NGC 739", "text": "NGC 739\n\nNGC 739 je čočková galaxie v souhvězdí Trojúhelníku. Její zdánlivá jasnost je 14,1 a úhlová velikost 0,9′ × 0,6′. Je vzdálená 208 milionů světelných let, průměr má 55 000 světelných let. Galaxii objevil 9. ledna 1874 Angličan Ralph Copeland dalekohledem lorda Rosse na hradě Birru.\n\n"}
{"id": "1560635", "url": "https://cs.wikipedia.org/wiki?curid=1560635", "title": "NGC 738", "text": "NGC 738\n\nNGC 738 je čočková galaxie v souhvězdí Trojúhelníku. Její zdánlivá jasnost je 15,0 a úhlová velikost 0,4′ × 0,2′. Je vzdálená 201 milionů světelných let, průměr má 25 000 světelných let. Galaxii objevil 11. října 1850 asistent Williama Parsonse Bindon Blood Stoney.\n\n"}
{"id": "1560636", "url": "https://cs.wikipedia.org/wiki?curid=1560636", "title": "NGC 562", "text": "NGC 562\n\nNGC 562 je spirální galaxie v souhvězdí Andromedy. Její zdánlivá jasnost je 13,6 a úhlová velikost 1,3′ × 1,1′. Je vzdálená 465 milionů světelných let, průměr má 175 000 světelných let. Galaxii objevil 30. listopadu 1885 Lewis A. Swift.\n\n"}
{"id": "1560637", "url": "https://cs.wikipedia.org/wiki?curid=1560637", "title": "Planet of the Apes (videohra)", "text": "Planet of the Apes (videohra)\n\nPlanet of the Apes je akční dobrodružná videohra z roku 2001 založená na franšíze \"Planeta opic\". Jedná se o první videohru franšízy a byla vydána jako doplněk k filmu \"Planeta opic\" z roku 2001, přestože je její příběh inspirován původním románem a filmem. Videohra byla vyvinuta firmou Visiware na platformy Microsoft Windows a PlayStation a vydána Ubi Softem, přičemž jejím spoluvydavatelem je Fox Interactive. Studio Torus Games vytvořilo verzi hry na konzole Game Boy Advance a Game Boy Color, která je založená na původním filmu a jeho pokračování.\n\nVe videohře studia Visiware ovládá hráč postavu Ulyxeho, astronauta, který ztroskotal v daleké budoucnosti na planetě Zemi. Na ní vládnou inteligentní opice, jež utlačují lidi. Ulyxes prozkoumává různé oblasti, pomáhá lidskému odporu, který ho považuje za prorokovaného spasitele, a odkrývá tajemství, na nichž je založena opičí společnost. Ve hře se objevují jak nové postavy, tak i ty z původních filmů a románu, jako jsou Zira, Kornélius, Zaius a Nova.\n\nVydání videohry bylo zpožděno o tři roky kvůli problémům s připravovaným remakem a rozhodnutím Fox Interactive spoluvydat ji s dalším distributorem. \"Planet of the Apes\" byla vydána 20. září 2001 a zmeškala uvedení filmu do kin. Verze na PlayStation a Microsoft Windows byla negativně přijata kritiky a Game Boy verze získala smíšené recenze. Recenzenti kritizovali zejména ovládání a hratelnost.\n\n\"Planet of the Apes\" akční adventura z pohledu třetí osoby. Hráč ovládá postavu Ulxyeho, astronauta, který ztroskotal na planetě Zemi obývané inteligentními opicemi, se kterými se utkává v bitvách, aby přežil. Pro boj využívá pěstních soubojů, kyjů, nožů a palných zbraní. Itemy (položky), například jmenované zbraně, se dají uschovat do inventáře pro pozdější použití. Existují zde tři módy, se kterými může hráč prozkoumávat úrovně hry: normální (nenásilné cestování), atletický (konflikty) a stealth (skrytá akce). Ve videohře se nacházejí také různé hádanky a skládačky, například najít speciální kartu k odemčení další úrovně. Hráčův postup ve hře se ukládá pouze po dokončení jednotlivých úrovní.\n\n"}
{"id": "1560640", "url": "https://cs.wikipedia.org/wiki?curid=1560640", "title": "Dům čp. 8 (Radim)", "text": "Dům čp. 8 (Radim)\n\nVenkovský dům čp. 8 stojí na katastrálním území Radim obce Brantice v okrese Bruntál. Roubený dům byl 5. listopadu 2002 Ministerstvem kultury České republiky prohlášen za kulturní památku Česka a je veden pod číslem 51098/8-4039.\n\nDům byl postaven v letech 1836–1842 a přestavěn kolem roku 1871. Představuje východosudetský stavební typ, lokální jesenickou formu s trojdílnou dispozicí, dvoutraktovou, s připojeným čtvrtým a pátým dílem chléva.\n\nVenkovský dům je samostatně stojící částečně roubená a zděná přízemní omítaná stavba na půdorysu obdélníku. Je postavena na kamenné podezdívce a zakončena sedlovou střechou krytou vlnitým eternitem. Západní štítové průčelí je členěno čtyřmi okenními osami. Štít se širokou podlomenicí je trojúhelníkový se dvěma okny valeně zaklenutými, ve vrcholu je půlkulatý větrací otvor. Fasáda je zdobena v omítce naznačenou rustikou. Jižní okapové průčelí je šestiosé.\n\nDům je částečně podsklepen, sklep má valenou klenbu. Síň je zaklenuta pruskou plackou na pasech. Místnosti s plochým stropem je vpravo. Kuchyně je zaklenuta pruskou plackou stejně jako bývalý kurník (současná komora). Mezi obytnou a hospodářskou částí je úzká chodbička se segmentovou klenbou. V předním traktuje světnice a komora. Podlahy jsou prkenné a kamenné, v hospodářské části cihlové.\n\n"}
{"id": "1560641", "url": "https://cs.wikipedia.org/wiki?curid=1560641", "title": "Agilulf (Svébové)", "text": "Agilulf (Svébové)\n\nAgilulf (420–482) byl princ germánského kmene Kvádů a dalších svébských kmenů, kteří se usadili na území dnešního Bavorska. Byl synem Hunimunda (Filius Hermanarici) a vnukem Hermericha, který pocházel patrně z území severní Panonie či dnešní Moravy nebo Slovenska. Hermerich v roce 406 během bitvy u Mohuče překročil Rýn, zpustošil Galii a v roce 409 dobyl Galicii.. O životě Agilulfa se dochovalo jen málo informací. Obléhal castrum Pasov a byl pravděpodobně ariánského vyznání. Je jedním z předků bavorské dynastie Agilolfingů. \n"}
{"id": "1560643", "url": "https://cs.wikipedia.org/wiki?curid=1560643", "title": "Atala (novela)", "text": "Atala (novela)\n\nAtala aneb Láska dvou divochů na poušti (1801, \"Atala, ou les Amours de deux sauvages dans le désert\") je novela francouzského preromantického (někdy řazeného mezi romantiky) spisovatele Françoise-Reného de Chateaubrianda. Autor v ní na pozadí střetu kultur a náboženství původních indiánských kmenů a evropských kolonizátorů vypráví tragický příběh lásky indiána Šakty a křesťanské dívky Ataly odehrávající se v exotické krajině americké Louisiany.\n\nNovela se opírá o autorovy zážitky z jeho devítiměsíční cesty po Severní Americe v roce 1791 a byla původně koncipována jako součást epopeje v próze \"Načezové\" (\"Les Natchez\") (napsáno v letech 1793 až 1799, vydáno až 1826) o touze Francouze Reného stát se člověkem přírody a o jeho životě mezi severoamerickými indiány Načezy. \n\nPo různých stylistických i obsahových úpravách (z nichž autor považoval za definitivní až dvanácté vydání z roku 1805, kdy \"Atala\" vyšla společně s další novelou \"René\", která tvoří její volné pokračování) hodlal autor novelu zařadit do svého spisu \"Duch křesťanství neboli Krásy křesťanského náboženství\" (1802, \"Génie du christianisme, ou Beautés de la religion chrétienne\"), kde měla v rámci esteticko-morální obhajoby křesťanství dokumentovat jeho vítězství nad pozemskou láskou i nad strachem před smrtí. Nakonec vyšla samostatně již roku 1801 a autor jejím vydáním otevřel ve francouzské literatuře cestu k novému, romantickému pojetí skutečnosti. Křesťanství je v novele obhajováno, ale ne dogmatickými tvrzeními. Důraz je kladen především na estetické a poetické pojetí víry.\n\nNovela měla okamžitě velký úspěch a již v prvním roce se dočkala pěti vydání, byla upravována pro jeviště a přeložena do mnoha jazyků. V tehdejším klasicistním literárním kontextu svázaném různými kánony zapůsobila na čtenáře vypjatou subjektivitou, citovostí a popisy exotické přírody, v jejímž prostředí, harmonizujícím nebo kontrastujícím s nitrem rozpolcených hrdinů, se odehrává tragédie jednotlivých postav plynoucí z konfliktu mezi nespoutanou láskou a její křesťanskou interpretací. Vyprávění tak narušuje rousseauovský princip šťastného, resp. vznešeného divocha, protože útěk hrdinů do pustiny neznamená řešení jejich problémů, ale buď jen jejich přenesení do jiného prostředí, nebo dokonce jejich prohloubení. Živor Indiánů je sice přirozenější a bezprostřednější, ale je poznamenán minulostí kmene a nejistou budoucností, takže Indiáni žijí jen v jiné „\"civilizaci\"“, poznamenané určirými negativními jevy stejně jako civilizace evropská. Velký vliv na raný francouzský romatismus měla novela i tím, že autor do ní vložil subjektivní osobnost vlastního „já\" umožňující mu částečně splynout s jedním z jejích hrdinů a okomnetovat děj novely.\n\nPříběh novely je zařazen do tzv. rámcového vyprávění a novela je tak rozdělena do třech částí (\"Úvod\", \"Vypravování\" a \"Doslov\") a příběh je zařazen do tzv. rámcového vyprávění\n\"Úvod\" se odehrává v 1. čtvrtině 18. století a začíná popisem přírodních krás francouzské Louisiany a osudy zde žijících Indiánů. Jedním z nich je i slepý stařec Šakta (v originále Chactas) z kmene Načezů, který sice utrpěl od Francouzů značná příkoří, ale nezanevřel na ně. Roku 1725 přijme za vlastního Francouze Reného, který přijel do Ameriky, aby se stal přírodním člověkem, protože je rozčarovaný evropskou civilizací a pronásledován nepřízní osudu. Na lovu bobrů mu pak Šakta večer vylíčí příběh svého života.\n\nOddíl \"Vypravování\" je opět rozdělen do několika částí a vypráví jej Šakta v první osobě. V části \"Lovci\" se dozvídáme, že Šakta je synem náčelníka. V sedmnácti letech jeho otec padne při střetnutí s nepřátelským indiánským kmenem, Šakta je zraněn, prchne na Floridu a zde je vychováván Španělem Lopezem. Ten jej začne učit křesťanské víře, ale Šakta, vychovaný jako pohan, Lopeze po dvou a půl letech opustí opustí a odchází zpět ke svému kmeni. Cestou je přepaden nepřátelskými Indiány a odsouzen ke smrti upálením. Seznámí se s náčelníkoovu dcerou Atalou a mladí lidé se do sebe zamilují. Atala pomůže Šaktovi uprchnout a uteče s ním. Po douhém blouděním pustinou je přepadne hrozná bouře. Zatímco se před ní ukrývají, Atala Šaktovi prozradí, že je tajná křesťanka, protože jejím skutečným otcem je Španěl Lopez a vychoval jí tak. Během bouře je objeví starý páter Aubry, který vede v pralese misijní stanici.\n\nNásleduje část \"Rolníci\", ve které se Šakta jde s Aubrym podívat do vesnice, kde žijí Aubryho křesťanské ovečky. Atals mezitím odpočívá po dlouhé cestě v nedaleké jeskyni. Šakta je idylickým životem ve vesnici nadšen, seznámí se s mystikou křesťanských obřadů a představuje si, jak bude ve vesnici šťastně s Atalou žít. Jeho syn jsou zničeny v části \"Zlá sudba\". Po návratu Šakty s Aubrym do jeskyně, najdou Atalu v křečích po požití jedu. Atala tak vyřešila konflikt milostné vášně a víry. Matka jí totiž zaslíbila Bohu a Atala přísahala, že zůstane celý život pannou. Když potkala Šaktu, zjistila, že nedokáže svou přísahu dodržet, a tak se otrávila. Šakta v zoufalství obviňuje křesťanské náboženství, že je příčinou této tragédie. Aubry ale vysvětluje, že Atala nesprávně pochopila křesťanskou víru, protože ta jí umožňuje vzít tuto přísahu zpět. Stejně tak její matka neměla právo od ní takovou oběť žádat. Atala navíc nevěděla, že nemá právo rozhodovat o svém životě a smrti, ale Aubry jí uklidní, že její úmysly byly čisté a Hospodin ji určitě uvítá v ráji. \n\nV části \"Pohřeb\" otec Aubry se Šaktou pohřbí a okolní příroda soucítí s jejich žalem. Šaktovi Aubry vysvětlí, že vše pozemské je pomíjivé a Šakta přislíbí, že se stane křesťanem. Pak se navrátí ke svému kmeni.\n\"Doslov\" obsahuje pesimistické úvahy o zmaru, jež postihuje lidské snažení, o věčném poutnictví lidí a o pomíjivosti věcí. Promluvá zde sám autor: „\"Tak pomíjí na světě vše, co bylo dobré, ctnostné, citlivé! Člověře, jsi jen prchavý sen, boletné zdání! Žiješ jedině neštěstím, a to něco, co jsi, je toliko smutkem tvé duše a věčnou zádmučivostí tvého myšlení!\"“ Autor dále vzpomíná, jak na svých amerických cestách potkal skupinu putujících Indiánů, zbytek příslušníků kmene Načezů, kteří přežili krvavé boje s Francouzi a snaží se najít nějaké nové místo, kde by se mohli usídlit. Byla mezi nimi žena s mrtvým dítětem na klíně, které zemřelo, protože jeho matka kvůli strastiplnému putování neměla dost mléka. Autor brzy zjistil, že je to vnučka Reného, o kterém se dozví, že společně se Šaktou padl v bitvě s Frqncouzi a že se Šakta dal pokřtít. I další osudy otce Aubryho byly tragické. Jeho misii zničili Čerokézové a Aubryho umučili. Jeho pozůstatky i pozůstatky Ataly odnesl Šakta ke svému kmeni, a ten je nyní společně s jeho ostatky a dalšími ostatky svých předků neustále, jak je jeho zvykem, nosí sebou.\n\n\n"}
{"id": "1560644", "url": "https://cs.wikipedia.org/wiki?curid=1560644", "title": "John Fane, 10. hrabě z Westmorlandu", "text": "John Fane, 10. hrabě z Westmorlandu\n\nJohn Fane, 10. hrabě z Westmorlandu (\"John Fane, 10th Earl of Westmorland, 10th Baron Burghersh\") (1. června 1759, Londýn, Anglie – 15. prosince 1841, Brighton, Anglie) byl britský politik za staré anglické šlechty. Jako dědic hraběcího titulu zasedal od roku 1780 ve Sněmovně lordů a díky přátelství s premiérem Williamem Pittem se od mládí uplatňoval ve vysokých funkcích ve státní správě i u dvora. Mimo jiné byl místokrálem v Irsku (1790–1795), později téměř třicet let v šesti vládách zastával úřad lorda strážce tajné pečeti (1798–1806, 1807–1827). Byl rytířem Podvazkového řádu.\n\nPocházel ze starobylého šlechtického rodu Fane, titul hrabat z Westmorland jim náležel od roku 1624. Narodil se jako nejstarší syn Johna Fane, 9. hraběte z Westmorlandu (1728–1774), matka Augusta Bertie (1732–1766) pocházela z rodu vévodů z Ancasteru. Rodové tituly zdědil po otci v roce 1774, po dosažení zletilosti vstoupil do Sněmovny lordů, mezitím studoval v Cambridge. Během studií se spřátelil s Williamem Pittem, v Horní sněmovně se pak přidal k toryům. Do Pittovy vlády vstoupil nejprve jako generální poštmistr (1789–1790), od roku 1790 byl též členem Tajné rady. V roce 1790 vystřídal nepopulárního markýze z Buckinghamu ve funkci irského místokrále a vykonával ji přesně pět let (od ledna 1790 do ledna 1795), v roce 1793 získal Podvazkový řád. Z Irska byl odvolán kvůli svým postojům v otázce emancipace katolíků. Po návratu do Londýna zaujal pozici nejvyššího štolby království (1795–1798), poté po premiérovu starším bratrovi hraběti z Chathamu převzal úřad lorda strážce tajné pečeti (1798–1806), který zastával do konce Pittovy vlády a ještě v Addingtonově kabinetu. Po nástupu whigů byl v letech 1806–1807 krátce v opozici, ale pak znovu získal funkci lorda strážce tajné pečeti a vykonával ji dalších dvacet let ve všech následujících vládách (1807–1827). Od roku 1828 až do smrti byl lordem místodržitelem v hrabství Northampton, kde vlastnil statky. V roce 1821 byl členem regentské rady. Poslední léta života strávil v ústraní kvůli špatnému zraku.\n\nV roce 1782 se oženil se Sarah Childovou (1764–1793), jedinou dcerou bohatého bankéře Roberta Childa (1739–1782), manažera bankovního domu \"Child & Co.\" a majitele zámku \"Osterley Park\" v Londýně. Sarah se za hraběte z Westmorlandu provdala proti otcově vůli, protože ten neměl jiné dědice a plánoval dceru vdát za někoho mimo nejvyšší šlechtu, kdo by byl ochoten přijmout příjmení Child, což u velmi starého rodu Fane nebylo pravděpodobné. Sarah i její manžel byli proto vyloučeni z dědictví obrovského majetku Childů. Podle poslední vůle Roberta Childa měl majetek Childů připadnout až jejich druhorozenému synovi, případně nejstarší dceři. Protože hrabě z Westmorlandu měl se Sarah Childovou jen jednoho syna, dědictví Childů připadlo jejich nejstarší dceři Sarah (1785–1867), provdané do rodu Villiersů v linii hrabat z Jersey (ti také v roce 1819 přijali jméno Child-Villiers). Po ovdovění se 10. hrabě z Westmorlandu podruhé oženil v roce 1800 s Jane Huck-Saunders (1780–1857), praneteří admirála Charlese Saunderse. Její sestra Anne byla manželkou 2. vikomta Melvilla, který byl jako dlouholetý první lord admirality Westmorlandovým kolegou v několika vládách.\n\nPotomstvo:\n\n"}
{"id": "1560645", "url": "https://cs.wikipedia.org/wiki?curid=1560645", "title": "John Fane, 11. hrabě z Westmorlandu", "text": "John Fane, 11. hrabě z Westmorlandu\n\nJohn Fane, 11. hrabě z Westmorlandu (do roku 1841 známý jako Lord Burghersh) (\"John Fane, 11th Earl of Westmorland, 11sth Baron Burghersh\") (2. února 1784, Londýn, Anglie – 16. října 1859, Londýn, Anglie) byl britský generál a diplomat ze staré anglické šlechty. V mládí bojoval v napoleonských válkách, později mimo aktivní službu dosáhl generálských hodností. Mezitím se prosadil dlouholetou službou v diplomacii, byl vyslancem v Toskánsku (1814–1829), Prusku (1841–1851) a Rakousku (1851–1855). Mimo jiné byl amatérským hudebním skladatelem a v roce 1822 založil královskou konzervatoř Royal Academy of Music. \n\nPocházel ze starobylého šlechtického rodu Fane, který od roku 1624 užívá titul hrabat z Westmorlandu. Narodil se jako jediný syn Johna Fane, 10. hraběte z Westmorlandu (1759–1841) a Sarah Childové (1764–1793), spolu s rodiči byl vyloučen z dědictví obrovského majetku bankéřské rodiny Childů. Studoval v Harrow School a v Cambridge, od mládí zároveň sloužil v armádě a zúčastnil se napoleonských válek. V letech 1806–1807 v hodnosti kapitána působil na Sicílii a v Egyptě. Později bojoval pod velením maršála Wellingtona ve Španělsku a Portugalsku. Zúčastnil se bitvy u Talavery a v letech 1809–1811 byl Wellingtonovým pobočníkem, v roce 1811 se oženil s jeho neteří. Mezitím s podporou svého strýce 1. hraběte z Lonsdale vstoupil do Dolní sněmovny. Poslancem byl v letech 1806–1814, a i když spolu s otcem patřil k toryům, hlasováním podpořil některé návrhy strany whigů. V roce 1814 dosáhl hodnosti plukovníka a v letech 1814–1825 byl pobočníkem prince waleského, pozdějšího krále Jiřího IV. \n\nPo skončení napoleonských válek se uplatnil jako diplomat, v letech 1814–1829 byl vyslancem v Toskánsku (od roku 1818 zároveň vyslanec pro Modenu a Parmu). V roce 1822 byl jmenován členem Tajné rady a i mimo aktivní službu nadále postupoval ve vojsku (generálmajor 1825, generálporučík 1838, generál 1854). V roce 1841 po otci zdědil titul hraběte z Westmorlandu a vstoupil do Sněmovny lordů (do té doby jako jeho dědic užíval titul \"lord Burghersh\"). V letech 1841–1851 byl vyslancem v Berlíně a nakonec v letech 1851–1855 ve Vídni. V rámci svého diplomatického působení se zúčastnil několika mezinárodních kongresů, důležitou úlohu měl jako vyslanec v Rakousku v předvečer krymské války a v jejím průběhu. V září 1853 osobně jednal v Olomouci s ruským carem Mikulášem I., v roce 1854 podepsal spojeneckou smlouvu, jíž se Rakousko zavázalo vstoupit do války po boku Francie a Británie \n\nPo skončení napoleonských válek získal Řád lázně (1815) a hannoverský Řád Guelfů (1817), v roce 1846 obdržel velkokříž Řádu lázně. Proslul mimo jiné jako mecenáš hudby, hrál na violu a sám se pokoušel o skladatelskou tvorbu. V roce 1822 založil Royal Academy of Music. \n\nV roce 1811 se oženil s Priscillou Wellesley-Pole (1793–1879), dcerou 3. hraběte z Morningtonu a neteří vévody Wellingtona. Měli spolu sedm dětí, synové John Arthur Fane (1816–1816), George Fane, lord Burghersh (1819–1848), a kapitán Ernest Fitzroy Fane, lord Burghersh (1824–851), zemřeli předčasně, dědicem rodových titulů se stal až čtvrtý syn Francis William Fane, 12. hrabě z Westmorlandu (1825–1891), který v mládí sloužil v armádě, byl generálním pobočníkem indického místokrále a účastníkem krymské války. Nejmladší syn Julian Charles Fane (1827–1870) působil jako vyslanecký tajemník ve Vídni a Paříži. \n"}
{"id": "1560649", "url": "https://cs.wikipedia.org/wiki?curid=1560649", "title": "Tuniská házenkářská reprezentace mužů", "text": "Tuniská házenkářská reprezentace mužů\n\nTunisko házenkářská reprezentace mužů reprezentuje Tunisko na mezinárodních házenkářských akcích, jako je mistrovství světa.\n"}
{"id": "1560650", "url": "https://cs.wikipedia.org/wiki?curid=1560650", "title": "Josef Bazala (starosta)", "text": "Josef Bazala (starosta)\n\nJosef Bazala (* 14. února 1960 Uherské Hradiště) je český folklorista a politik. Před svým vstupem do politiky pracoval od roku 1978 jako nástrojař, technolog, dispečer a zástupce cechu v letecké firmě. Kromě toho třináct let vedl folklórní soubor Dolina. Od roku 1998 je zastupitelem Starého Města, od roku 2002 byl místostarostou a následně od roku 2006 je starostou tohoto města. V současné době je i zastupitelem Zlínského kraje.\n\nJosef Bazala vystudoval Střední průmyslovou a strojní školu v Uherském Hradišti. Od roku 1978 pracoval v Letu Kunovice (Aircraft Industries) jako nástrojař, technolog, dispečer a zástupce cechu. Od roku 1984 je ženatý, má tři děti.\n\nJako starosta Starého Města se podílel na výstavbě cyklostezek, vybudování silničních obchvatů, protipovodňových opatření nebo na dostavění kostela Svatého Ducha a náměstí Velké Moravy.\n\nOd roku 2005 bojuje za výstavbu dálnice D55. V tomto roce se na radnici ve Starém Městě sešli všichni starostové na úseku budoucí dálnice a podepsali deklaraci za urychlení její přípravy, kterou podepsali i hejtmani obou krajů, tedy Zlínského a Olomouckého.\n\nOd roku 2002 je členem KDU-ČSL, za kterou kandidoval v jedenácti volbách. Poprvé kandidoval v komunálních volbách ve Starém Městě v roce 1998, kdy byl zvolen. Mandát obhájil i o čtyři roky později a byl zvolen místostarostou. V roce 2006 byl poprvé zvolen starostou. Post obhájil v roce 2010, 2014 i v roce 2018.\n\nV roce 2008 poprvé kandidoval do zastupitelstva Zlínského kraje na kandidátce KDU-ČSL ze 17. místa, ale zvolen nebyl. Do zastupitelstva kraje byl poprvé zvolen v roce 2012 a svůj mandát obhájil i v roce 2016.\n\nV roce 2013 kandidoval z 8. místa na kandidátce KDU-ČSL ve volbách do Poslanecké sněmovny Parlamentu České republiky ve Zlínském kraji, v roce 2017 pak z místa sedmého. Ani v jedné z těchto voleb neuspěl. \n\nJe předsedou sdružení 19 obcí mikroregionu Staroměstsko.\n\nJosef Bazala se věnuje folklóru od svých 10 let. Byl členem dětského souboru Dolinečka, na vojně tančil v souboru Váh v Liptovském Mikuláši a od roku 1975 v Dolině, kde se stal v roce 1987 uměleckým vedoucím a choreografem. Jako výtečný verbíř se představil v soutěži v rámci Mezinárodního folklorního festivalu ve Strážnici v letech 1986–1990, vždy získal II. místo. Od roku 1992 je členem poroty této soutěže. Má velký podíl na udržování a rozvíjení regionálního stylu verbuňku hradišťského Dolňácka, podílel se na organizování soutěží a v Dolině vychoval řadu skvělých verbířů (např. Erika Feldvabela). Věnuje se také zpěvu v mužském pěveckém sboru Staroměstští mládenci. \n"}
{"id": "1560651", "url": "https://cs.wikipedia.org/wiki?curid=1560651", "title": "NGC 590", "text": "NGC 590\n\nNGC 590 je spirální galaxie s příčkou v souhvězdí Andromedy. Její zdánlivá jasnost je 13 a úhlová velikost 2,6′ × 1,3′. Je vzdálená 229 milionů světelných let. Galaxii objevil 22. září 1865 Heinrich d'Arrest.\n\n"}
{"id": "1560652", "url": "https://cs.wikipedia.org/wiki?curid=1560652", "title": "NGC 605", "text": "NGC 605\n\nNGC 605 je čočková galaxie v souhvězdí Andromedy. Její zdánlivá jasnost je 13,0 a úhlová velikost 2,2′ × 1,1′. Je vzdálená 235 milionů světelných let. Galaxii objevil 21. října 1881 Édouard Jean-Marie Stephan.\n\n"}
{"id": "1560653", "url": "https://cs.wikipedia.org/wiki?curid=1560653", "title": "NGC 608", "text": "NGC 608\n\nNGC 608 je spirální galaxie v souhvězdí Trojúhelníku. Její zdánlivá jasnost je 13,4 a úhlová velikost 1,9′ × 1,5′. Je vzdálená 234 milionů světelných let, průměr má 130 000 světelných let. Galaxii objevil 22. listopadu 1827 John Herschel.\n\n"}
{"id": "1560655", "url": "https://cs.wikipedia.org/wiki?curid=1560655", "title": "NGC 606", "text": "NGC 606\n\nNGC 606 je spirální galaxie s příčkou v souhvězdí Ryb. Její zdánlivá jasnost je 13,5 a úhlová velikost 1,4′ × 1,2′. Je vzdálená 450 milionů světelných let, průměr má 181 000 světelných let. Galaxii objevil 18. října 1881 Édouard Stephan.\n\n"}
{"id": "1560656", "url": "https://cs.wikipedia.org/wiki?curid=1560656", "title": "NGC 634", "text": "NGC 634\n\nNGC 634 je spirální galaxie v souhvězdí Trojúhelníku. Její zdánlivá jasnost je 13,0 a úhlová velikost 2,1′ × 0,6′. Je vzdálená 226 milionů světelných let. Galaxii objevil 26. října 1876 Édouard Stephan.\n\n"}
{"id": "1560657", "url": "https://cs.wikipedia.org/wiki?curid=1560657", "title": "NGC 687", "text": "NGC 687\n\nNGC 687 je čočková galaxie v souhvězdí Andromedy. Její zdánlivá jasnost je 12,3 a úhlová velikost 1,4′ × 1,4′. Je vzdálená 234 milionů světelných let, průměr má 90 000 světelných let. Galaxii objevil 21. září 1786 William Herschel.\n\n"}
{"id": "1560658", "url": "https://cs.wikipedia.org/wiki?curid=1560658", "title": "NGC 688", "text": "NGC 688\n\nNGC 688 je spirální galaxie s příčkou v souhvězdí Trojúhelníku. Její zdánlivá jasnost je 12,5 a úhlová velikost 2,4′ × 1,5′. Je vzdálená 191 milionů světelných let, průměr má 130 000 světelných let. Galaxii objevil 16. září 1865 Heinrich Louis d’Arrest.\n\n"}
{"id": "1560659", "url": "https://cs.wikipedia.org/wiki?curid=1560659", "title": "Vitalij Gabnija", "text": "Vitalij Gabnija\n\nVitalij Gabnija (plným jménem Vitalik Viktor-ipa Gabnija, , ; *12. června 1968, Suchumi) je abchazský politik, akademik a veřejně známá osobnost. Od roku 2014 vykonával funkci viceprezidenta Abcházie během vlády Raula Chadžimby, než v roce 2018 rezignoval z osobních důvodů po násilném incidentu.\n\nVitalij Gabnija se narodil 12. června 1968 v hlavním městě Abcházie Suchumi. Základní vzdělání získal na suchumské střední škole № 10 v letech 1975 až 1986. Po dokončení tohoto studia absolvoval v letech 1986 až 1989 základní vojenskou službu v Sovětské armádě. V roce 1990 byl přijat ke studiu na ekonomickou fakultu Abchazské státní univerzity, které dokončil v roce 1995. Během vysokoškolského studia se věnoval bojovým sportům, zejména judu. Svá studia musel přerušit vinou války v Abcházii v letech 1992 až 1993, během níž působil na straně separatistů ve funkcích velitele čety rozvědčíků a komisaře 2. roty 2. praporu 1. brigády západní (bzybské) fronty. Za zásluhy během války získal ocenění řád Leona.\n\nPo válce působil od roku 1997 do 2002 ve veřejných funkcích. Rok pracoval jako asistent rektora Suchumského veřejného institutu a od roku 1999 předsedal občanské organizaci \"„Narty“ (Нарты)\". Od roku 2002 do 2006 působil jako ředitel mládežnického a sportovního centra \"Ajnar (Айнар)\". Během této doby se Gabnija vrátil ke studiu a v roce 2005 promoval na Abchazské státní univerzitě na právnické fakultě se specializací na ústavní právo. \n\nGabnija vstoupil do politiky jako člen Fóra pro Jednotnou Abcházii, kde v letech 2005 až 2006 působil ve funkci spolupředsedy. Za tuto stranu pak kandidoval do parlamentních voleb, jež se konaly v roce 2007, avšak ve volbách nakonec neuspěl. V průběhu předvolební kampaně v únoru 2007 prohlásil mimo jiné do tisku, že jde do voleb s představou, že žádný politik nesmí do parlamentu jít jen s tím, že si tam odsedí pět let, ale musí mít jasný program a názor. Propagoval nezávislost Abcházie, jež vyrostla v soběstačnou republiku, a domníval se, že bude stačit, když ji uzná alespoň Rusko, což je jen otázka času. Dále prohlásil o tehdy aktuálních napjatých vztazích s Gruzií: \"„Gruzínští historikové píší ve svých knihách o historii, jako bychom je odsud všechny vyháněli, že Abcházie je nepřítel, že Rusko je nepřítel, obecně je každý nepřítel, s výjimkou Američanů. Američané jsou pro Gruzii nejlepší přátelé, jako by po staletí žili bok po boku a nedělil by je od sebe Atlantský oceán. O jakém usmíření může být s takovouto generací řeč? Ani v blízké budoucnosti o tom nemůže být řeč. Možná, až by uplynula celá epocha. A epocha trvá v historii 40 až 50 let. Společnou řeč je možné po jakékoli válce nalézt až po 40–50 letech za příznivé kombinace okolností. Za mého života ale nic takového neuvidím.“\"\n\nPo tomto neúspěchu se na čas stáhl z aktivní politiky a v roce 2010 se stal ředitelem firmy Jug-Promstroj. Vrátil se naplno k občanským aktivitám a v roce 2013 byl zvolen předsedou nejvyšší rady \"„Aruaa“\", organizace sdružující válečné veterány války v Abcházii. Členem organizace Aruaa byl od jejího založení v roce 2007 a dosud byl jedním z deseti řadových členů nejvyšší rady. Předsedou Aruaa zůstal jen zhruba rok kvůli bouřlivým událostem v Suchumi v roce 2014, kdy patřil k hlavním strůjcům spolu s Raulem Chadžimbou. Ty vedly k pádu vlády, k rezignaci prezidenta Aleksandra Ankvaba, když ještě dříve došlo ke sjednocení dosavadní opozice, k níž se přidala i Aruaa, a k předčasným prezidentským volbám, do nichž Gabnija kandidoval na viceprezidenta po boku kandidáta na prezidenta, Raula Chadžimby.\n\nDne 24. srpna 2014 byl v tandemu s Chadžimbou zvolen viceprezidentem Abcházie. O měsíc později byli oba inaugurováni a Gabnija se tak stal součástí vlády Raula Chadžimby.\n\nBěhem výkonu svých pravomocí vedl dne 7. září 2015 oficiální delegaci Republiky Abcházie do Tiraspolu na oslavu 25letého výročí založení Podněstří. Před vzletem na zpáteční cestu z kišiněvského letiště byli všichni účastníci abchazské a jihoosetské delegace, včetně Gabniji, vyvedeni příslušníky moldavských bezpečnostních složek z letadla na příkaz vedení státu a byli z Moldávie za trest za účast na pietě v Podněstří na deset let vyhoštěni.\n\nNa tiskové konferenci dne 22. srpna 2018 oznámil Gabnija náhle svou rezignaci na post viceprezidenta. Svůj krok zdůvodnil nikoliv politickým vývojem, ale jako následek násilného incidentu. Předešlý víkend se totiž dostal v restauraci Ercachu do sporu s pěticí osob, ale jakmile byl spor vyřešen, jeden z nich obešel Gabniju a zezadu ho praštil sklenicí do hlavy. Následovala rvačka a Gabnija se dle svých slov ubránil s pomocí člena své ochranky ranami pěstí. Pachatel byl sice zadržen policií, ale následujícího dne byl propuštěn na svobodu, aniž by byl obviněn z fyzického napadení ústavního činitele. Svou rezignaci tedy Gabnija bral jako osobní protest proti bezpráví a proti signálu, který vyslaly orgány vymáhání práva. Prohlásil: „Považuji za nutné rezignovat, podat demisi, z toho důvodu, že nemohu bránit své právo a svou čest podle zákona, a to ani v tak vysoké pozici.“ Když mu bylo znemožněno bránit se v zákonném rámci, je prý odhodlán věc řešit tradičně \"po abchazsku\". Svého dosavadního šéfa Raula Chadžimbu zároveň varoval před rostoucím napětím ve společnosti, aby neskončila jeho vláda stejně špatně jako vláda jeho předchůdce Aleksandra Ankvaba.\n\nPo svém odchodu z prezidentské kanceláře pokračoval Gabnija v politice a vstoupil do republikánské politické strany Apsny, kde byl na sjezdu na konci ledna 2019 jednomyslně zvolen předsedou. Přesto i nadále podporoval prezidenta Chadžimbu. Po jeho znovuzvolení se však vyplnilo Gabnijovo varování, jež pronesl po své rezignaci na post viceprezidenta. Raul Chadžimba byl totiž nucen v lednu 2020 rezignovat, když abchazský Nejvyšší soud anuloval výsledky prezidentských voleb, jež se konaly o necelý půl rok dříve, následkem krátkých a bouřlivých nepokojů. Krátce poté vzkázal Gabnija na mítinku podporovatelů rezignujícího prezidenta, že je Raul Chadžimba připraven znovu kandidovat v opakovaných prezidentských volbách.\n\n"}
{"id": "1560660", "url": "https://cs.wikipedia.org/wiki?curid=1560660", "title": "Kaple Panny Marie Bolestné (Kunratice)", "text": "Kaple Panny Marie Bolestné (Kunratice)\n\nKaple Panny Marie Bolestné je památkově chráněná drobná sakrální stavba vybudovaná v širé krajině východně od obce Kunratice směrem ke Frýdlantu na severu České republiky, ve Frýdlantském výběžku Libereckého kraje.\n\nObjekt byl zbudován na konci 18. století v místě, kterému se říkávalo Tongrund. V těsném sousedství kaple stojí dva vzrostlé stromy. Od konce druhé světové války do konce komunistického režimu v Československu (1989) kaple chátrala, takže se z ní dochovalo pouze torzo. Roku 2013 byly dochované části stavby obnoveny za finanční pomoci formou dotace od Ministerstva kultury České republiky.\n\nUvnitř kaple původně stávala socha Piety zhotovená během 18. století. V roce 2013 byl však interiér prázdný.\n\nZděný objekt je vybudován na půdorysu ve tvaru čtverce. Stěny pokrývaly hladké omítky, které členila lizénová pole a pilastry. Ve vrchní části byla kaple zakryta sedlovou střechou pokrytou pálenými taškami bobrovkami. Do stavby se vchází z jižní strany a vstup je lemován kamenným ostěním.\n\nDochované torzo mělo podobu torza zdiva západní a severní stěny. Na vnitřní straně byly rozeznatelné části pilastrů s výběžky kleneb a půlkruhových výsečí. Zajištění zbytků stavby proti chátrání ovšem nebylo realizováno a pozůstatky kaple tak degradovaly dál. Při opravách v roce 2013 došlo k dozdění obvodového zdiva a zadního štítu do původní výše a z vrchu zakrytí tohoto zdiva taškami. Objekt však nemá z té doby vnější stěny omítnuté a chybí mu rovněž vstupní dveře. Vnitřní zdi omítnuty jsou a opravena je i podlaha v kapli.\n"}
{"id": "1560661", "url": "https://cs.wikipedia.org/wiki?curid=1560661", "title": "Tipsy Junior", "text": "Tipsy Junior\n\nTipsy Junior, známý také jako Avions Fairey Junior, byl lehký jednomístný letoun postavený po druhé světové válce v druhé polovině 40. let v Belgii společností Avions Fairey SA, což byla dceřiná firma britské společnosti Fairey Aviation Co. Ltd.\n\nJunior byl jedním z řady lehkých letadel navržených a pojmenovaných po Ernestu Oscaru Tipsovi z belgické společnosti Avions Fairey SA. Přestože tato společnost byla původně založena (1931) za účelem výroby britských letadel Fairey Aviation Company v Belgii, ve skutečnosti tomu bylo naopak. Většina letounů vyráběných v Belgii byla původní konstrukce E.O. Tipse. K Ernestu Tipsovi se po válce připojili i jeho dva syni a každý večer pracovali na nových projektech. V roce 1946 navrhli letoun Tipsy Junior, malý jednomístný jednoplošník. \n\nLetoun byl zalétán 30. června 1947 z Gosselies v Belgii a veřejnosti byl představen na mezinárodní letecké výstavě v Bruselu, kterou uspořádal belgický Královský aeroklub v červenci 1947. Bylo to nejmenší a nejlevnější letadlo výstavy. Podle dnešních hledisek se jednalo o ultralehké letadlo (ultralight). \n\nCelkem byly vyrobeny 3 letouny (výr. č. J.110–J.112), které byly imatrikulovány v Belgii (OO-TIT, OO-ULA a OO-TIX), přičemž letoun OO-ULA byl později přeregistrován do Spojeného království, kde létal s imatrikulací G-AMVP. První letoun byl vyroben v roce 1947 (OO-TIT), další v roce 1948 (OO-ULA/G-AMVP) a poslední v roce 1958 (OO-TIX). Nejdéle byl v provozu první vyrobený letoun OO-TIT, který byl vymazán z leteckého rejstříku v březnu 1972.\nLetoun byl uváděn jako stroj stavebnicové konstrukce s možností osadit jej různými motory o výkonu od 40 do 65 k (29–48 kW). Původně byl uvažován motor Aeronca JAP J-99 o výkonu 36 k/27 kW, ale na zmíněné bruselské výstavě byl osazen motorem Walter Mikron II. Letadlo přes možnost instalovat různé motory bylo poháněno téměř výhradně invertním vzduchem chlazeným čtyřválcovým řadovým motorem Walter Mikron II s výjimkou krátkého nasazení motoru Aeronca JAP J-99 na letoun s imatrikulací OO-ULA, ale i tam byl tento motor v roce 1952 vyměněn za Walter Mikron II.\n\nDolnokřídlý jednoplošník měl samonosnou konstrukci převážně ze dřeva. Jednodílné, obdélníkové křídlo bylo pevně spojeno s trupem. Potah byl vyroben z překližky a plátna. Klasický pevný podvozek byl ostruhového typu. Hlavní kola mohla být zakrytá. Kokpit pilota byl otevřený a byl chráněn pouze malým štítem, i když i zde byla možnost instalace bublinového krytu (na přání). Brzdy kol byly ovládány pedály umístěných v blízkosti pedálů ovládajícím kormidlo. Bezprostředně před kokpitem se nacházela palivová nádrž s kapacitou 50 l (11 galonů) benzínu.\n\nLetoun se vyznačoval dobrými letovými vlastnosti, způsobilostí pro úplnou akrobacii a velmi malými požadavky na délku vzletové a přistávací dráhy (STOL). Obě hodnoty byly jen 60 m. Také jeho cena byla přiměřeně nízká. Letoun byl nabízen v ceně od 80 000 francouzských franků (FRF), přičemž samotný drak stál jen 40 000 FRF. \nPrvní Junior, zanesený do leteckého rejstříku jako OO-TIT, letěl poprvé 30. června 1947 z Gosselies (Charleroi) v Belgii. Tento letoun byl v provozu čtvrt století, protože byl vymazán z leteckého rejstříku až v březnu 1972. Nejpozději vyrobený Junior (OO-TIX, 1958) létal nejkratší dobu. Z leteckého rejstříku byl vymazán 13. září 1961.\n\nLetoun s imatrikulací OO-ULA z roku 1948 byl v roce 1953 převeden do Spojeného království (G-AMVP), aby tam předváděcími lety získal zájem potencionálních kupců. V roce 1957 byl letoun s imatrikulací G-AMVP použit v reklamně-předváděcí akci, když zkušební pilot Peter Twiss ze společnosti Fairey Aviation Company přistál na letadlové lodi HMS \"Ark Royal\" Britského královského námořnictva (Royal Navy). Tyto aktivity nepřinesly pozitivní, komerční výsledky. Později byl letoun prodán privátnímu letci a byl na krátký čas vybaven i průhledným krytem kokpitu (instalace 1973). Po vynuceném přistání v roce 1993 a po dlouhém skladování znovu létal koncem roku 2006. Během svého aktivního \"života\" několikrát změnil kamufláž. Původně létal v modro-bílé kombinaci (vrchní část trupu modrá), počátkem 70. let zůstala modrá pouze část před kokpitem (vč. krytu motoru), aby v polovině 80. let byl překamuflován na \"bojové\" zeleno-okrové zbarvení. Ani u toho nezůstal. Počátkem nového tísiciletí přešel na ocelovo-šedé vybarvení.\n\nPoslední létající, privátní Tipsy Junior s imatrikulací G-AMVP havaroval 15. září 2008 na letišti v Sandownu (ICAO: EGHN) na britském ostrově Wight (Isle of Wight). Při nehodě byla poškozena: vrtule, kryt motoru a spodní část křídla. K nehodě došlo při prudkém přistání, kdy se letoun postavil na \"nos\". Letadlo se odrazilo při přistání od země, letoun se překlopil a následně se vrtule zařízla do země. Nezraněný 82letý pilot se sám uvolnil z bezpečnostních pásů a vystoupil z kokpitu. Letoun po tomto tvrdém přistání byl téměř na odpis. Po déle trvající opravě byl počátkem roku 2018 opět zprovozněn v posledním ocelo-šedé \"kamufláži\" a je nyní plně funkční.\n\nData dle\n\n\n\n\n\n"}
{"id": "1560673", "url": "https://cs.wikipedia.org/wiki?curid=1560673", "title": "Jordan Karagavrilidis", "text": "Jordan Karagavrilidis\n\nJordan Karagavrilidis (* 24. března 1958) je bývalý český hokejový obránce. Jeho synovcem je bývalý hokejový brankář Kamil Jarina. \n\nV československé lize hrál za CHZ Litvínov. Nastoupil v 423 ligových utkáních, dal 72 gólů a měl 81 asistencí. Během vojenské služby hrál v nižších soutěžích za VTJ Písek a VTJ Vyškov. Kariéru končil v nižších soutěžích ve Finsku, v Itálii a Německu. V roce 1977 reprezentoval Československo na mistrovství světa juniorů do 20 let, kde získal s týmem bronzovou medaili za 3. místo.\n\n\n"}
{"id": "1560689", "url": "https://cs.wikipedia.org/wiki?curid=1560689", "title": "Ferrero (rozcestník)", "text": "Ferrero (rozcestník)\n\nFerrero může znamenat:\n"}
{"id": "1560712", "url": "https://cs.wikipedia.org/wiki?curid=1560712", "title": "Magdalena Vizovská", "text": "Magdalena Vizovská\n\nMagdalena Vizovská se narodila mezi lety 1586 – 1590 v Zábřehu. Místem jejího narození je s největší pravděpodobností dům Pod Podloubím (dnes městské muzeum). \n\nMagdalena byla dcerou českého bratra Buriana Vizovského, předního zábřežského obchodníka s plátnem a polesného. V Zábřehu prožila rané dětství, neboť kolem roku 1603 její otec zemřel. Vdova po Burianu Vizovském, Mariana, se se dvěma dcerami, Magdalenou a Alžbětou, odstěhovala do Přerova, kde se kolem roku 1606 provdala za přerovského měšťana Jana Škopa Bydžovského (zemřel roku 1617). Magdalena měla ještě dva bratry – Adama II. a Buriana II. (sloužil ve službách Ladislava Velena ze Žerotína).\n\nMagdalena navštěvovala bratrskou školu v Přerově. Jako velmi mladá (snad 16letá nebo 18letá) se provdala za třebíčského měšťana Jiřího Loubského. Po ovdovění (manžel zemřel 10. března 1616) se vrací zpět do Přerova. V té době zde poznala Jana Amose Komenského. Ten nejprve pracoval jako vychovatel v rodině Laneusových, později jako kazatel. Původní manželkou Jana Amose Komenského měla být právě Johana Laneusová, ale byla ještě nezletilá. \n\nDne 19. června 1618 se Magdalena Vizovská provdala za J. A. Komenského. Magdalena přinesla do manželství značné věno (400 zlatých v hotovosti, „truhelné a choděcí šaty, ze tří ložních.“ Společně žili ve Fulneku. Díky věnu se Komenský mohl dále věnovat studiu a pořídit si knihovnu.\n\nPo bitvě na Bílé hoře a obsazení Fulneku se Magdalena s největší pravděpodobností vrátila zpět do Přerova, kde žila její matka Mariana. V roce 1622 ona i její dva malí synové (první byl dvouletý, druhý byl asi půlroční) zemřeli na morovou epidemii. Magdalena byla pohřbena na přerovském hřbitově. V době třicetileté války se přes toto místo přehnalo švédské vojsko a hřbitov zpustošilo, proto přesné místo jejího posledního odpočinku dnes není známo.\n"}
{"id": "1560717", "url": "https://cs.wikipedia.org/wiki?curid=1560717", "title": "NGC 732", "text": "NGC 732\n\nNGC 732 je čočková galaxie a Markarjanova galaxie v souhvězdí Andromedy. Její zdánlivá jasnost je 13,6 a úhlová velikost 1,40′ × 1,0′. Je vzdálená 269 milionů světelných let, průměr má 110 000 světelných let. Galaxii objevil 5. prosince 1883 Édouard Jean-Marie Stephan.\n\n"}
{"id": "1560720", "url": "https://cs.wikipedia.org/wiki?curid=1560720", "title": "Náměstí Václava Havla (Hradec Králové)", "text": "Náměstí Václava Havla (Hradec Králové)\n\nNáměstí Václava Havla je veřejné prostranství v Hradci Králové, které se nachází v areálu univerzitního kampusu Na Soutoku Univerzity Hradec Králové. Návrh na pojmenování schválila městská rada v červnu 2019 a slavnostní pokřtění se uskutečnilo 16. listopadu 2019, tedy den před 30. výročím Sametové revoluce. O den později bylo pojmenováno i náměstí Václava Havla v Litomyšli.\n\nV roce 2012 se uvažovalo o přejmenování hradeckého náměstí Svobody na náměstí Václava Havla, ale návrh nebyl zastupiteli schválen s rozdílem jednoho hlasu. Uprostřed piazzetty se nachází fontána.\n"}
{"id": "1560723", "url": "https://cs.wikipedia.org/wiki?curid=1560723", "title": "Heishansaurus", "text": "Heishansaurus\n\nHeishansaurus („Ještěr z pohoří Chej-šan\") byl rod ptakopánvého dinosaura, spadajícího pravděpodobně do skupiny \"obrněných\" ankylosaurů. Žil v období svrchní křídy (geologické stupně kampán až maastricht, před 84 až 66 miliony let) na území dnešní severní Číny (provincie Kan-su, nedaleko města Ťia-jü-kuan).\n\nFosilie dinosaura objevil v roce 1930 švédský paleontolog Birger Bohlin v rámci švédsko-čínské paleontologické exepdice. V roce 1953 dinosaura také formálně popsal a pojmenoval. Druhové jméno \"pachycephalus\" (\"tlustohlavý\") odkazuje k původnímu domnění Bohlina, že se zřejmě jedná o pachycefalosauridního dinosaura. V současnosti se vědci kloní spíše k názoru, že se jednalo o zástupce skupiny Ankylosauria (ovšem jako \"nomen dubium\", tedy pochybné vědecké jméno).\n\nFosilie dinosaura byly objeveny v souvrství Min-che a zahrnují části lebky i postkraniální kostry, kromě toho pak i části dermálního kostěného \"brnění\" (osteodermy a bodce). Dnes je již původní fosilní materiál ztracen, Americké přírodovědné muzeum v New Yorku má nicméně k dispozici odlitek hrudního obratle (pod katalogovým označením \"AMNH 2062\").\n\n\"Heishansaurus\" byl zástupcem kladu Ankylosauria a možná i čeledi Ankylosauridae. Vzdáleně příbuzným rodem byl například jurský \"Tianchisaurus\".\n\n\n"}
{"id": "1560731", "url": "https://cs.wikipedia.org/wiki?curid=1560731", "title": "Ingvar Ómarsson", "text": "Ingvar Ómarsson\n\nIngvar Ómarsson (* 13. dubna 1989 Reykjavík) je islandský cyklista. Je aktivní v silniční cyklistice, cyklokrosu a závodech horských kol. Je prvním Islanďanem v historii, který se věnuje cyklistice profesionálně. Účastní se závodů UCI Europe Tour za stáj Novator–Örninn. \n\nJe mistrem Islandu v cross-country z let 2012, 2014, 2015, 2016, 2017 a 2018, v cyklokrosu z let 2015, 2016 a 2018 a v silničním závodě jednotlivců z let 2013, 2014, 2015, 2018 a 2019. V roce 2015 vyhrál závod Jökulmílan. Pětkrát byl zvolen islandským cyklistou roku.\n"}
{"id": "1560735", "url": "https://cs.wikipedia.org/wiki?curid=1560735", "title": "Senné (okres Veľký Krtíš)", "text": "Senné (okres Veľký Krtíš)\n\nSenné je obec v okrese Veľký Krtíš v Banskobystrickém kraji na Slovensku. Leží ve východní části Krupinské planiny přibližně 19 km severovýchodně od okresního města. Žije zde  obyvatel.\n\nPrvní písemná zmínka o obci pochází z roku 1249. V obci je jednolodní barokní evangelický kostel s představěnou věží.\n"}
{"id": "1560739", "url": "https://cs.wikipedia.org/wiki?curid=1560739", "title": "Bohumíra Kopečná", "text": "Bohumíra Kopečná\n\nBohumíra Kopečná (* 28. července 1946, Jablonec nad Nisou, rozená \"Paulyová\") byla první česká nejvyšší státní zástupkyně (1994–1997).\n\nNejprve po maturitě pracovala od roku 1966 v podniku Železnobrodské sklo.\n\nPo vystudování Právnické fakulty Univerzity Karlovy v Praze v roce 1971 získávala dva roky na Okresní prokuratuře v Bruntále jako právní čekatelka. Když vykonala justiční zkoušky, pracovala do roku 1975 jako prokurátorka Okresní prokuratury v Šumperku. V letech 1975 až 1990 pracovala jako prokurátorka na úseku obecné kriminality Městské prokuratury v Brně. V roce 1994 se stala první českou státní zástupkyní.\n"}
{"id": "1560754", "url": "https://cs.wikipedia.org/wiki?curid=1560754", "title": "Socha svatého Jana Nepomuckého (Břidličná)", "text": "Socha svatého Jana Nepomuckého (Břidličná)\n\nSocha svatého Jana Nepomuckého stojí na náměstí Svobody nedaleko kostela svatého Ducha v Břidličné v okrese Bruntál. Je chráněn jako kulturní památka od roku 1958 a je zapsán v Ústředním seznamu kulturních památek ČR.\n\nNa čtvercové podezdívce je umístěn hranolový podstavec na malém soklíku. Na přední stěně podstavce je oválná kartuš s rokají a v ní je nečitelný nápis. Kolem kartuše je umístěn letopočet 1766. Podstavec je ukončen římsou, na níž je uprostřed mušle a pentle. Na římse je postaven malý soklík zdobený rokajovou oválnou kartuší s nápisem s chronogramem:\n\nNa soklu stojí socha světce v mírně nadživotní podobě v tradičním kanovnickém oděvu s biretem na hlavě, kterou naklání k pravému rameni. V náručí má kříž, který se opírá o pravé nadloktí a levou rukou přidržuje dolní konec. Stavebním materiálem je pískovec.\n\nSeznam kulturních památek v okrese Bruntál\n"}
{"id": "1560757", "url": "https://cs.wikipedia.org/wiki?curid=1560757", "title": "Rawi Hage", "text": "Rawi Hage\n\nRawi Hage (* 1964, Bejrút; \"Rāwī Ḥāj, راوي الحاج\") je spisovatel a fotograf libanonsko-kanadského původu, nyní žijící v Kanadě.\n\nRawi Hage se narodil v Bejrútu v roce 1964 a prožil devět let libanonské občanské války. V osmnácti letech Libanon opustil a odjel do New Yorku, odkud se později přestěhoval do Kanady. V současné době žije v Montrealu, kde se zprvu živil jako taxikář a nyní pracuje jako spisovatel, fotograf a umělec. S romanopiskyní Madeleine Thien jsou uzákoněnými partnery.\n\nHage publikoval novinářské články i fikci v několika kanadských a amerických magazínech a pro PEN America Journal. Jeho debutový román \"De Nirova hra\" (2006) vyhrál roku 2008 soutěž International Dublin Literary Award a byl v uzší nominaci na Scotiabank Giller Prize (2006) a cenu Governor General's Award for English fiction (2006). \n\nV komentáři ke svému výběru poznamenala porota z Dublin Literary Award ke knize, že „její originalita, její síla, její poetika, stejně jako její lidské vzezření všechny posouvají De Nirovu hru mezi dílo výrazného literárního talentu a dělají tak z Rawiho Hage skutečně zaslouženého vítěze.\" De Nirova hra byla taky odměněna dvěma quebeckými cenami, oceněním Hugha MacLennana za fikci a cenou McAuslan First Book Prize. V roce 2008 byla přeložena do arabštiny Ruhi Tu'mahem jako لعبة دي نيرو.\n\nJeho druhý román, Cockroach (2008) byl také v uzším výběru na ceny Giller Prize, the Governor General's Award and the Rogers Writers' Trust Fiction Prize. Ve stejném rice autor s dílem vyhrál Hugh MacLennan Prize za fikci a v roce 2012 za knihy Cockroach a Karneval.\n\nV srpnu roku 2013 byl jmenován veřejnou knihovnou ve Vancouveru devátým autorem v rezidenci.\n\nJeho román Beirut Hellfire Society (2018) byl v širším seznamu nominací na cenu Giller Prize a v uzším výběru Rogers Writers' Trust Fiction Prize a the Governor General's Award pro anglicky psanou fikci.\n\nV roce 2019 vyhrál Writers' Trust Engel/Findley Award od Writers' Trust of Canada.\n\n\n\n"}
{"id": "1560763", "url": "https://cs.wikipedia.org/wiki?curid=1560763", "title": "Hrobka rodu Mensdorff-Pouilly", "text": "Hrobka rodu Mensdorff-Pouilly\n\nHrobka rodu Mensdorff-Pouilly v Nečtinách je novorománská pohřební kaple sv. Terezie pro příslušníky šlechtického rodu Mensdorff-Pouilly z roku 1858. Nachází se v ohrazeném parčíku za hospodářským dvorem v západní části vesnice Hrad Nečtiny, která spadá pod obec Nečtiny, v nadmořské výšce 550 metrů. Hrobová kaple je ve vlastnictví obce a je památkově chráněná.\n\nPůvodně francouzský šlechtický rod Mensdorff-Pouilly, kterému byl v Rakousku v roce 1818 přiznán hraběcí stav, koupil panství Nečtiny v roce 1839. Po smrti prvního majitele z tohoto rodu Emanuela Mensdorff-Pouilly (1777–1852) přešly Nečtiny v roce 1852 na jeho syna Alfonse Friedricha Mensdorff-Pouilly (1810–1894), který si je zvolil jako své hlavní sídlo. Zatímco zámek Nečtiny nechal přestavět v letech 1855–1858 v novogotickém stylu, novou rodinnou hrobku nechal na vyvýšeném místě postavit v roce 1858 v novorománském stylu. Pohřební kaple byla zasvěcena svaté Terezii. V roce 1945 byl majetek této větve rodu znárodněn. Po válce začala kaple chátrat, teprve po roce 1992 byla zdevastovaná stavba zrestaurována.\n\nHrobní kaple byla postavena na kruhovém půdorysu s předsazenou předsíní. Nad nízkou pultovou střechou se zvedá zděná válcová lucerna zakončená kupolí, která je pobita plechem a na jejímž vrcholu je kříž. Lucerna je hladce omítaná, ukončuje ji hlavní římsa, která je nesena konzolami a nad ní probíhá drobný obloučkový vlys. Průčelí přízemí je hladce omítané a ukončuje ho profilovaná římsa. Vysoká obdélníková okna s profilovaným ostěním jsou zakončena půlkruhovými záklenky. Výplně tvoří barevné vitráže, na kterých převládá modrá a červená barva. Vstupní portál s profilovaným ostěním a půlkruhovým záklenkem je obrácený k východu. V nadpraží na konzolách je osazena půlkruhová římsa. Dřevěné dveře jsou zdobeny gotizujícími vyřezávanými prvky (kružbou). Celek vstupu zdůrazňuje stupňovitě řešený štít se středním půlkruhovým tympanonem, do něhož je vložena litinová kruhová deska s erbem rodu Mensdorff-Pouilly a pod ní je obdélná deska s latinským nápisem \"RESURGENT\".\n\nZa vchodem je malá obdélná předsíň, která je zaklenuta českou plackou. Na ni navazuje krátká chodba, která je zaklenuta valenou klenbou a po stranách ji zdobí tři páry plochých výklenků, ovšem ve středních výklencích jsou ještě hlubší niky. Samotná kaple je centrála, kterou obklopuje v kruhu arkáda z osmi oblouků. Za oblouky je arkádová chodba, zaklenutá českými plackami, mezi nimiž jsou dělící pásy valené klenby. Stěny v interiéru jsou hladké a nečleněné. Nad arkádami je prolomeno osm oken, která mají stejné rozměry jako přízemní arkády. Centrála je zaklenuta šestnáctidílnou klenbou, která je oddělena vysokou, bohatě profilovanou římsou, nesenou klasicistními konzolami. Uprostřed klenby je kříž. Podlaha je tvořena jemnou mozaikou z oblázků, která napodobuje motivy klenby s křížem uprostřed. Na západě se v ose kaple za arkádovou chodbou nachází malá sakristie, která má půdorys čtverce a je zaklenuta českou plackou.\n\nNá západní straně kaple je oltář s kamennou sochou ukřižovaného Krista od Emanuela Maxe (1810–1901) z roku 1858, na kterém je vyryt nápis \"Em: Max, inv: et fec: Prag 1858.\" Kříž je zasazen do kamene, po kterém se plazí had, který v tlamě drží Adamovo jablko hříchu. Lavice nejsou původní součástí vybavení, v kapli se nacházejí od roku 2008. Mají gotické tvarosloví s fiálami, na čelní straně jsou dva erby (pravý představuje Sasko), které se vztahují k Žofii Sasko-Kobursko-Saalfeldské, a mezi nimi je trojúhelník jako symbol Nejsvětější Trojice s okem Prozřetelnosti uprostřed. Původně bylo v kapli 6 křesel, která nepřečkala 2. polovinu 20. století.\n\nV hrobce bylo pochováno třináct osob ze třech generací rodu.\n\nSarkofágy s rakvemi jsou umístěny v arkádové chodbě, která obklopuje centrální prostoru kaple. \n\nZleva:\nZprava:\n\nV hrobce jsou také zmíněny tři osoby, které zde ovšem nebyly pohřbeny. Pamětní desky, které je připomínají, jsou umístěny na chodbě v posledních nikách od vstupu, vlevo je bílá deska Alberta Louise Pouilly a vpravo černá deska Eduarda Marii Josepha Johannese Sarkandra a jeho ženy Giseldy Anny Mensdorff-Pouilly.\n\n"}
{"id": "1560765", "url": "https://cs.wikipedia.org/wiki?curid=1560765", "title": "NGC 734", "text": "NGC 734\n\nNGC 734 je čočková galaxie v souhvězdí Velryby. Její zdánlivá jasnost je a úhlová velikost 0,70′ × 0,5′. Je vzdálená 534 milionů světelných let. Galaxii objevil 9. listopadu 1885 Američan Francis Preserved Leavenworth. Někdy je nesprávně jako NGC 734 uváděna galaxie PGC 7121.\n\n"}
{"id": "1560767", "url": "https://cs.wikipedia.org/wiki?curid=1560767", "title": "NGC 735", "text": "NGC 735\n\nNGC 735 je spirální galaxie v souhvězdí Trojúhelníku. Její zdánlivá jasnost je 13,3 a úhlová velikost 1,8′ × 0,8′. Je vzdálená 213 milionů světelných let, průměr má 110 000 světelných let. Je členem kupy galaxií Abell 262. Galaxii objevil 13. září 1784 William Herschel.\n\n"}
{"id": "1560771", "url": "https://cs.wikipedia.org/wiki?curid=1560771", "title": "Hlahol plzeňský", "text": "Hlahol plzeňský\n\nHlahol plzeňský byl plzeňský spolek a smíšený pěvecký sbor působící v letech 1862–1962. Byl založen jako mužský sbor, v roce 1865 vznikla ženská sekce a v roce 1867 začal fungovat jako sbor smíšený. Sbor plnil až do roku 1948 klíčovou roli v plzeňském hudebním životě, významná byla i jeho ideová a společenská funkce v českém kulturním prostředí v Plzni. Spolek působil nejprve v prostorách spolku Měšťanská beseda ve Wankově ulici č. 5 (dnes Jungmannově ulici) a od roku 1901 v nově otevřené budově Měšťanské besedy v Kopeckého sadech. \n\nPrvním starostou představenstva byl zvolen Bedřich Gluth, vedení sboru se ujal Jan Sinkule, který připravil první samostatný koncert 25. března 1863 v městském divadle.\n\nÚspěšným obdobím byla doba desetiletého sbormistrování Hynka Pally od roku 1864. Palla značně rozšířil repertoár o díla národních autorů, byla určena jasná programová linie a v roce 1865 přibyla ženská složka za účelem provádění velkých kantátových děl (poprvé účinkovala v opeře Friedricha von Flotowa Marta).\n\nV roce 1867 byl vytvořen sbor smíšený, čímž se plzeňský Hlahol stal jedním z prvních pěveckých spolků v českých zemích, který mohl provádět i skladby určené pro smíšený sbor. V této době byla jeho členkou také Eliška Krásnohorská, která nejen aktivně vystupovala jako členka sboru, ale rovněž rozepisovala noty pro jednotlivé hlasy a překládala pro sbor texty prováděných děl (např. Felixe Mendelssohna-Bartholdyho).\n\nPo odchodu Hynka Pally za vedení Matěje Slezáka nastudoval sbor díla významných světových skladatelů, např. v roce 1875 \"Requiem\" Wolfganga Amadea Mozarta a v roce 1876 \"Requiem\" Giuseppe Verdiho. V roce 1881 byl pořízen a posvěcen spolkový prapor. Především však v tomto období začala významná spolupráce s Antonínem Dvořákem, který 6. a 7. dubna 1884 v Plzni řídil provedení svého oratoria \"Stabat Mater\", 28. a 29. března 1885 provedl se sborem světovou premiéru své kantáty \"Svatební košile\" a 15. června 1888 v koncertní premiéře svou \"Mši D dur\" (Lužanskou). Premiéra \"Svatební košile\" byla významnou událostí, jíž se zúčastnila řada domácích i zahraničních hudebních kritiků. \n\nV roce 1889 byla z podnětu plzeňského Hlaholu založena Plzeňská pěvecká župa Pallova, která sdružovala nejprve 5 západočeských pěveckých spolků, v roce 1909 již 14 spolků. \n\nPod vedením Jindřicha Strnada získal sbor první místo v pěvecké sborové soutěži při Národopisné výstavě v Praze v roce 1895. Sbor uspěl s provedením děl Hynka Pally \"Má láska\" a \"České tance (2. řada)\".\n\nSbormistr Norbert Kubát z členů Hlaholu vybral čtyřiadvacet členů, z nichž vytvořil zájezdový mužský sbor, který s interpretací Pallových \"Českých tanců\" zvítězil v mezinárodních \"pěveckých závodech\" v Paříži a Bruselu v roce 1900. Tento takzvaný Pařížský odbor přijal jméno Smetana a od roku 1901 působil jako samostatný sbor.\n\nZačátkem nového století hostoval Hlahol s velkými úspěchy ve Vídni a v roce 1904 se zúčastnil I. českého hudebního a pěveckého festivalu v Praze. K padesátému výročí založení se v březnu 1912 konaly velké oslavy, jejich součástí bylo uvedení Dvořákovy \"Svaté Ludmily\". Při této příležitosti starosta města Václav Peták předal sboru zlatou plaketu města Plzně za zásluhy v umělecké oblasti.\n\nPo první světové válce činnost spolku zdárně pokračovala, ale za hospodářské krize začátkem třicátých let začala upadat.\n\nV roce 1937 začala se sborem spolupracovat poslední sbormistryně Anna Horníková, která posléze převzala jeho vedení. Založila velmi úspěšný dětský odbor nazvaný Plzeňští zpěváčci, který se v roce 1945 zúčastnil v Praze koncertů na oslavu konce války. Podařilo se jí zlepšit interpretační úroveň celého sboru, jejich vystoupení natáčel plzeňský rozhlas.\n\nPo roce 1948 totalitní moc spolkový život systematicky potlačovala, docházelo k násilnému přiřazování spolků ke státním podnikům, Hlahol plzeňský byl přičleněn k Závodnímu klubu ROH Plzeňského pivovaru. Sbor zpíval repertoár poplatný době, mnozí členové odcházeli, aktivita sboru se utlumovala a v roce 1962, tedy 100 let od svého vzniku, svou činnost úplně ukončil.\n\n\nČestnými členy spolku byli Bedřich Smetana, Antonín Dvořák, Vítězslav Novák, Jindřich Jindřich, Josef Bohuslav Foerster, Karel Bendl ...\n\n\n"}
{"id": "1560781", "url": "https://cs.wikipedia.org/wiki?curid=1560781", "title": "Floreana", "text": "Floreana\n\nFloreana je sopečný ostrov v Tichém oceánu, který patří Ekvádoru. Nachází se v souostroví Galapágy 40 km jihovýchodně od hlavního ostrova Isabely. Ostrov má rozlohu 173 km² (šestý největší ostrov Galapág) a jeho nejvyšším bodem je Cerro Pajas (640 m). Jediným sídlem je Puerto Velasco Ibarra, kde žije okolo stovky stálých obyvatel. Na severu ostrova se nachází záliv Post Office Bay pojmenovaný podle toho, že zde byl v roce 1793 umístěn dřevěný sud, v němž námořníci nechávali poštu.\n\nOstrov se původně jmenoval Santa Maria podle jedné z Kolumbových karavel, Angličané ho nazvali Charles Island podle krále Karla II. Stuarta. Současný název dostal na počest ekvádorského prezidenta Juana Josého Florese.\n\nDíky zásobám pitné vody toto místo často navštěvovali velrybáři a piráti. V roce 1820 se zde zastavila také loď \"Essex\", jejíž osud inspiroval román Bílá velryba. V roce 1835 na Floreaně pobýval Charles Darwin. Později zde Ekvádorci založili trestaneckou kolonii. Ve dvacátých letech dvacátého století se Norové neúspěšně pokusili vybudovat na ostrově závod na konzervování ryb. Později sem přišla z Německa skupina vyznavačů přírodního způsobu života, jejíž pokus o vybudování soběstačné osady však ukončila série dosud nevyjasněných úmrtí. O případu vznikl v roce 2013 dokumentární film \"The Galapagos Affair: Satan Came to Eden\".\nŽije zde lachtan mořský, tučňák galapážský, plameňák karibský, buřňák tmavohřbetý, káně galapážská, kareta obrovská, leguán mořský a krab světlonohý. Místní poddruh želvy sloní byl vyhuben posádkami kotvících lodí, pro které představoval snadno dostupný zdroj potravy. Endemický druh drozdec galapážský přežívá již pouze na menších ostrůvcích Gardiner a Champion. Ostrov je jediným místem na světě, kde se vyskytuje hvězdnicovitá rostlina \"Lecocarpus pinnatifidus\". Ekosystém ostrova byl však ve dvacátém století vážně narušen introdukovanými kozami a osly.\n\nSeverně od Floreany se nachází zatopený sopečný kužel zvaný „Ďáblova koruna“, který je často naštěvován rekreačními potápěči. \n"}
{"id": "1560783", "url": "https://cs.wikipedia.org/wiki?curid=1560783", "title": "Miguel Muñoz", "text": "Miguel Muñoz\n\nMiguel Muñoz Mozún (19. ledna 1922 Madrid – 16. července 1990 Madrid) byl španělský fotbalista a fotbalový trenér.\n\nHrál na pozici záložníka a většinu hráčské kariéry strávil v Realu Madrid, kde vyhrál jako hráč 3× Pohár mistrů, 4× španělskou ligu a 2× Latinský pohár.\n\nJako trenér Realu Madrid vyhrál 2× Pohár mistrů, 9× španělskou ligu a 1× Interkontinentální pohár. Jako trenér španělské reprezentace získal stříbro na Euru 1984.\n\nMuñoz hrál na začátku profesionální kariéry za CD Logroñés, Racing de Santander a Celtu Vigo. V roce 1948 přestoupil společně s Pahiñem do Realu Madrid. V Realu vyhrál 4× španělskou ligu, 2× Latinský pohár a především první 3 ročníky Poháru mistrů (v letech 1956, 1957 a 1958). V reprezentaci odehrál 7 zápasů.\n\nV Realu začal Muñoz záhy po skončení hráčské kariéry trénovat. Vyhrál s ním 2× Pohár mistrů (v letech 1960 a 1966) a navíc byl ještě 2× ve finále (v letech 1962 a 1964). Poslední účast ve finále evropských pohárů pak byla v Poháru vítězů pohárů v roce 1971. V roce 1960 vyhrál premiérový ročník Interkontinentálního poháru. Na domácí scéně vyhrál 9× ligu a 2× pohár. \n\nNásledovala angažmá v Granadě, Las Palmas a Seville.\n\nPo neúspěšném domácím mistrovství světa v roce 1982 se stal Muñoz trenérem španělské reprezentace. Na Euru 1984 došel tým až do finále, kde prohrál s domácí Francií 0:2. Na MS 1986 vypadlo Španělsko ve čtvrtfinále na penalty proti Belgii. Na Euru 1988 tým nepostoupil ze skupiny.\n\nReal Madrid\n\nReal Madrid\n\nŠpanělsko\n\n"}
{"id": "1560784", "url": "https://cs.wikipedia.org/wiki?curid=1560784", "title": "NGC 721", "text": "NGC 721\n\nNGC 721 je spirální galaxie s příčkou v souhvězdí Andromedy. Její zdánlivá jasnost je 13,3 a úhlová velikost 1,7′ × 1,0′. Je vzdálená 256 milionů světelných let. Galaxii objevil 27. srpna 1862 Heinrich Louis d’Arrest.\n\n"}
{"id": "1560792", "url": "https://cs.wikipedia.org/wiki?curid=1560792", "title": "Entlovací nůžky", "text": "Entlovací nůžky\n\nEntlovací nůžky jsou nůžky, které nemají čepel rovnou, ale zubatou. Místo rovného okraje střihu zanechávají klikatý vzor. \n\nZubatý okraj stříhané látky se tak snadno netřepí a nepáře. Klikatý okraj ve skutečnosti nezabraňuje třepení okraje látky, ale omezuje délku roztřepeného vlákna. Minimalizuje se tak poškození celé látky.\n"}
{"id": "1560816", "url": "https://cs.wikipedia.org/wiki?curid=1560816", "title": "Rataje nad Sázavou (železniční zastávka)", "text": "Rataje nad Sázavou (železniční zastávka)\n\nRataje nad Sázavou je železniční zastávka v centrální části městyse Rataje nad Sázavou v Středočeském kraji v okrese Kutná Hora při řece Sázavě. Leží na neelektrizované jednokolejné trati 014, v tomto úseku přezdívané též \"Posázavský pacifik\". Zastávka je součástí stanice Ledečko.\n\n15. prosince 1900 byla otevřena hlavní trať vlastněná soukromým subjektem \"Místní dráha Světlá-Ledeč-Kácov\" (\"SLK\") z Kolína, kudy od roku 1845 vedla železnice společnosti Severní státní dráha z Olomouce do Prahy, do stanice \"Rataje nad Sázavou předměstí\" na východním okraji města. \n\nStanice byla otevřena 6. srpna 1901, kdy byla dráha prodloužena do Čerčan, kudy od roku 1871 procházela trať společnosti Dráhy císaře Františka Josefa (\"KFJB\") spojující Vídeň, České Budějovice a Nádraží Františka Josefa I. v Praze, a 28. září 1903 opačným směrem, z Kácova do Světlé nad Sázavou. Nově postavené nádraží zde vzniklo dle typizovaného stavebního vzoru. Stavbu zajišťovalo mimo jiné stavební podnikatelství brněnského podnikatele Osvalda Životského. \n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde jedno jednostranné nástupiště.\n\n"}
{"id": "1560831", "url": "https://cs.wikipedia.org/wiki?curid=1560831", "title": "Živorodka zlatá", "text": "Živorodka zlatá\n\nŽivorodka zlatá (latinsky: \"Poecilia gillii\", slovensky: \"Živorodka zlatá\", anglicky: \"Liberty molly, Costa-Rica-Molly\"). Rybu poprvé popsal v roce 1863 rakouský zoolog a ichtyolog Rudolf Kner (24. srpen 1810 – 27. říjen 1869). \n\nZákladní barvou je krémová až pastelová, zejména u samic. Po stranách těla má několik řad žlutých teček, samice z brakických vod mohou mít černé tečky. Samci mají na hřbetní a ocasní ploutvi červené lemování. Samice je výrazně větší, dorůstá 10,5 cm, samec maximálně 6,0 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev.\n\nRyba se vyskytuje ve Střední a Jižní Americe. Ve vodách mezi Guatemalou, v tocích Rio Mptagua, Puente Quebrada Grande, Rio Tulumaje a Panamou, provincie Coclé Río Bayano. V Mexiku v Rio Grande. Ve vodách mezi Hondurasem a Kolumbií. V bažinách, potocích a mělkých vodách na Kostarice, zde se největší populace nachází ve stojatých vodách. Ryby se žijí také v brakických vodách. \n\n\n\n\n"}
{"id": "1560833", "url": "https://cs.wikipedia.org/wiki?curid=1560833", "title": "Fara v Benešově nad Černou", "text": "Fara v Benešově nad Černou\n\nFara je jednou z kulturních památek v obci Benešov nad Černou v okrese Český Krumlov v Jihočeském kraji. Stavba je patrová. Budova fary byla postavena v polovině 14. století a následně prošla přestavbami v 18. a 19. století. V roce 1899 došlo k povýšení na děkanství.\n\n\n"}
{"id": "1560834", "url": "https://cs.wikipedia.org/wiki?curid=1560834", "title": "Čutkovská dolina", "text": "Čutkovská dolina\n\nČutkovská dolina je údolí v severní části pohoří Velké Fatry na Slovensku.\n\n Turistická značená trasa 2718 a Naučná stezka Čutkovská dolina (prochází v souběhu dolinou).\n"}
{"id": "1560835", "url": "https://cs.wikipedia.org/wiki?curid=1560835", "title": "Hlavná dolina", "text": "Hlavná dolina\n\nHlavná dolina je údolí v severozápadní části pohoří Velké Fatry na Slovensku.\n\n Turistická značená trasa 2731 (prochází dolinou).\n"}
{"id": "1560836", "url": "https://cs.wikipedia.org/wiki?curid=1560836", "title": "Hornojasenská dolina (Velká Fatra)", "text": "Hornojasenská dolina (Velká Fatra)\n\nHornojasenská dolina je údolí v severozápadní části pohoří Velké Fatry na Slovensku.\n\n Turistická značená trasa 2721.\n"}
{"id": "1560839", "url": "https://cs.wikipedia.org/wiki?curid=1560839", "title": "Dennis Rader", "text": "Dennis Rader\n\nDennis Lynn Rader (* 9. března 1945 Pittsburgh) je americký sériový vrah známý jako BTK. Rader se ve svých dopisech adresovaných policii podepisoval písmeny „BTK“ (zkráceně pro „svázat, mučit, zabíjet“). \n\nV letech 1974 až 1991 Rader zabil 10 lidí ve městě Wichita, Kansas, USA. Rader posílal policistům a novinářům výsměšné dopisy popisující podrobnosti jeho zločinů. V roce 2004, deset let po poslední vraždě, na sebe začal Rader znovu upozorňovat prostřednictvím dopisů zaslaných policistům, které následně dopomohly k jeho zatčení v roce 2005. V nápravném ústavu v Kansasu si Rader nyní odpykává deset po sobě jdoucích doživotních trestů. \n\nDennis Rader se narodil 9. března 1945. Je jedním ze čtyř synů matky Dorothee a otce Williama; jeho bratři se jmenují Paul, Bill a Jeff. Přestože se narodil v Pittsburgu v Kansasu, vyrostl ve Wichitě. Kvůli práci se rodiče Raderovi, ani jeho třem bratrům, příliš nevěnovali. Rader později během vyšetřování popsal zejména svůj špatný vztah k matce, která mu nevěnovala dostatek pozornosti. \n\nUž od mládí se v Raderovi projevovaly sklony k sadismu a měl sexuální fantazie o mučení „uvězněných a bezmocných“ žen. Dále si také našel zálibu v mučení, zabíjení a věšení malých zvířat. Rader projevoval známky několika sexuálních fetiší, například voyeurismu nebo uspokojování pomocí autoerotického zadušení. Často tajně sledoval ženy ze sousedství, během čehož se sám rád oblékal do ženského oblečení, včetně kradeného dámského spodního prádla a masturboval, přičemž si vázal provazy kolem paží a krku pro ještě větší uspokojení. O několik let později, se v době mezi vraždami fotil svázaný, převlečený do ženského oblečení, a s maskou představující ženský obličej. Rader později přiznal, že jako součást sexuální fantazie si představoval, že je jednou ze svých obětí. Rader ovšem své sexuální a sadistické sklony velmi dobře skrýval, a proto byl mezi známými a sousedy považován za přátelského a zdvořilého.\n\nPo střední škole šel Rader na univerzitu v Kansasu, ale průměrné výsledky jej po roce studování donutily univerzity zanechat. V období mezi 1966 a 1970 byl součástí v letectva Spojených států. Po propuštění se přestěhoval do Park City, kde pracoval v supermarketu v oddělení masa. 22. května 1971 se oženil s Paulou Dietz, se kterou má dvě děti, Kerri a Briana. Poté se vrátil zpátky na školu a v roce 1973 získal titul v oboru elektoniky. V roce 1979 odpromoval na Státní univerzitě ve Wichitě s bakalářským titulem. \n\nRader pracoval jako montér pro zásobovací společnost Coleman Company. V letech 1974 až 1988 pracoval v kancelářích ADT Security Services se sídlem ve Wichitě, kde v rámci své práce instaloval bezpečnostní systémy, v mnoha případech byl pro jeho klienty důvodem právě strach z vraha zvaného BTK.\n\nV květnu roku 1991 byl Rader pověřen odchytem psů v Park City a také ve městě dohlížel na dodržování předpisů. Sousedé o Raderovi vypověděli, že při práci občas přehnaně reagoval, byl nepřiměřeně přísný a také se podivuhodně vyžíval v šikaně a obtěžování svobodných žen. Jedna sousedka si stěžovala, že bezdůvodně zabil jejího psa.\n\n15. ledna 1974 byli ve Wichitě v Kansasu zavražděni čtyři členové rodiny Oterových. Oběťmi se stal Joseph Otero s manželkou Julií a jejich dvěma dětmi. Jejich těla objevil nejstarší syn Charlie Otero, který byl v době vraždy ve škole. Po tom, co byl Rader v roce 2005 zatčený, se k vraždě rodiny Oterových přiznal. Rader napsal dopis, který schoval v knize uložené ve wichitské veřejné knihovně, který podrobně popisuje detaily vraždy členů rodiny Oterových.\n\nV roce 1978 poslal další dopis televizní stanici KAKE ve Wichitě, ve kterém se přiznal k vraždám Oterových, Kathryn Brightové, Shirley Vian Relfordové a Nancy Foxové. Dále v tomto dopise sám pro sebe navrhl mnoho možných přezdívek, včetně zkratky BTK. \n\nV roce 1979 se Raderovi nevydařila plánovaná vražda Anny Williamsové, na kterou čekal u ní doma, přičemž Anna se zdržela u přátel a Rader čekání vzdal. Rader u výpovědi přiznal, že byl vzteky bez sebe. Podobné štěstí ovšem neměla Marine Hedgeová, která byla ve svých 53 letech nalezena zavražděná. Rader přenesl její tělo do kostela, který sám navštěvoval, a vyfotografoval ji svázanou v rúzných pozicích. \n\nV roce 2004 bylo vyšetřování vraha BTK odloženo z důvodu nedostatku informací. Rader poté ale znovu začal komunikovat s médii, což následně vedlo k jeho zatčení v únoru roku 2005. V jednom z dopisů se doznal k vraždě, která v té době BTK ještě nebyla přisuzována. Krátce před zatčením byl Rader velmi aktivní a posílal novinářům balíky s dopisy popisující detaily vražd a se znepokojujícími fotkami svázaných dětí. Na veřejnost se později dostaly i detaily s Raderovy údajné autobiografie, která byla součástí jednoho z balíčků, obsahující informace z Raderova osobního života. \n\nK zatčení nakonec vedla data ze smazaného dokumentu na disketě zaslané v jednom z balíčků. Rader byl zatčen při řízení poblíž svého domu v Park City krátce po poledni 25. února 2005. Policisté prohledali Raderův dům a auto, přičemž objevili několik důkazů. Prohledán byl také kostel, který Rader navštěvoval, jeho kancelář na městské radnici a hlavní pobočka knihovny Park City. Na tiskové konferenci následující den ráno policejní náčelník Norman Williams oznámil: „Sečteno a podtrženo: BTK je zatčen.“ \n\n28. února 2005 byl Rader obviněn z deseti vražd prvního stupně. Rader během soudního řízení spolupracoval a ochotně popsal detaily vražd. Nakonec byl odsouzen k deseti doživotním trestům, tedy k nejméně 175 rokům ve vězení. V současné době si trest odpykává v nápravném zařízení v Kansasu.\n"}
{"id": "1560840", "url": "https://cs.wikipedia.org/wiki?curid=1560840", "title": "Ghanská kuchyně", "text": "Ghanská kuchyně\n\nTypické jídlo z ghanské kuchyně se skládá ze škrobové přílohy a omáčky nebo polévky. Jednou z nejpopulárnějších ingrediencí v Ghaně jsou rajčata.\n\nV Ghaně jsou velmi rozšířené malé restaurace zvané \"chop bars\", v nichž se podává právě tradiční ghanská kuchyně.\n\nPříklady ghanských pokrmů:\n\n\n\n"}
{"id": "1560841", "url": "https://cs.wikipedia.org/wiki?curid=1560841", "title": "Alois Turek", "text": "Alois Turek\n\nAlois Turek (20. července 1810 Nový Bydžov – 26. prosince 1893 Praha) byl významný český architekt a mecenáš umění. Po obecné škole v Novém Bydžově odešel do Prahy, kde vystudoval tehdejší stavovskou techniku a tři roky studoval architekturu na (Akademii výtvarných umění ve Vídni), obojí s výborným prospěchem. Ve Vídni se musel sám živit a na prázdniny domů chodil pěšky. Roku 1832 se vrátil a působil jako stavitel v Novém Bydžově. Postupně se stal stavebním ředitelem u několika šlechticů (u knížete Paara, u hraběte Althana, u hraběte Kolovrata-Libšteinského aj.), pro něž postavil na tisíce stavení hospodářských.\n\nStavěl továrny (například cukrovar ve Svojšicích, přádelnu v Náchodě, celkem 18 papíren, mimo jiné ve Vraném nad Vltavou a v Hostinném). Nakloněnou věž kostela v Sýčině, která byla už určena ke zbourání, vrátil do svislé podoby, přestavěl kostel v Městci Králové, kapli v Březnici, postavil kostel sv. Martina v Horním Slivně, v Chotějovicích a zámeček v Hostinném.\n\nRoku 1850 se přestěhoval do Prahy, ale až do roku 1869 mu cechovní předpisy bránily ve městě stavět. V Praze patří mezi jeho práce budova pojišťovací banky Slavie na Senovážném náměstí (1872–1873) a První vzájemná česká pojišťovna ve Vladislavově ulici (1872–1873). Je patrně autorem projektu kostela sv. Martina ve Mšeně z let 1876–1879 a zámecké kaple Panny Marie z roku 1864 v Niměřicích.\n\nAlois Turek byl mecenášem českých kulturních podniků a založil čtyři stipendia pro umělce. Pro veřejné účely odkázal sumu 180.000 zlatých. 2.000 zlatých odkázal fondu českých žurnalistů „s přáním, aby páni žurnalisté se vždy především o stavu věci náležitě přesvědčili“. Jím ustavená Nadace architekta Aloise Turka financovala odměny českým výtvarníkům a spisovatelům za jejich národu prospěšná díla. Od roku 1882 byl čestným občanem Nového Bydžova.\nJe pohřben na pražských Olšanských hřbitovech (hrob III-2-42).\n\n"}
{"id": "1560845", "url": "https://cs.wikipedia.org/wiki?curid=1560845", "title": "Symphony of the Seas", "text": "Symphony of the Seas\n\nMS Symphony of the Seas je výletní loď třídy Oasis, kterou postavilla loděnice STX France v Saint-Nazaire a vlastní a provozuje společnost Royal Caribbean International. Od 9. června 2017 se stala největší lodí světa, s tonáží 228 021 tun. Překonala tím svou sesterskou loď \"Harmony of the Seas\" která byla největší lodí světa jeden rok. \n\"Symphony of the Seas\" je dlouhá 362 metrů a má 18 poschodí. Může pojmout 5518 pasažérů, povolené maximum je 6680 pasažérů a 2200 členů posádky. Mezi výbavu lodě patří dětský vodní park, basketbalové hřiště, plocha na bruslení a dvě horolezecké stěny.\n"}
{"id": "1560857", "url": "https://cs.wikipedia.org/wiki?curid=1560857", "title": "NGC 700", "text": "NGC 700\n\nNGC 700 je galaxie v souhvězdí Andromedy. Její zdánlivá jasnost je 14,6 a úhlová velikost 0,8′ × 0,7′. Je vzdálená 210 milionů světelných let, průměr má 50 000 světelných let. Je členem kupy galaxií Abell 262. Galaxii objevil 28. října 1850 Bindon Stoney, asistent Williama Parsonse, 3. hraběte z Rosse. Někdy je jako NGC 700 nesprávně určena PGC 6924. \n\n"}
{"id": "1560860", "url": "https://cs.wikipedia.org/wiki?curid=1560860", "title": "Skalníkovy sady (Karlovy Vary)", "text": "Skalníkovy sady (Karlovy Vary)\n\nSkalníkovy sady v Karlových Varech vznikly v letech 1830–1831 a jsou nejstarším veřejným parkem města. Rozkládají se v centu lázeňské části ve svahu nad Mlýnskou kolonádou.\n\nPark vytvořil Václav Skalník (1776 Praha – 1861 Mariánské Lázně), český umělecký zahradník a botanik. Narodil se do rodiny uměleckých zahradníků. Studoval v Anglii, Francii a ve Vídni. Po návratu do Čech zvelebil mnoho parků a zahrad; proslavil se realizací krajinářského parku.\n\nPark u \"kolonády Nového pramene\" (Mlýnská kolonáda) a \"pavilonu Tereziina pramene\" (již zaniklý) vybudoval zahradník Václav Skalník v letech 1830–1831. Bylo zde tehdy vysazeno 100 alpinek a 210 růží, rostly zde čtyři druhy javorů, červené jírovce, ovocné stromy, šeřík a zimolez. Součástí parku bylo i jezírko s vodotryskem. Následná údržba místa byla svěřena uměleckému zahradníku Janu Hahmannovi, který se již staral o lesní promenády a květinovou výzdobu lázní. Koncem 19. století byla část Skalníkových sadů zabrána pro výstavbu nové kamenné Mlýnské kolonády (1871–1881).\n\nNejstarší sady v Karlových Varech se nacházejí ve svahu nad Mlýnskou kolonádou a nabízejí pohled přes zbylou část \"Bernardovy skály\" na lázeňské centrum města s řekou Teplou.\n\nO údržbu parku se stará příspěvková organizace Správa lázeňských parků.\n\n\n\n"}
{"id": "1560865", "url": "https://cs.wikipedia.org/wiki?curid=1560865", "title": "Sady Karla IV.", "text": "Sady Karla IV.\n\nSady Karla IV. v Karlových Varech se nacházejí v jižní části lázeňského centra. Ohraničeny jsou Císařskými lázněmi (Lázně I), Mariánskolázeňskou ulicí a pravým břehem řeky Teplé. Byly založeny roku 1895.\n\n\"Veřejný městský park\", později nazvaný sady Karla IV., byl založen v roce 1895 před průčelím nově postavené lázeňské budovy Císařské lázně (Lázně I) (1893–1895).\n\nPo umístění sochy Karla IV. v roce 1955 měly sady být jedním z ústředních míst, které by připomínalo slavnou historii města. Tento záměr se ne zcela zdařil a sady jsou poměrně opomíjené. Slávu by tomuto místu mohla navrátit rekonstrukce Císařských lázní. Ta započala koncem roku 2019.\n\nPark se nachází v jihozápadní části města na pravém břehu řeky Teplé u Císařských lázní. S Grandhotelem Pupp na levém břehu Teplé jej spojuje Labitzkého lávka.\n\nO údržbu parku se stará příspěvková organizace Správa lázeňských parků.\n\n\n\n\nV rámci projektu Strom Olgy Havlové založeného Výborem dobré vůle zde byl zasazen 48. strom Olgy Havlové. Pamětní deska byla slavnostně odhalena 11. července 2018, tedy právě v den jejích nedožitých 85. narozenin. Strom – třešeň připomíná zakladatelku nadace a bývalou první dámu Československé a České republiky. Stojí poblíž lavičky Václava Havla.\n\n"}
{"id": "1560867", "url": "https://cs.wikipedia.org/wiki?curid=1560867", "title": "Smetanovy sady (Karlovy Vary)", "text": "Smetanovy sady (Karlovy Vary)\n\nSmetanovy sady v Karlových Varech se nacházejí na severním okraji lázeňské části města mezi Alžbětinými lázněmi (Lázně V) a budovou hlavní pošty; ohraničeny jsou ulicemi T. G. Masaryka, Bulharskou a nábřežím Osvobození. Zakládány byly v letech 1905–1906.\n\nV osmdesátých letech 19. století byla v tehdejším \"parku Císaře Františka Josefa I.\" na severním okraji Karlových Varů zřízena městská školka na pěstování stromků.\n\nV letech 1905–1906 zde nechalo město vystavět Alžbětiny lázně. V prostoru před průčelím budovy s nájezdy pro kočáry byl tehdy vybudován park v podobě zahrady ve francouzském stylu. V roce 1963 byl prostor před budovou doplněn o fontánu s plastikou dívky.\n\nPark nese jméno po českém skladateli Bedřichu Smetanovi. Rozprostírá se od budovy hlavní pošty na třídě T. G. Masaryka k budově Alžbětiných lázní, kam směřuje čtyřřadá alej tvarovaných lip (lípa velkolistá). Vedle budovy lázní je park ohraničen Bulharskou ulicí a nábřežím Osvobození.\n\nNa začátku parku (od budovy hlavní pošty) je umístěn charakteristický květinový záhon, na němž je každé ráno vytvářeno z květin aktuální datum. O aktualizaci data, jakož i veškerou údržbu parku se stará příspěvková organizace Správa lázeňských parků.\n\n\n\n"}
{"id": "1560874", "url": "https://cs.wikipedia.org/wiki?curid=1560874", "title": "Fret malý", "text": "Fret malý\n\nFret malý (\"Bassariscus sumichrasti\") je druh medvídkovité šelmy z rodu \"Bassariscus\". Druh popsal Henri de Saussure roku 1860 a je známo celkem pět poddruhů: \"Bassariscus sumichrasti latrans\", \"Bassariscus sumichrasti notinus\", \"Bassariscus sumichrasti oaxacensis\", \"Bassariscus sumichrasti sumichrasti\" a \"Bassariscus sumichrasti variabilis\". Druh se vyskytuje v oblasti Střední Ameriky od jižního Mexika až po západní Panamu, s nejasným výskytem v Nikaragui a řídkými záznamy v Kostarice. Fret malý obývá horské i nížinné deštné pralesy, stejně tak jako sezónně suché lesy nebo křovinaté oblasti. Nevadí mu žít ani v oblastech druhotných lesích a vyskytuje se až do nadmořské výšky 2000 m n. m. Následkem tolerance mnoha stanovišť společně s velkou distribucí je druh hodnocen jako málo dotčený, i když problém představuje fragmentace středoamerických lesů a lov pro kožešinu a maso.\n\nFret malý dosahuje délky těla 38 až 47 cm s 39 až 53 cm dlouhým ocasem. Výška ramen činí asi 17 cm, délka končetiny je asi 8,2 až 9 cm. Hmotnost činí asi 0,6 až 1,6 kg, průměrně 0,9 kg. Zbarvení srsti je hnědožlutě šedé až nahnědlé, s ocasem zdobeným několika černými prstencovitými kruhy. Uši jsou špičaté, asi 4,5 cm velké. Celkový zubní vzorec činí I 3/3, C 1/1, P 4/4, M 2/2 = 40 zubů. Drápy jsou dlouhé a zakřivené, bez možnosti zatáhnutí. Fret malý je podobný druhu fret kočičí (\"Bassariscus astutus\"), avšak odlišují se velikostně (fret kočičí je menší) a částečně také zbarvením.\n\nFret malý je menší noční stromová šelma. Žije převážně samotářsky, své území si hájí pomocí vzájemného hlasitého volání, které může trvat i několik hodin. Mezi jednotlivci může docházet k agresivním interakcím, nicméně i tak byly občasně vidět skupinky několika krmících se jedinců. Druh se živí rozmanitou potravou, především však ovocem, jako jsou banány, fíky nebo papája. Nicméně konzumuje i živočišnou potravu, jako jsou drobní obratlovci (stromové druhy žab, hlodavci, ptáci) i hmyz, jídelníček si zpestřuje vejci. Období rozmnožování nastává nejčastěji od února do června, avšak samice se mohou rozmnožovat celoročně. Během období páření také jinak samotářský fret vyhledává společnost ostatních jedinců. Březost trvá dva měsíce, poté samice porodí do hnízda jediné mládě vážící asi 25 g. Mláďata se rodí slepá a neosrstěná. Oči otevřou za asi 34 dní, odstavení od mateřského mléka nastává ve věku tří měsíců. Pohlavní dospělosti je dosaženo v deseti měsících, tehdy se také mláďata rozptylují. O mláďata se starají samice převážně samy, někdy tolerují přítomnost samce.\n\n"}
{"id": "1560885", "url": "https://cs.wikipedia.org/wiki?curid=1560885", "title": "Loire 501", "text": "Loire 501\n\nLoire 501 byl francouzský námořní průzkumný létající člun vyráběný společností Loire. Celkem bylo postaveno osm strojů tohoto typu (včetně dvou prototypů). Ve službě se dočkaly počátku druhé světové války. Poslední byl vyřazen roku 1941.\n\nLetecká pobočka loděnic Ateliers et Chantiers de la Loire v Saint-Nazaire vznikla roku 1925. V prvních letech vyráběla pouze převzaté typy letadel. Vývoj prvního letounu vlastní konstrukce Loire 50 zahájil šéfkonstruktér Yves Jan-Kerguistel roku 1930. Jednalo se o jednomotorový třímístný létající člun pro výcvik a koloniální službu, jehož první prototyp poprvé vzlétl 7. září 1931. Stroj měl celokovový duralový trup, přičemž křídlo a ocasní plochy měly smíšenou konstrukci (kovová kostra pokrytá plátnem). Poháněl jej vzduchem chlazený hvězdicový devítiválec Salmson 9 AD o výkonu 230 k (169 kW) s tlačnou vrtulí. Pilot seděl v jednomístné přední kabině a ostatní dva členové posádky v dvoumístné zadní kabině uprostřed trupu.\n\nLoire 50 byl nabídnut francouzskému námořnictvu. Po úvodních zkouškách byl prototyp vybaven mechanicky sklápěným záďovým podvozkem. Roku 1932 proběhlo další kolo zkoušek, na základě kterých vznikla verze Loire 50bis s výkonnějším vzduchem chlazeným hvězdicovým devítiválcem Hispano-Suiza 9Qdr o výkonu 350 k (257 kW). Mírně upravený Loire 50bis byl přijat do služby pod označením Loire 501 a námořnictvo roku 1933 objednalo malou sérii šesti kusů, které byly dodány v roce 1935 (dostaly výrobní čísla 2-7). Mezi hlavní odlišnosti patřila větší vodorovná ocasní plocha, upravený podvozek a zvětšené vyrovnávací plováky.\n\nRoku 1936 továrna postavila ještě prototyp vylepšeného Loire 601 se zakrytou čtyřmístnou kabinou a hvězdicovým devítíválcem Gnome-Rhône 9Adx o výkonu 380 k (279 kW). Další letouny ale nebyly objednány.\n\nŠest sériových strojů i prototyp byly přiděleny k francouzskému námořnictvu. Prototyp označený SR.5 (výrobní číslo 1) sloužil k výcviku, ale už roku 1935 byl vyřazen kvůli nehodě. Sériové letouny byly rozděleny na základny Lanvéoc-Poulmic, Hyères, Berre, Cherbourg, Paříž-Orly a Escoublanc. Roku 1935 byly soustředěny na základně Hourtin a později opět převeleny na různá letiště. V době vypuknutí druhé světové války ve službě zůstávaly ještě čtyři kusy. Tři z nich ukořistili Němci a nechali je sešrotovat. Čtvrtý letoun zůstal v africké Bizertě. Roku 1941 byl vyřazen.\n\n\n\n Francie\n"}
{"id": "1560886", "url": "https://cs.wikipedia.org/wiki?curid=1560886", "title": "Seznam dílů seriálu Sedm dní", "text": "Seznam dílů seriálu Sedm dní\n\nToto je seznam dílů seriálu \"Sedm dní\". Americký dramatický seriál \"Sedm dní\" byl premiérově vysílán v letech 1998–2001 na stanici UPN, celkem vzniklo ve třech řadách 66 dílů.\n\n<onlyinclude></onlyinclude>\n\nČeská premiéra první řady byla vysílána po půlnoci, v seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n"}
{"id": "1560890", "url": "https://cs.wikipedia.org/wiki?curid=1560890", "title": "Zemětřesení v Karibiku 2020", "text": "Zemětřesení v Karibiku 2020\n\nK zemětřesení v Karibiku 2020 došlo 28. ledna 2020 v 14:10 místního času (19:10 UTC) v Karibském moři mezi Jamajkou, Kubou a Kajmanskými ostrovy. Hypocentrum se nacházelo pod Kajmanským podmořským příkopem v hloubce 10 km. Podle prvních údajů dosáhlo zemětřesení síly 7,3 M, později byla hodnota upřesněna na 7,7 M.\n\nPo hlavním zemětřesení byla zaznamenána řada dotřesů, z nichž nejsilnější dosáhl síly 6,1 M. Zemětřesení bylo kromě zmíněných třech zmíněných zemí citelné až na Floridě v USA či na mexickém poloostrově Yucatán. \n\nK události došlo v transformním zlomu mezi karibskou a severoamerickou deskou. Ty se vůči sobě posouvají horizontálním směrem, což je patrně důvod, proč takto silné zemětřesení nevyvolalo rozsáhlejší tsunami. \n\nVydalo se varování před vlnou tsunami, ale později bylo odvoláno. V George Town na Kajmanských ostrovech se zaznamenala neškodná vlna o výšce 12 cm. \n\nOtřesy poškodily kanalizační potrubí na Kajmanských ostrovech. 300 studentů se muselo na Jamajce evakuovat ze šesti podlažní budovy. Zemětřesení cítili obyvatelé jižní Floridy, včetně města Miami, kde se muselo evakuovat několik vládních budov.\n\nJedná se o nejsilnější zemětřesení v Karibiku od roku 1946. \n\n"}
{"id": "1560901", "url": "https://cs.wikipedia.org/wiki?curid=1560901", "title": "Pravděpodobnostní vytvořující funkce", "text": "Pravděpodobnostní vytvořující funkce\n\nPravděpodobnostní vytvořující funkce diskrétní náhodné proměnné je v teorii pravděpodobnosti mocninná řada reprezentace (vytvořující funkce) pravděpodobnostní funkce náhodné proměnné. Pravděpodobnostní vytvořující funkce se často používají pro svůj stručný popis posloupnosti pravděpodobností Pr(\"X\" = \"i\") v pravděpodobnostní funkci pro náhodnou veličinu \"X\" a díky tomu, že zpřístupňují dobře rozvinutou teorii mocninných řad s nezápornými koeficienty.\n\nPokud \"X\" je diskrétní náhodná proměnná nabývající nezáporných celočíselných hodnot {0,1, ...}, pak \"pravděpodobnostní vytvořující funkce\" náhodné proměnné \"X\" je definována jako\n\nkde \"p\" je pravděpodobnostní funkce náhodné proměnné \"X\". Jméno náhodné proměnné se často doplňuje jako dolní index: \"G\" a \"p\", aby se zdůraznilo, že se funkce týkají určité náhodné proměnné \"X\" a jejího rozdělení pravděpodobnosti. Mocninná řada konverguje absolutně alespoň pro všechna komplexní čísla \"z\" s |\"z\"| ≤ 1; v mnoha případech je poloměr konvergence větší.\n\nPokud je diskrétní náhodná proměnná nabývající hodnoty v \"d\"-rozměrné nezáporné celočíselné mřížce {0,1, ...}, pak \"pravděpodobnostní vytvořující funkce\" náhodné proměnné \"X\" je definována jako\nkde \"p\" je pravděpodobnostní funkce náhodné proměnné \"X\". Mocninná řada konverguje absolutně alespoň pro všechny komplexní vektory s .\n\nPro pravděpodobnostní vytvořující funkci platí všechna pravidla pro mocninné řady s nezápornými koeficienty. Konkrétně \"G\"(1) = 1, kde \"G\"(1) = lim\"G\"(\"z\") zdola, protože součet pravděpodobností musí být roven jedné. Podle Abelovy věty pro mocninné řady s nezápornými koeficienty musí být poloměr konvergence jakékoli pravděpodobnostní vytvořující funkce alespoň 1.\n\nNásledující vlastnosti umožňují odvození různých základních veličin vycházejících z \"X\":\n\nPravděpodobnostní vytvořující funkce jsou užitečné pro práci s funkcemi nezávislých náhodných proměnných. Například:\n\n\n\n\n\n\n\n\nPravděpodobnostní vytvořující funkce je příkladem vytvořující funkce posloupnosti (viz formální mocninná řada). Je ekvivalentní Z-transformaci pravděpodobnostní funkce a někdy se tak i nazývá.\n\nK dalším vytvořujícím funkcím náhodných proměnných patří momentová vytvořující funkce, charakteristická funkce a kumulantová vytvořující funkce. Pravděpodobnostní vytvořující funkce je také ekvivalentní s faktoriálovou momentovou vytvořující funkcí, která jako formula_30 může být také uvažována pro spojité a jiné náhodné proměnné.\n"}
{"id": "1560915", "url": "https://cs.wikipedia.org/wiki?curid=1560915", "title": "NGC 703", "text": "NGC 703\n\nNGC 703 je eliptická galaxie v souhvězdí Andromedy. Její zdánlivá jasnost je 13,3 a úhlová velikost 0,9′ × 0,7′. Je vzdálená 255 milionů světelných let, průměr má 65 000 světelných let. Je členem kupy galaxií Abell 262. Galaxii objevil 21. září 1786 William Herschel. V katalogu NGC je galalxie popsana jako \"\"velmi slabá, velmi malá, okrouhlá, první ze čtyř\"\", tři další jsou NGC 704, NGC 705 a NGC 708.\"\n\n"}
{"id": "1560916", "url": "https://cs.wikipedia.org/wiki?curid=1560916", "title": "Daňová rebelie USA", "text": "Daňová rebelie USA\n\nWhiskey Rebellion byla daňová rebelie ve Spojených státech. Vzpoura vypukla v roce 1791 a byla ukončena v roce 1794, v době, kdy prezidentem byl George Washington. Takzvaná „daň z whisky“ byla první daní uvalenou na domácí produkt nově vytvořenou federální vládou. Byla uzákoněna v roce 1791. Důvodem bylo získat příjem pro splacení válečného dluhu, jenž vznikl během revoluční války. Daň se vztahovala na všechny destilované lihoviny, ale whisky byla zdaleka nejoblíbenějším destilovaným nápojem v Americe v 18. století, takže se spotřební daň stala široce známou jako „daň z whisky“. Zemědělci na západní hranici byli zvyklí destilovat své přebytečné žito, ječmen, pšenici, kukuřici nebo fermentované obilné směsi a pálili alkohol. Za lihovinu zemědělci neplatili žádnou daň. V těchto regionech whisky často sloužila jako prostředek směny. Mnoho z odpůrců daně byli váleční veteráni, kteří věřili, že bojují za principy americké revoluce, zejména proti daním, a to pod heslem: „Žádné zdanění bez zastoupení“, tedy politický slogan pocházející ze 17. století, který vyjadřoval jednu z 27 stížností amerických kolonistů z třinácti kolonií. Byla to jedna z hlavních příčin americké revoluce. Federální vláda však tvrdila, že daně jsou právním vyjádřením kongresových daňových pravomocí.\n\nV celé západní části Pensylvánie protestující používali násilí a zastrašování, aby zabránili federálním úředníkům vybírat daň. Odpor vyvrcholil v červenci 1794, když americký maršál dorazil do západní Pensylvánie, aby vyhledal palírny, které nezaplatily spotřební daň. To vedlo k výzvě k rebelii a více než 500 ozbrojených mužů zaútočilo na opevněný dům daňového inspektora generála Johna Nevilla. Washington odpověděl vysláním smírčích komisařů do západní Pensylvánie, aby jednali s povstalci, a současně vyzval guvernéry, aby vyslali milice k vymáhání daně. Washington sám jel v čele armády, aby potlačil povstání s armádou 13 000 mužů, které poskytli guvernéři Virginie, Marylandu, New Jersey a Pensylvánie. Všichni rebelové odešli domů ještě před příjezdem armády a ke konfrontaci nedošlo. Asi 20 mužů bylo zatčeno, ale všichni byli později osvobozeni. Bylo zjištěno, že většina lihovarů v nedalekém Kentucky daně platí, což zřejmě není možné – v příštích šesti letech bylo více než 175 majitelů palíren v Kentucky odsouzeno za porušení daňového zákona. Četné příklady odporu jsou zaznamenány v soudních dokumentech a v novinách.\n\nWhiskey Rebellion prokázala, že nová federální vláda má vůli a schopnost potlačit násilný odpor k jejím zákonům, ačkoli spotřební daň za alkohol zůstala i nadále špatně vymahatelná. Události přispěly k vytvoření politických stran ve Spojených státech. Daň z Whiskey byla zrušena na začátku 19. století během Jeffersonovy administrativy. Historik Carol Berkin tvrdí, že tato epizoda v dlouhodobém horizontu posílila americký nacionalismus, protože lidé ocenili, jak dobře Washington zvládl rebely, aniž by se uchýlil k tyranii.\n\nNová americká federální vláda začala fungovat v roce 1789 po ratifikaci ústavy Spojených států. Předchozí ústřední vláda podle článků Konfederace nebyla schopna vybírat daně; vypůjčila si peníze na pokrytí výdajů a financování revoluční války a tak se nahromadil dluh 54 milionů dolarů. Vlády jednotlivých států nashromáždily další dluh ve výši 25 milionů dolarů. Ministr financí Alexander Hamilton se snažil tento dluh použít k vytvoření finančního systému, který by podporoval americkou prosperitu a národní jednotu. Ve svém dokumentu \"Report on Public Credit\" (\"Zpráva o veřejných úvěrech\") vyzval Kongres, aby konsolidoval státní a národní dluhy do jediného dluhu, který by byl financován federální vládou. Kongres schválil tato opatření v červnu a červenci 1790.\n\nZdroj vládních příjmů byl potřebný k zaplacení dluhů držitelům státních dluhopisů. V prosinci 1790 Hamilton věřil, že dovozní cla, která byla vládním primárním zdrojem příjmů, byla zvýšena na nejvyšší možnou úroveň. Proto podporoval výběr spotřební daně na destilované lihoviny vyrobené na domácím trhu. Jednalo se o první daň uvalenou federální vládou na domácí produkt. Whisky byla zdaleka nejpopulárnějším destilovaným nápojem v Americe na konci 18. století, takže spotřební daň se stala známou jako „daň z whisky“. Daně byly politicky nepopulární, a Hamilton věřil, že daň na whisky je spotřební daní z luxusu a bude nejméně spornou daní, kterou by vláda mohla uvalit. V tom měl podporu některých sociálních reformátorů, kteří doufali, že „daň z hříchu“ zvýší povědomí veřejnosti o škodlivých účincích alkoholu. Toto opatření, někdy známé jako „whisky akt“, se stalo zákonem v březnu 1791. George Washington definoval daňové oblasti, jmenoval orgány dozoru a inspektory a stanovil jejich odměnu v listopadu 1791.\n\n\n"}
{"id": "1560919", "url": "https://cs.wikipedia.org/wiki?curid=1560919", "title": "NGC 704", "text": "NGC 704\n\nNGC 704 je čočková galaxie v souhvězdí Andromedy. Její zdánlivá jasnost je 13,0 a úhlová velikost 0,4′ × 0,4′. Je vzdálená 218 milionů světelných let, průměr má 35 000 světelných let. Tvoří pár s galaxií LEDA 197601, též značenou NGC704b. Je členem kupy galaxií Abell 262. Galaxii objevil 21. září 1786 William Herschel.\n\n"}
{"id": "1560923", "url": "https://cs.wikipedia.org/wiki?curid=1560923", "title": "NGC 705", "text": "NGC 705\n\nNGC 705 je čočková galaxie v souhvězdí Andromedy. Její zdánlivá jasnost je 13,7 a úhlová velikost 1,2′ × 0,3′. Je vzdálená 208 milionů světelných let, průměr má 70 000 světelných let. Galaxii objevil 21. září 1786 William Herschel.\n\n"}
{"id": "1560925", "url": "https://cs.wikipedia.org/wiki?curid=1560925", "title": "Hamina", "text": "Hamina\n\nHamina ( \"Fredrikshamn\") je město ve Finsku. Nachází se v provincii Kymenlaakso 145 km východně od Helsinek a 40 km západně od ruských hranic. Žije v něm obyvatel. Finové tvoří 96 % obyvatel.\n\nPrvní písemná zmínka o vesnici jménem \"Vehkalahti\" pochází z roku 1336, roku 1653 dostala osada městská práva pod názvem \"Veckelax Nystad\". Původní osídlení zaniklo během severní války a v roce 1723 bylo založeno nové město s velkou pevností, které dostalo název Fredrikshamn podle švédského krále Frederika I. Roku 1743 město zabrali Rusové. V roce 1809 zde byl uzavřen Fredrikshamnský mír. Od roku 1918 je Hamina součástí nezávislého Finska.\n\nHamina je známá díky vojenské škole (\"Reserviupseerikoulu\"). Spojený přístav Haminy a Kotky na pobřeží Finského zálivu je největším obchodním přístavem ve Finsku. Budova bývalé papírny je od roku 2011 sídlem datového centra společnosti Google, která toto místo vybrala díky dostatku studené vody potřebné k chlazení serverů. Architektonickými památkami jsou neoklasicistní radnice podle projektu Carla Ludwiga Engela, zámek Reitkalli a středověký chrám sv. Marie přestavěný roku 1828.\n\nV Hamině se narodil malíř Hugo Simberg.\n\n \n"}
{"id": "1560929", "url": "https://cs.wikipedia.org/wiki?curid=1560929", "title": "Kritéria konvergence řad", "text": "Kritéria konvergence řad\n\nKritéria konvergence jsou v matematice metody testování konvergence, podmíněné konvergence, absolutní konvergence, intervalové konvergence nebo divergence nekonečných řad formula_1.\n\nUrčení součtu řady a tedy rozhodnutí o konvergenci nebo divergenci bývá často poměrně složité. V mnoha případech je postačující nahradit součet nekonečné řady formula_2 jejím formula_3-tým částečným součtem formula_4. U konvergentních řad se chyba formula_5, které se touto náhradou dopouštíme, s rostoucím formula_3 zmenšuje. U divergentních řad tomu tak ale není. Je tedy důležité umět rozhodnout o konvergenci nebo divergenci dané řady, aniž bychom získali součet řady.\n\nK tomuto účelu můžeme použít buď přímo podmínky konvergence řad, nebo tzv. kritéria konvergence řad.\n\nKritéria konvergence řad ulehčují rozhodnutí o konvergenci (nebo divergenci) nekonečné řady. Kritérií pro určování konvergence existuje celá řada, přičemž každý řešený případ je nutno posuzovat zvlášť a zvolit vhodné kritérium.\n\nPři \"srovnávacím (porovnávacím) kritériu\" uvažujeme dvě řady s nezápornými členy formula_7, přičemž pro všechna formula_3 platí formula_9. Řadu formula_10 označujeme jako \"minorantní řadu\" (\"minorantu\") k řadě formula_11 a řadu formula_11 jako \"majorantní řadu\" (\"majorantu\") k řadě formula_10. Potom platí, že pokud konverguje majoranta, tzn. formula_11, konverguje také minoranta, tedy formula_10. Diverguje-li minoranta formula_10, diverguje také majoranta, tedy formula_11.\n\nPři \"podílovém kritériu\" konverguje řada s kladnými členy formula_10 tehdy, existuje-li reálné číslo formula_19 takové, že pro každé formula_20 platí formula_21. Pokud je formula_22, pak řada diverguje.\n\nZavedeme-li pro řadu s kladnými členy formula_10 veličinu formula_24, pak dostáváme tzv. \"limitní podílové kritérium konvergence\", podle kterého je řada formula_10 konvergentní pro formula_26, divergentní pro formula_27 a pro formula_28 může být konvergentní nebo divergentní.\n\nPři \"odmocninovém (Cauchyově) kritériu\" uvažujeme, že řada s kladnými členy formula_10 konverguje, pokud existuje reálné číslo formula_30 a pro každé formula_20 platí formula_32. Pro případ formula_33 řada diverguje.\n\nPokud pro řadu s kladnými členy formula_10 zavedeme formula_35, pak můžeme použít \"limitní odmocninové kritérium\", podle kterého je řada konvergentní pro formula_36, divergentní pro formula_37 a pro formula_38 může konvergovat nebo divergovat.\n\nPodle \"Raabeova kritéria\" je řada s kladnými členy formula_10 konvergentní tehdy, pokud existuje takové formula_40 a takové přirozené číslo formula_41, že pro všechna formula_42 platí formula_43.\n\nJestliže existuje formula_41 takové, že pro všechna formula_42 platí formula_46, pak řada formula_10 diverguje.\n\nJestliže pro řadu s kladnými členy formula_10 zavedeme formula_49, pak na základě \"limitního Raabeova kritéria\" určíme, že řada konverguje pro formula_50, diverguje pro formula_51 a pro formula_52 může konvergovat i divergovat.\n\nNechť formula_10 je řada s kladnými členy, jejíž členy lze vyjádřit jako formula_54. Pokud ve funkci formula_55 nahradíme diskrétní proměnnou formula_3 spojitou proměnnou formula_57, přičemž formula_58 bude spojitou a klesající funkcí na intervalu formula_59, pak podle tzv. \"integrálního kritéria\" je řada formula_10 konvergentní tehdy, pokud konverguje integrál formula_61. Pokud integrál formula_61 diverguje, pak diverguje také řada formula_10.\n\nPro alternující řady, které zapíšeme jako formula_64, kde formula_65, lze použít \"Leibnizovo kritérium\". Podle tohoto kritéria konverguje uvedená alternující řada tehdy, pokud existuje formula_66 takové, že formula_67 (tj. od určitého indexu ryze monotónně klesá), a zároveň formula_68.\n\nNechť formula_69 je kladná posloupnost, pro niž existují formula_70, kladné formula_71 a omezená posloupnost formula_72 taková, že pro všechny formula_73 platí:\n\nNechť formula_69 je reálná posloupnost a formula_84 komplexní posloupnost, pro které platí:\nPak řada formula_88 konverguje.\n\nNechť formula_69 je reálná posloupnost a formula_84 komplexní posloupnost, pro které platí:\nPak řada formula_88 konverguje.\n\nExistuje také verze Abelova kritéria stejnoměrné konvergence pro řady funkcí.\n\nUvažujme řadu\n\nformula_94\n\nZ Cauchyova kondenzačního testu vyplývá, že (*) je konečně konvergentní, jestliže\n\nje konečně konvergentní. Protože\n\n(**) je geometrická řada s kvocientem formula_97. (**) je konečně konvergentní, jestliže její kvocient je menší než jedna (jmenovitě formula_98). Tedy (*) je konečně konvergentní právě tehdy, když formula_99.\n\nVětšina testů sice zkoumá konvergenci nekonečných řad, ale mohou být také použity pro zjištění konvergence nebo divergence nekonečných součinů. Toho lze dosáhnout použitím následující věty: Nechť formula_100 je posloupnost kladných čísel. Pak nekonečný součin formula_101 konverguje právě tehdy, když konverguje řada formula_1. Dále obdobně, jestliže formula_103 platí, pak formula_104 se blíží nenulové limitě právě tehdy, když konverguje řada formula_1.\n\nTvrzení lze dokázat aplikací funkce logaritmus na součin a použitím věty o porovnání limit.\n\n\n"}
{"id": "1560931", "url": "https://cs.wikipedia.org/wiki?curid=1560931", "title": "Zvonice (Pocheň)", "text": "Zvonice (Pocheň)\n\nDřevěná zvonice stojí uprostřed osady Pocheň v blízkosti požární zbrojnice na katastrálním území Úblo obce Brumovice v okrese Opava. Drobná stavba z první poloviny 19. století je dokladem kvalitní tesařské práce lidového stavitelství. Je chráněná jako kulturní památka od roku 1958 a je zapsaná v Ústředním seznamu kulturních památek ČR pod číslem 18574/8-2537.\n\nZvonička je dřevěná bedněná hranolová stavba na půdorysu čtverce. Spáry mezi deskami překrývají lišty. Zvonice je zakončena stříškou ve tvaru komolého jehlanu, na němž je protáhlá cibule s polygonální lucernou. Střecha je krytá břidlicí. Zvonička byla opravována po roce 1980.\n\n"}
{"id": "1560932", "url": "https://cs.wikipedia.org/wiki?curid=1560932", "title": "NGC 709", "text": "NGC 709\n\nNGC 709 je čočková galaxie v souhvězdí Andromedy. Její zdánlivá jasnost je 14,2 a úhlová velikost 1,0′ × 0,5′. Je vzdálená 166 milionů světelných let, průměr má 45 000 světelných let. Je členem kupy galaxií Abell 262. Galaxii objevil 28. října 1850 Bindon B. Stoney.\n\n"}
{"id": "1560933", "url": "https://cs.wikipedia.org/wiki?curid=1560933", "title": "NGC 710", "text": "NGC 710\n\nNGC 710 je galaxie v souhvězdí Andromedy. Její zdánlivá jasnost je 13,5 a úhlová velikost 1,3′ × 1,2′. Je vzdálená 280 milionů světelných let, průměr má 100 000 světelných let. Je členem kupy galaxií Abell 262. Galaxii objevil 28. října 1850 Bindon Blood Stoney.\n\n"}
{"id": "1560934", "url": "https://cs.wikipedia.org/wiki?curid=1560934", "title": "NGC 712", "text": "NGC 712\n\nNGC 712 je čočková galaxie v souhvězdí Andromedy. Její zdánlivá jasnost je 12,8 a úhlová velikost 1,0′ × 0,6′. Je vzdálená 244 milionů světelných let, průměr má 70 000 světelných let. Je členem kupy galaxií Abell 262. Galaxii objevil v říjnu 1828 John Herschel.\n\n"}
{"id": "1560937", "url": "https://cs.wikipedia.org/wiki?curid=1560937", "title": "George Clymer (politik)", "text": "George Clymer (politik)\n\nGeorge Clymer (16. března 1739, Filadelfie, Pensylvánie – 23. února 1813, Morrisville Pensylvánie) byl americký politik, jeden z Otců zakladatelů. Byl jedním z prvních, kdo obhajoval úplnou nezávislost amerických kolonií na Británii. Jako zástupce Pensylvánie byl Clymer spolu s dalšími pěti delegáty signatářem Deklarace nezávislosti a Ústavy Spojených států amerických. Byl delegátem kontinentálního kongresu a v politice působil až do konce svého života. Jeho syn John Meredith byl zabit během Whiskey Rebellion v roce 1787 ve věku 18 let. \n\nClymer se narodil ve Filadelfii 16. března 1739. Osiřel když mu byl teprve rok a starala se o něho jeho teta a strýc. Připravoval se na dráhu obchodníka. Dne 22. března 1765 se oženil s Elizabethou Meredith. Spolu měli devět dětí, z nichž čtyři zemřely v dětství.\n\nGeorge Clymer byl patriot a vůdce demonstrací ve Filadelfii. Demonstrace vypukly jako reakce na zákony vyhlášené britským parlamentem. Jednalo se hlavně o daň z čaje, „Tea Act“ a „Stamp Act 1765“ (kolkový zákon). Clymer byl vůdcem dobrovolnického sboru patřícího k brigádě generála Johna Cadwaladera. V roce 1773 se stal členem výboru bezpečnosti „Committee of Safety“ ve Filadelfii a byl delegátem kontinentálního kongresu 1776–1780. Byl také pokladníkem kontinentálního kongresu, spolu s Michaelem Hillegasem, pozdějším prvním pokladníkem Spojených států. Během konání prvního kongresu pracoval v několika výborech. Se Sampsonem Mathewsem byl poslán na podzim roku 1776 zkontrolovat jménem Kongresu vojsko v pevnosti Ticonderoga. Když byl Kongres nucen opustit Filadelfii vzhledem k blížící se okupaci města britskou armádou, Clymer zůstal spolu s Georgem Waltonem a Robertem Morrisem. Clymerovy obchodní aktivity během války a po ní pomohly zvýšit jeho bohatství. V letech 1779 a 1780 se Clymer a jeho syn Meredith zapojili do lukrativního obchodu se Západní Indií. \n\nV roce 1777 rezignoval na práci v Kongresu a v roce 1780 byl zvolen do „Pennsylvania Legislature“, což byl pensylvánský zákonodárný sbor. V roce 1782 byl vyslán na cestu po jižních státech v marném pokusu přimět tamější zákonodárce platit daně centrální vládě. V roce 1784 byl znovu zvolen do pennsylvánského zákonodárného sboru a v roce 1787 zastupoval stát Pensylvánie na Constitutional Convention. Byl zvolen delegátem prvního amerického kongresu v roce 1789.\n\nStal se prvním prezidentem banky Philadelphia Bank a Pensylvánské akademie výtvarných umění a viceprezidentem Filadelfské zemědělské společnosti. Když Kongress v roce 1791 schválil zákon ukládající daňovou povinnost výrobcům destilátů ve Spojených státech, byl Clymer vedoucím oddělení spotřebních daní ve státě Pensylvánie. Byl také jedním z komisařů, který vyjednal smlouvu s indiánskou konfederací Creek v Colerainu v Georgii dne 29. června 1796. Je považován za patrona města Indiana, neboť právě on daroval pozemek tomuto krajskému městu v okrese Indiana v Pensylvánii.\n\nClymer zemřel 23. ledna 1813. Byl pohřben na Friends Burying Ground v Trentonu v New Jersey.\n\n\n\n \n"}
{"id": "1560938", "url": "https://cs.wikipedia.org/wiki?curid=1560938", "title": "NGC 714", "text": "NGC 714\n\nNGC 714 je čočková galaxie v souhvězdí Andromedy. Její zdánlivá jasnost je 13,2 a úhlová velikost 1,50′ × 0,4′. Je vzdálená 204 milionů světelných let, průměr má 90 000 světelných let. Je členem kupy galaxií Abell 262. Galaxii objevil 28. října 1850 Bindon Blood Stoney.\n\n"}
{"id": "1560939", "url": "https://cs.wikipedia.org/wiki?curid=1560939", "title": "NGC 717", "text": "NGC 717\n\nNGC 717 je čočková galaxie v souhvězdí Andromedy. Její zdánlivá jasnost je 14 a úhlová velikost 1,3′ × 0,2′. Je vzdálená 228 milionů světelných let, průměr má 85 000 světelných let. Je členem kupy galaxií Abell 262. Galaxii objevil 28. října 1850 Bindon Blood Stoney, asistent Willama Parsonse.\n\n"}
{"id": "1560940", "url": "https://cs.wikipedia.org/wiki?curid=1560940", "title": "NGC 719", "text": "NGC 719\n\nNGC 719 je čočková galaxie v souhvězdí Berana. Její zdánlivá jasnost je 13,5 a úhlová velikost 1,4′ × 1,1′. Je vzdálená 413 milionů světelných let, průměr má 170 000 světelných let. Galaxii objevil 24. listopadu 1861 Heinrich Louis d’Arrest. Pozdější pozorovní Stéphana Javellea této galaxie z 18. ledna 1896 katalogizoval John Dreyer do Index Catalogue, dodatku katalogu NGC, jako \"IC 1744\".\n\n"}
{"id": "1560941", "url": "https://cs.wikipedia.org/wiki?curid=1560941", "title": "NGC 718", "text": "NGC 718\n\nNGC 718 je spirální galaxie s příčkou v souhvězdí Ryb. Její zdánlivá jasnost je 11,7 a úhlová velikost 2,3′ × 2,2′. Je vzdálená 80 milionů světelných let, průměr má 55 000 světelných let. Galaxii objevil 13. prosince 1784 William Herschel.\n\n"}
{"id": "1560943", "url": "https://cs.wikipedia.org/wiki?curid=1560943", "title": "Kbelnice (tvrz)", "text": "Kbelnice (tvrz)\n\nKbelnice je tvrz přestavěná na sýpku ve stejnojmenné vesnici u Přešťovic v okrese Strakonice. Tvrz byla založena jako panské sídlo menšího šlechtického statku ve druhé polovině šestnáctého století. Kbelnický statek se už na přelomu šestnáctého a sedmnáctého století stal součástí většího panství a tvrz byla upravena k hospodářským účelům. Její areál je chráněn jako kulturní památka.\n\nPrvní písemná zmínka o Kbelnici pochází z roku 1360. Od roku 1384 vesnice patřila Rožmberkům a tvořila součást panství hradu Helfenburk, ale ve stejné době v ní existoval malý zemanský statek v majetku jakéhosi Ješka († 1381) a Ondřeje († 1419). Roku 1564 Kbelnici od Viléma z Rožmberka získal Chval Řepický ze Sudoměře a připojil ji k Čekanicím. Pravděpodobně Chvalovi synové ve vsi založili tvrz, kterou později Adam, Ctibor a jejich mladší bratři roku 1595 prodali i se dvorem, vesnicí a sousední Jemnicí bratrům Jiřímu a Zdeňkovi Čejkům z Olbramovic. Za nich patřila k oseckému panství, od něhož byla roku 1596 oddělena jako Zdeňkův podíl. Zdeněk však brzy získal i Osek, ke kterému Kbelnici už natrvalo připojil. Kbelnická tvrz tak ztratila sídelní funkci a roku 1686 ji Lažanští z Bukové nechali přestavět na sýpku.\n\nTvrz stojí uprostřed vesnice. Jádrem areálu je sýpka, která vznikla přestavbou renesanční tvrze. Její štít je renesančního původu, ale dochovaná podoba je výsledkem barokních úprav. K sýpce přiléhají hospodářské budovy: stáje, chlévy, vepřín a průjezdná stodola, u které do roku 2014 stávala kovárna. Na jižním okraji dvora stojí správcovský dům a novodobé garáže, které nejsou památkově chráněné.\n\nKomplex budov představuje urbanistický celek, hodnotný zejména dispozičním řešením staveb, dochovanou autenticitou a množstvím historických konstrukcí (zdiva, kleneb, trámových stropů a krovů). Za cenný je považován raně barokní hambalkový krov ve stodole.\n\n"}
{"id": "1560944", "url": "https://cs.wikipedia.org/wiki?curid=1560944", "title": "NGC 761", "text": "NGC 761\n\nNGC 761 je spirální galaxie s příčkou v souhvězdí Trojúhelníku. Její zdánlivá jasnost je 13,6 a úhlová velikost 1,4′ × 0,5′. Je vzdálená 230 milionů světelných let, průměr má 95 000 světelných let.Galaxie je členem skupiny galaxií galaxie NGC 777. Galaxii objevil 11. října 1850 Bindon Blood Stoney.\n\n"}
{"id": "1560945", "url": "https://cs.wikipedia.org/wiki?curid=1560945", "title": "Poloměr konvergence", "text": "Poloměr konvergence\n\nPoloměr konvergence mocninné řady je v matematice poloměr největšího kruhu, v němž mocninná řada konverguje. Poloměr konvergence je nezáporné reálné číslo nebo formula_1. Je-li poloměr konvergence kladný, mocninná řada konverguje absolutně a rovnoměrně na kompaktní množině uvnitř otevřeného kruhu s poloměrem rovným poloměru konvergence a je Taylorovou řadou analytické funkce, ke které konverguje.\n\nPro mocninnou řadu \"ƒ\" definovanou vztahem\n\nkde\n\nje poloměr konvergence nezáporné reálné číslo \"r\" nebo formula_1 tak, že řada konverguje, jestliže\n\na diverguje, jestliže\n\nNěkdo dává přednost alternativní definici, protože existence je zjevná:\n\nNa hranici, tj. tam, kde |\"z\" − \"a\"| = \"r\", může být chování mocninné řady složité a řada může pro některé hodnoty \"z\" konvergovat a pro jiné divergovat. Poloměr konvergence je nekonečný, jestliže řada konverguje pro všechna komplexní čísla \"z\".\n\nObjevují se dva případy. První případ je teoretický: pokud známe všechny koeficienty formula_7 pak vezmeme určité omezení a zjistíme přesný poloměr konvergence. Druhý případ je praktický: když zkonstruujeme mocninnou řadu řešení obtížného problému, typicky budeme pouze znát konečný počet členů mocninné řady, kdekoli z několika málo členů na stovky členů. V tomto druhém případě extrapolujeme graf odhady poloměr konvergence.\n\nPoloměr konvergence lze nalézt aplikací Cauchyova testu na členy řady. Cauchyův test používá číslo\n\n\"lim sup\" označuje limes superior. Cauchyův test tvrdí, že řada konverguje, jestliže \"C\" < 1 a diverguje, jestliže \"C\" > 1. Z toho plyne, že mocninná řada konverguje, jestliže vzdálenost z bodu \"z\" do středu \"a\" je menší než\n\na diverguje, jestliže vzdálenost je větší než toto číslo; toto říká Cauchyova–Hadamardova věta. Přitom \"r\" = 1/0 se interpretuje jako nekonečný poloměr, což znamená, že \"ƒ\" je celá funkce.\n\nLimitu, která se objevuje v poměrovém testu, je obvykle snazší vypočítat. Pokud tato limita existuje, znamená to, že poloměr konvergence je konečný.\nTo je uvedené takto. Poměrový test říká, že řada konverguje, jestliže\n\ncož je ekvivalentní s\n\nVe vědeckých aplikacích je obvykle známý pouze konečný počet koeficientů formula_7. Typicky se zvětšujícím se formula_14 tyto koeficienty začnou chovat pravidelně podle toho, jak jsou ovlivňovány nejbližší singularitou omezující poloměr konvergence. Pro tento případ byly vyvinuty dvě základní techniky založené na faktu, že koeficienty Taylorovy řady jsou zhruba exponenciální funkce s poměrem formula_15, kde r je poloměr konvergence.\n\n\nPrůsečík s formula_21 odhady převrácené hodnoty poloměru konvergence, formula_15.\n\nMocninnou řadu s kladným poloměrem konvergence lze považovat za holomorfní funkci, pokud bereme její argument jako komplexní proměnnou. Poloměr konvergence lze charakterizovat následující větou:\n\nMnožina všech bodů, jejichž vzdálenost od \"a\" je ostře menší než poloměr konvergence, se nazývá \"kruh konvergence\".\n\n\"Nejbližší bod\" hledáme v komplexní rovině, ne nutně na reálné ose, i kdyby střed a všechny koeficienty byly reálné. Například funkce\n\nnemá žádné singularity na reálné ose, protože formula_39 nemá žádné reálné kořeny. Její Taylorova řada v okolí bodu nula je\n\nCauchyův test ukazuje, že poloměr konvergence je 1. V souhlase s tím má funkce \"ƒ\"(\"z\") singularity v bodech ±\"i\", které jsou ve vzdálenosti 1 od bodu 0.\n\nPro důkaz této věty viz Analyticita holomorfní funkce.\n\nFunkce arctg z trigonometrie lze rozepsat na mocninnou řadu:\n\nv tomto případě je snadné aplikovat Cauchyův test, z něhož plyne, že poloměr konvergence je 1.\n\nUvažujme tuto mocninnou řadu:\n\nkde racionální čísla \"B\" jsou Bernoulliova čísla. Aplikovat poměrový test pro zjištění poloměru konvergence této řady může být obtížné. Ale výše uvedená věta komplexní analýzy problém rychle řeší. V bodě \"z\" = 0 není ve výsledku žádná singularita protože singularita je odstranitelná. Pouze neodstranitelné singularity jsou proto umístěné v \"jiných\" bodech, kde jmenovatel je nula. Řešíme\n\npřipomenutím, že pokud \"z\" = \"x\" + \"iy\" a \"e\" = cos(\"y\") + \"i\" sin(\"y\") pak\n\na pak vezmeme reálné \"x\" a \"y\". Protože \"y\" je reálné, absolutní hodnota cos(\"y\") + \"i\" sin(\"y\") je nutně 1. Proto absolutní hodnota \"e\" může být 1 pouze tehdy, když \"e\" je 1; protože \"x\" je reálné, stane se to pouze pro \"x\" = 0. Proto \"z\" je ryze imaginární a cos(\"y\") + \"i\" sin(\"y\") = 1. Protože \"y\" je reálné, což se stane pouze, pokud cos(\"y\") = 1 a sin(\"y\") = 0, tak \"y\" je celé číslo větší než  formula_45. Následně se singulární body této funkce objeví v\n\nSingularita nejbližší bodu nula, který je středem rozvoje mocninné řady, jsou v ±formula_45\"i\". Vzdálenost od středu k libovolnému z těchto bodů je formula_45, tak poloměr konvergence je formula_45.\n\nPokud mocninná řada je rozšířená v okolí bodu \"a\" a poloměr konvergence je , pak množina všech body tak, že je kružnice nazývaný \"hranice\" kruhu konvergence. Mocninná řada může divergovat v každém bodě na hranici nebo v nějakých bodech divergovat a konvergovat v jiných bodech nebo konverguje ve všech bodech na hranici. Navíc, i kdyby řada konvergovala všude na hranici (dokonce rovnoměrně), nemusí nutně konvergovat absolutně.\n\nPříklad 1: Mocninná řada pro funkce , rozšířená v okolí bodu , který je jednoduše\nmá poloměr konvergence 1 a diverguje v každá bod na hranici.\n\nPříklad 2: Mocninná řada pro , rozšířená v okolí bodu , který je\nmá poloměr konvergence 1 a diverguje pro ale konverguje ve všech ostatních bodech hranice. Funkce z příkladu 1 je derivace funkce .\n\nPříklad 3: Mocninná řada\nmá poloměr konvergence 1 a všude na hranici konverguje absolutně. Pokud je funkce reprezentována touto řadou na jednotkovém kruhu, pak derivace \"h\"(\"z\") se rovná \"g\"(\"z\")/\"z\" s \"g\" z příkladu 2. Ukazuje se, že je dilogarithm funkce.\n\nPříklad 4: Mocninná řada\nmá poloměr konvergence 1 a konverguje rovnoměrně na celé hranici , ale nekonverguje absolutně na hranici.\n\nPokud expandujeme funkci\n\nv okolí bodu \"x\" = 0, zjistíme, že poloměr konvergence této řady je formula_55 což znamená, že tato řada konverguje pro všechna komplexní čísla. V praxi nás často zajímá přesnost numerického řešení. Jak počet členů, tak hodnota, v nichž řada je, aby byla vyčíslit ovlivňují přesnost odpovědi. Například jestliže chceme vypočítat s přesností na pět desítkových míst, stačí nám pouze první dva členy řady. Pokud však chceme stejnou přesnost pro , musíme vyhodnotit a sečíst prvních pět členů řady. Pro , je třeba prvních 18 členů řady a pro potřebujeme vyhodnotit prvních 141 členů.\n\nTakže pro tyto určité hodnoty je nejrychlejší konvergence rozvoje mocninné řady ve středu. Při posunutí ze středu konvergence se rychlost konvergence snižuje, dokud nedosáhne hranice (pokud hranice existuje). Po překročení hranice, bude řada divergovat.\n\nPodobným konceptem je konvergence Dirichletovy řady v x-ové souřadnici\n\nTaková řada konverguje, pokud reálná část \"s\" je větší než určité číslo závisící na koeficientech \"a\": abscissa konvergence.\n\n\n"}
{"id": "1560947", "url": "https://cs.wikipedia.org/wiki?curid=1560947", "title": "Michal Balcar", "text": "Michal Balcar\n\nMichal Balcar (* 15. června 1986, Karlovy Vary) je český herec a dabér.\n\nVystudoval Obchodní akademii cestovního ruchu v Karlových Varech. Mezi lety 2010 a 2014 studoval DAMU, obor herectví činoherního divadla.\n"}
{"id": "1560948", "url": "https://cs.wikipedia.org/wiki?curid=1560948", "title": "Sarah Pavanová", "text": "Sarah Pavanová\n\nSarah Lindsey Pavanová (* 16. srpna 1986 Kitchener) je kanadská volejbalistka a plážová volejbalistka.\n\nV šestkovém volejbale se proslavila během působení v americkém univerzitním týmu Nebraska Cornhuskers, s nímž v roce 2006 vyhrála mistrovství National Collegiate Athletic Association a byla vyhlášena nejlepší hráčkou turnaje. V dresu Rio de Janeiro Vôlei Clube se stala v letech 2013 a 2014 mistryní Brazílie. V kanadské reprezentaci debutovala v šestnácti letech a zúčastnila se s ní mistrovství světa ve volejbale žen 2010.\n\nOd roku 2013 se zaměřila na plážový volejbal. Její první partnerkou byla Heather Bansleyová, s níž byla čtvrtfinalistkou Letních olympijských her 2016. Od září 2016 hraje s Melissou Humana-Paredesovou. Vyhrály spolu pět turnajů FIVB Beach Volleyball World Tour. Mají zlaté medaile z Her Commonwealthu 2018 a z Mistrovství světa v plážovém volejbalu 2019.\n\nJejí mladší sestra Rebecca Pavanová je také volejbalovou reprezentantkou. \n\n"}
{"id": "1560950", "url": "https://cs.wikipedia.org/wiki?curid=1560950", "title": "Blovice-Vlčice (železniční zastávka)", "text": "Blovice-Vlčice (železniční zastávka)\n\nŽelezniční stanice Blovice-Vlčice je plánovaná železniční zastávka na trati 191 mezi již existujícími stanicemi Blovice a Ždírec, která má vyrůst na jihu blovické místní části Vlčice. Přímo u zastávky by mělo vyrůst parkoviště o kapacitě 40 míst.\n\nDle historických pramenů je o výstavbu zastávky žádáno obcí Vlčice již od roku 1945, avšak žádosti byly v minulosti zamítnuty kvůli blízkosti již existujícího nádraží Blovice.\n"}
{"id": "1560951", "url": "https://cs.wikipedia.org/wiki?curid=1560951", "title": "NGC 777", "text": "NGC 777\n\nNGC 777 je eliptická galaxie s aktivním jádrem v souhvězdí Trojúhelníku. Její zdánlivá jasnost je 11,5 a úhlová velikost 2,5′ × 2,0′. Je vzdálená 230 milionů světelných let, průměr má 170 000 světelných let. \n\nJe členem skupiny galaxií, kterou tvoří galaxie NGC 750, NGC 751, NGC 777, NGC 783, NGC 785, NGC 789, PGC 7304, PGC 7545, PGC 7674, [GC 7967, PGC 8215 a PGC 8393.\n\nGalaxii objevil 12. září 1784 William Herschel.\n\n"}
{"id": "1560953", "url": "https://cs.wikipedia.org/wiki?curid=1560953", "title": "NGC 769", "text": "NGC 769\n\nNGC 769 je spirální galaxie v souhvězdí Trojúhelníku. Její zdánlivá jasnost je 12,9 a úhlová velikost 0,8′ × 0,5′. Je vzdálená 203 milionů světelných let, průměr má 45 000 světelných let. Galaxii objevil 9. listopadu 1866 Truman Henry Safford.\n\n"}
{"id": "1560954", "url": "https://cs.wikipedia.org/wiki?curid=1560954", "title": "Bekim Aziri", "text": "Bekim Aziri\n\nBekim Aziri (14. červenec 1988), známý též jako Bekim, je slovenský rapper, stand-up komik a bývalý profesionální cyklista s albánským jménem a makedonskými kořeny.\n\nV dětství žil Bekim Aziri v Pezinku. Do roku 2005 byl profesionálním cyklistou, v tomto roce ho však potkala vážná nehoda v Přerově. Zlomil si při ní čtvrtý a rozdrtil pátý krční obratel, které zatlačili na jeho míchu a způsobili jeho ochrnutí. V důsledku nehody žije na invalidním vozíku.\n\nPoté začal budovat hudební kariéru jako rapper. Mezi jeho skladby patří \"Ona\", \"Zmena\", \"Desperado\", \"Nie je hanbou byť iný\" a \"Spoločná pesnička\". V roce 2015 vydal album \"Koleso Šťastia\".\n\nJe také známým stand-up komikem (nebo jak on tvrdí \"sit down tragedy\") účinkujícím v Temných kecech. Účinkuje také v reklamách na T-Mobile a je spoluvlastníkem tréninkového centra CrossFit v Penzinku.\n\n\n"}
{"id": "1560955", "url": "https://cs.wikipedia.org/wiki?curid=1560955", "title": "NGC 778", "text": "NGC 778\n\nNGC 778 je čočková galaxie v souhvězdí Trojúhelníku. Její zdánlivá jasnost je 13,2 a úhlová velikost 1,1′ × 0,5′. Je vzdálená 248 milionů světelných let, průměr má 80 000 světelných let. Galaxii objevil 5. listopadu 1866 Truman Henry Safford.\n\n"}
{"id": "1560957", "url": "https://cs.wikipedia.org/wiki?curid=1560957", "title": "NGC 780", "text": "NGC 780\n\nNGC 780 je spirální galaxie v souhvězdí Trojúhelníku. Její zdánlivá jasnost je 14.0 a úhlová velikost 1,30′ × 0,9′. Je vzdálená 238 milionů světelných let, průměr má 90 000 světelných let. Galaxii objevil 26. října 1786 William Herschel.\n\n"}
{"id": "1560960", "url": "https://cs.wikipedia.org/wiki?curid=1560960", "title": "Body-on-chip", "text": "Body-on-chip\n\nBody-on-chip (alternativně human-on-a-chip) je mikro-fyziologický systém (MPS) navržený pro emulaci fyziologických reakcí lidského organismu na léčiva a chemické látky. Pro tento účel je potřeba emulovat jak jednotlivé orgány (organ-on-chip), tak jejich vzájemné provázání. Takto navržený MPS má potenciál zachytit nejen efektivitu léčiva, ale i případnou toxicitu v ostatních orgánech a celkový vliv na metabolismus. Současné využití se nachází převážně v oblasti vývoje a testování léčiv, avšak emulace lidského metabolismu má potencionálně velké využití také v chemickém, potravinářském či kosmetickém průmyslu. \n\nZákladem body-on-chip systému, je emulace konkrétních orgánů tzv. organ-on-chip (OOC). Od jejich prvotního vývoje na počátku tisíciletí bylo vyvinuto nespočet různorodých OOC zařízení. Některé z těchto zařízení vykázaly značný úspěch v replikaci funkcí tkáně in vivo do míry, jíž nebylo možno dosáhnout pomocí tradičního modelu buněčných kultur.\n\nOOC pracuje na bázi propojení buněčných kultur a mikro-tekutinového systému (z angl. microfluidics), poskytujícího přesnou kontrolu a manipulaci s tekutinami, které jsou geometricky koncipovány do velmi malého prostoru. V rámci čipu je integrována i tzv. lab-on-chip (LOC), do češtiny volně přeloženo jako laboratoř na čipu. LOC je zařízení, jenž integruje několik laboratorních funkcí do jednoho integrovaného obvodu. Je do velké míry zautomatizované a poskytuje High Throughput Screening. \n\nOOC umožňuje simulovat jak aktivitu daného orgánu, tak i jeho fyziologické odpovědi v rámci celého metabolismu. Konkretními příklady jsou systémy brain-on-a-chip (emulace mozku), lung-on-a-chip (emulace plic), heart-on-a-chip (emulace srdce) a další.\n\nBOC systémy se dělí dle způsobu kolování tekutiny v rámci čipu. Setkáváme se s platformami:\n\n\nI přes značné množství parenchymatických a bariérových tkání, začleněných do různých orgánových systémů, buňky s výskytem v krevním oběhu (např. cirkulující nádorové buňky tzv. CTC) se zřídka kdy objeví v mikro-tekutinovém modelu orgánů. Prozatím bylo začlenění demonstrováno pouze na single-pass perfuzních systémech. Při zakomponování CTC do mikro-tekutinového systému se v konkrétních případech podařilo modelovat metastázování do jednotlivých orgánech.\n\nČasté uplatnění BOC se nachází při testování nadměrného množství léčiv. Je tedy klíčové, aby se docílilo co nejmenší adsorbce i absorbce léčiv a jejich metabolitů do materiálů, ze kterých je sestavena platforma čipu. V ranném vývoji zařízení OOC bylo využíváno především elastomerových materiálů, jenž se i přes nízké náklady mnohdy potýkaly s nevýhodou, signifikantní absorbcí a adsorbcí hydrofobních léčiv. U nových a komplexních systémů je tento efekt minimalizován využitím biokompatibilních termoplastů, jako je např. polykarbonát, polystyrén nebo polymethylmethakrylát.\n\nV současnosti však body-on-chip systémy nejsou schopny v dostatečném množství reprodukovat data s fyziologickou relevancí na lidský organismus a nedokáží plně substituovat in vivo modely testování.\n\n"}
{"id": "1560961", "url": "https://cs.wikipedia.org/wiki?curid=1560961", "title": "Agilulf", "text": "Agilulf\n\nAgilulf zvaný Durynský (555 – duben 616) byl vévodou z Turína a od roku 591 až do své smrti králem Langobardů.\n\nJeho předchůdcem na trůně Langobardů byl Authari. Po jeho smrti byl na přímluvu křesťanské královny a vdovy Theodelindy zvolen králem, která se následně stala jeho manželkou. Přestože na královský trůn usedl na začátku listopadu roku 590, slavnostní korunovace langobardskými válečníky proběhla v Miláně až v květnu roku 591.\n\nNa přání Theodelindy byl pokřtěn a národ ho následoval, přestože přijal ariánskou herezi. V roce 603 znovu pod tlakem Theodelindy konvertoval k nicejskému vyznání a nechal pokřtít i svého narozeného syna Adaloalda. V období jeho vlády měl na langobardkém dvoře velmi silný vliv Řím. Královna Theodelinda byla křesťansky zbožná, měla velmi blízko k papeři Řehoři I. a svůj život ve shodě s Agilulfem zasvětila k odklonu Langobardů od pohanství a ariánství ke katolicismu. Spolu s manželkou Theodelindou nechal postavit Baptisterium San Giovanni ve Florencii či katedrálu v Monze, v niž se do dnešních dnů dochovala železná koruna Langobardů. Nacházela se zde i nedochovaná Agilulfova koruna, zasvěcená svatému Janu s nápisem \"rex totius Italiae\" (\"král celé Itálie\"). \n\nV období jeho vlády v roce 592 zemřel burgundský král Guntram, čímž byla ukončena válka s Franky. Bez Guntrama mezi Franky vypukla občanská válka, která jim znemožnila organizovat další útoky na Langobardské království. V roce 598 s papežem jednal o dočasném ukončení třicetiletého langobardského teroru v okolí Ducatus Romanus, čehož se mu podařilo dosáhnout tím, že papež si ukončení langobardského rabování zaplatil a tak Římané mohli většinu své válečné energie věnovat hrozbám z Byzantské říše. V témže roce upevnil langobardskou moc rozšířením království o města Sutri, Perugii a další umbrijská města z exarchátu v Ravenně. Na severu udržoval dobré vztahy s Bavory a naopak bojoval s Avary a Slovany. V roce 598 za pomoci papeže Řehoře vstoupil do příměří s byzantským císařem Maurikiem, které bylo následující rok ukončeno, především vinnou exarchy Callinia, který unesl jednu z langobardských princezen. Po této události, v roce 602 vypukla válka, v niž byzantský císař Fokas ztratil Padovu. V roce 607 babička a sestra burgundského krále Theudericha zavraždili Theuderichovu manželku, dceru vizigótského krále Wittericha, který se po vraždě své dcery spojil s Agilulfem proti Theuderichovi. Aliance panovníků v bitvě patrně neměla úspěch. Z bitvy kromě toho, že k ní došlo poblíž Narbonne se nedochovaly žádné informce.\n\nPerské války obrátili pozornost Byzantské říše k Orientu a tak poslední desetiletí jeho vlády proběhlo v relativním míru. Jeho vláda skončila pokojně. Zemřel v roce 616 poté, co jeho vláda trvala déle než čtvrt století. Na trůně ho následoval jeho syn Adaloald, který byl ještě adolescentem a tak regentství v království se ujala jeho matka Theodelinda. \n\nMěl dceru Gundebergu, kterou oženil s Arioaldem, který se později stal králem Langobardů.\n"}
{"id": "1560962", "url": "https://cs.wikipedia.org/wiki?curid=1560962", "title": "Letecký útok na Plzeň 25. dubna 1945", "text": "Letecký útok na Plzeň 25. dubna 1945\n\nLetecký útok na Plzeň 25. dubna 1945 byla operace amerických vzdušných sil () na jaře 1945, v závěru druhé světové války. Při denním náletu bombardérů na západočeské město Plzeň byly cílem Škodovy závody a vojenské letiště na Borech, škody však utrpěly i čtvrti Skvrňany a Karlov. Operace probíhala přesně tři roky po operaci Canonbury, prvním vážnějším náletu na Plzeň. Vzhledem ke škodám i provedením nedlouho před koncem války je nálet nejvíce diskutovaným.\n\nSpojenci se 6. února 1945 dohodli na takzvané „“. Ta střední Evropu rozdělovala podél spojnice měst Štětín, Berlín, Drážďany, Brno, Vídeň a Záhřeb na západní operační prostor pro americké a britské bombardéry a na východní oblast určenou pro akce sovětských letounů. Pro Plzeň i celé jihozápadní Čechy znamenalo jaro roku 1945 stále narůstající počet útoků amerických vzdušných sil na strategické i taktické cíle, především nádraží a dopravní uzly. Cíle spojeneckých bombardérů na území Čech byly stanoveny 8. dubna 1945.\n\nV dubnu 1945 už bylo zřejmé, že Německo v dohledné době prohraje, protože německá vojska spíše jen ustupovala či se dokonce ochotně vzdávala. Německá protivzdušná obrana byla v rozkladu, i když měly stíhací jednotky dostatek letadel, scházeli zkušení piloti i pozemní personál. Zásadní byl nedostatek pohonných hmot jako důsledek předchozího soustředěného ničení rafinérií a skladů spojeneckými bombardéry. V důsledku toho nedokázali Němci vzlétnout v takovém množství, aby byli schopni narušit svazy bombardérů. Vzdušnému prostoru proto dominovala spojenecká letadla. Poslední přetrvávající hrozbou pro Spojence zůstalo protiletadlové dělostřelectvo, byť již bylo značně oslabené. Okolí zbývajících relevantních cílů dokázalo intenzivně hájit masivní a poměrně přesnou střelbou. Velitelé spojeneckého letectva museli vážit, jaké cíle mají strategický význam odpovídající riziku. Po proměně většiny německých měst v ruiny se letecké síly zaměřily na zničení dopravních sítí, železničních stanic a leteckých základen na územích dosud okupovaných Německem a v oblastech s probíhajícími boji. Ač zbrojní výroba s velkými obtížemi stále běžela, zbraně se mnohdy vůbec nedostaly k přepravě po železnici, popř. byly zničené ještě předtím, než vlak vyjel ze stanice, protože spojenečtí letci se snažili přerušit zásobování vojsk.\n\nVe strategických cílech, které byly pro bombardování v roce 1945 určeny, tvořila plzeňská Škodovka velkou výjimku. Operace následující po 17. dubnu včetně se totiž omezily pouze na zničení železničních stanic a leteckých základen na územích dosud okupovaných Německem a na místech aktivních bojů německé armády. Plzeňské Škodovy závody, od začátku okupace součást koncernu strojíren , byly pro nacistické Německo velmi důležité, neboť byly jednou z největších zbrojních továren v Evropě. Škodovka byla cílem spojeneckých vzdušných útoků od začátku války, neboť podle spojeneckých představ mělo její zničení zhoršit německé možnosti pokračovat ve válce. V dubnu 1945 byla Škodovka poslední zbrojovkou, kterou Třetí říše pořád držela ve svých rukou a která stále vyráběla veškeré typy munice, zbraní, tanků a obrněných vozů, např. stíhače tanků . V plánu výroby od dubna do června bylo např. 200 kusů protiletadlových děl ráže 88 milimetrů. Před náletem v podniku pracovalo 45 tisíc zaměstnanců a znamenal přibližně třetinu výrobní kapacity ve zbrojním segmentu průmyslu nacistického Německa. Ostatně i v rozkazu č. 696 pro 8. leteckou armádu stálo, že Škodovy závody jsou jedinou funkční zbrojovkou pod kontrolou Německa, která svými výrobky zásobuje přímo jednotky na frontě.\n\nAmerická pěchota v den náletu bojovala na území předmnichovského Československa, např. americká 97. pěší divize sváděla boje o Cheb, a na východní frontě už byla některá předměstí Brna osvobozena 2. ukrajinským frontem.\n\nLetecké útoky na Plzeň se v průběhu války primárně snažily vyřadit z provozu Škodovy závody, neboť byly jednou z největších zbrojních továren v Evropě. Význam plzeňské zbrojovky v průběhu války stoupal s tím, jak byly jiné továrny poškozeny či zničeny bombardováním. Od říjnového náletu v roce 1944 se cíli náletů stalo i hlavní a seřaďovací nádraží, které z provozu vyřadil až mohutný britský nálet 17. dubna. Dvacet jedna amerických letadel zaútočilo o den později, ale pokus o bombardování koterovského seřaďovacího nádraží nebyl úspěšný.\n\n1. americká armáda požádala o provedení leteckého útoku na Škodovy závody, žádost odůvodňovala přetrvávajícím nacistickým držením Škodovky jako jejich poslední velké zbrojovky. Velitelství 8. letecké armády po svých letcích požadovalo, aby cíle bombardovali pouze při vizuálním kontaktu, tedy bez použití palubních radarů. Požadavek pro piloty znamenal, že se nad cíl museli opakovaně vracet, což zvyšovalo šance protiletadlové obrany na úspěšný sestřel.\n\n8. letecká armáda na zmíněnou žádost provedla misi označenou 968, která byla poslední bojovou misí těžkých bombardérů této armády. Jejím úkolem byly především útoky na Škodovy závody, letiště a železniční cíle na území bývalého Československa a v jihovýchodním Německu, přičemž na misi bylo nasazeno 589 bombardérů a 486 stíhačů. V Německu mělo 282 bombardérů B-24 Liberator 2. bombardovací divize chráněných více než dvěma stovkami stíhaček zaútočit na seřaďovací nádraží v , a a na elektrickou rozvodnu v . Na Plzeň z Velké Británie zamířilo za úsvitu 307 těžkých bombardérů z 1. bombardovací divize v doprovodu 206 stíhaček , z toho 78 bombardérů mělo za cíl vojenské letiště. Na letišti letečtí průzkumníci předtím našli až stovku německých letadel včetně proudových stíhaček Me 262, ale stíhači nemohli vzlétnout pro nedostatek benzinu. Jedinou překážkou útoku mohla být fungující protivzdušná obrana.\n\nVe středu 25. dubna 1945 se v českém vysílání londýnské rozhlasové stanice opakovaně ozvalo varování v češtině a němčině:\nVarování dvě hodiny před náletem bylo ze strany Spojenců bezprecedentní, není známý žádný obdobný případ. Spojenci varováním riskovali životy a zdraví vlastních pilotů, aby ušetřili české obyvatelstvo, které vnímali jako spojenecké. Zprávy o chystaném leteckém útoku se ve městě rychle rozšířily, obyvatelé Plzně i zaměstnanci Škodových závodů měli čas schovat se do krytů. Varování na svých radiostanicích mohly slyšet i posádky letadel, které byly varováním šokovány a u kterých vzbudilo značné obavy ze situace nad Plzní.\n\nNa varování reagovala protiletecké obrana Plzně přípravami i přechodem do stavu nejvyšší pohotovosti. „Všechny letecké kanony kolem Plzně byly osazeny. Tyto kanony patřily k jedněm z nejlepších, byly to osmaosmdesátky,“ vzpomínal Pavel Hauzner.\n\nJako předvoj bombardovacího svazu vyrazilo nad Plzeň šest stíhaček, aby zjistily meteorologickou situaci, podle které mohl velitel části bombardérů podplukovník rozhodnout, zda proběhne útok na Plzeň nebo se bombardéry stočí k náhradnímu cíli, seřaďovacímu nádraží v Mnichově. Průzkumníci nad Plzní zaznamenali oblohu bez mraků s vynikající viditelností, ale v době samotného útoku už byla situace jiná, nad Plzní bylo oblačno a snížená viditelnost. Pamětník František Trčka vzpomíná na krásné, slunečné počasí panující před náletem. Dosud není zřejmé, zda průzkumníci udělali chybu při samotném hlášení či při navigaci k Plzni nebo zda se došlo k rychlé změně počasí, jak je v dubnu běžné.\n\nLetecký poplach byl sirénami oznámen v 10.11, obyvatelé zamířili do protileteckých krytů. Nad Plzeň doletělo 276 letounů v doprovodu 188 stíhaček, ve výšce přibližně 6–7 tisíc metrů zaměřovali cíl vizuálně s podporou radarů H2X. První bomby začaly padat v 10.26 a zasáhly Lochotín a Karlovarskou třídu. Hořící budovy včetně lochotínského statku a Selcových sladoven se staly orientačními body pro další nálety. První pumy, které zasáhly přímo Škodovku spolu s předměstím Skvrňany a přilehlou dělnickou kolonií Karlov, Spojenci shodili o 20 minut později v 10.46. Pro nepříznivé počasí se sníženou viditelností i kouřovou clonu živenou požáry v areálu Škodovky musely některé letouny nálety nejméně dvakrát opakovat, což se neobešlo bez havárií, nouzových přistání a v neposlední řadě se tím také zvýšil počet úspěšných zásahů plzeňské protiletadlové obrany. Horší viditelnost snižovala také přesnost shozů leteckých pum. Na Škodovku zaútočilo celkem pět leteckých formací, a to bojová bombardovací křídla () 40A a 40B a bombardovací skupiny 303., 379. a 384. Při sérii náletů těchto skupin byl v plzeňské zbrojovce zasažen hlavní cíl, čímž byla elektrárna a dále strojírna, ocelárna, plynárna, lokomotivka, tamní seřaďovací nádraží a dělovka. Pamětník Fr. Trčka se před náletem ukryl v protileteckém krytu ve stráni pod Skvrňany a později vzpomínal na silné otřesy způsobené výbuchy bomb, které dopadaly na Skvrňany nad krytem, tak silné, že jej v bunkru shodily ze židličky.\n\nÚčastník posledního náletu na Plzeň, americký pilot vzpomíná: „Stupňující se protiletadlová palba u mne vyvolala pocit mrazivého pekla. (…) Vyčerpaný a smířený s osudem jsem sledoval panorama zkázy, když jsme se dostali nad cílový bod potřetí. Zatímco při prvním útoku jsme byli vedoucím letadlem, ocitli jsme se nyní na samém konci a modlili jsme se, aby protiletadlová obrana vyčerpala svoji munici dřív, než budeme opět nad zbrojovkou. Neměli jsme však to štěstí!“\n\nVojenské letiště na Borech bylo dalším cílem náletu. Letiště bylo plné letadel, které nebyly zapojovány do vzdušných akcí jen proto, že jim povětšinou chyběl letecký benzín. Na letiště zaútočily 398. a 91. bombardovací skupiny přibližně ve stejnou denní dobu, v jaké probíhaly také nálety na Škodovku. Bojovou akci nad letištěm ale znesnadňovalo oblačné počasí, aktivita flaků a chaotická situace ve vzduchu nad cílem, jelikož piloti létali blízko u sebe a stříleli na všechny směry.\n\nKonec náletu nastal přibližně v 11.39. Během 50 minut shodily bombardéry v oblasti Plzně celkem 526 tun trhavých a zápalných pum, což znamenalo 970 tříštivých a 16 tisíc zápalných pum.\n\nAčkoli letecké akce na území Čech pokračovaly až do úplného konce druhé světové války, bombardování Škodovky a vojenského letiště na Borech v posledních dubnových dnech byly posledním velkým úkolem britských, potažmo amerických bombardérů v Plzni.\n\nBěhem náletu zahynulo 67 osob a 66 osob bylo zraněno. Počty mrtvých se v jednotlivých zdrojích liší, jeden např. uvádí 76 mrtvých, další přes 80 mrtvých. V počtu 67 zabitých osob nejsou započítány ztráty německé branné moci, které utrpěla především na pozicích protivzdušné obrany. Při náletu se Škodovka z větší části změnila v ruiny, mimo závod bylo zničeno 339 domů, dalších 229 domů bylo těžce poškozeno a 2496 domů bylo poškozeno lehce. Bylo podáno 6109 žádostí o náhradu škody.\n\nBěhem bombardování Plzně dokázala protivzdušná obrana palbou flaků sestřelit šest amerických , z toho čtyři stroje dopadly poblíž Plzně, další letadlo bylo zásadně poškozeno při srážce s jiným letadlem. Poškození dalších čtyř letadel byla natolik rozsáhlá, že je nemělo smysl opravovat. Celkově bylo ztraceno 11 letadel, dalších 180 letadel bylo poškozeno, z čehož 58 velmi těžce.\n\nPo útoku bylo 42 nezvěstných členů leteckých osádek, z nichž 21 letců zahynulo, dalších 8 letců bylo zraněno. Počet obětí mezi letci násobně přesáhl počet obětí mezi pracovníky Škodových závodů.\n\n\nLetoun prvního lajtnanta patřil do 427. bombardovací perutě, která byla složkou 303. bombardovací skupiny zvané „“, dočasnou domovskou základnu měla u v . Bombardéru se podařilo shodit své bomby, když byl podle svědectví zasažen střelbou z flaku do motoru č. 3. Poškození neumožňovalo další let, letoun střemhlavě padal nakloněn na pravou stranu. Ještě ve vzduchu \"létající pevnost\" explodovala, což letoun roztrhalo na části a vedlo k velkému rozptylu trosek na ploše mezi Křimicemi, Skvrňany a Radčicemi. Hlavní části letounu spadly do zahrádkářské kolonie poblíž Skvrňan. Tři letci při pádu zemřeli, čtyři padli do zajetí a velitel dokázal po seskoku padákem s pomocí místních uprchnout a přejít k americkým jednotkám. Trosky letadla nebyly za války odklizeny a po válce byly neřízeně rozebrány.\n\n„“ byla přezdívka letounu 43-38369 z 327. bombardovací perutě od 92. bombardovací skupiny. Letadlo pod velením bylo při náletu těžce zasaženo salvou 88mm granátů vystřelených baterií flaků protivzdušné obrany poblíž Chotíkova. Zasažené a hořící motory č. 1 a 2 znemožňovaly další řízený let, letadlo začalo ve spirále padat. Dvojici letců se podařilo letadlo opustit, letadlo však ještě nad úrovní mraků vybuchlo. Tlaková vlna tohoto výbuchu rozbila v Čeminech okna a trosky rozpadlého letadla dopadly na okraj lesa a na pole severovýchodně od zmíněné vsi. Sestřelení letounu nepřežilo šest členů posádky, dva byli zajati. Letoun byl několik let po válce rozebírán obyvateli.\n\nV \"létající pevnosti\" se sériovým číslem 42-97266 a přezdívkou „“ velel osmičlenné posádce . Letoun patřil k 602. bombardovací peruti, součásti 398. bombardovací skupiny. Když se peruť vydávala podruhé nad cíl, zasáhla střelba z flaku levé křídlo. Letadlo se neudrželo ve formaci, jeho let se stáčel vlevo a dolů. Posádka stihla ohlásit svoji situaci, ale letoun přešel do střemhlavého pádu, při kterém se ulomil kus pravého křídla. Letci se pokusili letadlo opustit, což se prokazatelně podařilo trojici vojáků. Letadlo dopadlo na pole poblíž Lhoty, většinu letadla následně zachvátil požár. Dva letci zachránění na padácích byli zajati a přečkali do konce války v rakouském táboře, poslední byl zastřelen vojáky . Po válce se rozšířila nepravdivá legenda, že dvanáctičlenná posádka byla ubitá Němci. Trosky letadla byly po válce rozebrány obyvateli, jeden z motorů byl zachráněn a je součástí muzejní expozice.\n\n s přezdívkou „“ druhého lajtnanta byl součástí 525. bombardovací perutě z 379. bombardovací skupiny. Tato skupina byla v části B 41. bojového křídla, které doletělo k Plzni ve čtvrté vlně. Svůj cíl, elektrárnu v severozápadní části areálu Škodovky, musela posádka bombardovat ve zhoršených podmínkách skrze oblačnost a za střelby flaků. Přibližně v 10.49, nedlouho po odhození pum na cíl, se Evansův letoun ve výšce 7000 metrů srazil s letounem ze stejné perutě. Blainův letoun 43-38178, který přišel o část trupu na zádi, byl schopen přes poškození pokračovat v letu. Posádka opustila palubu až nad osvobozeným územím a prázdný letoun se zřítil 300 km jižně od Frankfurtu nad Mohanem. Oproti tomu Evansův letoun byl poškozen hůře – začal po spirále padat k zemi a na jeho palubě vypukl požár. Bombardér při pádu v plamenech přeletěl Novou Hospodu ve směru na sever a narazil do svahu na levým břehem Vejprnického potoka ve Slovanském údolí. Při prudkém nárazu se letadlo roztrhlo na několik částí a jeho trosky se rozptýlily do okolí. Dvěma letcům se podařilo vyskočit, po přistání byli zajati a využiti k identifikaci těl zbylých šesti členů posádky. Jedním zachráněným byl pozdější spisovatel .\n\nBombardér z 384. bombardovací skupiny pod velením měl přezdívku „“. Stejně jako ostatní letouny byl zasažen palbou německé protivzdušné obrany po odhození leteckých pum na cíl. Po zásahu nefungoval motor č. 3, hořel motor č. 4, od jiné střely byl poškozen motor č. 1, přestaly fungovat palubní elektrické rozvody a ještě byl zraněn navigátor. Velitel nařídil evakuaci zbytku posádky a druhým pilotem letěli na západ, aby našli vhodné místo pro nouzové přistání. Přibližně okolo 11. hodiny letadlo přelétlo vesničku tehdy pojmenovanou jihozápadně od Tachova. S letadlem se pokusili přistát na louce u vsi, což se podařilo, když s letadlem zastavili těsně před lesem. Do něj následně oba utekli a ukrývali se. Celá osmičlenná posádka přežila a vrátila se do Anglie 6. května 1945. Letoun zůstal u vesničky přejmenované na Písařovu Vesci až do 50. let, kdy zbytek nerozebraný místními obyvateli odvezla československá armáda.\n\nDíky včasnému varování v rozhlase zahynulo v Škodovce během náletů pouze šest zaměstnanců a čtyři byli zraněni, jelikož se naprostá většina zaměstnanců stačila schovat do krytů. Do areálu továrny Škodových závodů dopadlo 430 trhavých pum a blíže neurčené množství drobnějších zápalných pum, zdroje rozsáhlých požárů. Výsledkem bombardování a následných požárů bylo zdevastování 70 % celého areálu včetně strojního vybavení. Z celkových 125 objektů bylo zcela zničených 28 budov, 33 dalších bylo velmi poškozených a všechny ostatní byly poškozené – závod se z větší části proměnil v ruiny.\n\nČerný dým stoupající z rozsáhlých požárů továrny byl vidět z dálky. Závodní hasiči při náletu přišli o dvě velké stříkačky a hašení komplikoval o nedostatek lidí, nemožnost komunikace pro poškozené telefonní linky a uličky zatarasené troskami. V továrně byly protipožární nádrže vody, ale jejich kapacita byla nedostatečná vzhledem k rozsahu poškození. Situace v rozbombardovaných Skvrňanech se zničenými ulicemi znemožňovala využít vodu z Vejprnického potoka. Hasiči nejdříve bránili rozšíření požáru z hořící opravny tanků na sousední budovy, zásah komplikovaly exploze munice tanků. Souběžně další družstvo zasahovalo v budovách první brány a sousedního dělnického referátu u Tylovy ulice, přičemž se podařilo požár budovy I. brány zlikvidovat a uchránit novou automatickou telefonní ústřednu, Dělnický referát s částí personálních spisů byl zničen. Následně hasiči zasahovali v nedaleké strojírně, slévárně, mechanické dílně a aperatuře I.\n\nV jižní části továrny hořely sklady materiálu, nová kovomodelárna, kanceláře nové lokomotivky a nová kovomodelárna. Sklad cenných dřevěných modelů, dominantní sedmipatrová betonová budova, byla zasažena třemi pumami. Vypukl požár, který živily modely z tvrdých dřev napuštěné hořlavými barvami. Budova bez odpovídajícího požárního zajištění přes úsilí během dvou dnů zcela vyhořela a po zřícení stropů se stala ruinou. Oddíl se pokusil z hořících objektů zachránit uskladněná dokončená děla, ale neuspěl. I po zlikvidování požárů ve zřícených halách museli hasiči zasahovat na znovu vznikajících požárech např. na haldách uhlí.\n\nAč závodní hasičský sbor likvidoval požáry s velkým úsilím, hořelo v areálu 10 dní.\n\nZávod se ocitl bez vody i elektřiny, výrobní pece nebyly schopny provozu – výroba v továrně byla zcela zastavena. Důvodem bylo především vyřazení všech elektráren z provozu: elektrárny I a III byly poškozeny přímo náletem a elektrická ústředna II na nýřanském dole Krimich byla zničena již ráno hloubkovými stíhači. Elektrárny do té doby zajišťovaly veškerou energii pro výrobu válečného materiálu. Přímými zásahy i pohyby země při explozích pum došlo k značnému narušení veškeré infrastruktury závodu: poškozeny byly rozvody elektřiny, plynu, odvody kouře, kanalizace a parovody. Komplikací bylo i zásadní narušení dopravní infrastruktury závodu: uličky mezi halami byly poškozeny přímo explozemi či zasypány troskami, na závodní železniční dráze bylo zničeno téměř 5,5 km kolejí, 41 výhybek a 31 vagónů.\n\nTřemi pumami byla zasažena klasicizující budova ředitelství, která stála v Tylově ulici mimo vlastní výrobní areál. Vzniklý požár nebyl pro rozsah poškození budovy a stav okolí hašen, z budovy byly jen vyneseny nezasažené spisy. Poškození budovy bylo tak zásadní, že byla později zcela zbourána. V budově ředitelství byly zničeny také správní písemnosti a technická dokumentace. Podnikový archiv založený v roce 1943 a uložený v trezoru ředitelství byl s ohledem na jeho ochranu před zničením při náletech do konce roku 1944 převezen na zámek v Žinkovech, který byl v majetku Emila Škody.\n\nZničena byla např. výrobna děl, ocelárna či lokomotivka. Vysoký žár v důsledku lokálních požárů pozměnil strukturu výrobních strojů a nářadí, výroba zde tedy už nepřipadala v úvahu. Spolu s výrobními prostory byly zničeny i závodní lékařské ordinace s výjimkou chirurgické ambulance.\n\nOkupační orgány se snažily – s ohledem na význam zbrojovky – výrobu obnovit alespoň v omezeném rozsahu, např. v některých odděleních. Skutečná obnova Škodových závodů byla zahájena krátce po osvobození a postupovala rychle, např. k 16. června bylo vyčištěno a opraveno 69 % strojů. V červnu vyjela ze Škodovky první opravená lokomotiva a v září 1945 se tavila první martinská ocel. Před Vánoci v roce 1945 vyrobila Škodovka svou první poválečnou lokomotivu – stroj označený 534.0301 byl osazen tabulkou „První lokomotiva vyrobená v osvobozené Československé republice“.\n\nŠkody na budovách a dalších stavbách včetně např. jeřábových drah, na strojích, nářadí a dalším technickém vybavení byly vyčísleny na 582,7 miliónu protektorátních korun. Spolu s náklady na odklizení trosek, provizorními opravami a škodami na zničených výrobcích a materiálu částka vzrostla na 1,9 miliardy protektorátních korun. Náklady na opravy závodu po skončení války částku dále zvedly a po převodu na novou československou korunu byly náklady stanoveny na přibližně 11 miliard Kčs, přičemž se v některých zdrojích uvádí i dvanáct miliard korun zohledňujících pravděpodobně další opravy. Podnik byl v době války ziskový a vytvořil rezervy ve výši stovek miliónů korun, v květnu 1945 disponoval likvidními prostředky ve výši 1,8 miliardy protektorátních korun. Utrpěné škody proto nebyly pro podnik likvidační a zvládal platit zaměstnance opravující závod z vlastních prostředků až do první měnové reformy.\n\nV průběhu války bylo letiště používáno školními útvary a nesloužila bojovým jednotkám. Na konci dubna 1945 se při přesunech německých jednotek na letiště dostaly frontové útvary se stíhačkami a proudovými stíhačkami . Při náletu byly zničeny dva ze čtyř hangárů a několik letadel a letištních budov v jejich těsné blízkosti, letiště se tak stalo neprovozuschopným. Útočící 398. bombardovací skupina ztratila při náletu na letiště dvě letadla.\n\nDělnická kolonie Karlov byla vybudována v těsném sousedství Škodových závodů, které ji obklopovaly ze tří stran. Zasažena byla už při předchozích náletech na Škodovku, např. v květnu 1943 či v říjnu 1944, kdy byla poškozena tamní škola přezdívaná „karlovská Sorbonna“.\n\nPři posledním náletu byla severní část Karlova v perimetru náletu. Zásahy pum byly zcela zničeny tři nejsevernější a část čtvrtého z deseti bloků domů. Měšťanská škola, ze které Němci při náletu stříleli po bombardérech, byla zasažena pumou a následný požár školy byl hašen až do 28. dubna. Zahynulo několik desítek Karlováků, pumy zasáhly např. dva protiletecké kryty a v jednom zemřelo sedm lidí. Kuriozitou je vzpomínka na pana Frágnera, který si po příchodu do krytu vzpomněl na své peníze ukryté v altánku a vyběhl je vyzvednout bez ohledu na probíhající bombardování. Výbuch po dopadu jedné z pum altánek zcela zničil a trosky pana Frágnera zasypaly. Pracovníci civilní obrany jej vyhrabali a s lékařskou pomocí přežil.\n\nMístní škola a zničené severní bloky již nebyly nikdy obnoveny. Značné poškození kolonie při náletech na konci války určilo začátek jejího dlouhodobého zániku, který byl dokončen demolicí v roce 1986.\n\nNěkdejší vesnice Skvrňany, která se rozkládala na březích Vejprnického potoka severně od závodu a která se v souvislosti se Škodovkou rozrůstala podél silnice na Domažlice, byla také zasažena již při předchozích útocích. Při dubnovém náletu byly tzv. staré Skvrňany prakticky celé zničeny, zkáze unikla jen budova školy z roku 1897 a několik statků, které byly zbořeny na konci 60. let 20. století. Zasažena byla Norimberská ulice (v současnosti Domažlická), poškozena byla např. místní knihovna, která byla umístěna blízko Škodovky. V okolí Norimberské ulice přečkala část domů v ulici U Dráhy. Původní podoba Skvrňan již nebyla nikdy obnovena.\n\nPodle Fr. Trčky, který přečkal nálet v krytu pod Skvrňany, dým z požárů po náletu zcela zaclonil jasnou oblohu a proměnil den v noc. Vzpomíná také na lidi u vchodu do krytu pod Skvrňany, kteří zemřeli na zranění plic způsobená rázovou vlnou.\n\nNa okraji Roudné, na vyvýšenině za kostel Všech svatých, bylo stanoviště protivzdušné obrany tvořené baterií šesti protiletadlových děl FlaK 88, světlomety, naváděcím zařízením a zvukovým lokátorem. Aktivní baterie flaků přitáhla pozornost útočníků, kteří ji zkoušeli zničit. Baterie byla zasažena a zemřelo 19 členů obsluhy, jeden voják krátce poté. Pumy dopadaly i do okolí, např. do samotného kostela Všech svatých vlétla část zápalné pumy a při následném požáru shořel hlavní oltář a další vybavení kostela. Vážně byla zasažena i dělnická kolonie Amerika ležící severně od kostela, pro kterou to byl – podobně jako u Karlova – první z kroků k zániku dovršenému při stavbě fakultní nemocnice. Z 21 domů a statků bylo při dvou náletech zničeno pět domů. Při dopadu pum se ztratil jeden ze tří pramenů, písemně připomínaných už v roce 1459, které od konce 18. století zásobovaly plzeňské kašny vodou. Poškozeny byly i další domy na Roudné.\n\nPoškozené bylo okolí ředitelství Škodových závodů. V jeho sousedství v Rožmberské ulici se vzňala ohrada skladu dřeva Západočeského truhlářského družstva. V již zaniklé Hlávkově ulici, v domě číslo 4, se obyvatelé ukrývali ve sklepě. Když po explozích začal dům padat, pokusili se z úkrytu dostat do sousedního domu probořením tenké sklepní zdi. Následně byli ale zavaleni a z dvanáctičlenné skupiny přežil jediný muž. Do prostoru Skrétovy ulice mezi Plachého a Bendovou ulicí dopadlo šest pum. Mírné poškození utrpěly dělnické a úřednické domy na Borech.\n\nNa louky a pole okolo Mže mezi městem a Radčicemi dopadaly pumy, které poškodily několik menších zemědělských nemovitostí. Poškozeny byly železniční tratě na Žatec, na Klatovy a na Cheb. Nálety poničily např. domy ve Slovanském údolí, zasažena byla i nemocnice.\n\nČást bomb bylo při útoku svrženo i na Město Touškov ležící severozápadně od Škodovky. Bomby ve městě zasáhly novou výstavbu a bývalou budovu české školy, ve které byla od března 1945 umístěna pobočka všeobecné veřejné nemocnice s dětským infekčním oddělením. V samotné zničené nemocnici zemřelo 50 dětí, dalších 15 obyvatel zemřelo ve zbytku Touškova. Zničeno bylo celkem 18 domů a další byly poškozeny.\n\nV jižněji ležících Kozolupech zasáhla puma v areálu bývalého panského dvora barokní zámek s vedle stojící kaplí sv. Jana Nepomuckého, další puma explodovala v jeho blízkosti. Bomby mohly být svržené na dvojicí protileteckých kulometů umístěných u nádraží či na baterií flaků na polích jižně od vsi. Poškozený zámek nikdo po válce neopravoval, původní obyvatelé Kozolup, kteří k zámku mohli mít vztah, byli vysídleni a při rozšiřování silnice do Stříbra v roce 1947 byl zámek i s kaplí zbořen.\n\nZemřelí z posádky mají pomník od roku 1992 na návsi v Čemínech. V Křimicích byl v roce 1996 umístěn pomník věnovaný památce deseti letcům z posádek a , kteří zahynuli při tomto náletu. U památníků na náměstí se každoročně pořádají společné vzpomínkové akce k uctění památky padlých ve světových válkách. Ve Spádné ulici v Liticích byl v roce 1946 odhalen pomník letcům z posádky , přičemž současnou podobu má od roku 1990. Na desce je nesprávně uvedeno 12 letců ubitých Němci.\n\nÚspěšný a masivní nálet na Škodovy závody, který se odehrál 13 dní před skončením války a 11 dní před osvobozením Plzně, navíc s řadou poškozených civilních objektů a desítkami obětí, byl od uskutečnění náletů předmětem diskuse, která přetrvává i v 21. století.\n\nZničení plzeňských Škodových závodů se stalo po Únoru 1948 tématem, které mělo znevážit úlohu amerických vojsk osvobozujících západní Čechy. Historik Jindřich Marek spatřuje v přístupu komunistů rozdíl oproti nacistické propagandě, která se snažila vzbudit emoce lidí zatažené do drsného víru války, oproti tomu komunisté racionálně vymýšleli nejrůznější mocenské zájmy a údajnou motivaci pro nálet hledali v politice. \n\nMottem článků publikovaných v komunistickém tisku byla neopodstatněnost náletů, zničení průmyslových podniků pro zabránění jejich využití poválečným Československem a cílená bombardování civilních částí měst. Komunistická propaganda stavěla primárně na uskutečnění náletu v posledních 14 dnech války, přičemž zdůrazňovala blížící se konec války i nevyhnutelnost definitivní porážky nacistického Německa, z čehož vyvozovala zbytečnost náletu a jeho nulový strategický význam. Připomínala malou vzdálenost (menší než 100 km) amerických pozemních jednotek od Plzně. Význam zbraní vyráběných a dodávaných Škodovkou v dubnu 1945 posuzovala s ohledem na možnost ohrozit či zvrátit konec konfliktu a následně význam produkce zpochybňovala. Nízký počet obětí v továrně použila jako doklad ukončení výroby. Propaganda také nabízela jiné cíle, které Spojenci při bombardování Škodovky údajně sledovali: např. zabránit nepřijatelnému scénáři, aby se Škodovka stala válečnou kořistí Sovětského svazu poté, co osvobozené Československo skončí ve sféře Stalinova vlivu. Jiná motivace měla být ekonomická, kdy zničení Škodových závodů mělo pomoci její západní konkurenci, popř. mělo oslabit hospodářství Československa jako očekávaného sovětského satelitu, či bylo reakcí na očekávané znárodnění průmyslu. Cílem také měla být závislost státu na americké pomoci a politickém diktátu. Pro domnělé postranní motivace a cíle nebyly dosud nalezeny důkazy, neexistuje jediný dokument z té doby, který by jasně uváděl budoucí příslušnost Československa do sféry Sovětského svazu. Ukázky:\n\nUkázkou propagandy je např. kniha \"Američané v západních Čechách v roce 1945\" historiků Karla Bartoška a Karla Pichlíka, která vyšla v roce 1953. V knize je americká armáda představována jako okupační, mezi karikaturami lze najít americkou vlajku s hákovými kříži místo hvězd či vojáky chránící nacistické zločince. Vojáci jsou zobrazováni jako šmelináři, konzumenti pornografie či zákeřní vrazi civilistů. V textech věnujících se dubnovým náletům je volně míchána příslušnost útočících jednotek k armádám, pomíchány jsou i cíle a jsou zveličovány počty bombardérů, zatímco nechybí výrazy jako \"barbarské nálety, americká okupace, američtí imperialisté, rozkaz ničit a vraždit, zločinné bombardování amerického letectva, mstivé teroristické nálety\" a \"zištné cíle \".\n\nStále přežívající komunistická interpretace náletů je výsledkem i 40 let totality, kdy byl na všech úrovních škol nabízen pouze jednostranný výklad dějin, aniž by byla možnost historii svobodně zkoumat.\n\nNěkteré popisy okolností náletu pocházející od západních autorů vysvětlují zvolení Škodovky jako cíle bombardování i obavami z vlivu a činů Sovětského svazu. Jeho pozice v průběhu jara 1945 prý dávala tušit, že chce vznést politický nárok na co největší část východní Evropy a Německa. Signály pro takové hodnocení měly být hádání či nedostatečná spolupráce při vyjednávání o příštím vládnutí v osvobozených zemích. Spojenci údajně předpokládali, že do Sovětského svazu bude z továren odvezena využitelná průmyslová technika pro obnovu sovětského průmyslu vojenský nevyjímaje. Obavu z využití českých strojů pro posílení pozice proti dosavadním západním spojencům zvětšovala i nejistota, zda se Rudá armáda zastaví na demarkační linii a nebude pokračovat v postupu na západ. Tyto obavy mohly přispět k zvolení Škodových závodů jako bojového cíle.\n\nPo změně poměrů v roce 1989 bylo možné do události zamlžené propagandou vnést světlo a to i s přispěním návštěv přímých účastníků náletů.\n\nŠkodovy závody byly před náletem poslední velkou zbrojovkou, která byla pod německou kontrolou, byla funkční, vyráběla těžkou techniku, zbraně i munici a dodávala je přímo německým jednotkám na frontě, což zmiňuje rozkaz č. 696 8. letecké armády. Ve Škodovce se vyráběly i obávané stíhače tanků , což mohlo být důvodem obav americké pěchoty. V okamžiku náletu nebyl logicky znám termín konce války a ani její následující průběh. Na dosud okupovaném území se vyskytovalo přes 900 set tisíc dobře vyzbrojených německých vojáků Skupiny armád Střed a Skupiny armád Ostmark, kteří byli později cílem Pražské ofenzívy. V samotné Plzni byla posádka o síle přibližně 7 tisíc vojáků, nad to německé velení uvažovalo o Plzni jako o posledním místu odporu.\n\nNení jasné, zda a jak velké byly obavy Američanů z tzv. Alpské pevnosti (), produktu nacistické dezinformační kampaně, do níž se údajně měly přesunout nacistické špičky a armáda je měla bránit. Historik Jiří Rajlich i Karel Foud se domnívají, že americké velení zprávám o Alpské pevnosti uvěřilo. Podle představ Spojenců měla Škodovka zásobovat německé jednotky ustupující právě do pevnosti.\n\nO provedeném náletu mohla také rozhodnout válečná taktika, ve které se přístup západních Spojenců a Sovětů lišil. Američané a Britové získali během druhé světové války zkušenosti s dálkovými strategickým bombardováním a byli pro něj dobře vybavení. Oproti tomu sovětská armáda používala své bombardéry pro podporu pozemního boje. Z hlediska vojenské strategie byly masivní nálety na vojenské cíle snahou o rychlení německé agónie.\n\nPočty obětí byly vzhledem k rozsahu náletu a především díky varování BBC spíše nízké. Zásahy rezidenčních oblastí ovlivnila protivzdušná obrana, která střelbou rozptýlila formace letadel a tím přispěla k nepřesným shozům mimo cíle.\n\n"}
{"id": "1560967", "url": "https://cs.wikipedia.org/wiki?curid=1560967", "title": "Porschdorf", "text": "Porschdorf\n\nPorschdorf je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nPorschdorf byl založen jako lesní lánová ves ve středověku. První písemná zmínka pochází z roku 1443, kdy je uváděn jako \"Borsdorff\" a \"Borestorf\". V letech 1539 až 1904 byla vesnice farně příslušná ke Königsteinu. V roce 1974 byl k Porschdorfu připojen Waltersdorf a roku 1994 Prossen. K 1. lednu 2012 se celá obec připojila k městu Bad Schandau.\n\nVesnice se nachází v pískovcové oblasti Saského Švýcarska. Na její území zasahuje část národního parku Saské Švýcarsko. Mezi Porschdorfem a Bad Schandau je vklíněna samostatná obec Rathmannsdorf. Severovýchodně od hlavní zástavby se stékají řeky Polenz a Sebnice a vytváří společný tok Lachsbach, pravý přítok Labe. Kolem nich se rozkládá evropsky významná lokalita Lachsbach- und Sebnitztal. Severně od vesnice se nachází vrch Bockstein (245 m), v meandru Labe pak stolová hora Lilienstein (415 m). Údolím Sebnice a Lachsbachu prochází železniční trať Budyšín – Bad Schandau, na které se nachází zastávka Porschdorf.\n\n\n"}
{"id": "1560968", "url": "https://cs.wikipedia.org/wiki?curid=1560968", "title": "18. návštěvní expedice (ISS)", "text": "18. návštěvní expedice (ISS)\n\n18. návštěvní expedice ( ) na Mezinárodní vesmírnou stanici (ISS) byla krátkodobá výprava dánského astronauta ESA Andrease Mogensena a kazašského kosmonauta Ajdyna Aimbetova na stanici. Po týdenním pobytu na stanici a splnění vědeckého programu se oba vrátili na Zem.\n\n\n\nNa Mezinárodní vesmírné stanici (ISS), trvale obydlené od začátku listopadu 2000 se střídaly základní posádky, přičemž jejich dopravu zajišťovaly amrické raketoplány Space Shuttle a ruské lodě Sojuz. Volná místa v Sojuzech, nevyužitá pro dopravu členů základních posádek, obsazovali členové krátkodobých návštěvních posádek, kterých v letech 2000–2009 bylo celkem sedmnáct. Od roku byly Sojuzy plně vytížené dopravou základních posádek, volná místa se objevila až roku 2015 v Sojuzu TMA-18M v souvislosti s ročním letem Scotta Kellyho a Michaila Kornijenka.\n\nJedno volné místo obsadil v srpnu 2013 astronaut Evropské kosmické agentury (ESA) Andreas Mogensen, na základě dohody ESA a Roskosmosu. \n\nDruhé volné místo Roskosmos už v říjnu 2012 rezervoval pro kosmického turistu získaného společností Space Adventure. V květnu 2013 Space Adventures zveřejnila informaci, že jejím kandidátem na kosmické let je britská zpěvačka Sarah Brightman. Brightman skutečně v druhé polovině ledna zahájila výcvik ve Středisku přípravy kosmonautů, ale už po třech týdnech se vrátila do Anglie. V dubnu se vrátila, ale koncem měsíce opět odletěla z Ruska a v polovině května 2015 oznámila, že z rodinných důvodů ruší své plány na kosmický let. O uvolněné místo měl zájem ruský podnikatel Filaret Galcev, nicméně na přelomu května a června se dohodl Roskosmos s Kazachstánem a 22. června nominaci získal kazašský kosmonaut Ajdyn Aimbetov. Aimbetov prošel základním výcvikem už v letech 2003–2005 a do vesmíru měl letět v září 2009, let však byl v dubnu 2009 Kazachstánem zrušen z finančních důvodů.\n\nZačátkem srpna 2015 posádka Sojuzu TMA-18M – velitel Sergej Volkov, Mogensen a Aimbetov – zahájila secvičení a přípravu k letu.\n\nVolkov, Mogensen a Aimbetov odstartovali 2. září 2015 v 4:37 UTC z kosmodromu Bajkonur v lodi Sojuz TMA-18M; po dvou dnech samostatného letu se 4. září 2015 v 07:39 UTC spojili se stanicí.\n\nPo spojení se kosmonauti uvítali se stálou posádkou ISS (Expedice 44), vyložili náklad pro stanici a zahájili svůj pracovní program. Mogensen v rámci programu Iriss ověřoval nové způsoby komunikace mezi kosmonauty a pozemním střediskem, při použití technik 3d vizualizace a rozšířené reality s tím, že výhledově by mohla veřejnost sledovat život na ISS online „pohledem kosmonauta“. Též řídil vozítko v pozemním středisku, sledoval své svalstvo v experimentu MARES (Muscle Atrophy Research and Exercise System), vypustil dva cubesaty, fotografoval bouřkovou oblačnost. Přivezl na stanici a zase vrátil vzorky sedmnácti druhů mikroorganismů, jejichž životaschopnost měla cesta ověřit (experiment BiSTRO) a vzorky sinic Spirulina. \n\nAimbetov měl v programu 18 experimentů. V experimentu Dastarchan-6 s kolegy kosmonauty zkoušel vzorky několika jídel určených pro kosmonauty (kazašstí vědci se přípravou jídel pro kosmonauty zabývají dvě desetiletí). Pozoroval a fotografoval bývalé dno Aralského jezera a ropná naleziště v Kaspickém moři, sledoval prašné bouře, pozdravil se z předsedou kazašské kosmické agentury, bývalým kosmonautem Talgatem Musabajevem, poskytl rozhovor kazašským novinářům a poté i studentům.\n\nPo týdenním pobytu na ISS se 11. září 2015 v 21:29 UTC Mogensen a Aimbetov s vracejícím se Gennadijem Padalkou v Sojuzu TMA-16M odpoutali od stanice a 12. září 2015 v 00:51 UTC přistáli v severním Kazachstánu v okolí Žezkazganu.\n"}
{"id": "1560969", "url": "https://cs.wikipedia.org/wiki?curid=1560969", "title": "Novi Travnik", "text": "Novi Travnik\n\nNovi Travnik (v srbské cyrilcii Нови Травник) je město ve Středobosenském kantonu v Bosně a Hercegovině, 14 km od původního města Travnik.\n\nMěsto bylo založeno během procesu industrializace Bosny a Hercegoviny v rámci první jugoslávské pětiletky. Bylo postaveno v roce 1949 pro ubytování dělníků nedaleko vzniklé nové továrny. Díky tomu patří k nejmladším sídlům v regionu. Administrativně je centrem općiny Novi Travnik, v jeho okolí se nachází řada nekropolí stećků. \n"}
{"id": "1560971", "url": "https://cs.wikipedia.org/wiki?curid=1560971", "title": "Cauchyovo limitní odmocninové kritérium", "text": "Cauchyovo limitní odmocninové kritérium\n\nCauchyovo limitní odmocninové kritérium je v matematice kritérium konvergence nekonečné řady. Závisí na hodnotě\nkde formula_2 jsou členy řady a říká, že řada konverguje absolutně, jestliže tato hodnota je menší než jedna, a diverguje, pokud je větší než jedna. Limitní odmocninové kritérium je obzvláště užitečné pro mocninné řady.\n\nToto kritérium konvergence řad navrhl Augustin Louis Cauchy a publikoval jej ve své učebnici Cours d'analyse (1821). Pro řadu\n\npoužívá Cauchyovo kritérium hodnotu\n\nkde „lim sup“ označuje limes superior, případně ∞+. Pokud konverguje výraz\n\npak se rovná \"C\" a tato hodnota může být použita jako kritérium konvergence.\n\nCauchyův kritérium říká, že:\n\nExistují řady, pro které \"C\" = 1 a řada konverguje, například formula_6 a existují jiné, pro které \"C\" = 1 a řada diverguje, například formula_7.\n\nToto kritérium lze používat pro mocninné řady\n\nkde koeficienty \"c\" a střed \"p\" jsou komplexní čísla a argument \"z\" je komplexní proměnná.\n\nČleny této řada jsou \"a\" = \"c\"(\"z\" − \"p\"). Pak lze použít odmocninové kritérium na \"a\", jako je uvedeno výše. Pamatujte, že někdy řada jako toto se nazývá mocninná řada \"okolo \"p\"\", protože poloměr konvergence je poloměr \"R\" největší interval nebo kruh se středem v \"p\" tak, že řada bude konverguje pro všechny body \"z\" striktně uvnitř (konvergence na hranici intervalu nebo obecně kruhu musí být zkontrolována odděleně). Důsledek odmocninového kritéria aplikovaný na takovou mocninnou řadu je, že poloměr konvergence je přesně formula_9, přičemž je ∞, pokud je jmenovatel 0.\n\nDůkaz konvergence řady Σ\"a\" vychází ze srovnávacího kritéria. Pokud pro všechny \"n\" ≥ \"N\" (\"N\" nějaké pevné přirozené číslo) platí formula_10 pak formula_11. Protože geometrická řada formula_12 konverguje, pak podle srovnávacího kritéria konverguje i formula_13. Tedy Σ\"a\" konverguje absolutně. \n\nPokud formula_14 pro nekonečně mnoho \"n\", pak \"a\" nekonverguje k 0, a tedy řada diverguje.\n\nDůkaz důsledku: \nU mocninné řady Σ\"a\" = Σ\"c\"(\"z\" − \"p\") jsme výše viděli, že řada konverguje, pokud existuje \"N\" takové, že pro všechna \"n\" ≥ \"N\" je\n\ncož je ekvivalentní s\n\npro všechna \"n\" ≥ \"N\". Z toho plyne, že aby řada konvergovala, musí platit formula_17 pro všechna dostatečně velká \"n\". To je ekvivalentní s\n\ntakže formula_19 Nyní jediné jiné místo, kde je možná konvergence, je pokud\n\n(protože v bodech, kde > 1 bude řada divergovat), což poloměr konvergence nezmění, protože se jedná pouze o body ležící na hranici intervalu nebo kruhu, takže\n\n\n"}
{"id": "1560973", "url": "https://cs.wikipedia.org/wiki?curid=1560973", "title": "NGC 783", "text": "NGC 783\n\nNGC 783 je spirální galaxie v souhvězdí Trojúhelníku. Její zdánlivá jasnost je 12,2 a úhlová velikost 1,60′ × 1,4′. Je vzdálená 237 milionů světelných let, průměr má 110 000 světelných let. Galaxie je a Markarjanova galaxie. Je členem skupiny galaxií galaxie NGC 777, jejímiž členy jsou NGC 750, NGC 751, NGC 761, NGC 777, NGC 785, NGC 789, a další galaxie nezařané do katalogu NGC.\n\nGalaxii objevil 22. září 1871 Édouard Jean-Marie Stephan, podle pozdějšího pozorvání Edwarda Barnarda je také katalogizovana v Index Catalogue jako IC 1765. \n\n"}
{"id": "1560976", "url": "https://cs.wikipedia.org/wiki?curid=1560976", "title": "NGC 784", "text": "NGC 784\n\nNGC 784 je spirální galaxie s příčkou v souhvězdí Trojúhelníku. Její zdánlivá jasnost je 11,5 a úhlová velikost 6,60′ × 1,6′. Je vzdálená 14 milionů světelných let. Leží uvnitř Místní nadkupy galaxií. Průměr galaxie je 20 000 světelných let. Galaxii objevil 20. září 1865 Heinrich Louis d’Arrest.\n\n"}
{"id": "1560977", "url": "https://cs.wikipedia.org/wiki?curid=1560977", "title": "NGC 785", "text": "NGC 785\n\nNGC 785 je eliptická galaxie v souhvězdí Trojúhelníku. Její zdánlivá jasnost je 12,8 a úhlová velikost 1,5′ × 1,1′. Je vzdálená 228 milionů světelných let, průměr má 100 000 světelných let. Je členem skupiny galaxií galaxie NGC 777. Galaxii objevil 25. října 1876 Édouard Stephan. Byla katalogizována duplicitně do Index Catalogue jako IC 1766.\n\n"}
{"id": "1560978", "url": "https://cs.wikipedia.org/wiki?curid=1560978", "title": "NGC 789", "text": "NGC 789\n\nNGC 789 je galaxie v souhvězdí Trojúhelníku. Její zdánlivá jasnost je 13,6 a úhlová velikost 1,2′ × 0,8′. Je vzdálená 241 milionů světelných let, průměr má 70 000 světelných let. Je členem skupiny galaxií galaxie NGC 777. Galaxii objevil 24. srpna 1865 Heinrich Louis d’Arrest.\n\n"}
{"id": "1560979", "url": "https://cs.wikipedia.org/wiki?curid=1560979", "title": "NGC 797", "text": "NGC 797\n\nNGC 797 je spirální galaxie s příčkou v souhvězdí Andromedy. Její zdánlivá jasnost je 12,7 a úhlová velikost 1,6′ × 1,3′. Je vzdálená 259 milionů světelných let, průměr má 120 000 světelných let. Tvoří galakticky vázanou dovjici s galaxií NGC 801. Galaxii objevil 21. září 1786 William Herschel.\n\n"}
{"id": "1560981", "url": "https://cs.wikipedia.org/wiki?curid=1560981", "title": "NGC 798", "text": "NGC 798\n\nNGC 798 je eliptická galaxie v souhvězdí Trojúhelníku. Její zdánlivá jasnost je 13,6 a úhlová velikost 1,2′ × 0,5′. Je vzdálená 233 milionů světelných let, průměr má 80 000 světelných let. Galaxii objevil 10. prosince 1871 Édouard Jean-Marie Stephan.\n\n"}
{"id": "1560982", "url": "https://cs.wikipedia.org/wiki?curid=1560982", "title": "NGC 801", "text": "NGC 801\n\nNGC 801 je spirální galaxie v souhvězdí Andromedy. Její zdánlivá jasnost je 13,2 a úhlová velikost 3,1′ × 0,7′. Je vzdálená 264 milionů světelných let, průměr má 240 000 světelných let. Je gravitačně vázaná s NGC 797. Galaxii objevil 20. září 1885 Lewis A. Swift.\n\n"}
{"id": "1560983", "url": "https://cs.wikipedia.org/wiki?curid=1560983", "title": "NGC 804", "text": "NGC 804\n\nNGC 804 je čočková galaxie v souhvězdí Trojúhelníku. Její zdánlivá jasnost je 13,7 a úhlová velikost 1,4′ × 0,3′. Je vzdálená 241 milionů světelných let, průměr má 100 000 světelných let. Galaxii objevil 7. září 1885 Lewis A. Swift. Galaxie byla duplicitně katalogizována v Index Catalogue jako IC 1773.\n\n"}
{"id": "1560985", "url": "https://cs.wikipedia.org/wiki?curid=1560985", "title": "NGC 805", "text": "NGC 805\n\nNGC 805 je čočková galaxie v souhvězdí Trojúhelníku. Její zdánlivá jasnost je 14,3 a úhlová velikost 1,1′ × 0,7′. Je vzdálená 208 milionů světelných let, průměr má 65 000 světelných let. Galaxii objevil 26. září 1864 Heinrich Louis d’Arrest čočkovým dalekohledem o průměru 27,9 cm.\n\n"}
{"id": "1560986", "url": "https://cs.wikipedia.org/wiki?curid=1560986", "title": "NGC 807", "text": "NGC 807\n\nNGC 807 je eliptická galaxie v souhvězdí Trojúhelníku. Její zdánlivá jasnost je 12,5 a úhlová velikost 1,8′ × 1,3′. Je vzdálená 218 milionů světelných let, průměr má 115 000 světelných let. Galaxii objevil 11. září 1784 William Herschel.\n\n"}
{"id": "1560987", "url": "https://cs.wikipedia.org/wiki?curid=1560987", "title": "NGC 816", "text": "NGC 816\n\nNGC 816 je galaxie v souhvězdí Trojúhelníku. Její zdánlivá jasnost je 14,2 a úhlová velikost 0,40′ × 0,40′. Je vzdálená 500 milionů světelných let. Galaxii objevil 15. září 1871 Édouard Stephan.\n\n"}
{"id": "1560988", "url": "https://cs.wikipedia.org/wiki?curid=1560988", "title": "NGC 818", "text": "NGC 818\n\nNGC 818 je spirální galaxie s příčkou v souhvězdí Andromedy. Její zdánlivá jasnost je 12,4 a úhlová velikost 2,9′ × 1,2′. Je vzdálená 196 milionů světelných let, průměr má 165 000 světelných let. Galaxii objevil 18. října 1786 William Herschel.\n\n"}
{"id": "1560989", "url": "https://cs.wikipedia.org/wiki?curid=1560989", "title": "NGC 819", "text": "NGC 819\n\nNGC 819 je galaxie v souhvězdí Trojúhelníku. Její zdánlivá jasnost je 13,4 a úhlová velikost 0,6′ × 0,4′. Je vzdálená 299 milionů světelných let, průměr má 50 000 světelných let. Galaxii objevil 20. srpna 1865 Heinrich d'Arrest, později galaxii nezávisle pozoroval 15. září 1871 Édouard Stephan.\n\n"}
{"id": "1560990", "url": "https://cs.wikipedia.org/wiki?curid=1560990", "title": "NGC 826", "text": "NGC 826\n\nNGC 826 je galaxie v souhvězdí Trojúhelníku. Její zdánlivá jasnost je 14,6 a úhlová velikost 0,8′ × 0,7′. Je vzdálená 222 milionů světelných let. Galaxii objevil 18. září 1871 Édouard Stephan.\n\n"}
{"id": "1560991", "url": "https://cs.wikipedia.org/wiki?curid=1560991", "title": "NGC 828", "text": "NGC 828\n\nNGC 828 je spirální galaxie v souhvězdí Andromedy. Její zdánlivá jasnost je 12,2 a úhlová velikost 2,5′ × 1,6′. Je vzdálená 246 milionů světelných let, průměr má 180 000 světelných let. Galaxii objevil 18. října 1786 William Herschel.\n\n"}
{"id": "1560992", "url": "https://cs.wikipedia.org/wiki?curid=1560992", "title": "NGC 834", "text": "NGC 834\n\nNGC 834 je spirální galaxie v souhvězdí Andromedy. Její zdánlivá jasnost je 13,0 a úhlová velikost 1,1′ × 0,5′. Je vzdálená 211 milionů světelných let, průměr má 65 000 světelných let. Galaxii objevil 21. září 1786 William Herschel.\n\n"}
{"id": "1560994", "url": "https://cs.wikipedia.org/wiki?curid=1560994", "title": "Dymokury (železniční zastávka)", "text": "Dymokury (železniční zastávka)\n\nDymokury je nákladiště a zastávka ve východní části obce Dymokury v okrese Nymburk v Středočeském kraji oddělená od zbytku sídla říčkou Štítarského potoka. Leží na neelektrizované jednokolejné trati 062.\n\nStanice byla otevřena původně jako koncová stanice 15. listopadu 1881 na odboční trati vlastněné soukromou společností České obchodní dráhy (\"BCB\") propojením Velelib na trase z Nymburka do Mladé Boleslavi a již postavené odbočné trati z Chlumce nad Cidlinou do Jičína v majetku společnosti Rakouská severozápadní dráha (\"ÖNWB\"). Následujícího roku, 1. ledna 1882, byla trať prodloužena dále do Městce Králové. Vystavěno zde bylo více kolejí, také nákladové nádraží a lokomotivní vodárna. Z hospodářské podstaty regionu sloužila trať především k nákladní obsluze velkého dymokurského cukrovaru. Stanice byla též součástí tzv. Řepařských drážek.\n\nNa přelomu let 1882-1883 de facto převzala řízení \"BCB\" společnost Rakouská společnost státní dráhy (\"StEG\") a 26. srpna 1883 propojila přemostěním trati Vídeň-Berlín, provozovanou \"ÖNWB\", v Nymburce celý úsek s tratí do Poříčan na polabské železnici z roku 1845 z Prahy do Olomouce. Na trati byla zřízena nová provozní budova, stanice Nymburk město.\n\n9. května 1901 byla trať z iniciativy společnosti \"Místní dráha Chlumec-Králův Městec\" reprezentovaná chlumeckým továrníkem Karlem Fričem prodloužena dále do Chlumce nad Cidlinou. Vystavěno zde bylo také nákladové nádraží. Z hospodářské podstaty regionu sloužila trať především k nákladní obsluze cukrovarského průmyslu.\n\nPo zestátnění všech soukromých společností v roce 1925 pak správu přebraly Československé státní dráhy.\n\nNachází se zde jedno nekryté hranové nástupiště. Z nádraží v minulosti odbočovalo několik vleček. V současnosti (2019) z nákladiště odbočuje jedna vlečka: Dymokurka vlastníka Družstvo VOLOX.\n\n"}
{"id": "1560996", "url": "https://cs.wikipedia.org/wiki?curid=1560996", "title": "Valšov (nádraží)", "text": "Valšov (nádraží)\n\nValšov (dříve též německy \" Kriegsdorf\") je železniční stanice v jižní části obce Valšov okrese Bruntál v Moravskoslezském kraji poblíž Kočovského potoka. Leží na jednokolejných neelektrizovaných tratích 310 a 311.\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc a Opavu, podle univerzalizovaného stavebního vzoru. 1. listopadu 1872 byl uveden do provozu úsek trasy z Krnova do stanice \"Opava západ\". 15. října 1878 otevřela společnost Císařsko-královské státní dráhy (\"kkStB\") odbočné spojení s Rýmařovem. K původní budově stanice byla přistavěna s dráhou i nová výpravní budova.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde čtyři jednostranní vnitřní nekrytá nástupiště, k příchodu k vlakům slouží přechody přes koleje. \n\n"}
{"id": "1560997", "url": "https://cs.wikipedia.org/wiki?curid=1560997", "title": "Milotice nad Opavou (nádraží)", "text": "Milotice nad Opavou (nádraží)\n\nMilotice nad Opavou (dříve též německy \" Milkendorf\") je železniční stanice asi kilometr severně obce Milotice nad Opavou v okrese Bruntál v Moravskoslezském kraji poblíž řeky Opavy. Leží na jednokolejných neelektrizovaných tratích 310 a 313.\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc a Opavu, podle univerzalizovaného stavebního vzoru. 1. listopadu 1872 byl uveden do provozu úsek trasy z Krnova do stanice \"Opava západ\". 5. prosince 1880 otevřela společnost Císařsko-královské státní dráhy (\"kkStB\") odbočné spojení s Vrbnem pod Pradědem. K původní budově stanice byly přistavěny též nové provozní budovy.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nNachází se zde čtyři jednostranná vnitřní nekrytá nástupiště, k příchodu k vlakům slouží přechody přes koleje. \n\n"}
{"id": "1560998", "url": "https://cs.wikipedia.org/wiki?curid=1560998", "title": "Řečany nad Labem (nádraží)", "text": "Řečany nad Labem (nádraží)\n\nŘečany nad Labem je železniční stanice v jižní části obce Řečany nad Labem nedaleko řeky Labe. Nachází se na východě Čech v Pardubickém kraji, v okrese Pardubice na levém břehu nedaleké řeky Labe. Leží na elektrizované dvoukolejné trati 010 (3 kV ss).\n\nPrvní staniční budova byla vystavěna jakožto trojkolejná stanice III. třídy, jež byla součást železnice z Olomouce do Prahy. Slavnostní vlak tudy projel 20. srpna 1845 za osobního řízení spoluautora návrhu trati inženýra Jana Pernera. Návrh původně empírové budovy je připisován, stejně jako u všech stanic na této trase, architektu Antonu Jünglingovi. Nádraží sloužilo k primární obsluze přes řeku ležících Kladrub nad Labem a místního proslulého hřebčína.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 1957 byl na trati procházející stanicí zahájen elektrický provoz.\n\nStanicí prochází První železniční koridor a Třetí železniční koridor, leží na trase 4. panevropského železničního koridoru. Nachází se zde ostrovní nástupiště s podchodem. Vlaky mohou stanicí projíždět rychlostí až 160 km/h, nádražní provoz je řízen pomocí elektronického stavědla ESA 11, které je dálkově ovládáno z Centrálního dispečerské pracoviště Praha.\n\nZe stanice odbočuje vlečka elektrárny Chvaletice.\n\n"}
{"id": "1560999", "url": "https://cs.wikipedia.org/wiki?curid=1560999", "title": "Starý Kolín (železniční zastávka)", "text": "Starý Kolín (železniční zastávka)\n\nStarý Kolín je železniční zastávka v centrální části obce Starý Kolín v okrese Kolín ve Středočeském kraji, nedaleko ramene řeky Labe. Leží na elektrizované dvoukolejné trati 010 (3 kV ss).\n\nStrážní domek se zastávkou byl otevřen jako součást železnice z Olomouce do Prahy. Slavnostní vlak tudy projel 20. srpna 1845 za osobního řízení spoluautora návrhu trati inženýra Jana Pernera. Návrh původně empírové budovy je připisován, stejně jako u všech stanic na této trase, architektu Antonu Jünglingovi.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nRoku 1957 byl na trati procházející zastávkou zahájen elektrický provoz.\n\nStanicí prochází První železniční koridor a Třetí železniční koridor, leží na trase 4. panevropského železničního koridoru. Nachází se zde dvě jednostranná nástupiště nástupiště s podchodem a přístřešky. Vlaky mohou zastvákou projíždět rychlostí až 160 km/h.\n\n"}
{"id": "1561000", "url": "https://cs.wikipedia.org/wiki?curid=1561000", "title": "Moravany (nádraží)", "text": "Moravany (nádraží)\n\nMoravany je železniční stanice v jižní části obce Moravany nedaleko řeky Loučná. Nachází se na východě Čech v Pardubickém kraji, v okrese Pardubice. Leží na elektrizované dvoukolejné trati 010 (3 kV ss) a neelektrizované jednokolejné trati 016.\n\nStaniční budova byla vystavěna jako součást železnice z Olomouce do Prahy. Slavnostní vlak tudy projel 20. srpna 1845 za osobního řízení spoluautora návrhu trati inženýra Jana Pernera. Návrh původně empírové budovy je připisován, stejně jako u všech stanic na této trase, architektu Antonu Jünglingovi.\n\nV roce 1899 dostavěla společnost \"Místní dráha Chrudimsko-holická\" svou trať navazující na železnici z Heřmanova Městce přes Chrudim, protínající polabskou železnici v Moravanech a pokračující přes Holice do Borohrádku, pravidelný provoz na trati byl zahájen 26. září. Společnost zde vystavěla vlastní dopravní objekty. \n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Společnost \"Místní dráha Chrudimsko-holická\" byla zestátněna k 1. lednu 1925. \n\nRoku 1957 byl na hlavní trati procházející stanicí zahájen elektrický provoz.\n\nStanicí prochází První železniční koridor a Třetí železniční koridor, leží na trase 4. panevropského železničního koridoru. Nachází se zde ostrovní nástupiště s podchodem. Vlaky mohou stanicí projíždět rychlostí až 160 km/h, nádražní provoz je řízen pomocí elektronického stavědla ESA 11, které je dálkově ovládané z Centrálního dispečerské pracoviště Praha.\n\n"}
{"id": "1561001", "url": "https://cs.wikipedia.org/wiki?curid=1561001", "title": "Teplice nad Metují (nádraží)", "text": "Teplice nad Metují (nádraží)\n\nTeplice nad Metují je železniční stanice v jihovýchodní části města Teplice nad Metují v okrese Náchod v Královéhradeckém kraji poblíž řeky Metuje. Leží na jednokolejných neelektrizovaných tratích č. 026 a 047. Ve městě se dále nachází železniční zastávky \"Teplice nad Metují skály\" a \"Teplice nad Metují město\".\n\nStanice byla vybudována jakožto součást trati Rakouské společnosti státní dráhy (\"StEG\") spojující Choceň a Meziměstí, kde železnice dosáhla hranice s Pruskem. Pravidelný provoz zde byl zahájen 25. července 1875. Nově postavené nádraží v Teplicích vzniklo jako stanice III. třídy, dle typizovaného stavebního vzoru navrženého architektem Wilhelmem von Flattichem.\n\n24. září 1908 otevřela společnost \"Místní dráha Trutnov-Teplice\" trať z Trutnova, obsluhovaného železnicí od roku 1869, do Teplic nad Metují. \n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde pět nekrytých jednostranných nástupišť (jedno vnější u budovy a čtyři vnitřní), k příchodu na vnitřní nástupiště slouží přechody přes koleje. Z nádraží odbočuje vlečka PepsiCo CZ.\n\n"}
{"id": "1561002", "url": "https://cs.wikipedia.org/wiki?curid=1561002", "title": "Police nad Metují (nádraží)", "text": "Police nad Metují (nádraží)\n\nPolice nad Metují je železniční stanice v jihozápadní části města Police nad Metují v okrese Náchod v Královéhradeckém kraji poblíž řeky Metuje. Leží na jednokolejné neelektrizované trati č. 026.\n\nStanice byla vybudována jakožto součást trati Rakouské společnosti státní dráhy (\"StEG\") spojující Choceň a Meziměstí, kde železnice dosáhla hranice s Pruskem. Pravidelný provoz zde byl zahájen 25. července 1875. Nově postavené nádraží v Polici vzniklo jako stanice III. třídy, dle typizovaného stavebního vzoru navrženého architektem Wilhelmem von Flattichem.\n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři nekrytá jednostranná nástupiště (jedno vnější u budovy a dvě vnitřní), k příchodu na vnitřní nástupiště slouží přechody přes koleje. \n\n"}
{"id": "1561003", "url": "https://cs.wikipedia.org/wiki?curid=1561003", "title": "Lobňa", "text": "Lobňa\n\nLobňa () je město v Moskevské oblasti v Ruské federaci. Při sčítání lidu v roce 2010 měla přes čtyřiasedmdesát tisíc obyvatel.\n\nLobňa leží přibližně třicet kilometrů severně od Moskvy, hlavního města oblasti i celé Ruské federace.\n\nPřibližně dva kilometry jihozápadně od Lobni leží letiště Moskva-Šeremeťjevo, nejrušnější letiště celé Ruské federace. Sama Lobňa je napojena na železniční síť a jezdí přes ni vlaky z moskevského Savjolovského nádraží směrem na Dmitrov.\n\nLobňa byla založena v roce 1902 při stavbě železniční tratě z Moskvy směrem na Dubnu a Kimry. Jméno bylo vybráno podle místního potoka, jehož jméno je baltského původu.\n\nV roce 1947 získala Lobňa status sídlo městského typu. Od 18. prosince 1961 je Lobňa městem.\n\n"}
{"id": "1561004", "url": "https://cs.wikipedia.org/wiki?curid=1561004", "title": "Krucifix (Kunratice)", "text": "Krucifix (Kunratice)\n\nKrucifix je drobná, památkově chráněná, sakrální památka v Kunraticích, obci na severu České republiky ve Frýdlantském výběžku Libereckého kraje.\n\nV Kunraticích je zbudován kostel Všech svatých. Kolem něho se rozkládá hřbitov obehnaný zdí. Do areálu se vstupuje bránou na jeho východní straně. U brány, na vnější straně areálu, po jižní straně přístupové cesty, stojí od roku 1830 kříž, který zde nechal zbudovat Christoph Ritter.\n\nKříž je osazen do čtyřbokého, směrem k vrcholu se zužujícího dříku, jenž je usazen do kamenného stupně, a ve vrchní části dřík ukončuje profilovaná římsa s bohatým volutovým zdobením. Do čelní strany soklu je vytesán nápis:\n\nNa čelní straně dříku je dále uvedeno:\n\nNápis je navíc dozdoben motivem vavřínového festonu zavěšeného na třech kolících, který se nachází nad tímto textem. Těsně pod ozdobnými volutami v horní části dříku je patrný motiv lastury spolu se třemi květy růže, pod nimiž se nacházejí tři bobulové plody obalené listím.\n\nDo vrchu kamenné části je osazen litinový kříž nesoucí korpus s motivem ukřižovaného Ježíše Krista visícího na kříži, který je ozdoben rozetami. Na kříži jsou patrné dva nápisy. Jeden se nachází nad Kristovou hlavou, kde je tabulka s textem:\n\nDruhý je v místech spojení kamenného podstavce s litinovým křížem a nese text:\n"}
{"id": "1561007", "url": "https://cs.wikipedia.org/wiki?curid=1561007", "title": "LWD Żak", "text": "LWD Żak\n\nLWD Żak (Student) bylo dvoumístné školní a sportovní letadlo smíšené konstrukce, které vyráběla polská společnost LWD (Lotnicze Warsztaty Doświadczalne) z Lodže koncem 40. let jako jedno z prvních polských poválečných letadel.\n\nPo druhé světové válce bylo oživení činnosti aeroklubů omezeno nedostatkem snadno použitelného a dostupného letadla, schopného výcviku pilotů i akrobatických prvků, jakož i vhodného stroje pro pokračovací výcvik pilotů.\n\nPolské Ministerstvo civilního letectví si v té souvislosti objednalo v roce 1946 u společnosti LWD vývoj lehkých, ekonomických letadel pro polské aerokluby s tím, že letoun musí být dvoumístný se sedadly vedle sebe. Vývoj projektu s názvem Żak začal v zimě roku 1946 skupinou polských návrhářů vedenou inženýrem Tadeuszem Sołtykem. Jen o pár měsíců později začala konstrukce prvního prototypu. Současně s tím se připravovalo uzavření licenční smlouvy na výrobu motorů Walter Mikron v Polsku, protože tento československý motor pro nové letadlo se jevil nejvhodnějším pohonem.\n\nPrvní prototyp Żak-1 byl zalétán 23. března 1947 na lodžském letišti Lublinek (IATA: LCJ, ICAO: EPLL). Poháněl jej československý invertní motor o výkonu 65 k/48 kW Walter Mikron III a letoun nesl označení SP-AAC. Během zkušebních letů bylo letadlo neustále vylepšováno (řízení výškovkami, zvětšení kýlovky, vyvážení/rovnováha letadla, přehřívání motoru, velikost olejové nádrže, přívod paliva atd.). Tyto závady byly postupně odstraňovány. V letech 1947–1948 bylo toto letadlo několikrát předvedeno na leteckých show a na předváděcích letech. \n\nDruhý prototyp Żak-2 byl poháněn plochým čtyřválcovým motorem o výkonu 65 koní, boxerem Continental A-65. Letoun měl otevřený kokpit, bez krytu kabiny. Aby byla zvýšena bezpečnost letců v případě převráceni letounu na zemi, byla za kabinou vyvedena malá pyramida svařená z ocelových trubek, která by v případě nehody udržela trup v bezpečné vzdálenosti od země. Letoun vzlétl poprvé 27. listopadu 1947 a nesl označení SP-AAE. Schvalovací zkoušky pro tento prototyp byly dokončeny až na podzim 1951, od 8. října 1951 do 14. listopadu 1951 na letišti Okęcie. Lety provedli piloti Andrzej Abłamowicz , Wiktor Pełkaa a Jerzy Szrejbowski. Tato verze nezískala tak dobrou pověst jako předchozí prototyp.\n\nPo pozitivním hodnocení letounu Żak-1 ministerstvo objednalo hned v roce 1947 výrobu 10 strojů pro aerokluby. Podle ruských pramenů měl být letoun poháněn \"hvězdicovým\" motorem vyrobeným podle sovětského motoru Švecov M-11D o výkonu 115 k/86 kW). Motorářské oddělení PZL chystalo vlastní konstrukci a stavbu plochého čtyřválce o podobném výkonu jako měl Continental A-65. Výroba letounu Zak byla ohrožena poté, když práce na polském motoru WN-1 byly pozastaveny a Letecké závody n.p., závod 1, Jinonice (bývalá A.S. Walter) \"nepodepsaly\" smlouvu na výrobu motorů Walter Mikron III v licenci. Polská strana totiž sama přerušila rozhovory a jednání o licenci. Následně bylo rozhodnuto koupit motory přímo z Československa, ale jen v nezbytně nutném množství.\n\nSérii 10 letadel označených jako Żak-3 vyrobil pracovní kolektiv LWD o celý měsíc dříve, než bylo stanoveno plánem, jako dar ke Dni sjednocení polských dělnických stran PPR a PPS (8. prosince 1948). První z nich (SP-AAS) vzlétl 8. listopadu 1948. V roce 1949 sériové letadlo absolvovalo schvalovací zkoušky v Ústředním leteckém ústavu (Główny Instytut Lotnictwa), které byly ukončeny s pozitivním hodnocením.\n\nPoslední prototyp Żak-4 (SP-BAE) vzlétl 20. října 1948. Byl vytvořen jako varianta pro vlečení kluzáků. Celá konstrukce Żaka byla zesílena, především v ocasní části a v oblasti motorového lože. Letounbyl vybaven silnějším motorem Walter Minor 4-III o vzletovém výkonu 77 kW/105 k a otevřený kokpit. Zkoušky ale prokázaly, že tato varianta letounu je pro vlečení kluzáků méně vhodná, zatímco starší Polikarpov Po-2 se pro tento účel jevil jako lepší letadlo, a to především proto, že Polikarpov potřeboval pro vzlet s kluzákem Vulture pouze 250 m, zatímco Żak-4 potřeboval 400-500 m. Żak-4 proto nebyl v sérii stavěn. \n\nLetadlo LWD Żak se vyznačovalo lehkou a jednoduchou konstrukcí. Byl to lehký konzolový dolnoplošný jednoplošník smíšené konstrukce, s posádkou dvou sedících vedle sebe v prostorné kabině a s pevným konvenčním podvozkem.\n\nLWD Žak navržený jako školní letoun byl potud originální, že konstruktér umístil sedadla instruktora a žáka vedle sebe. Toto řešení dávalo sice aerodynamicky dosti nepříznivou formu (zesílený trup s velkým průřezem), ale přinášelo to značné výhody z hlediska školení. Instruktor, který seděl vedle žáka, mohl pozorovat nepřetržitě nejen jeho pohyby, ale i jeho chování. Kromě toho umožňovalo toto uspořádání bezprostřední výuku během letu a oboustranné dorozumívání. Žák také viděl, kdy mu instruktor pomáhá, a mohl se přesvědčit o své samostatnosti v řízení stroje. \n\nLWD Žak byl stroj hospodárný a lehce řiditelný. Velký pevnostní násobek dovoloval základní akrobacii. Použití nosného profilu zdokonalovalo bezpečnost letu při malých rychlostech (minimální rychlost kolem 60 km/h). Křídla byla celodřevěná, samonosná, s charakteristickou u trupu zalomenou náběžnou hranou, upravenou tak pro zlepšeni výhledu z kabiny směrem dolů. Nosníková část křídla byla pokryta plátnem. Široký trup, který se v přídi nápadně zužoval, byl svařen z chrom-molybdenových ocelových trubek. Byl pokryt plátnem a překližkou. Na klasickém pevném podvozku byly původně byly použity mechanické brzdy, později byly nahrazeny účinnějšími hydraulickými.\n\nU jednoho letounu (SP-AAX) byl později (pro leteckou výstavu ve Vratislavi) motor vyměněn za Cirrus F.III o výkonu 85 k/63 kW. V tomto uspořádání však letadlo nikdy nelétalo. \n\nLWD Żak se mohl používat jako cvičný, sportovní i jako turistický letoun, protože malá spotřeba paliva při poměrně vysoké cestovní rychlosti 120–130 km/h umožňovala překonávat i značné vzdálenosti (do 500 km).\n\nKoncem roku 1948 postavilo LWD deset letadel, první z nich vzlétlo 8. listopadu 1948. Letouny dostaly v leteckém rejstříku imatrikulace: SP-AAS až SP-AAZ a SP-BAA až SP-BAC. Letouny byly používány v Aeroklubu republiky Polské (A.R.P.), který v roce 1949 zahrnoval 26 regionálních aeroklubů, rozmístěných ve všech větších leteckých střediscích. Konkrétně se jednalo o aerokluby Kujawski, Poznaň, Krakov, Gdaňsk, Bielsko-Biała a Varšava. V regionálních klubech létaly LWD Żaky až do roku 1955. \n\nPrototyp LWD Żak-4 byl dodatečně vybaven uzavřenou kabinou a použit jako cestovní letadlo v aeroklubu. Létal s imatrikulací SP-BAE. Nad ostatními Żaky vynikal letovými vlastnostmi (rychlost, dostup, dolet, stoupavost atd.)\n\nŻak-3 (SP-AAX) byl v prosinci 1963 převeden do Muzea polského letectví v Krakově (Muzeum Lotnictwa Polskiego), avšak od roku 2007 je uchováván v rozebraném stavu a není vystaven.\n\n\n\nData pro Żak-3 a (Żak-4) dle\n\n\n\n\n\n"}
{"id": "1561025", "url": "https://cs.wikipedia.org/wiki?curid=1561025", "title": "Rudolf Faltin", "text": "Rudolf Faltin\n\nErnst Karl Rudolf Faltin (1830? – 27. ledna 1918) byl luterský duchovní a misionář.\n\nNarodil se v Rize. Vystudoval teologii v Dorpatu. Po ordinaci v roce 1859 odešel do Kišiněva v tehdejší Besarábii, kde působil až do roku 1903. Patřil k průkopníkům misie mezi židy na jihu tehdejšího ruského impéria; mezi konvertity, které přivedl ke křesťanství, byl např. rabín Rudolf Hermann Gurland (1831–1905).\n"}
{"id": "1561048", "url": "https://cs.wikipedia.org/wiki?curid=1561048", "title": "Ferreri", "text": "Ferreri\n\nFerreri může znamenat:\n"}
{"id": "1561068", "url": "https://cs.wikipedia.org/wiki?curid=1561068", "title": "Barbora Osvaldová", "text": "Barbora Osvaldová\n\nBarbora Osvaldová (* 30. ledna 1950, Praha) je česká novinářka, publicistka a vysokoškolská pedagožka. \n\nPůsobí jako členka etické komise při Syndikátu novinářů ČR, také dlouhodobě pracuje na Fakultě sociálních věd Univerzity Karlovy. Je spoluautorkou řady odborných publikací věnujících se žurnalistice a publicistice. Považuje se za feministku.\n\nNarodila se v roce 1950 v Praze, jejím otcem byl scenárista a spisovatel Ivan Osvald, sestrou je Gabriela Osvaldová. Od roku 1968 studovala Fakultu sociálních věd a publicistiky v Praze, ale po ukončení studií se v důsledku normalizace nemohla novinařině věnovat naplno, tak alespoň přispívala svými články do dětských časopisů. Po roce 1990 působí jako pedagožka na FSV UK, kde pracuje dodnes. Je činná také v Syndikátu novinářů.\n\nMá dvě dcery, novinářku a spisovatelku Terezu Boehmovou a Zuzanu Boehmovou.\n\n\n"}
{"id": "1561079", "url": "https://cs.wikipedia.org/wiki?curid=1561079", "title": "Radoslav Selucký", "text": "Radoslav Selucký\n\nRadoslav Selucký (13. června 1930 Brno – 7. března 1991 Ottawa) byl český ekonom a spisovatel. Vystudoval Vysokou školu politických a hospodářských věd v Praze. V šedesátých letech patřil k vedoucím marxistickým autorům, vydával knihy z oborů ekonomie (\"Ekonomika, morálka, život\", \"Člověk a hospodářství\", \"Každému chléb, každému růže: čtení o komunismu\") a sociologie (\"Člověk a jeho volný čas\"). Největší čtenářský ohlas měla kniha \"Západ je západ\", v níž fejetonistickým způsobem shrnul své postřehy z cest po západní Evropě. Přispíval do časopisu \"Kulturní tvorba\", byl dramaturgem Filmového studia Barrandov a obdržel Cenu Svazu československých televizních a filmových umělců. Patřil k zastáncům Pražského jara 1968 a po jeho potlačení odešel do exilu. Žil v Kanadě a přednášel na University of Ottawa. Vydal knihu vzpomínek \"Východ je východ\".\n"}
{"id": "1561092", "url": "https://cs.wikipedia.org/wiki?curid=1561092", "title": "Jan Žižka: život a doba husitského válečníka", "text": "Jan Žižka: život a doba husitského válečníka\n\nJan Žižka: život a doba husitského válečníka je česká kniha jejíž autorem je Petr Čornej a kterou vydalo vydavatelství Paseka k 600 výročí od začátku Husitské revoluce. Kniha má přibližně devět-set stran rozdělených do osmi kapitol a třiašedesáti podkapitol, které sledují celý život Jana Žižky od jeho mládí až do smrti. Kniha je završením celoživotního zájmu Petra Čorneje o husitství.\n\nPetr Čornej knihu připravoval 16 let. Samotné psaní mu zabralo 15 měsíců. Knihu představil veřejnosti 4. prosince 2019 na Housově mlýně v Táboře.\n"}
{"id": "1561100", "url": "https://cs.wikipedia.org/wiki?curid=1561100", "title": "Foula", "text": "Foula\n\nFoula je ostrov v souostroví Shetlandy severně od Skotska. Je to jeden z nejizolovanějších trvale obydlených ostrovů patřících Spojenému království.\nJméno ostrova pochází ze staronorského \"Fugley\" („Ptačí ostrov“), v skotské gaelštině se ostrov jmenuje \"Fughlaigh\".\nFoula leží v Atlantském oceánu 32 km na západ od města Walls na Shetlandech. Rozloha je cca 13 km², žije na něm 38 lidí, převážně farmářů. Zdrojem příjmů je i turismus.\n\nFoula leží ve stejné zeměpisné šířce jako Petrohrad. Východní pobřeží ostrova tvoří nížina, na západním se zvedají až 365 m vysoké útesy, spolu s útesy na souostroví St. Kilda nejvyšší v Británii. Na pobřežních útesech žije mnoho mořských ptáků. Nejvyšším vrcholem ostrova je 418 m vysoký \"Sneug\". Na severním konci ostrova je skalní oblouk \"Gaada Stack\". Skalnaté podloží pokrývá rašelina, využívaná jako palivo.\n\n3 km na východ od ostrova leží pod hladinou skrytý útes, na němž 8. září 1914 ztroskotal parník Oceanic.\n\nOstrov je osídlen více než 5000 let. Kamenný kruh na severním konci je datován okolo roku 1000 př. n. l. Původně norskou državu anektovalo v 15. století Skotsko. V roce 1720 vyhubily velkou část obyvatel neštovice, protože izolovaná populace neměla žádné protilátky. V 18. století na rozdíl od zbytku Velké Británie ostrov nepřešel na gregoriánský kalendář. V důsledku toho je místní kalendář o 12 dnů opožděn.\n\nNa ostrov Foula zajíždí malý trajekt, který spojuje jednotlivé ostrovy Shetland. Je zde také přistávací dráha. Na jižním konci ostrova je od roku 1986 umístěn maják.\n"}
{"id": "1561102", "url": "https://cs.wikipedia.org/wiki?curid=1561102", "title": "Králenské slavnosti", "text": "Králenské slavnosti\n\nKrálenské slavnosti jsou český lidový svátek spadající do období křesťanských letnic, zelených neboli svatodušních svátků, především na svatodušní pondělí, ale také v neděli o týden dříve nebo po celý květen. V některých oblastech byly až v tomto období stavěny máje a byly prováděny různé pastýřské obyčeje spojené s vyháněním dobytka na pastvu.\n\nV těchto oslavách přežila celá řada archaických, předkřesťanských zvyků, stejně jako ve východoslovanských a jihoslovanských svátcích rusalných. V národopisné literatuře 19. století je zachována řada názvů těchto oslav či zvyků s nimi spojenými: \"honění krále\", \"vodění\", \"koupání\" či \"stínání krále\"; \"jízda po králích\", \"hra na krále a králku\", \"hra na chudého krále\". V Čechách králenské slavnosti zanikly na přelomu 19. a 20. století kdy už byly pouhou dětskou zábavou, zároveň se v nich však uchovávala řada starobylých prvků jako například tradiční oděv. Na Moravě je tradice králenských slavností dosud živá, příkladem je slovácká a hanácká jízda králů nebo slovácké obchůzky královniček, přičemž však mnoho archaických prvků již zaniklo. Antropolog James Frazer vykládal zvyky symbolického usmrcení krále jako zabití ducha vegetace aby bylo umožněno jeho znovuzrození a přirovnal je k smrti posvátného krále v háji Diany Nemorensis. Klasik Martin L. West spojuje zvyk volení královny a závodů na koních s indoevropským mýtem o Dceři Slunce, jejíž ruku během námluv získají Božští blíženci díky vítězství v závodu.\n\nV městském prostředí byly letnice namísto králenských slavností doprovázeny takzvanou střelbou ku ptáku jejíž vítěz získal hodnost ptačího krále. O stáří a předkřesťanském původu králenských slavností svědčí rozšíření podobných slavností po celé Evropě. Kromě zmiňovaných slovanských rusaljí jsou známy také v Německu (Pfingstl), Skandinávii, ve Francii a v Anglii (May Queen, Jack in the Green, Jack o' Lent).\n\nÚstřední postavou králenských slavností je král, titulovaný jako májový, svatodušní, listnatý či luční. Tradiční bylo pořádání soutěží, nejčastěji v běhu či jízdě na koni, volbu krále , vyvolávání u domů a veselici s tancem a hostinou. Král měl svoji družinu, jejíž někteří členové měli zvláštní úlohu, především tlampač – řečník a pobočníci. Král se svými pomocníky byl oblečen do oděvu z kůry, ratolestí, „kouzelného“ kapradí a květů, například růží či pivoněk.\n\nKrál byl ostatními mladíky honěn či pronásledován během jízdy na koni s minimální šancí vyhrát, a poté různě ponižován či topen načež docházelo k symbolickému soudu, odsouzení a popravě. Poprava je prováděna setnutím jeho koruny.\n\nDívčí část zvyků této slavnosti se označuje jako královničky, králky či králenky. Vybraná dívka – královna, byla vedena pod baldachýnem s šátku a tyčí ozdobeným kyticemi, nebo dívkami s ratolestmi či malými máji v rukou. Královna a její družina byly oděny v bílém, ozdobené květy a měly rozpuštěné vlasy. Mezi užívané květiny náleželi především pivoňky, růže, jetel a mateřídouška. Na Moravě se zvyk udržel déle, ale specifické bílé odění bylo nahrazeno krojem.\n\nPodle moravského národopisce Františka Sušila chodily v polovině 19. století královničky o letnicích, či okolo nich, chodili jednou či vícekrát a to různým způsobem. Obyčejně jako dvě děvčata v bílých sukních, se stuhami, šátky, skleněnými perlami a věnci – ty měly před sebou a za sebou z pestrých květů, na hlavě pak z růží, jedna představovala královnu, zatímco druhá krále. Doprovázela je družina děvčat, z nichž jedna nesla kasičku na vybírání peněz či košík na dary a jedna máj či chvojí, a společně obcházely domy, a v nich po pozdravu a pozvání společně tancovaly.\n\nO tom jak byly slaveny králenské slavnosti v Čechách podal nejstarší rozsáhlejší zprávu Jan Štěpán, farář z jihočeského Pohoří, v roce 1834. Podle jeho svědectví se na svatodušní pondělí svobodní mládenci nosili oděv ze smrkové kůry a jeden z nich – král, byl na smyku vezen na náves. Kromě družiny jej doprovázeli také hudebníci se škraboškami nebo začerněnými tvářemi. Pokud s králem narazí na nějakou kaluž srazí jej do ní a nakonec na návsi jeden z mladíků počal skládat verše o místních staveních a jejich obyvatelích, a ještě jednoho mladíka, oděného celého do slámy, vrhají do louže. Následně se vydávají chodit po staveních, s ozdobeným zeleným stromkem v rukou, a žádají o výslužku, kterou pak v hospodě propijí. Taktéž zmiňuje že na Budějovicku jede král se svou družinou na koních.\n\nNárodopisec Václav Krolmus zmiňuje také obyčej stínání žáby, honění a svrhávání krále minulého roku a určování nového krále se středu vybraných mladíků losem či hlasováním. Na Plzeňsku byla v koruně máje či pod lípou budována bouda z březových, jedlových a smrkových větví do které mladík v roli biřice vysekal díru a vyndal z ni stůl a židle pro krále a jeho družinu. Do boudy umístěné na máji také někdy část družiny vstupovala aby byla vidět a slyšet. Po událostech na návsi a obcházení stavení se král se svou družinou vydával na koních za vesnici kde král počal před pronásledováním ostatních mladíků prchat. Když krále chytili symbolicky jej popravili stětím koruny a ten jim platil večer v hospodě útratu, pokud se jim to nepovedlo museli platit králi naopak oni a daný mládenec byl králem i následující rok.\n\nV Lhotce na Ostravsku se se koná průvod v lidových krojích a s jezdci na koních zvaný honění krále, který je doprovázen ukázkami lidových řemesel a historického šermu. Vrcholem slavnosti je závod mladíků starších dvaceti let, jehož výherce je vyhlášen králem. Honění krále je spojováno s pověstí podle které byl za třicetileté války zahnán švédský král do slepého ramena Odry a zajat lhotskými mládenci. Slavnost původně zahrnovala i tři králky, které volili děvčata ze svého středu, jež vyjednávali s chlapci a přinášeli králi korunu. Zvyk se s přestávkami udržoval až do roku 1968, poté byl obnoven v roce 1993.\n\nNa Slovensku o stáří králenských slavností svědčí synodální zápověď z roku 1585 a 1591 na rusadlnie sviatky, tedy letnice, stavět krále, tančit, hodovat a chodit ve škraboškách. Zákazy a pokuty za pořádání těchto slavností se pak opakují po celé 17. a 18. století, přičemž byly slaveny i maďarským obyvatelstvem Slovenska. Zápovědi však vedly tomu že v 19. století byla již tato tradice mrtvá.\n"}
{"id": "1561103", "url": "https://cs.wikipedia.org/wiki?curid=1561103", "title": "Jozef Kopáči", "text": "Jozef Kopáči\n\nJozef Kopáči / \"Kopácsy\" (30. května 1775, Veszprém – 17. září 1847, Ostřihom) byl římskokatolický duchovní, biskup v Stoličném Bělehradu (\"Székesfehérvár\") a Veszprému, od roku 1838 ostřihomský arcibiskup a kníže-primas uherský.\n\nPocházel z chudé šlechtické rodiny. Gymnázium vystudoval v rodném Veszprému a teologické studia absolvoval na \"Emericaneu\" v Bratislavě.\n\nNa kněze byl vysvěcen 30. května 1798 v maďarském městě Zirc. Od roku 1799 přednášel církevní právo a dějiny na Vesprémské semináři. V roce 1806 se stal farářem a vicearcidiákonem a od roku 1807 získal post kanovníka Vesprémské kapituly.\n\nV roce 1822 byl jmenován biskupem v Székesfehérváru. Biskupské svěcení přijal z rukou ostřihomského arcibiskupa Alexandra Rudnaye 16. června 1822. V roce 1827 byl zvolen do čela vesprémské diecéze. \n\nV roce 1831 korunoval ve svatomartinském dómu  Bratislavě Karolínu Augustu Bavorskou, čtvrtou manželku císaře Františka I. V roce 1833 nařídil používání maďarštiny při vedení církevních matrik.\n\n20. prosince 1838 byl jmenován ostřihomským arcibiskupem a 18. února následujícího roku potvrzen Svatým stolcem. Při jmenování si dal podmínku, že bude ještě po tři roky zastávat i funkci vesprémského biskupa. \n\nKopáči byl prvním ostřihomský arcibiskupem, který vydával Arcidiecézní oběžníky v maďarštině. Pokračoval ve výstavbě ostřihomské katedrály s výdaji okolo půl milionu forintů. Podporoval sbírání a výzkum dokumentů k církevním dějinám. Financoval vydání \"Gesta Hunnorum et Hungarorum\" kronikáře Šimona z Kézy a Budínské kroniky.\n\n"}
{"id": "1561104", "url": "https://cs.wikipedia.org/wiki?curid=1561104", "title": "Sloup vévodů z Cambridge", "text": "Sloup vévodů z Cambridge\n\nSloup vévodů z Cambridge, též nazývaný sloup vévodů cambridgeských (či vévodů cambridžských), v Karlových Varech byl postaven jako upomínka na někdejší hosty lázní. Nalézá se u Mlýnské kolonády na \"Bernardově skále\".\n\nSloup byl vztyčen roku 1834. Je upomínkou na někdejší časté hosty Karlových Varů, vévodu a vévodkyni z Cambridge.\n\nNalézá se u Mlýnské kolonády na okraji Skalníkových sadů na vyzděné kruhové terase na vrcholu \"Bernardovy skály\". Plůtek na okraji plošiny zajišťuje bezpečnost návštěvníků.\n\nMasivní hladký žulový sloup stojí na jednom kruhovém žulovém stupni. Má profilovanou hlavici s nízkým soklem na vrcholu. Na přední straně sloupu je umístěna černá oválná nápisová deska. V pozlaceném profilovaném rámu je pozlaceným písmem napsáno:\n\n"}
{"id": "1561118", "url": "https://cs.wikipedia.org/wiki?curid=1561118", "title": "Slovenské Kľačany", "text": "Slovenské Kľačany\n\nSlovenské Kľačany jsou obec v okrese Veľký Krtíš v Banskobystrickém kraji na Slovensku. Leží v jihovýchodní části Krupinské planiny přibližně 13 km severovýchodně od okresního města. Žije zde  obyvatel.\n\nPrvní písemná zmínka o obci pochází z roku 1379.\n\n\n"}
{"id": "1561119", "url": "https://cs.wikipedia.org/wiki?curid=1561119", "title": "ESAUE", "text": "ESAUE\n\nESAUE je magický nápis, který byl napsán na hliněné destičce objevené v Izraeli. Nápis byl napsán do čtverce a jeho vznik byl datován do 6. století po Kristu. Význam slova \"ESAUE\" byl objeven až překladem kabalistických knih. Význam tohoto magického nápis je „smlouva s osudem\", resp. jde o předmět, která měl člověku plnit přání.\nPro psaní na hmotnou věc (pergamen, papír, dřevo, hliněná deska) se pak používala krev z pravého prostředníku, ev. podle některých jiných záznamů středu pravé dlaně. To, na co byl nápis napsán (amulet), bylo vhodné nosit u sebe, v aktovce, kabelce, peněžence, nebo v pytlíčku na krku. Pokud dotyčný pracoval přesně a soustředěně, bylo mu přání splněno.\n\nJe rovněž doporučeno zapálit při vytváření amuletu svíci, např. s vůni skořice pro lásku, ve zlaté barvě pro kouzlo peněz, levandulovou pro zdraví nebo lásku.\n\n\n"}
{"id": "1561120", "url": "https://cs.wikipedia.org/wiki?curid=1561120", "title": "Great Cumbrae", "text": "Great Cumbrae\n\nGreat Cumbrae je ostrov v zálivu \"Firth of Clyde\" na západě Skotska, větší ze dvojice ostrovů stejného jména. Má rozlohu necelých 12 km a v roce 2011 na něm žilo 1376 obyvatel, je tedy 10. nejzalidněnějším skotským ostrovem, proti sčítání v roce 2001 však populace mírně klesla. Jediným větším sídlem je městečko Millport. Sezónní kolísání vlivem letních pobytů je výrazné, Great Cumbrae je rekreačním zázemím pro populaci hustě osídleného údolí řeky \"Clyde\". Mezi provozovanými aktivitami dominuje cyklistika a pěší turistika.\nNázev ostrova je gaelského původu, ze slova \"Cumaradh\" („místo, kde žijí lidé Cymru“)\n\nOstrov je obydlen od konce poslední doby ledové. Je spojen s christianizací Skotska, byl na cestě misionářů z Irska na skotskou pevninu. V roce 1263 jej jako základnu využil norský král Haakon IV. před bitvou u Largs.\nPosledním feudálním vlastníkem ostrova byl bývalý automobilový závodník Johnny Dumfries, titulárně sedmý markýz z Bute.\nPodloží je tvořeno usazenými horninami, zejména pískovci, se stopami glaciálním zalednění.\nNa ostrově žijí drobnější savci, sovy a poštolky, na pobřeží množství mořských ptáků, tuleni a delfíni.\nNejvyšším bodem je 127 m vysoký \"The Glaidstane\".\n\nGreat Cumbrae je spojen trajektem s městem \"Largs\" na skotské pevnině.\n\n \n"}
{"id": "1561121", "url": "https://cs.wikipedia.org/wiki?curid=1561121", "title": "Global Organic Textile Standard", "text": "Global Organic Textile Standard\n\nGlobal Organic Textile Standard (GOTS) je nejpřísnější certifikace pro textilie vyrobené z organických textilních vláken. GOTS kontroluje celý výrobní proces od statku až po továrnu: od sklizně bavlny, tkaní vláken, až po výrobu finálního produktu, včetně exportu oblečení. Konečné produkty mohou být výrobky z vláken, příze, tkaniny, oděvy a domácí textil. Nezahrnují se zde kožené výrobky.\n\nVe všech fázích zpracování ekologických vláken musí být tyto vlákna odděleny od běžných produktů z neorganických vláken a musí být jasně označeny. Všechny chemikálie (např. barviva, pomocné chemikálie), musí splňovat základní požadavky na toxicitu a biologickou rozložitelnost. Jsou zakázány používat toxické kovy, rozpouštědla, geneticky modifikované organismy, formaldehydy a jiné syntetické látky. Veškeré bělidla musí být na bázi kyslíku. Obalový materiál musí být z recyklovaného zdroje a nesmí obsahovat polyvinylchlorid.\n\nProvozovatelé musejí mít ve svých směrnicích zavedenou politiku ochrany životního prostředí. Dále je také nutné, uchovávat úplné záznamy o používání chemických látek, při mokrém zpracovatelském postupu. Odpadní vody ze všech zpracovatelských postupů musí být zpracovány ve funkčních čistírnách odpadních vod.\n\nGOTS má v sobě i požadavky na etické a sociální aspekty výroby, jako svoboda zaměstnání, svoboda kolektivního vyjednávání, bezpečnost a čistota na pracovišti, zákaz dětské práce, životní minimum, pracovní doba nesmí být přehnaná, ochrana před diskriminací, stálé zaměstnání, zákaz hrubého a nehumánního zacházení.\n\nGOTS rozlišuje dva stupně:\n\n\nPouze textilie vyrobené a certifikované v souladu s ustanoveními této normy mohou nést označení GOTS.\n"}
{"id": "1561123", "url": "https://cs.wikipedia.org/wiki?curid=1561123", "title": "Komjatnianska dolina (Velká Fatra)", "text": "Komjatnianska dolina (Velká Fatra)\n\nKomjatnianska dolina je údolí v severní části pohoří Velké Fatry na Slovensku.\n\n Turistická značená trasa 0853 (prochází dolinou).\n"}
{"id": "1561127", "url": "https://cs.wikipedia.org/wiki?curid=1561127", "title": "Konský dol", "text": "Konský dol\n\nKonský dol je údolí v jihozápadníí části pohoří Velké Fatry na Slovensku.\n\nPřes tři kilometry dlouhá zalesněná dolina má místy charakter kaňonu. Nad dnem doliny se zvedají mohutné skalní římsy masívů vrchů Ostré a Tlsté. Konský dol je jednou z jihovýchodních odboček mohutné Gaderské doliny, jejíž horní větev se jmenuje Dedošová dolina. Dolina vznikla v triasových dolomitech a vápencích chočského příkrovu. \n\n Turistická značená trasa 2724 (\"Chodník Janka Bojmíra\") (prochází dolinou).\n"}
{"id": "1561129", "url": "https://cs.wikipedia.org/wiki?curid=1561129", "title": "Interleukin 1 beta", "text": "Interleukin 1 beta\n\nInterleukin 1β (IL-1β), patří do rodiny Interleukin-1 cytokinů. Jedná se o protein produkovaný aktivovanými makrofágy ve formě pro-interleukin-1β. Ten je dále štěpen do své maturované formy pomocí kaspazy-1. IL-1β je důležitý pro modulaci zánětlivé odpovědi, indukci cyklooxygenázy-2 v nervové soustavě, proliferaci, apoptóze a diferenciaci buněk. Kombinace IL-1β a IL-23 indukuje v γδT buňkách produkci IL-17, IL-21 a IL-22. To naznačuje zapojení IL-1β v modulaci zánětlivé reakce . IL-1β je produkován závisle i nezávisle na inflamazómu a váže se na stejný receptorový komplex jako IL-1α . \n\nIL-1 rodina cytokinů a produkce IL-1β je spojována také s poškozením sítnice a onemocněními, jako je například věkem podmíněná makulární degenerace, retinitis pigmentosa, diabetická retinopatie a glaukom. U pacientů s diabetickou retinopatií bylo zaznamenáno zvýšení produkce IL-1β, a proto se různé studie zaměřily na účinek inhibice tohoto cytokinu jako možnost terapie. U zvířecích modelů věkem podmíněné makulární degenerace byly nalezeny zvýšené hladiny IL-1β u poškozených buněk retinálního pigmentového epitelu sítnice a u buněk fotoreceptorů .\n\nBylo ukázáno, že v některých typech nádorů hraje důležitou roli inflamazóm. Inflamazóm je cytózolický proteinový komplex aktivující zánětlivou reakci a tvorbu maturované formy IL-1β . \n\nPřítomnost IL-1β byla zjištěná u pacientů trpící roztroušenou sklerózou (chronické autoimunitní onemocnění centrální nervové soustavy, při kterém dochází k rozpadu myelinových pochev), není však přesně známo, kterými buňkami je u tohoto onemocnění produkován. Některé studie ukázaly, že léčba roztroušené sklerózy pomocí glatiramer acetátu nebo natalizumabu snížuje přítomnost IL-1β, případně jeho receptoru. \n"}
{"id": "1561130", "url": "https://cs.wikipedia.org/wiki?curid=1561130", "title": "Živorodka širokoploutvá", "text": "Živorodka širokoploutvá\n\n\"Živorodka širokoploutvá\" další české názvy: \"molly\", (latinsky: \"Poecilia latipinna\", slovensky: \"Živorodka širokoplutvá\", anglicky: \"Sailfin molly, Dalmatian molly\"). Rybu poprvé popsal v roce 1821 francouzský přírodopisec, umělec a badatel Charles Alexandre Lesueur. Její výskyt objevil v rybnících v blízkosti New Orleans v Louisianě. \n\nZákladní zbarvení je olivově žluté s modrými, červenými a zelenými skvrnami. Samice dorůstají až 12 cm, samci 8 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. V akváriích se vyskytuje v několika barevných variantách, např.: \"albínová, šedá a černá forma, silver marmor; blood red; red gold; silver molly; blood red molly; goldleopard\".\n\nRyba se vyskytuje v Severní a Střední Americe, Jihu a Jihovýchodě USA, od Severní Karolíny po Texas, např. na Floridě jsou velmi běžné, v Mexiku na poloostrově Yucatán. Žije v pobřežních vodách, snáší brakické prostředí (do 80‰). Upřednostňuje močály, nížinné potoky, bažiny a ústí řek. Nepůvodní populace se vyskytují na Novém Zélandu, na západě USA a na Havaji. V Kalifornii způsobily pokles populací federálně chráněné a ohrožené ryby druhu Halančíkovec skvrnitý (\"Cyprinodon macularius\"). \n\n\n\n\n"}
{"id": "1561137", "url": "https://cs.wikipedia.org/wiki?curid=1561137", "title": "Rudný důl Stříbrné Hory", "text": "Rudný důl Stříbrné Hory\n\nRudný důl se nachází na katastrálním území Stříbrné Hory obce Horní Město asi 1,5 km západně od křižovatky silnice Stříbrné Hory – Janovice, jižně od silnice Stříbrné Hory k zaniklé osadě Ferdinandov a severně od vrchu Dobřečovská hora v okrese Bruntál. Jedná se o jedno z nejstarších míst se zachovanými pozůstatky po hornické činnosti z 12. až 16. století na Rýmařovsku. Archeologické stopy po rudném dole jsou chráněny jako kulturní památka od roku 1958 a jsou zapsány v Ústředním seznamu kulturních památek ČR.\n\nJižně od silnice Stříbrné Hory–Bedřichov se nalézají nejstarší pozůstatky po hornické činnosti z období 12. až 16. století na Rýmařovsku. Pozůstatky po dolování v této oblasti je písemně doloženo výrokem jihlavského horního soudu asi z roku 1348. Písemný doklad uvádí tři fáze dobývání, z nichž druhá je o tavírně v Rýmařově. Listina také poprvé dokumentuje svislou šachtici (jámu) – první na území České republiky. Archeologické nálezy pozůstatků hornické činnosti byly učiněny až v roce 1983. Obdobné pozůstatky hornické činnosti se nalézají asi 800 metrů východně od Kamenné hory (799 m n. m.) po obou stranách turistické cesty.\n\nPoblíž silnice Stříbrná Hora–Bedřichov se nalézají nejstarší pozůstatky po hornické činnosti z období 12. až 16. století. Jedná se o lokalitu dvou lesíků, kde jsou pozůstatky dvou zlatých (stříbrných) dolů. Pozůstatky dobývek, které vytvářejí mělké příkopy s dílčími propadlinami šachtic až do hloubky pěti metrů.\n\n"}
{"id": "1561141", "url": "https://cs.wikipedia.org/wiki?curid=1561141", "title": "Livenza", "text": "Livenza\n\nLivenza (furlansky \"Livence\", benátsky \"Łivensa\") je řeka v severovýchodní Itálii (Furlánsko-Julské Benátsko a Benátsko). Je dlouhá 112 km, její povodí má rozlohu 2 221 km² a průměrný průtok činí 85 m³/s.\n\nŘeka pramení v krasové oblasti Cansiglio na území obce Polcenigo. Směřuje k jihovýchodu, protéká městy Caneva, Sacile, Brugnera, Motta di Livenza a San Stino di Livenza a vlévá se do Jaderského moře nedaleko Caorle. Nejvýznamnějšími přítoky jsou Meschio a Meduna. Stav vody je závislý na výši srážek v Karnských Alpách a řeka se často rozvodňuje. K regulaci roku byla vybudována přehrada Ravedis.\n\nV řece žije lín obecný, ouklej ztepilá, lipan podhorní, kapr obecný a úhoř říční.\n\nPovodí Livenzy bylo osídleno již v neolitu; kolová osada Palù di Livenza patří mezi lokality světového dědictví. O řece se zmiňuje již Plinius starší pod názvem \"Liquentia\" (pravděpodobně pocházejícím ze slova \"livens\", namodralý, popř. \"liquens\", tekoucí). Byla významnou dopravní tepnou a ve středověku tvořila hranici Benátské republiky. V dubnu 1809 se zde odehrála bitva u Sacile, která byla součástí napoleonských válek.\n"}
{"id": "1561144", "url": "https://cs.wikipedia.org/wiki?curid=1561144", "title": "Moravský Beroun (nádraží)", "text": "Moravský Beroun (nádraží)\n\nMoravský Beroun (dříve německy \"Bärn-Andersdorf\") je železniční stanice v jižně od města Moravský Beroun, v katastru obce Ondrášov, v okrese Olomouc v Olomouckém kraji poblíž řeky Bystřice. Leží na jednokolejné neelektrizované trati 310.\n\nStanice byla vybudována společností Moravsko-slezská ústřední dráha (\"MSCB\") na trati primárně spojující Olomouc, kam byla železnice přivedena roku 1841, a Opavu, podle typizovaného stavebního vzoru. 1. listopadu 1872 byl uveden do provozu úsek trasy z Krnova do stanice \"Opava západ\". \n\nPo zestátnění soukromých společností v Rakousku-Uhersku po roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde tři jednostranná nekrytá nástupiště (jedno vnější u budovy, dvě vnitřní), k příchodu na vnitřní nástupiště slouží přechod přes koleje. \n\n"}
{"id": "1561149", "url": "https://cs.wikipedia.org/wiki?curid=1561149", "title": "Nižné Matejkovo", "text": "Nižné Matejkovo\n\nNižné Matejkovo je údolí ve východní části pohoří Velké Fatry na Slovensku.\n\n Turistická značená trasa 0857 (prochází dolinou).\n"}
{"id": "1561150", "url": "https://cs.wikipedia.org/wiki?curid=1561150", "title": "Cigarettes After Sex", "text": "Cigarettes After Sex\n\nCigarettes After Sex je americká hudební skupina, věnující se žánrům dream pop a slowcore. Vznikla v roce 2008 v texaském městě El Paso, později přesídlila do Brooklynu. Komerčního úspěchu dosáhla díky prezentaci skladby „Nothing’s Gonna Hurt You Baby“ na YouTube, po níž následovalo turné po Evropě a Asii.\n\nJako své hudební vzory uvádějí členové skupiny Milese Davise, Françoise Hardyovou, Julee Cruiseovou, Portishead a Cocteau Twins. Jejich styl vychází z ambientní hudby a filmových soundtracků, klade důraz na romanticky laděné a výrazně autobiografické texty a melancholickou atmosféru dokresluje androgynní projev zpěváka. Skupina nahrává u společnosti Partisan Records.\n\n\n\n"}
{"id": "1561151", "url": "https://cs.wikipedia.org/wiki?curid=1561151", "title": "Thun (správní oblast)", "text": "Thun (správní oblast)\n\nSprávní oblast Thun v kantonu Bern ve Švýcarsku byla vytvořena 1. ledna 2010 jako součást správního regionu Oberland. V této oblasti je celkem 31 obcí o celkové populaci osob.\n\n"}
{"id": "1561154", "url": "https://cs.wikipedia.org/wiki?curid=1561154", "title": "Bull Connor", "text": "Bull Connor\n\nTheophilius Eugene Connor (11. července 1897 – 10. března 1973), známý spíše jako Bull Connor, byl americký politik, který negativně proslul především svým působením na pozici komisaře veřejné bezpečnosti ve městě Birmingham v Alabamě a také bojem proti aktivitám Afroamerického hnutí za občanská práva v 60. letech 20. století. Connor byl pověřen dohledem nad birminghamským požárním sborem a také nad birminghamskou policií. Byl členem Demokratické strany.\n\nConnor se zasazoval o prosazování zákonů týkajících se rasové segregace a odepírání práv Afroameričanům, obzvláště v roce 1963 při birminghamské kampani americké organizace na ochranu lidských práv Southern Christian Leadership Conference. Stal se mezinárodním symbolem institucionálního rasismu. Bull Connor nařídil použít proti demonstrantům vodní stříkačky a na demonstrující aktivisty (mezi kterými byly i děti) nechal poslat i policejní psy. Americká média přenášela záběry ze samotných demonstrací i ze zásahů proti účastníkům a tyto záběry děsily celé Spojené státy.\n\nBull Connor se narodil v roce 1897 ve městě Selma v Alabamě do rodiny vlakové dispečerky a telegrafisty. Do politiky vstoupil za Demokratickou stranu v roce 1934, kdy byl zvolen do Alabamské sněmovny reprezentantů. Jako zákonodárce podporoval populistické návrhy pro zlepšení postavení bělochů ve společnosti. V dalším volebním období již do Alabamské sněmovny reprezentantů nekandidoval, namísto toho se ucházel o pozici komisaře veřejné bezpečnosti ve městě Birmingham. V letech 1938 a 1954 neúspěšně kandidoval na guvernéra Alabamy.\n\nConnor byl zvolen do úřadu v roce 1937. Opakovaně (a úspěšně) kandidoval až do roku 1952, ovšem po krátké pauze se v roce 1957 do úřadu vrátil a na svém místě setrval až do roku 1963.\n\nV roce 1948 Connorovi policisté zadrželi amerického senátora za stát Idaho Glena H. Taylora, který se po boku kandidáta na prezidenta Henryho Wallace ucházel o post viceprezidenta v nadcházejících prezidentských volbách. Taylor byl zadržen kvůli porušení birminghamských zákonů o rasové segregaci. \n\nNa Celonárodní demokratické konferenci v roce 1948, na které se vybírali prezidenští kandidáti za demokratickou stranu pro nadcházející prezidentské volby, odešel Connor ze sálu s celou delegací z Alabamy poté, co byl ustanoven bod politického programu týkající se ochrany občanských práv.\n\nV roce 1954 se znovu ucházel o post guvernéra státu Alabama, ovšem opět neúspěšně. Velký podíl na jeho neúspěchu měl zřejmě kontroverzní návrh, který předložil dříve téhož roku, a kterým chtěl Connor postavit komunismus mimo zákon.\n\nIhned poté, co se v roce 1957 vrátil na své místo komisaře veřejné bezpečnosti, Connor opět začal aplikovat svůj brutální postup při potlačování hrozeb proti veřejnému pořádku. Nechal provést razii na shromáždění v domě afroamerického aktivisty reverenda Freda Shuttleswortha, na kterém byli také tři duchovní z města Montgomery v Alabamě. V Montgomery tou dobou probíhal bojkot autobusové dopravy a Connor se obával, že by se mohl rozšířit i do Birminghamu. Duchovní nechal zatknout za tuláctví, což byl přečin, u kterého nebylo možné propuštění na kauci.\n\nShuttlesworth zatčen nebyl, a i přes výhružky pokračoval v občansko-právních aktivitách. Jeho kostel se dvakrát stal terčem bombového útoku. Shuttlesworth, jeho žena a bělošský duchovní byli napadeni rozzuřeným davem, když se pokusili použít toalety „pro bělochy“ na místním autobusovém nádraží, kde byly toalety pro bělochy a Afroameričany zvlášť.\n\nNa jaře roku 1961 se několik skupin aktivistů za lidská práva vydalo na takzvané „Jízdy svobody“, aby poukázali na rasovou segregaci v mezistátní dopravě. Tyto skupiny se vydaly na cestu po hlavních městech jižanských států a jejich zamýšlenou cílovou destinací bylo město New Orleans. Aktivisté se však brzy setkali s odporem vůči jejich počínání, a dokonce i s násilím.\n\nV začátku května roku 1961 vyhrál Connor s přehledem volby a zahájil své šesté volební období jako komisař veřejné bezpečnosti v Birminghamu. Ze své pozice měl pod kontrolou nejen hasiče a policejní složky, ale také školy, lékařská zařízení a knihovny – tedy instituce, kde všude vládla rasová segregace. Při jedné ze schůzek s kandidátem na starostu Tomem Kingem Connor poznamenal, že očekává příjezd Jezdců svobody do Birminghamu následující neděli. Konkrétně řekl: „Budeme na ně připravení,“ načež King odvětil, „O tom ani v nejmenším nepochybuji, pane komisaři“.\n\nJezdci svobody přijeli do Birminghamu v polovině května 1961. Poté, co jejich autobus zastavil ve městě Anniston v Alabamě, byli aktivisté prakticky okamžitě napadeni, přičemž policejní složky odmítaly zasáhnout. Za městem na ně potom čekal rozzuřený dav, který zapálil autobus aktivistů, ale žádný z nich nebyl vážně zraněn. Pro aktivisty byl přistaven nový autobus, se kterým vyjeli do Birminghamu. Druhá skupina aktivistů měla také problémy, do jejich autobusu nastoupili v Atlantě členové Ku-klux-klanu a aktivisty napadli.\n\nJak se autobus s první skupinou aktivistů blížil k autobusovému nádraží v Birminghamu, početný dav členů KKK a televizních štábů se začal shromažďovat. Aktivisté byli napadeni jen pár minut poté, co vystoupili z autobusu a pokusili se objednat si jídlo v části restaurace určené výhradně pro bělochy. Dokonce i několik reportérů dostalo pár ran kovovými tyčemi a baseballovými pálkami. Po patnácti minutách konečně dorazila na místo policie, ovšem tou dobou už byla většina útočníků pryč.\n\nConnor schválně pozdržel příjezd policejních sil na místo. Jejich zpoždění sváděl na několik faktorů a například tvrdil, že „žádný policista nebyl v okolí autobusového nádraží, když došlo k útoku, protože zrovna byl Den matek a policisté je jeli navštívit“. Trval na tom, že násilí vyprovokovali cizí chuligáni a že policejní jednotky přispěchali na místo „tak rychle, jak jen mohli“. O násilí ve městě se mezitím začala zajímat média po celých Spojených státech.\n\nConnor prohlásil:Jak už jsem několikrát říkal, tohle tu v Birminghamu prostě trpět nebudeme. Pokud to bude nutné, zaplníme každou celu birminghamského vězení a bude nám jedno, komu přitom přišlápneme prsty. Teď mluvím přímo k těmto cizáckým chuligánům – nejlepší pro vás bude, pokud už sem ani nepáchnete, pokud nechcete, aby vás strčili do vězení. Lidé v Birminghamu jsou mírumilovní a přátelští a s nikým zde nemáme problém, pokud nám sem nepřijedete cíleně za účelem dělat problémy. Jak se říká – kdo hledá, najde, a platí to i u lumpáren.V pozdějších měsících roku 1962 Connor raději nařídil uzavření 60 birminghamských parků, než aby se řídil nařízením federálního soudu zrušit rasovou segregaci.\n\nPoté, co město získalo velmi špatnou pověst, se jeho občané rozhodli změnit způsob rozložení funkcí nad správou města. V tomto systému měla zaniknout funkce komisaře veřejného pořádku, nejvíce kontroly nad chodem města měl mít starosta, a Connor se proto rozhodl na tuto pozici kandidovat za podpory tehdejšího guvernéra státu Alabama George C. Wallace. Ve volbách byl ovšem poražen, a i když se pokusil napadnout změnu systému správy města u Nejvyššího soudu v Alabamě, tak neuspěl. Connorovo působení ve funkci komisaře veřejné bezpečnosti tak skončilo se zánikem jeho funkce po téměř 23 letech.\n\nV polovině roku 1964 Connor obnovil své působení v politice a byl zvolen jako prezident komise pro veřejné služby. V prosinci roku 1966 prodělal mrtvici a až dokonce života byl odkázán na invalidní vozík. V roce 1968 byl opět zvolen jako prezident komise pro veřejné služby, ovšem v roce 1972 byl ve volbách poražen.\n\nV únoru 1973 prodělal další mrtvici, po které se ocitl v kómatu. Zemřel o několik týdnů později v březnu téhož roku.\n\nConnorova brutalita a tolerance vůči násilí proti aktivistům za občanská práva z něj udělali symbol institucionálního rasismu. Je zmíněn v několika filmech a písních, například ve filmu \"Our Friend, Martin\" z roku 1999 nebo v písni „Talking Birmingham Jam“ od folkového zpěváka Phila Ochse z roku 1965. Jednou z nejaktuálnějších zmínek o Bullu Connorovi lze najít v písni „Racists“ od americké punk-rockové kapely \"Anti-Flag\".\n"}
{"id": "1561157", "url": "https://cs.wikipedia.org/wiki?curid=1561157", "title": "Rakytovská dolina", "text": "Rakytovská dolina\n\nRakytovská dolina je údolí v jihozápadní části pohoří Velké Fatry na Slovensku.\n\n Turistická značená trasa 5634 (prochází dolinou) a Turistická značená trasa 8631 (spojovací trasa z rozcestí Malý Rakytov - úbočie) .\n"}
{"id": "1561165", "url": "https://cs.wikipedia.org/wiki?curid=1561165", "title": "Pýramos a Thisbé", "text": "Pýramos a Thisbé\n\nPýramos a Thisbé je antická sága, jejíž klasické zpracování se nalézá v \"Proměnách\" římského básníka Ovidia. Pojednává o lásce mezi milenci, jejichž rodina jim nedovoluje se spolu vídat. Jelikož bydlí vedle sebe, najdou si Pýramos a Thisbé malou prasklinu ve společné zdi a skrze ni komunikují. Po nějaké době se domluví, že se tajně potkají u hrobu Ninova pod starou moruší. Thisbé dorazí na místo první. Když k ní přiblíží lvice s krvavou tlamou, lekne se a uteče do jeskyně. Cestou ztratí závoj a lvice ho zkrvavenou tlamou rozcupuje a nechá ležet u moruše. Poté ke stromu přijde Pýramos, který si všimne roztrhaného závoje potřísněného krví a myslí si, že je Thisbé mrtvá. Nechce bez ní žít a tak si žalem probodne srdce mečem. Thisbé po nějaké době vyjde z jeskyně a spatří mrtvého Pýrama. Je zoufalá a také si probodne srdce mečem, ale dřív než umře, vysloví svoje poslední přání: Ať se plody moruše zbarví jako jejich krev na znamení jejich věčné lásky. Bohové se nad Thisbé smilují a splní jí její poslední přání.\n"}
{"id": "1561171", "url": "https://cs.wikipedia.org/wiki?curid=1561171", "title": "Televize v Česku", "text": "Televize v Česku\n\nTelevixzní vysílání začalo v Československu v roce 1953. Experimentální projekty s DVB-T začaly v roce 2000. Konečně dne 21. října 2005 byl spuštěn multiplex A (DVB-T) s tgtee kanály České televize a jedním z TV Nova a rozhlasovými kanály Českého rozhlasu .\n\nDne 12. dubna 2006 bylo komerčním televizním společnostem uděleno šest licencí pro digitální pozemní televizi. Příjemci licencí byli: Z1, TV Pohoda, Regionální televizní agentura (RTA), Febio TV, TV Barrandov a Óčko . Některé projekty však kvůli zpožděním ztratily investory a vůbec nezačaly (např Fabio, Pohoda) nebo byly zrušeny. Z1 poskytovala zpravodajskou službu od roku 2008 do ledna 2011, kdy přestala vysílat. Óčko je hudební kanál a TV Barrandov obecný kanál.\n\nČeská republika se stala první zemí ve střední a východní Evropě, která začala ukončovat veškerá analogová vysílání v listopadu 2011. Proces byl ukončen 30. června 2012, kdy byly zastaveny poslední analogové vysílače na jihovýchodní Moravě a na severní Moravě-Slezsku.\n\nV září 2008, kdy byl k dispozici multiplex A v Praze, Středočeském kraji, v okolí Brna, Ostravy, Domažlic a Ústí nad Labem, opusťte tento multiplex se svými 4 kanály Česká televize . Všechny kanály České televize ( ČT1, ČT2, ČT24 a ČT4 ) jsou nyní v multiplexu 1 (lze je vidět v Čechách (až na pár výjimek), v okolních oblastech Brna a Ostravy ). Transformace na multiplex 2 se stanicemi TV Prima, Prima Cool / TV R1, TV Barrandov, TV Nova a Nova Cinema. Pokrytí je velmi podobné jako multiplexu 1, s výjimkou jihovýchodní části Čech. Multiplex B se transformujte na multiplex 3. Nyní vysílá „Public TV“ (komerční stanice), Z1 a do 31. července 2009 Óčko . V Praze vysílá multiplex 3 na dvou frekvencích. Na jedné z těchto frekvencí vysílá také Noe TV a Prima HDTV. Multiplex 3 zahrnoval pouze Prahu, Brno, Ostravu, Plzeň a Ústí nad Labem. Tento multiplex měl nyní problém najít spolehlivé stanice k vysílání. K dispozici je také multiplex 4, který provozuje O2, ale vysílá se pouze ČT1 HD a Nova HDTV a pokryté je pouze centrum Prahy, centrum Plzně, centrum Ostravy a centrum Brna.\n\n„Krize v České televizi“ nastala na konci roku 2000 a trvala až do začátku roku 2001 jako bitva o kontrolu ČT, která zahrnovala rušení a obvinění z cenzury. V době krize České televize zorganizovali reportéři ČT průmyslový spor tím, že uspořádali sit-in a obsadili zpravodajské studio, a odmítli pokusy nově jmenované vedoucí zpravodajského oddělení Jana Bobošíkové o jejich vystřelení. Podporovali je na protest protestující politici, jako byl tehdejší prezident Václav Havel, a české celebrity, ale pokaždé, když se pokusili vysílat své zpravodajské vysílání, Jana Bobošíková a Jiří Hodač zasekl vysílání buď pomocí čtení „technické poruchy“: \"Do tohoto vysílače vstoupil neautorizovaný signál. Vysílání bude pokračovat za pár minut, „nebo s jejich vlastním zpravodajstvím, které představí Bobošíkovou a tým, který najala, aby„ nahradila “zaměstnance, které se snažila ukončit. Krize České televize nakonec skončila začátkem roku 2001, po odchodu z ČT z Hodače a Bobošíkové, pod tlakem účastníků pouličních demonstrací a na žádost Parlamentu ČR, který kvůli krizi uspořádal nouzové zasedání.\n\nATO měří televizní ratingy v České republice. Kanály s největším podílem podle měření ATO byly:\n\n\n\n\n\n\n\n\n\n"}
{"id": "1561174", "url": "https://cs.wikipedia.org/wiki?curid=1561174", "title": "Operační program Technologie a aplikace pro konkurenceschopnost", "text": "Operační program Technologie a aplikace pro konkurenceschopnost\n\nOperační program Technologie a aplikace pro konkurenceschopnost (OPTAK) patří mezi 7 nových operačních programů v dotačním období 2021–2027. Program bude v gesci Ministerstva průmyslu a obchodu a zaměří se hlavně na podporu inovace a rozvoje průmyslu 4.0, robotizace, zefektivnění výroby, zavádění energeticky úsporných opatření a mnoho dalšího. OPTAK je určen primárně pro podporu malých a středních podnikatelů, dotace z něj ale budou moci čerpat i velké firmy, výzkumné organizace nebo subjekty státní správy. Administrativu spojenou s programem OPTAK má na starost Agentura pro podnikání a inovace.\n\nOPTAK volně naváže na předcházející Operační program Podnikání a inovace pro konkurenceschopnost (OPPIK), který podporoval financování podnikatelských projektů v období 2014–2020. Podobně jako v OPPIK je v OPTAK pro podnikatele připraveno přes 100 miliard Kč.\n\nDle Národní koncepce realizace politiky soudržnosti v ČR po roce 2020 (NKR) by se měl OPTAK zaměřit na následující oblasti:\n\n\nV rámci OPTAK plánuje Ministerstvo průmyslu a obchodu využít dotace a finanční nástroje. Předpokládá se také pokračování spolupráce s Českomoravskou záruční a rozvojovou bankou a skupinou EIB .\n\n"}
{"id": "1561177", "url": "https://cs.wikipedia.org/wiki?curid=1561177", "title": "Sklabinská dolina", "text": "Sklabinská dolina\n\nSklabinská dolina je údolí v západní části pohoří Velké Fatry na Slovensku.\n\n Turistická značená trasa 2732 (prochází dolinou).\n"}
{"id": "1561181", "url": "https://cs.wikipedia.org/wiki?curid=1561181", "title": "NGC 841", "text": "NGC 841\n\nNGC 841 je spirální galaxie s příčkou v souhvězdí Andromedy. Její zdánlivá jasnost je 12,6 a úhlová velikost 1,8′ × 1,0′. Je vzdálená 209 milionů světelných let, průměr má 110 000 světelných let. Je zdrojem silného záření v rentgenovém oboru. Galaxie je členem skupiny galaxii okolo galaxie NGC 841, jejímiž dalšími členy jsou NGC 834, NGC 845, UGC 1650, UGC 1673 a UGC 1721. Galaxii objevil 24. listopadu 1883 Édouard Jean-Marie Stephan.\n\n"}
{"id": "1561184", "url": "https://cs.wikipedia.org/wiki?curid=1561184", "title": "NGC 845", "text": "NGC 845\n\nNGC 845 je spirální galaxie v souhvězdí Andromedy. Její zdánlivá jasnost je 13,6 a úhlová velikost 1,7′ × 0,4′. Je vzdálená 204 milionů světelných let, průměr má 100 000 světelných let. Galaxie je členem skupiny galaxii galaxie NGC 841, jejímiž dalšími členy jsou NGC 834, NGC 841, UGC 1650, UGC 1673 a UGC 1721. Galaxii objevil v říjnu 1828 John Herschel..\n\n"}
{"id": "1561189", "url": "https://cs.wikipedia.org/wiki?curid=1561189", "title": "Diecéze vacovská", "text": "Diecéze vacovská\n\nVacovská, či vácká diecéze ( \"Dioecesis Vaciensis\", \"Váci egyházmegye\") je římskokatolická diecéze v Maďarsku se sídlem ve Vacově. Od roku 1993 je coby sufragánní v podřízeném postavení vůči jágerské (egerské) arcidiecézi.\n\nEmeritním diecézním biskupem je Miklós Beer, v diecézi působí 174 kněží, 40 řádoých kněží, 48 řeholníků, 41 řádových sester, 37 jáhnů. Hlavním chrámem je katedrála Nanebevzetí Panny Marie a archanděla Michaela. Sídlo diecéze je na adrese Migazzi Kristóf tér 1, Pf. 167 ve Vacově (Vác).\n\nVacovská diecéze byla zřízena roku 1004 a byla jednou z prvních deseti diecézí založených v 11. století uherským králem Štěpánem I. Prvním biskupem byl roku 1008 jmenován svatý Bystrík.\n\nDnešní vacovská katedrála je již pátým biskupským chrámem od založení diecéze v 11. století. Po roce 1762 nechal katerdálu biskup Kryštof Antonín z Migazzi přestavět ve francouzském klasicistně-barokním slohu. \n\nOltářní obraz znázorňuje událost setkání Panny Marie s příbuznou svatou Alžbětou, matkou Jana Křtitele (Navštívení Panny Marie). Kupole v oltářním prostoru zobrazuje Nejsvětější Trojici. Autorem obou maleb je Franz Anton Maulbertsch (1724–1796). V kryptě katedrály se nacházejí hrobky biskupů a kapitulářů.\n\n\n"}
{"id": "1561196", "url": "https://cs.wikipedia.org/wiki?curid=1561196", "title": "Gay Games 2018", "text": "Gay Games 2018\n\nGay Games 2018 se konaly od 4. do 12. srpna 2018 v Paříži. Jednalo se o desátý ročník Gay Games, kterého se zúčastnilo 10 300 sportovců z 91 zemí ve 36 sportovních disciplínách. Hry navštívilo 40 000 diváků.\n\nPaříž byla vybrána za pořadatelské město v roce 2012 v Clevelandu. Dalšími kandidáty byly Londýn a Limerick.\n\nOdhadované náklady činily kolem 4 milionů euro. Polovina financí byla získána přes crowdfunding, čtvrtinu poskytly veřejné orgány a čtvrtinu soukromé společnosti. Infrastrukturu poskytlo město Paříž.\n\nV sobotu 4. srpna v 9 hodin byla před pařížskou radnicí otevřena komunitní vesnička. Při této příležitosti se konal Mezinárodní pamětní duhový běh (\"International Memorial Rainbow Run\"), závod věnovaný obětem AIDS, rakoviny prsu a diskriminace.\n\nSlavnostní zahájení se konalo na stadionu Jeana Bouina od 17:00, kde proběhla přehlídka sportovců a hlavní show. Zahájení byli přítomni starostka Paříže Anne Hidalgová, ministryně sportu Laura Flesselová a módní návrhář Jean-Paul Gaultier. Pokračovalo se slavnostním večerem v Grand Palais, kde vystoupila izraelská DJ Offer Nissim.\n\nSportovní aktivity zahrnovaly 36 sportovních disciplín. Některé disciplíny byly smíšené nebo v oblastech, ve kterých se obvykle nesoutěží (například synchronizované plavání mužů). V případě trans-osob byla registrace (s výjimkou bojových sportů) možná dle zvoleného pohlaví a ne nutně dle právního stavu. Účast byla umožněna i hendikepovým osobám. Existovaly týmy složené ze zdravých a zdravotně postižených osob jako např. u šermu.\n\nV rámci oficiálního programu se konalo 14 kulturních akcí.\n\nZávěrečný ceremoniál se uskutečnil před pařížskou radnicí 11. srpna a po něm následoval slavnostní večer v Docks de Paris.\n\nPředpokládal se příjezd 10 300 účastníků 91 národností z pěti kontinentů. Někteří účastníci dorazili též ze zemí, kde je homosexualita trestná, jako např. Sierra Leone, Egypt, Rusko nebo Saúdská Arábie. Přítomnost delegace z Tchaj-wanu vyvolala diplomatický protest. Nejpočetnější delegací byly USA s 3400 a Francie s 2400 účastníky. \n\n"}
{"id": "1561199", "url": "https://cs.wikipedia.org/wiki?curid=1561199", "title": "NGC 890", "text": "NGC 890\n\nNGC 890 je eliptická galaxie v souhvězdí Trojúhelníku. Její zdánlivá jasnost je 11.3 a úhlová velikost 2,50′ × 1,7′. Je vzdálená 183 milionů světelných let, průměr má 130 000 světelných let. Galaxii objevil 13. září 1784 William Herschel.\n\n"}
{"id": "1561205", "url": "https://cs.wikipedia.org/wiki?curid=1561205", "title": "NGC 128", "text": "NGC 128\n\nNGC 4490 je čočková galaxie v souhvězdí Ryb vzdálená od Země přibližně 190 milionů světelných let. Objevil ji William Herschel 25. prosince 1790.\n\nTato čočková galaxie je směrem k Zemi natočená hranou, takže se zdá být velice protáhlá. Její skutečný rozměr je přibližně 165 000 světelných let. Její zajímavostí je halo, které má tvar burského oříšku a patrně je způsobeno gravitačním působením okolních galaxií, zejména galaxií NGC 127, jak můžeme usuzovat z hvězdného můstku mezi oběma galaxiemi.\n\nOd Země je vzdálená přibližně 190 milionů světelných let a je hlavním členem podle ní nazvané malé skupiny galaxií, která se označuje LGG 6 a do níž pravděpodobně patří i NGC 126, NGC 127 a NGC 130.\n\n"}
{"id": "1561212", "url": "https://cs.wikipedia.org/wiki?curid=1561212", "title": "NGC 898", "text": "NGC 898\n\nNGC 898 je spirální galaxie v souhvězdí Andromedy. Její zdánlivá jasnost je 13,1 a úhlová velikost 1,8′ × 0,4′. Je vzdálená 252 milionů světelných let, průměr má 130 000 světelných let. Galaxii objevil 17. října 1786 William Herschel.\n\n"}
{"id": "1561217", "url": "https://cs.wikipedia.org/wiki?curid=1561217", "title": "Anna Dvořáková (1820)", "text": "Anna Dvořáková (1820)\n\nAnna Dvořáková (rozená Zdeňková; 7. února 1820 Uhy – 15. prosince 1882 Kladno) byla matka českého hudebního skladatele Antonína Dvořáka. Pocházela z Uhů u Velvar a byla dcerou šafáře lobkovického panství, s manželem a řezníkem Františkem Dvořákem bydleli v Nelahozevsi a v Kladně, kde byla pohřbená.\n\nDne 17. listopadu 1840 se v Chržíně provdala za Františka Dvořáka (1814–1894) z Nelahozevsi, který se vyučil řezníkem, odešel na osm let na „zkušenou“ na Moravu a do Uher, a po jeho návratu byli oddáni. K provozování řeznictví si manželé pronajali v Nelahozevsi dům č. 24 a později i tzv. Engelhardtovu hospodu na č. 12.\n\n8. září 1841 se jim v Nelahozevsi narodil syn Antonín, první z devíti dětí. V roce 1847 začal Antonín Dvořák chodit do školy a pod vedením učitele Josefa Spitze také hrát na housle. Otec původně pro syna rovněž plánoval práci řezníka. V letech 1853–1856 mladý Antonín pobýval ve Zlonicích, kde se ho ujal místní učitel a varhaník Antonín Liehmann. Antonín se u Liehmanna učil hudební teorii, hrát na housle, klavír a varhany. V šestnácti letech věku (1857) odešel Antonín Dvořák do Prahy studovat na varhanické škole, kterou absolvoval v roce 1859 a postupně se z něho stal světoznámý hudební skladatel. V roce 1951 byl v Nelahozevsi zpřístupněn veřejnosti Památník Antonína Dvořáka, s expozicí o životě a díle skladatele s důrazem na dobu jeho dětství a mládí, které zde strávil.\n\n\nAnna Dvořáková zemřela 15. prosince 1882 v Kladně ve věku 62 let (podle matriky a pomníku 64 let, což však neodpovídá záznamu v matrice narozených). Podle matričního záznamu katolického náboženství, manželka Františka Dvořáka, soukromníka z Kladna. Byla pohřbená 17. prosince na starém kladenském hřbitově, na místě dnešních \"Dvořákových sadů\", který byl později zrušený (některé významné hroby byly přeneseny na nový centrální hřbitov), na jeho místě se dnes nachází také Městské divadlo Kladno. Má nedaleko vchodu do divadla žulový pomník připomínající místo jejího posledního odpočinku; pomník nechal zhotovit \"Zpěvácký spolek Smetana\", byl odhalen 20. června 1934, od 3. května 1958 je památkově chráněný. Poblíž po obou stranách jsou také pomníky Antonína Dvořáka (z roku 1926) a Bedřicha Smetany (z roku 1936).\n\nPomník má tvar jednoduchého leštěného žulového kvádru s rytým a zlaceným nápisem na přední straně:\nV TOMTO SADĚ, BÝVALÉM HŘBITOVĚ, BYLA\nDNE 17. PROSINCE 1882 POCHOVÁNA\nANNA DVOŘÁKOVÁ\nMATKA D ANT. DVOŘÁKA \nVE VĚKU 64 LET\n\n"}
{"id": "1561218", "url": "https://cs.wikipedia.org/wiki?curid=1561218", "title": "NGC 906", "text": "NGC 906\n\nNGC 906 je spirální galaxie s příčkou v souhvězdí Andromedy. Její zdánlivá jasnost je 13 a úhlová velikost 1,8′ × 1,6′. Je vzdálená 215 milionů světelných let, průměr má 110 000 světelných let. Galaxii objevil 30. října 1878 Édouard Stephan.\n\n"}
{"id": "1561223", "url": "https://cs.wikipedia.org/wiki?curid=1561223", "title": "NGC 909", "text": "NGC 909\n\nNGC 909 je eliptická galaxie v souhvězdí Andromedy. Její zdánlivá jasnost je 13,7 a úhlová velikost 0,9′ × 0,9′. Je vzdálená 228 milionů světelných let, průměr má 60 000 světelných let. Galaxii objevil 30. října 1878 Édouard Stephan.\n\n"}
{"id": "1561226", "url": "https://cs.wikipedia.org/wiki?curid=1561226", "title": "Place Edmond-Michelet", "text": "Place Edmond-Michelet\n\nPlace Edmond-Michelet je náměstí v Paříži.\n\nNáměstí leží ve 4. obvodu mezi ulicemi \"Rue Aubry-le-Boucher\", \"Rue Quincampiox\" a \"Rue Saint-Martin\".\n\nNáměstí bylo dne 30. srpna 1978 pojmenováno na počest politika Edmonda Micheleta (1899–1970), člena francouzského odboje. \nV severovýchodním rohu náměstí se nachází socha Xaviera Veilhana představující Richarda Rogerse a Renza Piana, architekty nedalekého Centre Georges Pompidou.\n\n"}
{"id": "1561231", "url": "https://cs.wikipedia.org/wiki?curid=1561231", "title": "NGC 910", "text": "NGC 910\n\nNGC 910 je eliptická galaxie v souhvězdí Andromedy. Její zdánlivá jasnost je 12,2 a úhlová velikost 1,6′ × 1,6′. Je vzdálená 238 milionů světelných let, průměr má 110 000 světelných let. Galaxii objevil 17. října 1786 William Herschel.\n\n"}
{"id": "1561234", "url": "https://cs.wikipedia.org/wiki?curid=1561234", "title": "NGC 911", "text": "NGC 911\n\nNGC 911 je eliptická galaxie v souhvězdí Andromedy. Její zdánlivá jasnost je 12,8 a úhlová velikost 1,3′ × 0,7′. Je vzdálená 264 milionů světelných let, průměr má 100 000 světelných let. Galaxii objevil 30. října 1878 Édouard Stephan.\n\n"}
{"id": "1561237", "url": "https://cs.wikipedia.org/wiki?curid=1561237", "title": "NGC 912", "text": "NGC 912\n\nNGC 912 je eliptická galaxie v souhvězdí Andromedy. Její zdánlivá jasnost je 14,1 a úhlová velikost 0,9′ × 0,8′. Je vzdálená 203 milionů světelných let, průměr má 55 000 světelných let. Galaxii objevil 30. listopadu 1878 Édouard Stephan.\n\n"}
{"id": "1561240", "url": "https://cs.wikipedia.org/wiki?curid=1561240", "title": "NGC 913", "text": "NGC 913\n\nNGC 913 je čočková galaxie v souhvězdí Andromedy. Její zdánlivá jasnost je 15,0 a úhlová velikost 0,5′ × 0,2′. Je vzdálená 230 milionů světelných let, průměr má 35 000 světelných let. Galaxii objevil 30. listopadu 1878 Édouard Stephan.\n\n"}
{"id": "1561241", "url": "https://cs.wikipedia.org/wiki?curid=1561241", "title": "NGC 914", "text": "NGC 914\n\nNGC 914 je spirální galaxie v souhvězdí Andromedy. Její zdánlivá jasnost je 13,0 a úhlová velikost 1,5′ × 1,1′. Je vzdálená 253 milionů světelných let, průměr má 110 000 světelných let. Galaxii objevil 30. listopadu 1878 Édouard Stephan.\n\n"}
{"id": "1561243", "url": "https://cs.wikipedia.org/wiki?curid=1561243", "title": "Dermacol", "text": "Dermacol\n\nDermacol je značka české kosmetiky a zároveň stejnojmenná společnost, zaměřující se už od 60. let minulého století na vývoj, prodej a export pěstící a dekorativní kosmetiky.\n\nZnačka Dermacol vznikla v roce 1966. Za rozšířením prvního krycího make-upu stála kosmetička Olga Knoblochová z Ústavu lékařské kosmetiky a také barrandovská filmová studia, kde vycházeli ze zkušeností s filmovými líčidly. Slovo „dermacol“ se stalo v tehdejším Československu synonymem pro make-up obecně. Název vznikl ze slov derma (kůže) a color (barva) = Dermacol.\n\nVůbec první make-up Cover předváděla Knoblochová na dermatologickém kongresu ve Vysokých Tatrách, kde byla její modelkou studentka. Měla kožní onemocnění, velký oheň v obličeji. Když jí ho Knoblochová make-upem překryla, přestal být viditelný. V roce 1969 koupila licenci vysoce krycího make-upu filmová studia v Hollywoodu. Řadu značky Dermacol pak rozšířila pěstící kosmetika, odličovací prostředky, přípravky pro péči o tělo a kosmetika určená pro všechny typy pletí. Krycí make-up Dermacol Make-up Cover se vyrábí dodnes, ročně se po celém světě prodá okolo 3 000 000 kusů.\n\nDermacol je dnes zároveň rodinná společnost. Tu tvoří česko-slovenský pár – Češka Věra Komárová, společně se svým manželem Vladimírem Komárem, kteří společnost vlastní a řídí od roku 1992. Po převzetí firmy současnými majiteli v roce 2003 se Dermacol stal největším výrobcem a exportérem kosmetiky v Česku. Během posledních let je významným prodejcem zejména dekorativní kosmetiky.\n\nOd roku 2019 používá značka nové logo Dermacol Prague. To se hlásí ke krycímu make-upu Dermacol Make-up Cover, který byl v roce 1966 vůbec prvním výrobkem této značky vyvinutým v tehdejším Filmovém studiu Barrandov. Nové logo současně odkazuje i k městu Praha. Tu podle Věry Komárové vnímají v zahraničí jako „město romantiky a krásných žen“. „Podobně jako je Rimmel spojován s Londýnem a L'Oréal s Paříží, je načase, aby mělo „svou“ kosmetiku i hlavní město České republiky – a proto Dermacol Prague,“ uvedla Komárová.\n\nVedle prodejů v ČR a SR se značka zaměřuje také na vývoz a zaujala i zahraniční youtubery. Například Jeffree Star označil krycí Make-up Cover jako nejlepší krycí make-up na světě.\n\nOd roku 2018 se společnost znovu stala stoprocentním vlastníkem továrny na kosmetiku na Lesné v Brně, kde investovala do moderní techniky, včetně nové varny make-upů a emulzí. Dermacol tak většinu své kosmetiky vyrábí v Česku – ve vlastním výrobním závodě, jehož součástí je i laboratoř pro vývoj novinek.\n\nZnačku Dermacol dnes nese zhruba tisícovku produktů, z toho asi 15 výrobků se vyrábí podle původní receptury již více než 50 let. Značka v posledních letech expanduje mimo jiné v USA, Polsku, Saúdské Arábii, Španělsku nebo třeba ve Vietnamu. V prodeji je už ve více než 70 zemích, včetně Polska nebo Brazílie.\n\nVedle zastoupení v drogistických řetězcích Dermacol provozuje i vlastní značkové obchody. V roce 2019 měl v České republice a na Slovensku Dermacol celkem 12 značkových „kamenných“ obchodů (8 v ČR a 4 v SR).\n\n"}
{"id": "1561244", "url": "https://cs.wikipedia.org/wiki?curid=1561244", "title": "Interleukin 29", "text": "Interleukin 29\n\nInterleukin-29 (IL-29, INFλ1) je cytokin a jeden z interferonů III. typu (INF-λ). IL-29 tvoří část imunitní reakce proti patogenům, zejména proti virům, a to mechanismy podobnými interferonům I. typu (např. INF-α, INF-β). Na rozdíl od nich ale cílí na jiné spektrum buněk – především na buňky epitelu a hepatocyty. \n\nIL-29 je kódován genem \"INFL1\" umístěným u lidí na chromozomu 19. U myší je \"INFL1\" pseudogen, což znamená, že IL-29 u myší není produkován. \n\nIL-29 je, stejně jako ostatní INF-λ, strukturně příbuzný k cytokinové rodině interleukinu 10, ale primární strukturou (aminokyselinovou sekvencí) je více podobný interferonům I. typu. Váže se na heterodimerní receptor složený z podjednotky INFL1R specifické pro INF-λ, a druhé podjednotky IL10RB, která je společná pro cytokiny rodiny IL-10. \n\nIL-29 po navázání na svůj receptor aktivuje podobné JAK-STAT signalizační dráhy jako INF I. typu, které vedou k aktivaci exprese interferony-stimulovaných genů (ISGs) a produkci proteinů s antivirovým účinkem. Dojde i k dalším změnám, které pomohou v boji proti virům např. zvýší se množství MHC molekul I. třídy na povrchu nebo množství kostimulačních molekul a chemokinových receptorů v případě pDC buněk.\n\nExprese IL-29 převažuje u epitelových buněk napadených viry jako jsou buňky dýchacího, gastrointestinálního nebo urogenitálního traktu, ostatní slizniční tkáně a také kůže. Ukázalo se, že hepatocyty infikované virem hepatitidy B nebo hepatitidy C, produkují mnohem více IL-29 a ostatních INF-λ než interferonů I. typu. IL-29 je také produkovaný maturovanými makrofágy, dendritickými buňkami nebo mastocyty.\n\nIL-29 figuruje také při obraně proti jiným patogenům, než jsou viry. Ovlivňuje funkci vrozeného i adaptivního imunitního systému. Mimo výše zmíněné antivirové účinky také moduluje produkci cytokinů jinými buňkami např. zvyšuje produkci IL-6, IL-8 a IL-10 u monocytů a makrofágů, dále zvyšuje citlivost makrofágů na INF-γ prostřednictvím zvýšení exprese receptoru INFGR1 pro tento cytokin, stimuluje T lymfocyty k polarizace na Th1 fenotyp a také byl prokázán určitý vliv IL-29 na funkci B lymfocytů.\n\nVliv IL-29 na nádorové buňky není jednoznačný, protože záleží, o jaký typ rakoviny se jedná. Působí protektivně na velké množství nádorů včetně karcinomu kůže, plic, tlustého střeva nebo jater, ale zároveň vykazuje pronádorové účinky v případě mnohočetného myelomu. INF-λ jsou zvažovány k využití v protinádorové terapii, protože mohou účinkovat jen na omezené typy buněk, které pro ně mají receptory, a díky tomu mít méně nežádoucích účinků než používané INF I. typu.  \n\nAbnormální exprese IL-29 u některých autoimunitních onemocnění má zřejmě za důsledek zvýšení produkce zánětlivých cytokinů, chemokinů a dalších látek spojovaných s autoimunitami, a tím přispívá k patogenezi dané nemoci. Zvýšené množství IL-29 v krvi nebo i v některých tkáních bylo zjištěno u pacientů mající revmatoidní artritidu, osteoartritidu, systémový lupus erythematodes, Sjögrenův syndrom, psoriázu, atopickou dermatitidu, Hashimotova tyroiditida, sklerodermii a uveitidu (zánět oka). \n"}
{"id": "1561245", "url": "https://cs.wikipedia.org/wiki?curid=1561245", "title": "NGC 915", "text": "NGC 915\n\nNGC 915 je čočková galaxie v souhvězdí Berana. Její zdánlivá jasnost je 14,2 a úhlová velikost 0,7′ × 0,7′. Je vzdálená 201 milionů světelných let, průměr má 40 000 světelných let. Galaxii objevil 5. září 1864 Albert Marth.\n\n"}
{"id": "1561246", "url": "https://cs.wikipedia.org/wiki?curid=1561246", "title": "NGC 916", "text": "NGC 916\n\nNGC 916 je spirální galaxie v souhvězdí Berana. Její zdánlivá jasnost je 15,3 a úhlová velikost 0,9′ × 0,3′. Je vzdálená 434 milionů světelných let, průměr má 115 000 světelných let. Galaxii objevil 5. září 1864 Albert Marth.\n\n"}
{"id": "1561248", "url": "https://cs.wikipedia.org/wiki?curid=1561248", "title": "NGC 917", "text": "NGC 917\n\nNGC 917 je spirální galaxie v souhvězdí Trojúhelníku. Její zdánlivá jasnost je 13.7 a úhlová velikost 2,5′ × 1,3′. Je vzdálená 246 milionů světelných let, průměr má 180 000 světelných let. Galaxii objevil 22. listopadu 1827 John Herschel.\n\n"}
{"id": "1561251", "url": "https://cs.wikipedia.org/wiki?curid=1561251", "title": "Zanzibar (město)", "text": "Zanzibar (město)\n\nMěsto Zanzibar (často jednoduše označované jako Zanzibar, anglicky \"Zanzibar City\" nebo \"Zanzibar Town\", svahilsky \"Jiji la Zanzibar\") je hlavní a největší město autonomního státu Zanzibar v Tanzanii. Leží při pobřeží Indického oceánu, na západním (k pevnině obráceném) pobřeží ostrova Unguja, většího z obou zanzibarských ostrovů, zhruba 80 km severně od Dar es Salaamu.\n\nMěsto Zanzibar se skládá ze dvou hlavních částí, starší \"Stone Town\" (svahilsky „Mji Mkongwe“) a mladší \"Ng'ambo\" (anglicky „The Other Side“ nebo „New City“). Obě části byly historicky odděleny potokem a mělkou lagunou, nyní je tam široká městská ulice zvaná anglicky „Creek Road“. Stone Town je historické jádro města, bývalé hlavní město sultanátu Zanzibar; pro jeho jedinečnost ho v roce 2000 zařadilo UNESCO na seznam světového dědictví. Ng'ambo je mnohem větší moderní oblast s kancelářskými budovami a velkými bytovými domy, která se po revoluci v Zanzibaru roku 1964 rozvíjela kolem Stone Town. \n\nStejně jako celý ostrov Unguja má město Zanzibar tropické klima, mírně teplejší než v Pembě. Podle Köppenovy klasifikace je to tropické monzunové podnebí. Průměrné měsíční teploty jsou obvykle mezi 25,1 až 28,8 °C.\nRočně jsou v Zanzibaru dvě dešťová období: většina srážek naprší mezi březnem a květnem, menší období dešťů je mezi listopadem a prosincem. Sušší měsíce jsou leden a únor a delší období sucha je od června do října. Průměrné roční srážky jsou 1 512 mm.\n\n\n"}
{"id": "1561254", "url": "https://cs.wikipedia.org/wiki?curid=1561254", "title": "Place Roger-Priou-Valjean", "text": "Place Roger-Priou-Valjean\n\nPlace Roger-Priou-Valjean je náměstí v Paříži v historické čtvrti Marais.\n\nNáměstí leží ve 4. obvodu podél ulice \"Rue du Figuier\".\n\nNáměstí bylo vytvořeno v roce 2003 na \"Rue du Figuier\" a téhož roku 25. listopadu bylo pojmenováno na počest městského radního a člena francouzského odboje Rogera Priou-Valjeana (1912–1999).\n\n\n"}
{"id": "1561255", "url": "https://cs.wikipedia.org/wiki?curid=1561255", "title": "Kuchyně Sierry Leone", "text": "Kuchyně Sierry Leone\n\nKuchyně Sierry Leone používá především rýži, maniok, palmový olej, arašídy, plantainy, zeleninu nebo batáty (sladké brambory), základní ingrediencí je ovšem rýže. Používá se také maso, především kozí, kuřecí, hovězí a vepřové, ale i ryby a mořské plody. Typicky se připravují různé dušeniny a polévky.\n\nPříklady pokrmů ze Sierry Leone:\n\n\n"}
{"id": "1561259", "url": "https://cs.wikipedia.org/wiki?curid=1561259", "title": "Dubravica", "text": "Dubravica\n\nDubravica je vesnice a správní středisko stejnojmenné opčiny v Chorvatsku v Záhřebské župě, těsně u hranice se Slovinskem. Nachází se asi 12 km severozápadně od Zaprešiće, 12 km jihozápadně od Klanjece a asi 31 km severozápadně od centra Záhřebu. V roce 2011 žilo v Dubravici 123 obyvatel, v celé opčině pak 1 437 obyvatel. Ačkoliv je střediskem opčiny vesnice Dubravica, je až šestou největší vesnicí, největší vesnicí v opčině je Bobovec Rozganski.\n\nSoučástí opčiny je celkem 10 trvale obydlených vesnic.\n\nOpčinou procházejí silnice 2186 a 3005.\n"}
{"id": "1561260", "url": "https://cs.wikipedia.org/wiki?curid=1561260", "title": "Karel Rélink", "text": "Karel Rélink\n\nKarel Rélink, psán též Röhling (3. srpna 1880 Praha – 6. května 1945 Křivoklát) byl český malíř a ilustrátor, antisemita a kolaborant s nacisty.\n\nNarodil se v rodině pražského kupeckého (obchodníka) Gustava Röhlinga (1851–1882) a jeho manželky Josefy, rozené Chrsové (1848–1898). Měl čtyři sourozence, z nich pouze starší bratr se dožil dospělosti. Otec zemřel, když byl Karlu Rélinkovi rok. Vystudoval Uměleckoprůmyslovou školu v Praze a poté nastoupil na Akademii výtvarných umění, kde byl žákem Václava Brožíka. Po studiích pobýval v Paříži, první světovou válku prožil jako plukovní malíř 28. pěšího pluku.\n\nDne 24. dubna 1907 se v Praze oženil s Boženou Kösslerovou (1888–1945). Manželka byla též literátka, přispívala zejména do \"Ženských listů\" a \"Národní politiky\". Knižně jí vyšly dvě publikace inspirované Francií, které ilustroval její manžel.\n\nV roce 1908 se manželům Rélinkovým v Paříži narodila dcera Renée, která zemřela v roce 1927 jako devatenáctiletá.\n\nO tom, jak se Karel Rélink přizpůsoboval době svědčí, že se narodil jako \"Karel Röhling\", ale po vzniku Československa si v roce 1919 příjmení úředně změnil na \"Rélink\". Za německé okupace navrátil příjmení zpět na německou pravopisnou verzi \"Röhling\". Na razítku, kterým označoval své písemnosti, se po tomto přejmenování psal jako \"Karel Rélink–Röhling\".\n\nJiž v roce 1925 proběhla v Klementinu Rélinkova výstava kreseb, které měly ilustrovat výroky Talmudu. (Knižně vydáno jako \"Zrcadlo Židů\" 1925 a 1936.) Výstava byla policejně uzavřena a po odstranění některých kreseb znovu otevřena. K. J. Beneš prokázal v \"Přítomnosti\", že Rélinkem často citovaná autorita dr. August Rohling vědomě falšoval své závěry s tím, že např. nepřesně překládal, odvolával se na neexistující texty a dopouštěl se při interpretaci dalších závažných prohřešků. Ještě v roce 1933 interpeloval poslanec Angelo Goldstein ministra vnitra, že je \"Zrcadlo Židů\" stále rozšiřováno.\n\nRoku 1940 se na pozvání Josepha Goebbelse uskutečnila propagační cesta českých uměleckých pracovníků po Německu a Nizozemsku. Karel Rélink byl mezi vybranými účastníky.\n\nJako umělec nebyl Rélink veřejností dlouho přijímán i přesto, že jeho výstava jeho obrazů a „dokumentů“ \"Žid–nepřítel lidstva\" se v letech 1939 a 1940 konala v Praze i dalších městech. Oficiálního uznání se mu dostalo až v březnu 1942, kdy proběhla slavnostní vernisáž výstavy \"Židobolševismus-nepřítel lidstva a jiné obrazy. \"Tuto výstavu zahájil nejpřednější kolaborant ministr Emanuel Moravec . Zdobil ji portrét Adolfa Hitlera (sám Hitler přijal, jako jediné dílo českého umělce, Rélinkův obraz \"V Tvých šlépejích, svatý Václave\", kde nad světcovou svatozáří byl namalován hákový kříž).\n\nV roce 1943 byl jmenován uměleckým správcem hradu Křivoklátu, v této funkci setrval do konce války.\n\nDne 6. května 1945 spáchal společně se svou manželkou sebevraždu. (Jako příčina smrti je uvedena „otrava neznámým narkotikem“.) Oba sebevrazi byli pochováni 9. května 1945 na křivoklátském hřbitově\n\nZ díla Karla Rélinka si trvalejší hodnotu zachovala kniha vzpomínek \"Pražská bohéma\". K výtvarnému dílu uvedl Ottův slovník naučný: „Jeho perokresby připomínají na kresby Maroldovy a Rélink ovládá tyto práce velmi zručně.“ Naopak Jaroslav Durych použil pro Rélinka v časopise \"Rozmach\" výraz „akademický natěrač“.\n\nZe známějších autorů ilustroval Karel Rélink např. knihy Popelky Biliánové a Felixe Háje.\n\n"}
{"id": "1561263", "url": "https://cs.wikipedia.org/wiki?curid=1561263", "title": "Rue de l'Hôtel-Saint-Paul", "text": "Rue de l'Hôtel-Saint-Paul\n\nRue de l'Hôtel-Saint-Paul je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue Neuve-Saint-Pierre\" a končí na křižovatce s \"Rue Saint-Antoine\".\n\nNázev ulice odkazuje na bývalý královský palác hôtel Saint-Pol, který se v těchto místech kdysi rozkládal. Ulice byla zřízena na místě bývalé uličky \"Passage Saint-Pierre\" a 6. června 1922 získala svůj současný název.\n\n"}
{"id": "1561267", "url": "https://cs.wikipedia.org/wiki?curid=1561267", "title": "Place Marie-Claude-Vaillant-Couturier-et-Pierre-Villon", "text": "Place Marie-Claude-Vaillant-Couturier-et-Pierre-Villon\n\nPlace Marie-Claude-Vaillant-Couturier-et-Pierre-Villon je náměstí v Paříži v historické čtvrti Marais.\n\nNáměstí leží ve 4. obvodu na křižovatce ulic \"Rue du Pont-Louis-Philippe\" a \"Rue Geoffroy-l'Asnier\".\n\nNáměstí bylo vytvořeno v roce 2009 na ulici vedoucí podél \"Quai de l'Hôtel-de-Ville\" a téhož roku 14. května bylo pojmenováno na počest komunistické političky a členky francouzského odboje Marie-Claude Vaillant-Couturier (1912–1996).\n\nO deset let později bylo k názvu připojeno jméno jejího manžela a též komunistického politika a odbojáře Pierra Villona (1901–1980). Pařížská rada v červenci 2019 rozhodla o názvu \"Place Marie-Claude-Vaillant-Couturier-et-Pierre-Villon\".\n"}
{"id": "1561269", "url": "https://cs.wikipedia.org/wiki?curid=1561269", "title": "Huťský Dvůr (Horní Planá)", "text": "Huťský Dvůr (Horní Planá)\n\nHuťský Dvůr (německy \"Hüttenhof nebo také Kaltenbrunn\") je zaniklá osada na území města Horní Planá v okrese Český Krumlov.\n\nNa počátku 17. století zde založil Niclas Prezyssler sklářskou huť, které se říkalo \"Planer Glashütten\" (Pláňská Huť). V roce 1686 byl jako zdejší huťmistr uváděn Mathias Mayr, měšťan v Horní Plané. Ve sklárně byly vyráběny okenní terče a sklenice.\n\nV roce 1715 sklárna zanikla a na jejím místě byl postaven hospodářský dvůr.\n\nV roce 1792 zde vznikla nová osada pro 15 dřevařů.\n\nV roce 1840 měl Huťský Dvůr 57 domů, ve kterých žilo 519 obyvatel.\n\nV Huťském Dvoře vznikla i pobočka dvoutřídní školy z blízké Zvonkové, původně fungující jen v zimním období, posléze celoročně. Roku 1890 měla ves 75 domů s 533 obyvateli, o osmnáct let později 76 domů a 536 obyvatel. \n\nDne 23. března 1876 se zde narodil Adalbert Jungbauer, prachatický středoškolský profesor, zabývající se šumavským národopisem (zemřel 9. června 1916 v Chebu, pohřben je v Českém Krumlově). Napsal knihu Vánoční hra na Šumavě \"(Das Weinachtßpiel des Böhmerwaldes).\"\n\nPo vzniku Československa zde byla pro 18 dětí zřízena expozitura české školy.\n\nHuťský Dvůr byl v letech 1869–1910 uváděn pod názvem Hüttenhof jako osada obce Glöckelberg (Zvonková) v okr. Krumlov, v r. 1921–1930 osada obce Glöckelberg v okr. Český Krumlov, v r. 1950 osada obce Horní Planá v okr. Český Krumlov. V roce 1950 zde ještě bylo 39 domů a 64 obyvatel. V dalších letech Huťský Dvůr jako osada zanikl.\n\n"}
{"id": "1561270", "url": "https://cs.wikipedia.org/wiki?curid=1561270", "title": "Seznam vacovských biskupů", "text": "Seznam vacovských biskupů\n\nToto je seznam biskupů vacovské (vácké) diecéze v Maďarsku. \n\n"}
{"id": "1561271", "url": "https://cs.wikipedia.org/wiki?curid=1561271", "title": "Rue de l'Ave-Maria", "text": "Rue de l'Ave-Maria\n\nRue de l'Ave-Maria je ulice v Paříži v historické čtvrti Marais. Nachází se ve 4. obvodu.\n\nUlice vede od křižovatky s \"Rue Saint-Paul\" a končí na křižovatce s \"Rue du Fauconnier\", kde na ni navazuje \"Rue du Figuier\".\n\nPo vybudování městských hradeb za vlády Filipa II. Augusta na konci 12. století vznikla v hradbách městská brána Barré. Ulice, která jí procházela, se nazývala \"Rue Barré\". Tato brána se nacházela v prostorách dnešního domu č. 20.\n\nUlice získala své jméno podle bývalého ženského kláštera Ave-Maria zrušeného za Francouzské revoluce v roce 1790, který se v těchto místech rozkládal. Klášter byl přeměněn na vojenská kasárna.\n\n\n"}
{"id": "1561275", "url": "https://cs.wikipedia.org/wiki?curid=1561275", "title": "Lípa pod penzionem v Jiřičné", "text": "Lípa pod penzionem v Jiřičné\n\nLípa pod penzionem v Jiřičné je památný strom ve vsi Jiřičná, vlevo od silnice do Vlastějova. Lípa malolistá (\"Tilia cordata Mill.\") je přibližně 350 let stará, podle šetření v roce 2009 byl její stav vyhodnocen jako silně poškozený, jedna vedlejší větev je odlomená, koruna mírně redukovaná (řez 2009), stabilita stromu je snížená. Obvod jejího kmene je 493 cm (měření 2012), výška stromu 35 m (měření 2009). Strom je chráněn od 24. května 2005 jako krajinná dominanta.\n\n"}
{"id": "1561278", "url": "https://cs.wikipedia.org/wiki?curid=1561278", "title": "Paludárium", "text": "Paludárium\n\nPaludárium je kombinace terária a akvária. Zatímco ve vodě mohou žít ryby a jiní živočichové, nadzemní část vyhovuje například žábám, želvám či mlokům.\nSlovo \"paludárium\" pochází z latinského \"paludal\" (mokřiny nebo bažiny) a z koncovky \"arium\" (uzavřený v nádobě).\n\nČeský tisk zaznamenal výraz \"paludarium\" již na přelomu 19. a 20. století ve významu \"nádrž s rostlinstvem bahenním\".\n\n \n"}
{"id": "1561282", "url": "https://cs.wikipedia.org/wiki?curid=1561282", "title": "Vodárenská věž (Otvice)", "text": "Vodárenská věž (Otvice)\n\nVodárenská věž v Otvicích byla postavena dle návrhu Adolfa Niklase mezi lety 1913 a 1915 při stavbě místního vodovodu. Objem secesního vodojemu je 60 m a v roce 2005 byl prohlášen kulturní památkou, přičemž svému účelu slouží dodnes (2012).\n"}
{"id": "1561285", "url": "https://cs.wikipedia.org/wiki?curid=1561285", "title": "NGC 918", "text": "NGC 918\n\nNGC 918 je spirální galaxie s příčkou a galaxie s aktivním jadrem v souhvězdí Berana. Její zdánlivá jasnost je 12,4 a úhlová velikost 3,5′ × 2,0′. Je vzdálená 71 milionů světelných let, průměr má 70 000 světelných let. Galaxii objevil 11. ledna 1831 John Herschel.\n\n"}
{"id": "1561290", "url": "https://cs.wikipedia.org/wiki?curid=1561290", "title": "HK Kurbads", "text": "HK Kurbads\n\nHK Kurbads je klub ledního hokeje z lotyšského hlavního města Rigy. Je účastníkem Latvijas hokeja līga. Sídlem je Kurbads ledus halle, která má kapacitu 1 500 diváků. Klubové barvy jsou tmavě modrá, zlatá a bílá\n\nKlub byl založen v roce 1996. Svůj první titul získal ,ale až v sezóně 2016/2017 o rok později v sezóně 2017/2018 se jim to podařilo obhájit. V roce 2016 a 2017 se zúčastnili lotyšského poháru kde podlehli ve finále. HK Kurbads zastupoval Lotyšsko v Kontinentálním poháru poháru a 2017/2018 a 2018/2019,ani v jednom případě se mu nepovedlo postoupit do závěrečné fáze.\n"}
{"id": "1561291", "url": "https://cs.wikipedia.org/wiki?curid=1561291", "title": "Ključ (pohoří)", "text": "Ključ (pohoří)\n\nKljuč (v srbské cyrilici Кључ, v češtině \"Klíč\") je pohoří v střední/východní části Černé Hory, v blízkosti města Kolašin a národního parku Biogradska Gora. Táhne se západo-východním směrem, nejvyšší vrchol dosahuje výšky 1973 m n. m.\n\nPohoří je dobře přístupné od kolašinského nádraží na železniční trati Bělehrad–Bar. Ve své nejzápadnější části dosahují jeho vrcholy okolo 1300–1500 m n. m. (až ke klášteru Ćirilovac), poté začíná hlavní hřeben s vrcholky okolo 1900 m n. m., pokračující k vrcholu Lumer. \n\nV pohoří se nachází jedna horská chata, několik sjezdovek. Je turisticky hojně navštěvováno.\n\n"}
{"id": "1561297", "url": "https://cs.wikipedia.org/wiki?curid=1561297", "title": "NGC 919", "text": "NGC 919\n\nNGC 919 je spirální galaxie v souhvězdí Berana. Její zdánlivá jasnost je 14,5 a úhlová velikost 1,2′ × 0,3′. Je vzdálená 467 milionů světelných let, průměr má 165 000 světelných let. Galaxii objevil 5. září 1864 Albert Marth.\n\n"}
{"id": "1561299", "url": "https://cs.wikipedia.org/wiki?curid=1561299", "title": "NGC 920", "text": "NGC 920\n\nNGC 920 je spirální galaxie s příčkou v souhvězdí Andromedy. Její zdánlivá jasnost je 14.4 a úhlová velikost 1,5′ × 1,1′. Je vzdálená 283 milionů světelných let, průměr má 125 000 světelných let. Galaxii objevil 11. září 1885 Lewis A. Swift.\n\n"}
{"id": "1561300", "url": "https://cs.wikipedia.org/wiki?curid=1561300", "title": "NGC 923", "text": "NGC 923\n\nNGC 923 je spirální galaxie v souhvězdí Andromedy. Její zdánlivá jasnost je 13,7 a úhlová velikost 0,8′ × 0,6′. Je vzdálená 258 milionů světelných let, průměr má 60 000 světelných let. Galaxii objevil 30. října 1878 Édouard Stephan.\n\n"}
{"id": "1561302", "url": "https://cs.wikipedia.org/wiki?curid=1561302", "title": "Lucie Brázdová", "text": "Lucie Brázdová\n\nLucie Brázdová (* 9. srpna 1995) je česká pušková sportovní střelkyně reprezentující klub Olymp MV ČR a držitelka zlaté medaile z Letní univerziády 2019, kde zároveň stanovila nový univerzitní rekord v disciplíně vzduchová puška. Studuje Fakultu sportovních studií MU v Brně.\n"}
{"id": "1561303", "url": "https://cs.wikipedia.org/wiki?curid=1561303", "title": "Svatý Bernard z Clairvaux (socha, Karlovy Vary)", "text": "Svatý Bernard z Clairvaux (socha, Karlovy Vary)\n\nBarokní socha svatého Bernarda z Clairvaux v Karlových Varech stojí na okraji \"Bernardovy skály\" u Mlýnské kolonády. Pochází z roku 1706, autorsky je neurčena. Připomíná původní Bernardův pramen.\n\nByla prohlášena kulturní památkou, je památkově chráněna od 3. května 1958, event. 5. února 1964, rejstř. č. ÚSKP 28332/4-875.\n\nMasivní žulový skalní ostroh \"Bernhardfelsen – Bernardova skála\" zasahoval původně až do poloviny řečiště řeky Teplé a rozděloval tak její levý břeh. Pod skálou vytékaly divoké vývěry horkých pramenů. (Odedávna se zde plavili koně a místo tak dostalo název \"koňské lázně\"). V letech 1844–1845 byla přečnívající skála odlámána a byla zřízena i levobřežní promenádní cesta. Divoké vývěry byly svedeny do mělké jímky a vznikl tak jeden lázeňský pramen. Ten nebyl dlouho pojmenován; nakonec dostal jméno „Bernardův“ podle skály, zpod níž vytryskl. Již tehdy se počítalo s jeho začleněním do plánované velké promenádní cesty zamýšlené pro pitnou kúru. To se však uskutečnilo až výstavbou Mlýnské kolonády, pro níž byla v následujícím období odtěžena další část Bernardovy skály.\n\nNa \"Bernardově skále\" byla v roce 1706 postavena socha svatého Bernarda z Clairvaux. Její autor není znám.\n\nV roce 1891 z důvodu odtěžení části ostrohu pro rozšíření Mlýnské kolonády byla socha světce snesena na spodní okraj skály.\n\nV roce 1992 byla restaurována.\n\nSocha znázorňuje svatého Bernarda z Clairvaux. Stojí na okraji Skalníkových sadů při úpatí zbytku \"Bernardovy skály\" pod terasou se sloupem vévodů z Cambridge.\n\nPředstavuje prostovlasého světce v řasnatém řádovém rouchu s charakteristickými atributy. Na levém rameni nese kříž obtočený trnovou korunou s tabulkou s nápisem „INRI“. Kříž má opřený o pokrčenou levou nohu a levou rukou si jej přidržuje. Pravou ruku má položenu na prsou. Socha stojí na nízkém hranolovém podstavci s horní i spodní krycí deskou. V dolní části je vysekán letopočet „1706“.\n\n\n\n"}
{"id": "1561305", "url": "https://cs.wikipedia.org/wiki?curid=1561305", "title": "Muzeum dopravy ve Strašicích", "text": "Muzeum dopravy ve Strašicích\n\nMuzeum dopravy ve Strašicích je objekt s veřejnou expozicí historických artefaktů z dopravy a různých typů historických vozidel, nacházející se ve Strašicích v okrese Rokycany. Projekt muzea vznikl již v roce 2007 ve spolupráci ŠKODA–BUS klubu Plzeň a obce Strašice. Obec Strašice zde poskytla objekt bývalých tankových garáží. Muzeum si klade za cíl mapovat historii a vývoj hromadné dopravy především v Západočeském kraji.\n\n"}
{"id": "1561306", "url": "https://cs.wikipedia.org/wiki?curid=1561306", "title": "Place Harvey-Milk", "text": "Place Harvey-Milk\n\nPlace Harvey-Milk je náměstí v Paříži v historické čtvrti Marais.\n\nNáměstí leží ve 4. obvodu mezi ulicemi \"Rue des Archives\" a \"Rue de la Verrerie\".\n\nPařížská rada a městská rada 4. obvodu rozhodly v roce 2019 o pojmenování náměstí na počest amerického politika Harveye Milka (1930–1978). Pařížská starostka Anne Hidalgová otevřela slavnostně náměstí dne 19. června 2019 za přítomnosti Stuarta Milka, synovce Harveye Milka.\n\n"}
{"id": "1561307", "url": "https://cs.wikipedia.org/wiki?curid=1561307", "title": "NGC 925", "text": "NGC 925\n\nNGC 925 je spirální galaxie s příčkou v souhvězdí Trojúhelníku. Její zdánlivá jasnost je 9,9 a úhlová velikost 10,5′ × 5,9′. Galaxie skutečný má průměr 100 000 světelných let a hmotnost 50 miliard Sluncí. Vzdálená je 30 milionů světelných let, tato hodnota byla určena pozorování osmdesáti cefeid Hubbleovým vesmírným dalekohledem. \nGalaxie je členem skupiny galaxií NGC 1023, součásti místní nadkupy, jejímiž některými dalšími členy jsou NGC 1023, NGC 891, NGC 949, NGC 959, NGC 1003, NGC 1023, NGC 1058 a IC 2399.\n\nGalaxii objevil 13. září 1784 William Herschel.\n\n"}
{"id": "1561308", "url": "https://cs.wikipedia.org/wiki?curid=1561308", "title": "Cerak Vinogradi", "text": "Cerak Vinogradi\n\nCerak Vinogradi (v srbské cyrilici Церак Виногради) je sídliště v srbské metropoli Bělehradě. Administrativně je součástí městské části Čukarica. Sídliště bylo dokončeno v roce 1988 a stalo se první svého typu, které bylo v Srbsku prohlášeno za kulturní památku. Projekt sídliště je evidován v Docomomo International a bylo prezentováno na výstavbě v Muzeu moderního umění v New Yorku.\n\nSídliště bylo vybudováno na ploše, kterou vymezují na severu soubory Cerak a Filmski Garad, na východě Rakovica a Skojevsko Naselje, na západě Ibarská magistrála a na jihu Vidikovac. Stavebně bylo rozděleno na dvě části, a to sídliště Cerak I a Cerak II. \n\nV roce 1985 bylo oceněno cenou \"Oktobarska nagrada\". \n\nProjekt nového sídliště byl navržen v závěru 70. let 20. století. V soutěži, ve které se především hledělo na nízké náklady a schopnost dodržet termíny projektu, vyhrál projekt společnosti Napred architektů Milenija Marušić, Darko Marušić a Nedeljko Borovnica. Sídliště bylo projektováno pro 15 tisíc obyvatel. Aby bylo možné stavět efektivně a rychle, měli architekti sídliště v zadání minimalizovat počet unikátních prvků, ze kterých jednotlivé bytové bloky byly realizovány. Tím by bylo možné zrychlit, zjednodušit a zlevnit výrobu stavebního materiálu. Uspořádání bytů bylo diskutováno i s veřejností.\n\nStavební práce na jednotlivých domech byly zahájeny v roce 1979 a probíhaly devět let. Poslední úpravy byly dokončeny roku 1988. Realizace neodpovídala plánu; projekt se prodražoval a jeho dokončení se neustále oddalovalo. I přes některé problémy s izolacemi u jednotlivých budov se nicméně ve své době jednalo o jedno z nejmodernějších a nejpokrokovějších sídlišť tehdejší jugoslávské metropole. Jednotlivé budovy byly umístěny do řad s centrálními plochami zeleně, ulice byly vybudovány po okrajích sídliště. \n\nNe všechny stavby, které byly původně zamýšleny, byly ale nakonec zrealizovány. Nebyl například postaven plavecký bazén, sportovní hala, multifunkční centrum na \"Jablaničké ulici\". Jednotlivé ulice na sídlišti byly pojmenovány podle stromů, které byly v jejich blízkosti vysázeny (např. Jablanička ulica podle jabloní apod). Jednotlivé domy mají různou podlažnost, mají většinou tři a šest pater; tři domy jsou devítipatrové. Domy byly budovány průmyslovým způsobem výstavby, nicméně se nejedná o panelové domy. Uplatněn byl systém IMS – Žeželj, kde se použily prefabrikované díly, především panely pro vnitřní přepážky, jednotlivá patra a nosníky. Střechy budov byly realizovány jako sedlové. Celkem se na sídlišti nachází 67 budov a 3650 bytů.\n\nPřestože se ve své době jednalo o revoluční projekt, vinou špatné údržby v 90. letech 20. století se začal technický stav budov postupně zhoršovat, stejně jako okolní parková úprava veřejného prostoru. \n\nV roce 2019 bylo sídliště prohlášeno za kulturní památku. \n\n"}
{"id": "1561309", "url": "https://cs.wikipedia.org/wiki?curid=1561309", "title": "Wilhelm Türk", "text": "Wilhelm Türk\n\nVilhelm Türk (2. dubna 1871 Staré Heřminovy (německy Alt Ebersdorf), Slezsko – 20. května 1916 Vídeň) byl rakouský hematolog.\n\nWilhelm Türk byl synem chirurga a politika Karla Türka. V roce 1889 ukončil studia gymnázia v Opavě. Studoval interní medicínu u Edmunda von Neussera. Během studia se stal členem \"Asociace německých studentů ze Slezska Oppavia\" v Asociaci Waidhofen. Studia dokončil na Vídeňské univerzitě v roce 1895. V roce 1903 se habilitoval a stal se profesorem na Vídeňské univerzitě.\n\nV roce 1902 specifikoval Wilhelm Türk počítací komoru pro bílé krvinky, kterou upravil. Od roku 1904 do roku 1912 napsal své dvoudílné nedokončené monumentální dílo „Přednášky o klinické hematologii“, které poprvé obsahovalo přes dva tisíce stran popisu tzv. „Türkeho podnětů“ počtu bílých krvinek. V roce 1905 byl Türk jmenován primářem na druhém lékařském oddělení nemocnice Císaře Františka Josefa. Zkoumal také příčinu a léčbu leukémie. Wilhelm Türk během Neusserovy vážné nemoci (1913) doplnil druhou lékařskou univerzitní kliniku. Od roku 1915 vedl Türk také infekční oddělení válečné nemocnice ve Vídni až do své předčasné smrti.\n\nV lékařství je známým pojmem „Türkův roztok“. Je to roztok kyseliny octové a gentiánové violeti v destilované vodě. Díky tomuto roztoku je možno zjistit počet bílých krvinek (leukocytů) v lidské krvi. Zjištění přesného zastoupení jednotlivých typů leukocytů v krvi (tzv. diferenciální rozpočet leukocytů, často jen diferenciál) je mnohdy důležité pro stanovení diagnózy, neboť změněné poměry mohou být příznakem infekčních onemocnění (tyfus, AIDS a mnoho dalších). Profesor Wilhelm Türk pojmenoval také onemocnění nazvané agranulocytóza. Je to nemoc, při níž pacientovi ubývají bílé krvinky se zrnky granulocytů. Ta vzniká po radioaktivním ozáření, nebo při infekcích, a také při otravě chemickými jedy.\n\nK uctění památky Wilhelma Türka uděluje Rakouská hematologická a onkologická společnost udělovat mladým lékařům z oboru cenu, nazvanou jeho jménem.\n\n\n\n"}
{"id": "1561312", "url": "https://cs.wikipedia.org/wiki?curid=1561312", "title": "Temenice", "text": "Temenice\n\nTemenice () je část města Šumperka v Olomouckém kraji. Dělí se dále na Dolní a Horní Temenici.\n\nTemenice je stavebně propojena se Šumperkem a táhne se šest kilometrů podél potoka Temenec na severozápad. Obec leží na východním úpatí 631 metrů vysokého vrchu Háj.\n\nSousední sídla jsou na severu Bratrušov, na východě Rapotín a Vikýřovice, na jihovýchodě Šumperk, na jihozápadě Bludov a Radomilov, na západě Hrabenov a Hostice a na severozápadě Komňátka a Bohdíkov.\n\nVes Temenice byla založena kolem roku 1180. V roce 1239 se uvádí, že část Temenice vyhořela při požáru šumperského kláštera. V polovině 15. století se Temenice stává majetkem Benedikta z Valdštejna a v roce 1493 ji získal Jan ze Žerotína. V roce 1594 došlo k bojům s městem Šumperk o temenické zboží. Během třicetileté války byla obec v roce 1643 vypleněna a v roce 1646 okupována švédskými vojsky pod vedením generála Wittenberga. \n\nV roce 1866 po bitvě u Hradce Králové došlo k pruské okupaci Knobelsdorfskou brigádou. V roce 1889 byly obě vesnice Dolní Temenice a Horní Temenice sloučeny do obce Temenice s celkovým počtem 2 838 obyvatel ve 232 domech. V té době byla Temenice typická šest kilometrová lesnicko-zemědělská vesnice, z toho 62 statků mělo typický dvůr franckých statků.\n\nV roce 1905 získal Willibald Lubich & synové továrnu na hedvábí A. Schimitschecka v Temenici a rozšířil ji na továrnu na mechanické plátno s 180 tkalcovskými stavy. Zaměstnávala 400 lidí. Temenická cihelna se 100 zaměstnanci dosáhla roční celkové produkce přibližně 5 milionů střešních tašek. Byly zde také některé středně velké podniky, jako např. továrny na broušení křišťálového skla, výrobu koženého zboží, výrobu mýdla a svíček, koželužny, výroba štětců. V obci byly umístěny dvě moravské zemské vzdělávací instituce: Státní hospodářská škola a Státní zemědělská škola, která byla založena v roce 1867 v Šumperku a v roce 1875 se přestěhovala do Temenice.\n\nAž do konce první světové války v roce 1918 byla obec součástí Rakousko-uherské monarchie a poté Československa. Po Mnichovské dohodě byla obec začleněna do Německé říše a od roku 1939 do 1945 patřila do okresu \"Mährischen Schönberg\". Temenice měla v roce 1939 3021 obyvatel, z toho 361 Čechů a 30 obyvatel dalších národností.\n\nPo Mnichovské dohodě se obec stala součástí Německé říše a patřila až do roku 1945 do okresu \"Mährischen Schönberg\". Na Bratrušovské střelnici bylo německými vojáky 31. března 1945 zastřeleno 16 českých vlastenců a pohřbeno v hromadném hrobu. Těla byla exhumována v lednu 1946 a pohřbena v čestném hrobě na cestě mezi Bratrušovem a Šumperkem.\n\nV letech 1945 až 1946 byli téměř všichni němečtí obyvatelé odsunuti. 4. května 1950 byl začleněna do Šumperka. Ve stejném roce bylo založeno Jednotné zemědělské družstvo Temenice a v roce 1959 byla dokončena kolektivizace. Začátkem roku 1976 Temenice ztratila status místní části.\n"}
{"id": "1561313", "url": "https://cs.wikipedia.org/wiki?curid=1561313", "title": "Libějovice (nový zámek)", "text": "Libějovice (nový zámek)\n\nNový zámek Libějovice je zámek u stejnojmenné vesnice v okrese Strakonice. Založen byl rodem Buquoyů roku 1696, ale barokní stavba byla dokončena až v roce 1754. Na počátku devatenáctého století jej získali Schwarzenbergové, kteří nechali zámek zvýšit o jedno patro a fasády upravit v empírovém slohu. Zámecký areál je chráněn jako kulturní památka.\n\nPůvodním panským sídlem v Libějovicích byl renesanční starý zámek na západním okraji vesnice. Koncem sedmnáctého století nevyhovoval reprezentačním nárokům svých majitelů, a hrabě Filip Buquoy proto roku 1696 asi půl kilometru západně od vesnice založil nový zámek v barokním slohu. Během stavby došlo k požáru, a dokončení budovy se tak posunulo až do let 1747–1754. Tehdy už zámek vlastnil Filipův nástupce František Leopold Buquoy (podle Augusta Sedláčka Filip Emanuel Buquoy). Buquoyové libějovické panství vlastnili až do roku 1801. Mezitím v šedesátých letech osmnáctého století nechali vysázet Libějovickou alej, která spojuje zámek s kostelem Jména Panny Marie na jihu a s kaplí svaté Máří Magdalény na severu. Třetí alej vedla k bývalé bažantnici.\n\nPosledním Buquoyským majitelem Libějovic byl Jan Josef Buquoy, který zámek prodal knížeti Josefovi ze Schwarzenbergu. Nový majitel nechal v letech 1816–1817 přistavět druhé patro a fasádu upravit ve stylu pozdního empíru. Při úpravách byla zbořena malá hodinová věž v průčelí a hodiny byly přemístěny do frontonu na jižní straně budovy. Roku 1842 byl rozšířen zámecký park, poprvé zmiňovaný roku 1822, s bažantnicí, jehož rozloha dosáhla až 44 hektarů.\n\nBěhem pozemkové reformy zámek koupili redemptoristé a roku 1939 zámecký areál rozšířili o kostel s klášterem. Během druhé světové války byl klášter zrušen a celý objekt využívali němečtí okupanté. Po válce se redemptoristé na krátkou dobu vrátili, ale po roce 1948 zámek využívala jednotka pohraniční stráže s výcvikovou stanicí psovodů. Pro jejich potřebu bylo v okolí zámku postaveno několik utilitárních budov. Po roce 1990 jej krátkou dobu využívala policie a chovná stanice, ale většinu doby zůstal bez využití. Prázdný zámek získal soukromý majitel s cílem vybudovat v něm sanatorium, ale z plánů mnoha zájemců vzhledem k vysoké ceně případné rekonstrukce vždy sešlo. Prázdná budova chátrala i v roce 2016.\n\nDvoupatrový zámek má obdélný půdorys se dvěma krátkými křídly na koncích. Empírové fasády jsou členěné vysokým řádem ionských pilastrů. Okna v prvním patře jsou zdobena trojúhelníkovými frontony a jednoduchými nadokenními římsami. Budovou vede dlouhá chodba, podél které se nachází jednotlivé místnosti.\n\n"}
{"id": "1561314", "url": "https://cs.wikipedia.org/wiki?curid=1561314", "title": "NGC 865", "text": "NGC 865\n\nNGC 865 je spirální galaxie v souhvězdí Trojúhelníku. Její zdánlivá jasnost je 13,2 a úhlová velikost 1,5′ × 0,4′. Je vzdálená 139 milionů světelných let, průměr má 60 000 světelných let. Galaxii objevil 9. září 1871 Edouard Stephan.\n\n"}
{"id": "1561316", "url": "https://cs.wikipedia.org/wiki?curid=1561316", "title": "Pomník bratří Čapků (Praha)", "text": "Pomník bratří Čapků (Praha)\n\nPomník bratří Čapků stojí na náměstí Míru v Praze na Vinohradech. Tvoří jej tři metry vysoký blok dioritu, na jehož protilehlých stěnách jsou vyvrtanými otvory napsána jména obou bratrů – Karla Čapka a Josefa Čapka. Autorem pomníku je akademický sochař Pavel Opočenský.\n\nSpolečnost bratří Čapků začala uvažovat o pomníku již v roce 1947. V roce 1983 společnost požádala tehdejšího ministra kultury Milana Klusáka, aby zařadil odhalení památníku do plánu na sté výročí narození Karla Čapka, tedy na rok 1990. V roce 1988 byla vypsána soutěž, ale první a druhou cenu se porota rozhodla neudělit. Po sametové revoluci bylo rozhodnuto umístit pomník na pražské Vinohrady, kde oba bratři žili. Základní kámen byl položen v roce 1990 na travnaté ploše na náměstí Míru, samotný pomník byl pak odhalen v roce 1995 při příležitosti 50. výročí úmrtí Josefa Čapka v koncentračním táboře v Bergen-Belsenu.\n\n"}
{"id": "1561318", "url": "https://cs.wikipedia.org/wiki?curid=1561318", "title": "NGC 855", "text": "NGC 855\n\nNGC 855 je eliptická galaxie v souhvězdí Trojúhelníku. Její zdánlivá jasnost je 12,3 a úhlová velikost 2,6′ × 1,0′. Je vzdálená 31 milionů světelných let. Galaxii objevil 26. října 1786 William Herschel.\n\n"}
{"id": "1561320", "url": "https://cs.wikipedia.org/wiki?curid=1561320", "title": "Dům čp. 198 (Horní Město)", "text": "Dům čp. 198 (Horní Město)\n\nDům čp. 198 pro bývalou Továrnu na hedvábné zboží Wilhelma Bachracha se nachází na katastrálním území Horní Město v okrese Bruntál. Dům je příkladem moderní architektury, která je soustředěna na řešení dispozice a výtvarného řešení průčelí geometrickými prostředky. Byl 7. února 2006 Ministerstvem kultury České republiky prohlášen za kulturní památku Česka.\n\nDům byl postaven před rokem 1914. Je to volně stojící, dvoupatrový, zděný, částečně podsklepený dům postavený na čtvercovém půdorysu se zakulacenými nárožími a zakončený sedlovou střechou. Fasáda je členěna horizontálními a vertikálními pásy z neomítaných cihel s hladkou omítkou v takto vymezených plochách. Vstupní průčelí, které je završeno trojúhelníkovým bedněným štítem střechy, v ose tvoří hluboký výklenek otevřený do lodžií. Dvouramenné schodiště s kovovým zábradlím je prosvětleno segmentově zaklenutými lodžiemi a z jeho podest se vstupuje do garsoniér a v podlažích do vždy do dvou protilehlých bytů. Dům je rozdělen v jednotlivých podlažích do dvou úrovní a tato rozdílnost je zřetelná na bočních průčelích. V každém podlaží je jedna okenní osa umístěna níž oproti dalším dvěma okenním osám.\n\n"}
{"id": "1561321", "url": "https://cs.wikipedia.org/wiki?curid=1561321", "title": "Jim B. Tucker", "text": "Jim B. Tucker\n\nJim B. Tucker M.D (* 1. ledna 1960) je profesor psychiatrie a neurobehaviorálních věd na Univerzitě ve Virginii a zároveň ředitel tamního oddělení Division of Perceptual Studies, které se zabývá výzkumem domnělých vzpomínek na minulé životy u malých dětí, prožitků blízké smrti, „psi“ jevů a změněných stavů vědomí \n\nJim Tucker se narodil a vyrostl v Severní Karolíně, kde také vystudoval univerzitu na Chapel Hill. Získal tam titul doktora medicíny a vzdělání v oboru dětské psychiatrie. Před nástupem na Division of perceptual studies v roce 1999 několik let provozoval soukromou psychiatrickou praxi.\n\nK Ianu Stevensonovi, který jako první začal vyšetřovat údajné spontánní vzpomínky na minulé životy, se přidal v roce 1999, o rok později na plný úvazek. Soustředil se především na případy z USA, především kvůli tomu, že na rozdíl od případů ze zemí, kde působil Stevenson (Indie, Myanmar apod.) nejsou zatížené kulturními a náboženskými vlivy, což přináší riziko tvorby falešných vzpomínek (v důsledku jevů jako Konfabulace či kryptoamnézie, především u případů domnělé reinkarnace do vlastní rodiny) a navíc přináší jednoduchou možnost kritiky. V USA převažující křesťanství reinkarnaci odmítá, ale i přes to přibližně 25 % amerických křesťanů v nějakou možnost reinkarnace věří.\n\nV roce 2014 se stal ředitelem Division of perceptual studies.\n\nJe autorem stupnice Strength of case scale (Stupnice síly případu), která hodnotí „sílu“ daného případu domnělé reinkarnace.\n\nJames Leininger – Patrně nejznámější případ domnělé reinkarnace v západním světě. James Leininger byl údajně v minulém životě druhoválečným pilotem jménem James Huston. Jeho vzpomínky se ze začátku projevovaly především častými nočními můrami o smrti v hořícím letadle. Většina detailů, které sdělil, byla při vyšetřování potvrzena.\n\nRyan Hammons – Další americký případ. Ryan se při prohlížení knihy o Hollywoodu identifikoval jako Marty Martyn. Na fotografii z filmu Night After Night, kde byl však Martyn pouze jako komparzista (v herecké branži se nikdy neprosadil a jeho jméno bylo tedy většinou neznámé). Stejně jako u Leiningera byla potvrzena většina detailů, které sdělil. Například sdělil věk úmrtí 61 let, přestože oficiální úmrtní list stanovil pouhých 59 let. Ukázalo se, že věk úmrtí 59 let je nesprávný, podle dřívějších záznamů, které udávaly rok Martynova narození 1903 .\n\nStupnice pro měření relativní „síly“ jednotlivých případů na základě mnoha faktorů .\n\nMateřská znaménka korespondující se smrtícími i běžnými zraněními z předchozího života – Silnější, pokud je bylo možné potvrdit pomocí lékařských či pitevních záznamů.\n\nVýroky o předchozím životě – Na základě počtu ověřených a vyvrácených výroků.\n\nNeobvyklé chování korespondující s předchozí osobou – Například stravovací návyky, touha po intoxikantech, fobie apod.\n\nSpojení s předchozí osobou – Silnější, pokud předchozí osoba žila daleko a v jiné rodině, která se se současnou nezná (což snižuje riziko tvorby falešných vzpomínek)\n"}
{"id": "1561323", "url": "https://cs.wikipedia.org/wiki?curid=1561323", "title": "Mišeluk", "text": "Mišeluk\n\nMišeluk (v srbské cyrilici Мишелук) je název pro lokalitu v Petrovaradínu, v blízkosti města Novi Sad v Srbsku. Malý pahorek nad řekou Dunaj odděluje od Petrovaradína obec Sremska Kamenica, předměstí Nového Sadu. V lokalitě se nachází silniční tunel a sídlo Rádia a televize Vojvodiny.\n\nRelativně prázdná plocha v blízkosti města Nového Sadu byla v 50. a 60. letech zvolena jako další oblast, kam se mohla metropole Vojvodiny rozrůstat. Předpokládaný vznik sídliště si nicméně vyžadoval vybudování nejprve nového dopravního napojení na zbytek města. V roce 1981 byl proto otevřen silničního čtyřproudého mostu, odsud měla pokračovat dálnice směrem k pohoří Fruška Gora dále na jih. V lokalitě mělo být vybudováno rozsáhlé sídliště obdobně, jako tomu bylo v případě novosadské místní části Liman, k výstavbě však nikdy nedošlo. Pro sídliště se počítalo až s čtyřiceti tisíci obyvateli a vznikem čtrnácti tisíců nových bytů. Jediným objektem, který se v lokalitě realizoval, bylo právě sídlo televizní stanice, zničené během bombardování Jugoslávie v roce 1999. Budova byla nakonec obnovena v roce 2019.\n\nV současné době byl na Mišeluku postaven ještě pravoslavný kostel sv. Elijáše. Město Novi Sad považuje tuto lokalitu jako vhodnou pro další urbanistický rozvoj. Předpokládán je vznik souvislé zástavby, který propojí jak Sremskou Kamenici, tak i Petrovaradín. Nemá se však jednat o výškovou zástavbu.\n\n"}
{"id": "1561324", "url": "https://cs.wikipedia.org/wiki?curid=1561324", "title": "Xenobot", "text": "Xenobot\n\nXenoboti, pojmenované po africké drápatce vodní (\"Xenopus laevis\"), jsou mikroroboti schopní regenerace. Xenobot je biologický stroj s velikostí pod 1 milimetr široký, dostatečně malý pro možnost cestovat uvnitř lidského těla. Jsou vytvořeni z kožních a srdečních buněk, které pocházejí z kmenových buněk žabích embryí. \n\nVědci z Vermont & Tuffs University vytvořili tento živý stroj, který by jednoho dne mohl bezpečně dodat léky dovnitř lidského těla − a zároveň položit základy pro pochopení tvorby orgánů pro regenerativní medicínu.\n\nXenoboti dokážou chodit i plavat, přežijí týden bez potravy a dokážou pracovat ve skupině. Dokážou se také vyléčit a pokračovat v práci.\n\nXenoboti mohou být potenciálně použiti pro čistění od radioaktivního odpadu, sběr mikroplastů v oceánech, mohli by dodávat léčiva nebo cestovat po lidských tepnách a odstraňovat tukové pláty. Xenoboti dokážou přežít ve vodním prostředí bez přidání dalších živin po několik týdnů a jsou tedy vhodní pro léčbu uvnitř těla.\n"}
{"id": "1561325", "url": "https://cs.wikipedia.org/wiki?curid=1561325", "title": "Ministry of Broadcast", "text": "Ministry of Broadcast\n\nMinistry of Broadcast je počítačová hra z roku 2020. Hra vyšla 30. ledna 2020 pro Windows. Stojí za ní čtyrčlenný vývojářský tým z České republiky. Inspiraci vývojáři čerpali z her jako Prince of Persia a . Tématicky se inspiruje u románu 1984 a v humoru skupiny Monty Python.\n\nHratelností se jedná o klasickou 2D plošinovku viděnou z boku. Hráč ovládá svoji postavu s níž prochází jednotlivými úrovněmi. Cílem je dostat se na konec úrovně. Cestou musí řešit různé logické hádanky a dávat si pozor na nepřátele a jiné nebezpečenství, jež mu budu jeho cestu ztěžovat.\n\nHra je zasazena do totalitního státu rozděleného zdí. Zeď vyrostla prakticky přes noc a rozdělila rodiny. Jedním z takových případů je i rodina hlavního hrdiny, která zůstala na druhé straně zdi. Režim však pořádá reality show \"Zeď pro tebe.\" Vítěz této show může navštívit druhou stranu zdi. Hlavní hrdina se do soutěže přihlásí v naději shledání s rodinou. Cestou však musí hlavní hrdina dělat často nemorální věci na které není hrdý a které ho znepřátelují s ostatními soutěžícími.\n\nHra obdržela obecně kladné recenze.\n\nMichal Petr v recenzi pro Vision game chválil především příběh a hratelnost hry. Kritizoval však obtížnost. Hře udělil 8 bodů z 10.\n\nFilip Voržáček ze serveru CzechGamer udělil 90%. Chválil především logické hádanky a temný humor. Hře udělil 90%\n"}
{"id": "1561339", "url": "https://cs.wikipedia.org/wiki?curid=1561339", "title": "NGC 846", "text": "NGC 846\n\nNGC 846 je spirální galaxie s příčkou v souhvězdí Andromedy. Její zdánlivá jasnost je 12,3 a úhlová velikost 1,9′ × 1,7′. Je vzdálená 235 milionů světelných let, průměr má 130 000 světelných let. Galaxii objevil 22. listopadu 1876 Édouard Stephan. Pozdější pozorování této galaxie, které provedl 30. listopadu 1885 Lewis Swift, zařadil John Dreyer do katalogu NGC duplicitně jako NGC 847.\n\n"}
{"id": "1561342", "url": "https://cs.wikipedia.org/wiki?curid=1561342", "title": "Josefa Humpalová - Zemanová", "text": "Josefa Humpalová - Zemanová\n\nJosefa Humpalová–Zemanová, též Josephine Humpal-Zeman (9. ledna 1870 Sušice - 23. dubna 1906 Praha) byla česko-americká feministka, činná jako novinářka, publicistka, redaktorka a organizátorka ženského hnutí v Chicagu a v Praze. Ve Světovém kongresu žen v USA zaujímala pozici sekretářky.\n\nJako dvouletá s rodiči emigrovala do Ameriky, do Chicaga. Roku 1881 se rodina vrátila do Čech, kde Josefína navštěvovala školu v Písku; po matčině smrti v roce 1884 se rodina opět vrátila do Spojených států. V 17 letech se Josefína provdala za česko-amerického novináře Roberta Zemana, s nímž přesídlila do Clevelandu. Po sedmiletém manželství a úmrtí jejich jednoročního syna Benjamina manžela opustila. Svou životní krizi zprvu řešila vstupem do presbyteriánské církve a dále jako aktivistka feminismu.\n\nVe 23 letech začala studovat angličtinu, bibli, historii, psychologii a etiku na Women College, ženské větvi Western Reserve University v Clevelandu. Tehdy začala psát do krajanských novin a časopisů, pod pseudonymem M. A. Kalinová. Kritizovala bídné postavení amerických žen. Bojovala za zlepšení životních, vzdělávacích možností žen, v chudinské čtvrti Chicaga spoluzaložila vzdělávací ústav „Hull-House-Settlement“ a založila tam ženský časopis. Bojovala i za zrovnoprávnění žen ve vědě. Stala se členkou Světového kongresu žen (\"The World Council of women\").\n\nRoku 1893 vystoupila se svými tezemi na světovém sjezdu žen, konaném v rámci světové výstavy v Chicagu. Dále spolu s Josefinou Náprstkovou organizovala pro tuto výstavu zápůjčku 200 českých výšivek. Vídeňský výbor rakousko-uherské výstavní účasti se obával, že popularita české expozice zastíní oficiální expozici monarchie, hrozil zákaz. Ženy celou kolekci výšivek před zahájením výstavy darovaly chicagskému muzeu, a tak bylo vystavení možné bez povolení. Humpalová se pravidelně vracela do Prahy a své feministické názory šířila jak písemně, tak formou přednášek. Od roku 1901 s přednáškami systematicky objížděla česká města. \n\nV Americe založila podle českého vzoru krajanský časopis Ženské listy, který začal vycházet 14. června 1894 zprvu jako čtrnáctideník a později jako měsíčník. Josefína vytvořila jeho koncepci a stala se jeho první redaktorkou. Brzy kolem sebe sdružila padesátku pokrokově smýšlejících a o emancipaci usilujících žen, s nimiž časopis roku 1898 proměnila na akciovou společnost, a tak stabilizovala jeho vydavatelský základ. Ženské listy začaly vycházet jako týdeník a zaujaly místo nejčtenějšího ženského časopisu. V polovině dubna roku 1901 vedení redakce předala své nástupkyni. Zároveň se přestěhovala z Ameriky do Prahy, stala se dopisovatelkou Chicago Daily News, navázala styky s Eliškou Krásnohorskou a přispívala do českých Ženských listů. \nPsala anglicky i česky. Krátce před smrtí roku 1905 vydala v Šimáčkově nakladatelství svůj kritický cestopis o Americe, (mj. s kapitolami Žena v Americe, Americké školství).\n\nZemřela po delší nemoci. Po pohřbu v Praze-Strašnicích byla pochována na Olšanských hřbitovech. Secesní náhrobní sochu ženy, nazvanou \"Duše uniká\", vytvořil Stanislav Sucharda.\n\n\n\n\n"}
{"id": "1561343", "url": "https://cs.wikipedia.org/wiki?curid=1561343", "title": "William Whiting Borden", "text": "William Whiting Borden\n\nWilliam Whiting Borden (1. listopadu 1887, Chicago – 9. dubna 1913, Káhira) byl americký filantrop a misionář.\n\nNarodil se v rodině, která zbohatla provozováním stříbrných dolů v Coloradu. Jeho matka Mary se roku 1894 stala evangelikální křesťankou a syna vychovávala v této víře. Na cestě víry jej zásadně ovlivnil též Reuben Archer Torrey. William v 16 letech uskutečnil cestu kolem světa, během níž se nadchl pro sužbu misijní společnosti \"China Inland Mission\". Během studií na Yaleově univerzitě založil křesťanský studentský spolek \"Yale Hope Mission\". Poté vystudoval Princeton Theological Seminary a roku 1912 byl ordinován na duchovního. Rozhodl se misijně působil mezi muslimy v Kan-su na severozápadě Číny.\n\nV prosinci 1912 odplul do Egypta, kde začal misijně působit a studovat islám a arabštinu. Po čtyřech měsících služby v Egyptě onemocněl meningitidou a zemřel ve věku 25 let. Je pohřben na Americkém hřbitově v Káhiře. Epitaf na jeho hrobě končí slovy: \"„Kromě víry v Krista neexistuje žádné vysvětlení pro takový život.“\"\n\nMisijní společnosti \"China Inland Mission\" a dalším křesťanským organizacím věnoval 800 000 dolarů. Je po něm pojmenována misijní nemocnice v Lan-čou.\n\nJeho sestrou byla spisovatelka Mary Borden (1886–1968).\n"}
{"id": "1561344", "url": "https://cs.wikipedia.org/wiki?curid=1561344", "title": "CRISPR editace genomu", "text": "CRISPR editace genomu\n\nEditace genu CRISPR je technika genetického inženýrství v molekulární biologii, kterou lze modifikovat genomy živých organismů. Je založen na zjednodušené verzi bakteriální CRISPR - Cas9 antivirovém obranným systému. Dodáním nukleasy Cas9 spojenou se syntetickou vodicí RNA (gRNA) do buňky je možné genom buňky štěpit na požadovaném místě, což umožňuje odstranit stávající geny a / nebo přidat nové geny \"in vivo\" . \n\nNukleáza Cas9, která pracuje jako genetické nůžky, otevírá oba řetězce cílové sekvence DNA a zavádí modifikaci jednym ze dvou způsobů. Knock-in mutace, usnadněné prostřednictvím homologie řízené opravy (HDR), je tradiční cestou cílených genomických editačních přístupů. To umožňuje zavedení cíleného poškození a opravy DNA . HDR využívá použití podobných sekvencí DNA k řízení opravy zlomů začleněním exogenní DNA, aby fungovala jako templát opravy. Tato metoda se spoléhá na periodický a izolovaný výskyt poškození DNA v cílovém místě, aby mohla být zahájena oprava. Knock-out mutace způsobené CRISPR-Cas9 mají za následek opravu dvojvláknového zlomu pomocí nehomologního spojení konců (NHEJ). NHEJ může často vést k náhodným delecím nebo inzercím v místě opravy, což může narušit nebo změnit funkčnost genu. Proto genomové inženýrství CRISPR-Cas9 dává vědcům možnost vytvářet cílené náhodné změny v genu. Z tohoto důvodu je přesnost úpravy genomu velkým problémem. Genomická editace vede k nevratným změnám genomu. \n\nTechniky úpravy genomu CRISPR-Cas9 mají mnoho potenciálních aplikací, včetně medicíny a zemědělství. Využití komplexu CRISPR-Cas9-gRNA pro editaci genomu bylo pro průlom roku v roce 2015 volbou AAAS . Mnoho bioetických je spojeno s možností použití CRISPR pro úpravu zárodečných linií, zejména u lidských embryí. \n\nNa začátku roku 2000 vědci vyvinuli zinc finger nukleázy (ZFNs), syntetické proteiny, jejichž DNA-vazebné domény jim umožňují vytvářet dvojřetezcové zlomy DNA v určitých místech. V roce 2010 syntetické nukleasy nazývané efektorové nukleázy podobné transkripčním aktivátorům (TALENs) poskytly snadnější způsob, jak zacílit dvouvláknové přerušení na konkrétním místě na řetězci DNA. Zinc finger nukleázy i TALEN vyžadují design a vytvoření vlastního proteinu pro každou cílenou sekvenci DNA, což je mnohem obtížnější a časově náročnější proces než navrhování naváděcích RNA. Design CRISPR je mnohem snazší navrhnout, protože proces vyžaduje syntézu pouze krátké sekvence RNA, což je postup, který je již široce používán pro mnoho dalších technik v molekulární biologii (např. Vytváření oligonukleotidových primerů ). \n\nÚprava genomu CRISPR-Cas9 se provádí pomocí systému CRISPR typu II . Pro editaci genomu, zahrnuje tento systém Cas9, crRNA a tracrRNA spolu s templátem pro opravu DNA, která se používá buď v nehomologním spojování koncových bodů (NHEJ), nebo při homologicky řízené opravě (HDR). \nCRISPR-Cas9 často používá plazmid k transfekci cílových buněk. Hlavní složky tohoto plazmidu jsou zobrazeny na obrázku a uvedeny v tabulce. CrRNA je unikatně a specificky navržena pro každou aplikaci, protože jde o sekvenci, kterou Cas9 používá k identifikaci a přímé vazbě na specifické sekvence v DNA hostitelské buňky. \n\ncrRNA a tracrRNA mohou být spojeny dohromady, aby vytvořily jednovidkovou RNA (sgRNA). Tato sgRNA může být vnesena do buňky spolu s genem kódujícím protein Cas9. K dispozici je mnoho online nástrojů, které slouží k navrhování sekvenci sgRNA. \nCRISPR-Cas9 má poměrně jednoduchou konstrukci. Jeho specificita závisí na dvou faktorech: cílové sekvenci a sekvenci PAM. Cas9-nukleáza vybírá správné umístění v genomu hostitele pomocí PAM. Sekvence není součástí proteinu Cas9 a jako výsledek je přizpůsobitelná a může být nezávisle syntetizována. Cas9 nelze snadno modifikovat tak, aby rozpoznával jinou sekvenci PAM. To však v konečném důsledku není příliš omezující, protože je to obvykle velmi krátká a nespecifická sekvence, která se vyskytuje často na mnoha místech v celém genomu (např. Sekvence PAM SpCas9 je 5'-NGG-3 'a v lidském genomu se vyskytuje zhruba každých 8 až 12 párů bází). \n\nJakmile jsou tyto sekvence sestaveny do plazmidu a transfekovány do buněk, protein Cas9 pomocí sgRNA najde správnou sekvenci v DNA hostitelské buňce a - v závislosti na variantě Cas9 - vytvoří jednovláknový nebo dvouřetězcový zlom. \n\nSprávně rozmístěné jednovláknové zlomy v hostitelské DNA mohou vyvolat homologicky řízenou opravu (HDR), která je méně náchylná k chybám než nehomologní spojení konců (NHEJ), které obvykle následuje po dvouvláknovém zlomu. Poskytnutí opravy DNA šablony umožňuje vložení specifické sekvence DNA na přesném místě v genomu. Cílem je, aby nativní proces HDR buňky využíval poskytovanou opravnou šablonu a tím začlenil novou sekvenci do genomu. Jakmile je tato nová sekvence začleněna, je nyní součástí genetického materiálu buňky a přechází do jejích dceřiných buněk. \n\nDodání Cas9, sgRNA a přidružených komplexů do buněk může nastat prostřednictvím virových a nevírusových systémů. Elektroporace DNA, RNA nebo ribonukleokomplexů je běžnou technikou, i když může mít za následek škodlivé účinky na cílové buňky. Techniky chemické transfekce využívající lipidy byly také použity k zavedení sgRNA v komplexu s Cas9 do buněk. Typy buněk, které jsou obtížněji transfekovatelné (např. Kmenové buňky, neurony a hematopoetické buňky), vyžadují účinnější dodávací systémy, jako jsou například systémy založené na lentiviru (LV), adenoviru (AdV) a adeno-asociovaném viru (AAV). \n"}
{"id": "1561347", "url": "https://cs.wikipedia.org/wiki?curid=1561347", "title": "NGC 949", "text": "NGC 949\n\nNGC 949 je spirální galaxie v souhvězdí Trojúhelníku. Její zdánlivá jasnost je 11,6 a úhlová velikost 3,0′ × 1,6′. Je vzdálená 32 milionů světelných let, průměr má 25 000 světelných let. Je členem skupiny galaxií galaxie NGC 1023. Galaxii objevil 21. září 1786 William Herschel.\n\n"}
{"id": "1561348", "url": "https://cs.wikipedia.org/wiki?curid=1561348", "title": "NGC 959", "text": "NGC 959\n\nNGC 959 je spirální galaxie v souhvězdí Trojúhelníku. Její zdánlivá jasnost je 12,3 a úhlová velikost 2,3′ × 1,4′. Je vzdálená 32 milionů světelných let, průměr má 20 000 světelných let. Je členem skupiny galaxií galaxie NGC 1023, náležející k Místní nadkupě galaxií. Galaxii objevil 9. listopadu 1876 Édouard Stephan.\n\n"}
{"id": "1561349", "url": "https://cs.wikipedia.org/wiki?curid=1561349", "title": "NGC 969", "text": "NGC 969\n\nNGC 969 je čočková galaxie v souhvězdí Trojúhelníku. Její zdánlivá jasnost je 12,3 a úhlová velikost 1,7′ × 1,0′. Je vzdálená 206 milionů světelných let, průměr má 100 000 světelných let. Galaxii objevil 22. listopadu 1827 John Herschel.\n\n"}
{"id": "1561350", "url": "https://cs.wikipedia.org/wiki?curid=1561350", "title": "NGC 982", "text": "NGC 982\n\nNGC 982 je spirální galaxie v souhvězdí Andromedy. Její zdánlivá jasnost je 12,5 a úhlová velikost 1,5′ × 0,6′. Je vzdálená 262 milionů světelných let, průměr má 115 000 světelných let. Galaxie je gravitačně vázaná s galaxií NGC 980. Objekt objevil 17. října 1786 William Herschel.\n\n"}
{"id": "1561351", "url": "https://cs.wikipedia.org/wiki?curid=1561351", "title": "NGC 980", "text": "NGC 980\n\nNGC 980 je čočková galaxie v souhvězdí Andromedy. Její zdánlivá jasnost je 13,1 a úhlová velikost 1,7′ × 0,9′. Je vzdálená 262 milionů světelných let, průměr má 130 000 světelných let. Galaxie je gravitačně vázaná s galaxií NGC 982. Galaxii objevil 17. října 1786 William Herschel.\n\n"}
{"id": "1561353", "url": "https://cs.wikipedia.org/wiki?curid=1561353", "title": "Růženec (rozcestník)", "text": "Růženec (rozcestník)\n\nNázev Růženec má více významů:\n\n\nsídlo\n\n"}
{"id": "1561360", "url": "https://cs.wikipedia.org/wiki?curid=1561360", "title": "Alexandrina Luisa Dánská", "text": "Alexandrina Luisa Dánská\n\nAlexandrina Luisa Dánská (\"Alexandrina Luisa Karolína Matylda Dagmar;\" 12. prosince 1914, Kodaň – 26. dubna 1962, Kodaň) byla jako dcera prince Haralda Dánského a vnuka krále Frederika VIII. dánskou princeznou. Sňatkem s Luitpoldem z Castellu se stala hraběnkou z Castellu.\n\nPrincezna Alexandrina Luisa se narodila 12. prosince 1914 v country house Jægersborghus v Gentofte u dánské Kodaně jako třetí dcera dánského prince Haralda, syna krále Frederika VIII. a královny Luisy. Její matkou byla Helena Adléta Šlesvicko-Holštýnsko-Sonderbursko-Glücksburská, dcera šlesvicko-holštýnského vévody Fridricha Ferdinanda a princezny Karolíny Matyldy Šlesvicko-Holštýnsko-Sonderbursko-Augustenburské.\n\nPřed svatbou byla Alexandrina považována za vhodnou partii pro britského krále Eduarda VIII. Dne 24. srpna 1936 se zasnoubila s hrabětem Luitpoldem z Castellu, nejstarším synem hraběte Otty Fridricha z Castellu a jeho manželky Amélie z Löwenstein-Wertheim-Freudenberg. Poprvé se pár setkal v Berlíně během letních olympijských her v roce 1936. Po prvním setkání spolu trávili skoro každý den. Před jejím odjezdem z Berlína ji Luitpold požádal o ruku a Alexandrina souhlasila. V době jejich zasnoubení studoval Luitpold práva v Mnichově. Ke sňatku dal souhlas její strýc, král Kristián X. Dánský.\n\nLuitpold a Alexandrina Luisa se vzali 22. ledna 1937 v paláci Christiansborg v dánské Kodani. Záběry ze svatby jsou uloženy na nitrátovém filmu v archivu dánského filmového institutu v Hillerødu. Podle archiváře vypadala svatební \"atmosféra vesele a divoce\".\n\nPár měl tři dětiː\n\n\nHrabě Luitpold byl zabit v boji za druhé světové války ve městě Bankya u bulharské Sofie 6. nebo 8. listopadu 1841.\n\nHraběnka Alexandrina Luisa zemřela 26. dubna 1962 v Kodani.\n\n"}
{"id": "1561361", "url": "https://cs.wikipedia.org/wiki?curid=1561361", "title": "NGC 1003", "text": "NGC 1003\n\nNGC 1003 je spirální galaxie v souhvězdí Persea. Její zdánlivá jasnost je 11,3 a úhlová velikost 4,3′ × 1,3′. Je vzdálená 33 milionů světelných let, průměr má 40 000 světelných let. Je členem skupiny galaxií NGC 1023, náležející k Místní nadkupě galaxií. Galaxii objevil 6. října 1784 William Herschel. V roce 1937 v této galaxii objevil Rudolph Minkowski supernovu později označenou SN 1937D a určenou jako supernova typu Ia.\n\n"}
{"id": "1561368", "url": "https://cs.wikipedia.org/wiki?curid=1561368", "title": "LWD Zuch", "text": "LWD Zuch\n\nLWD Zuch (Chlapík) bylo dvoumístné cvičné a akrobatické letadlo smíšené konstrukce, které vyráběla polská společnost LWD (Lotnicze Warsztaty Doświadczalne) z Lodže na přelomu 40. let a 50. let. Bylo vyrobeno sedm strojů (prototyp LWD Zuch-1, prototyp a 5 letadel LWD Zuch-2). \nV roce 1948 byl konstrukčním týmem Tadeusze Sołtyka vyvinut výcvikový a akrobatický letoun LWD Zuch. Toto letadlo bylo navazující variantou k vojenskému letounu LWD Junak (1948), bylo však určeno pro polské civilní aerokluby. První prototyp Zuch-1 byl osazen československým šestiválcovým invertním motorem Walter Minor 6-III o jmenovitém výkonu 160 k/118 kW. Prototyp (výr. č. 17) zalétal 1. září 1948 Anton Szymański na lodžském letišti Lublinek (IATA: LCJ, ICAO: EPLL). Letové zkoušky prokázaly dobré letové vlastnosti a schopnost provádět všechny figury vyšší letecké akrobacie. Tovární testy trvaly od podzimu 1948 do jara 1949. Státní zkoušky letoun absolvoval ve varšavském Ústředním leteckém ústavu (Główny Instytut Lotnictwa) od července 1949. do listopadu 1949. \n\nPřes dobré letové vlastnosti nevstoupil do sériové výroby, protože Polsko nezískalo licenci k výrobě motorů Walter Minor 6. Polsko sice usilovalo o zakoupení licence k výrobě tohoto motoru, ale k dohodě o prodeji s podnikem Motorlet, n.p., Praha - Jinonice, resp. s jeho nadřízeným orgánem Československé závody kovodělné a strojírenské (ČZKS), národní podnik přes PZO Kovo Ltd. nedošlo. \n\nProto bylo rozhodnuto použít německé, sedmiválcové hvězdicové motory Siemens Bramo Sh 14. Letadlo s tímto motorem bylo označeno jako Zuch-2. První let se uskutečnil 1. dubna 1949, zalétavajícím pilotem byl na letišti Lublinek opět opět Anton Szymański. Zuch-2 byl v prototypu hotov o měsíc dříve, než ukládal plán, jako splněný závazek zaměstnanců LWD k 1. máji. Výkonově (rychlostí) byl na tom Zuch-2 o něco hůře než Zuch-1 vzhledem k většímu aerodynamickému odporu. Schvalovací zkoušky byly prováděny opět v Ústředním leteckém ústavu (Główny Instytut Lotnictwa) od května do listopadu 1949. Tato verze byla potom vyrobena pro polské aerokluby v sérii 5 letounů.\n\nV roce 1949 byly Experimentální letecké dílny (Lotnicze Warsztaty Doświadczalne) převedeny z působnosti ministerstva spojů na ministerstvo těžkého průmyslu. Následně byl podnik přejmenován na WSK (Wytwórnie Sprzętu Komunikacyjnego) č. 6. Továrna LWD v Lodži byla zrušena v první polovině roku 1949. Většina techniků přešla do experimentálního centra CSS ve Varšavě (Centralne Studium Samolotów). Do Varšavy byla přepravena letadla, nedokončené projekty, stroje a veškerá technická zařízení. V říjnu 1950 konstruktér, ing. Tadeusz Sołtyk nastoupil na pozici hlavního projektanta v PZL WSK č. 4 Okęcie, vytvořeného z rozpuštěného podniku CSS.\n\nKonstrukce Zucha byla podobná LWD Junaku-1. Hlavní rozdíl byl v motoru, Junák používal sovětský hvězdicový pětiválec Švecov M-11 FR. Na rozdíl od Junáka měl Zuch jednoduché, samonosné podvozkové nohy s kapotovanými koly. Zuch byl také vybaven dělenými křidélky a měl mírně zvětšené kormidlo (podobná vylepšení byla později použita i u Junáku-2).\n\nKonstrukce letounu zůstala bez zásadních změn. Celodřevěná vnější křídla a trup s centroplánem, svařený z ocelových trubek a potažený plátnem. Letoun Zuch byl smíšené konstrukce (ocel a dřevo), dolnokřídlý jednoplošník, konvenční dispozice. Trup tvořil ocelový rám pokrytý plátnem, vpředu opláštěný kovovým plechem. Měl dřevěná křídla lichoběžníkového tvaru, pokrytá plátnem a překližkou. Byl vybaven vztlakovými klapkami. Uzavřený kokpit se dvěma sedadly v tandemovém uspořádání pod vícedílným krytem. Konvenční pevný podvozek s ocasním kolem. Zadní kolo zlepšilo manévrování stroje na zemi. U Zucha-2 bylo zdokonaleno pérování podvozkových kol, jejichž vidlice byla výkyvná. \n\nMotor byl osazen dvoulistou dřevěnou vrtulí. Zuch-2 osazený sedmiválcovým hvězdicovým motorem Bramo Sh 14 měl aerodynamický kruhový kryt NACA, z něhož \"vyčnívaly\" kapkovitými výběžky pouze hlavy válců.\n\nPrvní varianta Zuch-1 byla poháněná motorem Walter Minor 6-III v prodloužené, šikmé přídi letounu. Tento prototyp sloužil v aeroklubech od srpna 1950 do prosince roku 1955 s imatrikulací SP-BAD. Byl to první poválečný polský akrobatický letoun.\n\nDruhý prototyp Zuch-2 (SP-BAG) byl vybaven hvězdicovým motorem Bramo Sh 14A. Přes osazení motoru aerodynamickým krytem NACA dosahoval letoun kvůli zvýšenému odporu vzduchu nižší maximální rychlosti 222 km/h ve srovnání s 244 km/h u verze Zuch-1. Tento prototyp létal do roku 1959. \n\nZásadním důvodem pro použití motorů Bramo Sh-14A se ukázala skutečnost, že ustupující německá vojska Wehrmachtu zanechala v letech 1944-5 na polském území velké množství motorů Sh 14A (asi 200). Později se uvádělo, že Polsko dostalo od Německa tyto motory jako část reparací. Továrna LWD v roce 1950 postavila s těmito \"trofejními\" motory prototyp a sérii 5 strojů Zuch-2. Nesly imatrikulace SP-BAL č. 21, SP-BAM č. 22, SP-BAN č. 23, SP-BAO č. 24, SP-BAP č. 25 a sloužily v aeroklubech v letech 1952 až 1955, s výjimkou letounu s imatrikulací SP-BAM (výr. č. 22), který sloužil od února 1952 až do prosince 1963.\n\nLetadla byla provozována v aeroklubech jako výcviková a turistická letadla.\n\nVšechny tři dochované letouny jsou umístěny v Muzeu polského letectví v Krakově (Muzeum Lotnictwa Polskiego) v různém stavu zachovalosti. Muzeum, které vzniklo v polovině 60. let, využívá některá zařízení bývalého vojenského letiště v Krakově (Rakowice-Czyzyny).\n\nK dnešnímu dni přežily tři kopie těchto letadel: prototyp LWD Zuch-1 (SP-BAD) a dvě sériová letadla LWD Zuch-2 (SP-BAM, SP-BAO). Pouze SP-BAM (výr. č. 22) je vystaven v expozici letadel, ostatní letouny jsou částečně poškozené, popř. nekompletní. \n\nPrototyp Zuch-1 byl předán v roce 1956 do dílen technické části Národního muzea ve Vratislavi (Muzeum Narodowe Wrocław). Od roku 1963 je deponován v nekompletním stavu v Muzeu polského letectví v Krakově.\n\nLetoun LWD Zuch-2 (SP-BAM) byl v roce 1964 dopraven do dílen opravny APRL v Krosně (Zakładady Naprawczne Aeroklubu PRL w Krośnie). Po opravě byl exponátem na výstavě 20. výročí Polské lidové republiky, která se konala v roce 1965 na bývalém letišti Kraków-Rakowice-Czyżyny. Po výstavě zde letoun zůstal jako exponát vznikajícího leteckého muzea. V roce 2015 letadlo prošlo komplexní obnovou z dotace Ministerstva kultury a Národního dědictví, kterou provedla od května do listopadu 2015 společnost Opravna leteckých zařízení Antoni Nowak (Zakład Naprawczy Sprzętu Lotniczego Antoni Nowak). \n\n\n\nData pro Zuch-1 a (Zuch-2) dle\n\n\n\n\n\n"}
{"id": "1561369", "url": "https://cs.wikipedia.org/wiki?curid=1561369", "title": "Clappův oscilátor", "text": "Clappův oscilátor\n\nClappův nebo Gourietův oscilátor je LC elektronický oscilátor, jehož frekvence je určena cívkou a třemi kondenzátory. LC oscilátory používají tranzistor (příp. elektronku nebo jiný zesilovací prvek) a obvod kladné zpětné vazby. Clappův oscillátor má dobrou frekvenční stabilitu.\n\nNávrh oscilátoru publikoval James Kilton Clapp v roce 1948, když pracoval ve firmě General Radio. Podle Vackáře byl oscilátor tohoto typu vyvinut nezávisle různými autory, přičemž oscilátor, jehož autorem byl Gouriet, byl používán v BBC již v roce 1938.\n\nFrekvenci Clappova oscilátoru určuje jedna cívka a tři kondenzátory. Clappův oscilátor se často kreslí jako Colpittsův oscilátor s přidaným kondenzátorem zapojeným sériově s cívkou.\nSchéma zobrazuje základní součástky Clappova oscilátoru s polem řízeným tranzistorem, jehož frekvence oscilací je\nKondenzátory a jsou obvykle mnohem větší než , takže hlavní složkou je , a frekvence je blízko sériové rezonanci a . Clappův článek uvádí příklad, kde a jsou 40krát větší než ; díky této úpravě je Clappův oscilátor asi 400krát stabilnější při změnách kapacity než Colpittsův oscilátor.\n\nKondenzátory , a vytvářejí napěťový dělič, který určuje velikost napětí přiváděného zpětnou vazbou na vstup tranzistoru.\n\nI když se Clappův obvod používá s proměnným kondenzátorem jako přeladitelný oscilátor (VFO), Vackář uvádí, že „Clappův oscilátor je vhodný pouze pro použití s pevnou frekvencí nebo pro přelaďování v relativně úzkém rozmezí (max. asi 1:1,2).“ Problémem je, že za typických podmínek se zisk smyčky Clappova oscilátoru mění úměrně s , takže při velkém přeladění dochází k přebuzení aktivního prvku. Pro VFO doporučuje Vackář jiné obvody, viz Vackářův oscilátor.\n\n\n"}
