{"id": "1437802", "url": "https://cs.wikipedia.org/wiki?curid=1437802", "title": "Marissa Nadler", "text": "Marissa Nadler\n\nMarissa Nadler (* 5. dubna 1981 Washington, D.C.) je americká zpěvačka. Jako teenager začala hrát na kytaru a psát písně. Později studovala malířství na Rhode Island School of Design. Své první album nazvané \"Ballads of Living and Dying\" vydala roku 2004. Následovalo několik dalších alb. Kromě těchto desek, která vydávají externí vydavatelství, vydává také alba vlastním nákladem. Ta obsahují často coververze či demonahrávky. Rovněž zpívala na nahrávkách jiných umělců, mezi něž patří například Ben Watt, Okkervil River a Xasthur. Roku 2009 přispěla coververzí písně „The Kiss“ zpěvačky Judee Sill na tributní album \"Crayon Angel: A Tribute to the Music of Judee Sill\". Na další podobná alba přispěla například coververzemi písní Leonarda Cohena, Boba Dylana či zpěvačky Karen Dalton. V únoru 2019 vydala singl „Poison“, na němž spolupracovala s velšským hudebníkem Johnem Calem.\n\n"}
{"id": "1437804", "url": "https://cs.wikipedia.org/wiki?curid=1437804", "title": "Juan Manuel de Rosas", "text": "Juan Manuel de Rosas\n\nJuan Manuel de Rosas, celým jménem Juan Manuel José Domingo Ortiz de Rozas y López de Osornio (30. března 1793 Buenos Aires – 14. března 1877 Southampton) byl argentinský politik a voják. Byl dlouholetým guvernérem Provincie Buenos Aires v době existence Argentinské konfederace, díky čemuž byl fakticky nejvyšším představitelem Argentiny, které vládl jako diktátor. Svými oponenty byl přezdíván \"Caligula z Río de la Plata\", zastánci ho naopak chválili, že zachránil zemi před rozkladem.\n\nNarodil se v Buenos Aires v rodině chovatelů dobytka. Chovu dobytka se věnoval i Juan Manuel a postupně se vypracoval na jednoho z nejúspěšnějších chovatelů v zemi. Později se zapojil i do vojenské služby a vyznamenal se v bojích proti indiánům v roce 1828, čímž se stal všeobecně známým. Původně patřil k zastáncům unitaristů, kteří nesouhlasili s federalizací země. Slabost vlády z něj ale udělala zastánce federalismu. V roce 1829 se stal guvernérem Provincie Buenos Aires, přes svoji deklarovanou příslušnost k federalistům začal okamžitě prosazovat tvrdou unitaristickou a autokratickou politiku. Přistoupil k potlačování lidských práv a faktické vojenské pacifikaci celé země. Díky tomu obchodníky jako vládnoucí vrstvu nahradili dobytkáři. V listopadu 1832 skončilo jeho funkční období, čehož Rosas využil k vojenskému tažení proti indiánům jižně od Buenos Aires. Jeho tažení bylo úspěšné a rozšířilo území Provincie Buenos Aires o velké oblasti na jihu. V roce 1835 se tak stal znovu guvernérem této provincie. I v druhém období své vlády pokračoval ve stejné politice jako dříve. Prosazoval fakticky centralistickou vládu v čele s Buenos Aires a jako formální federalista netoleroval žádné náznaky skutečného federalismu či regionalismu, které by ohrožovaly postavení Buenos Aires. Rosas začal ve velké míře využívat propagandu a dokázal si vybudovat kult osobnosti. Postupně se dostal do konfliktu s evropskými mocnostmi, které vůči němu dokonce vojensky zasáhly. K nim se přidaly i Bolívie a Uruguay, které též vyhlásily Argentině válku. Rosas však postupně všechny nepřátele porazil, což jeho popularitu jen zvýšilo.\n\nV roce 1848 Rosas uzavřel znovu hlavní obchodní řeky (což byl důvod i předchozího zásahu evropských států). Tentokrát však tato situace překážela i Brazílii, pro kterou bylo říční spojení velmi důležité. Poškozená se cítila i provincie Entre Ríos, kde vládl guvernér Justo José de Urquiza. Urquiza vyzval Rosase, aby řeky znovu otevřel a aby bylo umožněno farmářům z jeho provincie obchodovat s jinými státy. S tím však Rosas nesouhlasil. Urquiza chtěl zabránit znovuzvolení Rosase, což však Rosas také odmítl akceptovat. Urquiza proto se svou armádou zaútočil na vojsko, které obléhalo Montevideo a město konečně osvobodil. Následně vytáhl přímo proti Buenos Aires. Zde překvapivě Rosas rychle ztrácel podporu. Urquiza tak 3. února 1852 porazil Rosase v bitvě u Caseros. V Buenos Aires následně Urquizovi vojáci povraždili stovky stoupenců Rosase. Rosas následně odešel do britského exilu, kde dožil.\n"}
{"id": "1437805", "url": "https://cs.wikipedia.org/wiki?curid=1437805", "title": "Faubourg Saint-Jacques", "text": "Faubourg Saint-Jacques\n\nFaubourg Saint-Jacques (tj. \"předměstí svatého Jakuba\") bylo jižní předměstí Paříže, které se rozkládalo za městskými hradbami v prostoru dnešního 5. a 14. obvodu.\n\nBěhem staletí se jako Faubourg Saint-Jacques nazývala dvě předměstí za městskými hradbami, tím jak se město postupně rozšiřovalo. Mezi 12. a 18. stoletím bylo město ohraničeno hradbami Filipa II. Augusta a Faubourg Saint-Jacques začínalo u brány Saint-Jacques, která se nacházela na rohu současných ulic \"Rue Saint-Jacques\" a \"Rue Soufflot\". Když nechal Ludvík XVI. vystavět další hradby, rozšířila se Paříž až k dnešnímu \"bulváru Saint-Jacques\" a pohltila i původní předměstí. Nové vzniklo za těmito hradbami.\n\nPředměstí se rozkládalo kolem kostela Saint-Jacques-du-Haut-Pas a podél ulice \"Rue du Faubourg-Saint-Jacques\", která byla prodloužením ulice \"Rue Saint-Jacques\" vedoucí z centra Paříže na jih.\n"}
{"id": "1437806", "url": "https://cs.wikipedia.org/wiki?curid=1437806", "title": "Enigma: Intermission II", "text": "Enigma: Intermission II\n\n\n"}
{"id": "1437810", "url": "https://cs.wikipedia.org/wiki?curid=1437810", "title": "Licks Tour", "text": "Licks Tour\n\nLicks Tour bylo koncertní turné britské rockové skupiny The Rolling Stones které sloužilo jako propagace kompilačního alba \"Forty Licks\". Konalo se také k čtyřicátému výročí vzniku skupiny. Skupina na tomto turné začala hrát méně hrané skladby především z alb \"Let it Bleed\",\"Sticky Fingers\" či \"Exile On Main Street\". Byly využity tři tipy konstrukce podia pro tři druhy koncertů a to v klubu,v uzavřené hale a na stadionu. Poprvé skupina vystoupila v Indii a v Číně. Za zmínku stojí také benefiční koncert v Torontu kde mimo Stones vystoupili např. také Justin Timberlake, The Guess Who, Rush, či AC/DC.\n\nZ turné vzešlo koncertní album \"Live Licks\" a filmový záznam \"Four Flicks.\"\n\nToto nejčastější hraný seznam skladeb.\n\n\nPřídavek 1: 19. \"Miss You\"\n\nPřídavek 2: 20. \"(I Can't Get No) Satisfaction\" \n\n21. \"Start Me Up\" \n\n22. \"Sympathy For The Devil\"\n"}
{"id": "1437835", "url": "https://cs.wikipedia.org/wiki?curid=1437835", "title": "Staroměstský pivovar U Supa", "text": "Staroměstský pivovar U Supa\n\nStaroměstský pivovar U Supa je pražský minipivovar sídlící na Starém Městě. Založen byl již během roku 1431, později byl ovšem zavřen, roku 2016 následně zrekonstruován a vlastní pivo se zde opět začalo vařit v roce 2017. Jako sládek v něm od tohoto roku působí Ivan Chramosil, spolu s ním v zaučení zde pracuje Martin Melzer. Mezi piva pražského pivovaru patří 12° světlý ležák Sup, poté tmavý třináctistupňový Sup a Sup Saison 16°, což je svrchně kvašené pivo belgického stylu. Pětihektolitrová varna pivovaru je prosklená, jedná se o jediné zařízení tohoto druhu v Česku a o jedno z mála v celé Evropě. Výstav pivovaru se pohybuje na 1 100 hektolitrech ročně.\n"}
{"id": "1437842", "url": "https://cs.wikipedia.org/wiki?curid=1437842", "title": "Christa Degučiová", "text": "Christa Degučiová\n\nChrista Michelle (Krista Mišel) Degučiová (* 29. října 1995 Šiodžiri) je japonská zápasnice – judistka, která od podzimu 2017 reprezentuje Kanadu.\n\nS judem začínala ve třech letech v rodném Šiodžiri v místním dódžó. Po skončení střední internátní školy Macušó gakuen v Macumoto v roce 2014 se připravuje na univezitě Jamanaši gakuin v Kófu pod vedením Nobutoši Jamabeho a jeho asistentů. Je zaměstnankyní pojišťovna Nissay, která financuje její sportovní kariéru. V roce 2017 s vyhlídkou reálné možnosti startovat na domácích olympijských hrách v Tokiu v roce 2020 využila kanadský původ svého otce k získání kanadského občanství. V létě téhož roku obdržela kanadský pas. Na reprezentační srazy jezdí do Montréalu.\n\n\n\n"}
{"id": "1437845", "url": "https://cs.wikipedia.org/wiki?curid=1437845", "title": "Ex Cops", "text": "Ex Cops\n\nEx Cops byla americká indierocková hudební skupina, kterou tvořili Brian Harding a Amalie Bruun. Vznikla v roce 2011. Ještě téhož roku duo vydalo vlastním nákladem své první album \"White Women\". Druhá deska (první řadová) \"True Hallucinations\", kterou vydala společnost Other Music, následovala roku 2013. Následujícího roku skupina vydala album \"Daggers\", které produkoval Justin Raisen a výkonným producentem byl Billy Corgan ze skupiny The Smashing Pumpkins. Kapela později přestala být aktivní, Bruun založila vlastní projekt Myrkur, zatímco Harding působil v projektu Blond Ambition.\n\n"}
{"id": "1437848", "url": "https://cs.wikipedia.org/wiki?curid=1437848", "title": "Ariel Pink", "text": "Ariel Pink\n\nAriel Pink, rodným jménem Ariel Marcus Rosenberg, (* 24. června 1978 Los Angeles) je americký zpěvák, kytarista, multiinstrumentalista a hudební producent. Jeho otec, který pocházel z mexické židovské rodiny, byl gastroenterologem. S jeho matkou se rozvedl, když byly Arielovi dva roky. Studoval na CalArts. Později vydal několik alb vlastním nákladem. Později podepsal smlouvu se společností 4AD a roku 2010 vydal album \"Before Today\". Následovala další alba. Roku 2014 vystoupil na benefičním koncertu pro hudebníka Josha Schwartze, který trpěl ALS.\n\n"}
{"id": "1437849", "url": "https://cs.wikipedia.org/wiki?curid=1437849", "title": "São Gonçalo", "text": "São Gonçalo\n\nSão Gonçalo je obec nacházijící se v brazilském státě Rio de Janeiro. Nachází se v severovýchodním zálivu Guanbara, v metropolitní oblasti Ria de Janeira.\n\n"}
{"id": "1437851", "url": "https://cs.wikipedia.org/wiki?curid=1437851", "title": "Heimir Hallgrímsson", "text": "Heimir Hallgrímsson\n\nHeimir Hallgrímsson (* 10. června 1967 Vestmannaeyjar) je islandský fotbalista a trenér, vzděláním stomatolog. Na pozici obránce hrál nejvyšší islandskou soutěž za Íþróttabandalag Vestmannaeyja, později v klubu působil jako trenér mužských a ženských týmů. V roce 2011 byl jmenován asistentem švédského trenéra islandské fotbalové reprezentace Larse Lagerbäcka, od roku 2013 tvořili Heimir a Lagerbäck dvojici hlavních trenérů a podařilo se jim dovést islandskou reprezentaci do čtvrtfinále mistrovství Evropy ve fotbale 2016. Po odchodu Lagerbäcka k norské reprezentaci vedl národní tým sám, nadále však příležitostně provozoval zubařskou praxi v rodném Vestmanneyjaru. Trénoval svůj tým na mistrovství světa ve fotbale 2018, což byla historicky první účast Islanďanů v závěrečné fázi světového šampionátu. Po mistrovství odstoupil a nahradil ho Švéd Erik Hamrén.\n\n"}
{"id": "1437853", "url": "https://cs.wikipedia.org/wiki?curid=1437853", "title": "Lovetune for Vacuum", "text": "Lovetune for Vacuum\n\nLovetune for Vacuum je první studiové album rakouské hudebnice Soap&Skin (vl. jménem Anja Plaschg). Vydáno bylo v dubnu roku 2009 společností PIAS Recordings. Plaschg album nahrála v letech 2004 až 2008 a je jeho producentkou. Server musicOMH desku zařadil na 38. příčku žebříčku padesáti nejlepších alb roku 2009.\n\n\n"}
{"id": "1437855", "url": "https://cs.wikipedia.org/wiki?curid=1437855", "title": "Jardin de la Folie-Titon", "text": "Jardin de la Folie-Titon\n\nJardin de la Folie-Titon je veřejný park, který se nachází v Paříži v 11. obvodu. Park byl vybudován v roce 2007 a jeho rozloha činí 4,8 ha.\n\nZahrada je obklopena budovami. Má severní vstup mezi domy č. 26 a 28 na \"Rue Chanzy\", vstup na jihu ze \"Cité de l'Ameublement\" a vstup na východě z \"Rue Titon\".\n\nZahrada má rozlohu 4800 m. Jeho hlavní část tvoří centrální trávník. Má také komunitní zahradu a rybníček.\n\nZahrada je pojmenována po bývalé manufaktuře Folie Titon zbořené v roce 1880. V prostoru parku se původně nacházela ulice \"Cité Prost\" tvořená obytnými domy a dílnami. Po jejich demolici vznikl prázdný prostor o rozloze 7800 m, který byl přeměněn na skupinu domů s centrální zahradou, která byla slavnostně otevřena v roce 2007.\n\n"}
{"id": "1437856", "url": "https://cs.wikipedia.org/wiki?curid=1437856", "title": "Star Ocean: The Second Story", "text": "Star Ocean: The Second Story\n\nStar Ocean: The Second Story (: \"スターオーシャン セカンドストーリー - Sutá Óšan Sekando Sutórí\"; doslova: \"Oceán hvězd: Příběh druhý\") je japonská akční sci-fi RPG hra od vývojářské společnosti tri-Ace, jejímž vydavatelem byla společnost Enix. Jedná se o druhý díl série Star Ocean, ačkoliv dle dějové chronologie je až třetí za a za Star Ocean. Původní verze hry byla vyvinuta pro konzoli PlayStation] a vydána pro japonský trh dne 30. července 1998. Distribucí hry pro severoamerický a evropský trh se letech 1999 a 2000 zabývala společnost Sony Interactive Entertainment.\n\nV roce 2008 společnost TOSE připravila předělávku hry pro konzoli PlayStation Portable pod jménem Star Ocean: Second Evolution (: スターオーシャン2 セカンド エヴォリューション Sutá Óšan 2 Sekando Evorjúšon; doslova: \"Oceán hvězd: Druhá evoluce\"), jež vyšla pro japonský trh v dubnu 2008, pro severoamerický trh i ostatní regiony pak na začátku následujícího roku. Second Evolution obsahuje pár nových herních prvků, novou hratelnou postavu, kvalitnější hudbu a ručně malovaná animovaná videa.\n\nSecond Evolution byl později vydán ještě jednou pro konzole PlayStation 4 a PlayStation Vita v Japonsku v říjnu 2015 a poté ještě pro PlayStation 3 v prosinci téhož roku. \"Download Version\" nabízí vylepšenou grafiku i hudbu, novou úvodní píseň a další obsah, jenž hráči pomůže ve hře. Square Enix však neplánuje vydání této edice mimo japonský trh.\n\nDěj se odehrává dvacet let po skončení prvního dílu ve stejném vesmíru science fantasy, zvaným Oceán hvězd. Mladý kadet Cloude C. Kenny, jenž je ve stínu svého slavného otce (protagonisty prvního dílu), uvízne na podvyvinutém světě Expel a zažije s novými přáteli dobrodružství, které pomůže zastavit spiknutí organizace, jež působí na mnoha různých světech, a také mu pomůže najít cestu zpět domů. Na hru navazuje spin-off , jehož děj se odehrává dva roky poté.\n\nStar Ocean: The Second Story, respektive Second Evolution je RPG hra s pohledem z ptačí perspektivy. Skupina hrdinů prozkoumává herní svět, navštěvuje města, jeskyně a jiná místa, v nichž bojuje s nepřáteli či se baví s vedlejšími postavami. Na začátku hry si hráč musí vybrat hlavního hrdinou: Claude C. Keeny nebo Rena Lanfordová. Dalšími volbami během hry pak hráč ovlivní průběh i zakončení děje.\n\nHerní postavy mají hladinu života (HP), hladinu mentální síly (MP), jež je čerpána při využití speciálních dovedností nebo symbologie. Při využívání symbologie dochází k časové prodlevě kvůli přípravě kouzla, kterou lze zkrátit výcvikem. Každá postava získává z bitev s nepřáteli zkušenostní body a jejich prostřednictvím nové úrovně, díky nimž dojde k růstu jejich statistik a také k možnosti vývoje postav, jenž zůstal v principu stejný jako u prvního dílu Star Ocean.\n\nPři cestování po světě, průzkumu podzemí či jiných nebezpečných lokalit se na náhodných místech spustí bitvy s nepřáteli či s příšerami. Hra se přesune do ohraničeného, trojrozměrně vykresleného bitevního prostoru. Stejně jako v prvním díle, i zde boj probíhá v reálném čase. Bitvy se účastní nejvýše čtyři postavy z hráčovy party, přičemž hráč ovládá jedinou z nich a o ostatní se stará umělá inteligence, které lze v menu nastavit pokyny, jakým způsobem má bojovat (zda agresivně, zda šetřit či nešetřit s MP, nebo spíše defenzivně, či jen léčit, nebo nic nedělat). Umělá inteligence zpravidla napadne nepřítele nejblíže k dotyčné postavě. Lze také vykonávat speciální bojová komba, kdy se zřetězí několik speciálních útoků a dojde k jejich posílení.\n\nHráč má v menu možnost nastavit jednotlivým postavám dvě schopnosti na tlačítka, aby je mohl v bitvě rychle použít. Všechny postavy však mají k dispozici běžný útok, při němž využívají zbraň ze svého inventáře. Některé postavy mají možnost sesílat silná kouzla, které jsou v celé sérii označeny jako symbologie, avšak jejich seslání je náročné na MP a kvůli pozastavení bitvy během animace symbologického kouzla hráče zdržuje.\n\nPostavám v partě lze nastavit dovednosti a zaměření pomocí dovednostních bodů (SP), jež získá s novými úrovněmi nebo ze speciálních míst. Pomocí SP lze postavu naučit schopnosti usnadňující bitvu jako úhyby či nahodilé kritické údery, i lze naučit speciální dovednosti typu vaření, které slouží k výrobě potravin, jimiž může hráč po bitvě léčit zraněné postavy nebo léčit jejich negativní statusy (např. paralýzu, otravu či zkamenění).\n\nDalšími dovednostmi jsou například tvorba předmětů, replikace či umělecká tvorba. Ty umožní hráči získat předměty, které jsou mnohem silnější než standardní kusy, jež lze nakoupit ve městech u obchodníků. Lze však vlastnit nejvýše dvacet kusů od každého druhu předmětu. Mezi další dovednosti patří například pasivní schopnosti jako herbologie, jež zvyšuje účinek léčivých předmětů. Každá dovednost má celkem deset úrovní a potřebné SP na ty nejvyšší z nich prudce stoupá.\n\nSecond Evolution nabízí stejně jako první díl systém privátních akcí, jenž slouží k tvorbě a udržování vztahů mezi jednotlivými postavami v hráčově partě. Privátní akce nejsou povinnou záležitostí, ale slouží k odhalení více podrobností o jednotlivých postavách. Před každým městem má hráč možnost do něj vstoupit normálně, nebo s využitím tlačítka, po jehož stisknutí se každá postava ve městě vzdálí od hlavního hrdiny, jenž tak prozkoumává město sám. Na nejrůznějších místech v dotyčném městě narazí na své spolubojovníky a spustí se krátké sekvence, někdy i delší scénky a v některých případech se zapojí hráč provedením volby. Hráč prostřednictvím takovýchto privátních akcí získává náklonnost k druhým.\n\nPokud je mezi nimi láska, je jejich vztah silný. Naopak zanedbávání postavy vede ke snížení hladiny vztahů. Vztahy ovlivní některé události ve hře a na jejich základě hráč zhlédne nebo nezhlédne závěrečnou sekvenci dotyčných postav na konci hry. Ačkoliv ve všech případech děj jako takový končí stejně, jsou vlivem vztahů mezi postavami závěrečné dialogy doplněny, pozměněny, vynechány apod. Celkem je k dispozici kolem 80 různých závěrečných scének.\n\nV původní verzi bylo k dispozici dvanáct hratelných postav, ale do party bylo možné přijmout nejvýše osm z nich, z nichž čtyři mohl hráč vybrat do bitvy. V předělávce Second Evolution přibyla ještě jedna další postava: Welč.\n\n\nHra začíná v roce 366 S.D. (angl. \"Space Date\" - Vesmírného data), tedy 20 let po uplynutí prvního dílu. Na svět Expel dosedl artefakt Čarodějná koule \"(angl. Sorcery Globe)\". Čarodějná koule dopadla nedaleko města Eluria na kontinentu Ell. Po dopadu začala do okolí vysílat zvláštní formu energie, jež přetvářela okolní přírodu i lidi (expeliany) v monstra. O tři měsíce později pak letěla vesmírná loď Calnus pod velením admirála Ronyxe J. Kennyho na průzkumnou misi na svět Milokeenia, aby zjistili, co stojí za podivnými údaji o zdejší energii, která zde byla dříve zjištěna. Dálkovými senzory však nebylo dotyčné místo možné zkoumat.\n\nNa Calnusu cestoval i Ronyxův (a Ilji) syn Claude C. Kenny, jenž se musí vyrovnávat se slávou svého otce. Ronyx svému synovi svěřil zbraň, fázovku, a vydali se na průzkum obřího dómu, kde byla energetická anomálie zjištěna. Ostatní předpokládali, že příčinou je dávná exploze uvnitř. Ronyx rozkázal jít dovnitř rozbít tábor a na nic nesahat. Claude však rozkazu nedbal, dotkl se barevného zařízení, jež otevřelo portál, který ho přemístil na Expel do Posvátného lesa. Jakmile se Claude probral, uvědomil si, že se nachází na světě, jenž je asi chráněn Úmluvou o protekci podvyvinutých planet (UP3).\n\nZahlédl monstrum ohrožující na místní dívku, jež zneškodnil fázovkou. Bylo pozdě litovat, porušil UP3. Dívka, Rena Lanfordová, uvěřila, že Claude je pověstným \"„Válečníkem Světla“\", cizinec vyzbrojený \"„Mečem Světla“\", který zachrání svět. Claude toto odmítal, avšak nechal se Renou odvést do Arlie, nejbližší vesnice. Rena zde musela snášet poznámky, že Claude je její milenec, ale stihla rozhlásit, že je Válečníkem Světla. Její matka, Westa Lanfordová, Claudovi za záchranu dcery uvařila velkou večeři a večer ho navštívil Regis, starosta Arlie.\n\nClaude nadále odmítal být Válečníkem Světla, a tak mu starosta pověděl o utrpení a silných zemětřeseních po celém Expelu, na který před třemi měsíci dopadla Čarodějná koule. Druhý den Renu unesl její kamarád z dětství Allen Tax, kterou Claude vypátral v dolech pod nedalekým městem Salva, kde Allen nechal vybudovat kapli, kde přivázal Renu na oltář, aby ji násilím donutil ke sňatku. Claude rozstřelil zpevněné dveře fázovkou, které však docházela energie, proto ji nadále nepoužíval.\n\nRenu vysvobodil, přičemž se Allen proměnil v monstrum. Po bitvě zničil záhadný kámen, který z netvora zbyl, a Allen se vrátil do normálu. Allen žádal Renu, která ho léčivou symbologií postavila na nohy, o odpuštění. Regis po návratu Claudovi poděkoval a požádal ho o vyšetření vlivu Čarodějné koule, neboť zneškodnil Allenův kámen. Claude souhlasil, avšak opět odmítl být hrdinou. Chce jen najít cestu domů a Čarodějná koule možná je artefakt spojující Expel s vnějším vesmírem. Když tím pomůže zároveň jejich světu, bude se cítit v pořádku. Rena se nabídla jako doprovod a průvodkyně, i když to bude nebezpečná výprava.\n\nRegis si s Claudem pak promluvil o samotě a vysvětlil, že Rena vládne léčivé moci, kterou nikdo jiný na Expelu nezná. Westa je jen její adoptivní matka a jednoho dne ji dvouletou nalezla v Posvátném lese a vychovala jako svou dceru, neboť sama mít děti nemohla. Rena pozdě v noci vylákala Clauda ven a svěřila se, že pravdu o Westě již zná, slyšela ji o tom mluvit s Regisem po smrti adoptivního otce. Rena toužila znát svůj původ a snad ji k tomu dovede její náhrdelník, proto doprovodí Clauda na Ell, kam Čarodějná koule dopadla. Další den vyrazili na sever do hlavního města Krosse a museli to stihnout do setmění, aby se vyhnuli nočním bestiím. V Salvě si Claude s Renou pověděli o svých otcích, přičemž Claude vzpomínal na misi na Milokeenii, kdy vyslechl, že mu otec vyšlapuje cestu.\n\nNoc přečkali v hotelu Reny tety, jež také Clauda považovala za Reny přítele. Před spaním Rena pověděla Claudovi o kamarádovi Diasu Flacovi, jenž před dvěma lety opustil Arlii. Na audienci u krále Krosse se dověděli o válce království Ell s monstry, ale o Čarodějné kouli nic neví. Protože se žádná z výprav na Ell nevrátila, rozhodl král využít služeb dobrodruhů. Vybavil oba potřebnými doklady a financemi a poslal je na sever do přístavu Kurik. V průběhu audience si nevšimli, že je někdo špehuje. Při prohlídce hradu zaslechli, že je princ Clauzer nezvěstný a dorazila lacuerská princezna Rozarie.\n\nPřed hradem se žena a muž hádali o vydraženou mapu a Claude mezi oba symbology vpadl a spolu s touto ženou ho zahnali na útěk. Mapa zůstala v rukou Celine Julesové, symboložce a lovkyni pokladů. Přiznala špehování na hradě kvůli cestovním dokladům, a tak jim nabídla informace, jež získají díky té mapě. Celine oba přesvědčila, aby s ní šli hledat poklad do krosských jeskyň, kde najdou vodítka ke své misi. Při privátní akci Claude v uličce k hradu narazí na prchajícího tříokého muže.\n\nV jeskyni nalezli starý spis v neznámém jazyce a Celine navrhla poradit se se stařešinou její rodné vsi Marze. Celine byla překvapená cílem jejich mise, a tak jí Claude nabídl, aby se přidala k výpravě. Stařešinu v Marze nezastihli, a tak se vypravili do Kuriku, kde museli čekat na naložení nákladu na loď. Tam je okradl chlapec Ketil, který si krátil dlouhou chvíli, neboť mu jeho bohatá matka zakazovala kamarádit se s ostatními dětmi. Claude na něj byl sice naštvaný, ale situaci vyřešil tak, že Ketila nechal dělat průvodce po městě.\n\nClaude však ucítil otřesy země, ale Ketil ani ostatní to nevnímali. V přístavu se pak Ketil skamarádil se dvěma dětmi a kapitán lodi oznámil, že je vše připraveno k cestě. Avšak nikdo nenastoupil. V jedné privátní akci totiž jedna žena varovala před katastrofou a město skutečně zasáhl další otřes, pak ještě jeden, až přerostl v silné zemětřesení, jež poškodilo většinu budov města. Obyvatelé uprchli na kopec a loď do Ellu se potopila i s většinou posádky. Kapitán lodi doporučil odcestovat na východní kontinent Lacuer za tamním králem. Po tomto rozhovoru přeživší spatřili vlnu cunami, jež zcela zničila zbytek města.\n\nParta se vrátila do Marze, kde vůdce banditů unesl zdejší děti. V domě stařešiny se konala porada a symbolog, trénující v Lese symbolů, byl prý přepaden vůdcem banditů, který žádal výkupné půl milionu folů a Tajnou knihu, jež je učebnicí unikátních forem symbologie, kterou si vesničané předávali po generace. Symbolog připomněl, že jejich zneškodnění sice bude snadné, avšak mohli by ohrozit životy dětí, které drží dle starostových zvědů v jeskyni. Pro záchrannou operaci si tedy najali mistra šermíře.\n\nRena poznala Diase Flaca. Ten tuto misi bral jako trénink na Turnaj lacuerského cvičiště. Symbolog protestoval, avšak Rena Diase hájila jako čestného muže a nejlepšího šermíře na světě. Starosta Egras, Celinin otec, dal symbologovi za pravdu, a tak Celine navrhla, že půjde jen ona s Claudem a s Renou. Dias hodlal odejít a s Celine se navzájem urážel. Rena se za ním vydala na hotel a Claude se s Celine dohadoval o Diasovi, než se Rena vrátila a požádala je, aby ho přijali do party. Claude ani Celine jí nevyhověli, a tak se Rena zatvrdila, že tam půjde s Diasem.\n\nRáno vyrazili do Lesa symbolů a Rena s Diasem šli napřed. Střetli se s několika bandity, kteří bojovali tvrději, než předpokládali. Hluboko v lese je dostihl symbolog, který měl zabezpečit vesnici, avšak ukázalo se, že to je podvodník Vermillion, vůdce banditů zamaskovaný za jednoho ze starostových přátel. Tvrdil, že starostu zabil a ukradl Tajnou knihu. Vermillion se proměnil v monstrum a zaútočil. Byl poražen a vypadl z něj kámen podobně jako z Allena. Unesené děti mezitím vysvobodila Rena s Diasem, kteří dorazili vzápětí. Na Diase udělal Claude porážkou vůdce banditů dojem, a tak se těší, až spolu zkříží meče. Dias se pak omluvil Celine.\n\nRena symbologií vyléčila zranění starosty Egrase. Claude uznal Diasovy kvality, avšak ten opustil Marze bez rozloučení. Přespali u Celine doma a Egras jim sdělil, že Čarodějná koule tvoří nějakou formu energetické entity, která vyzařuje tak, že mění zvířata v okolí v monstra. Partu vyzval, aby v Lacueru získali více informací. Egras pověděl o samotě Claudovi, že začíná chápat, proč ho lidé považují za hrdinu. Instinkt symbologa ho dovedl k přesvědčení, že Claude je něčím mnohem lepším, než si on sám připouští.\n\nV přístavu Harley uslyšeli zvěsti o dvojhlavém drakovi v Salvě. Je tedy možné vrátit se a bojovat s drakem. V Salvě se dověděli, že do dolů již vnikl mládenec a Rena se domnívala, že jde o Diase, avšak byl to někdo jiný. Zahnal dvojhlavého draka do úzké chodby, kde mu nemohli pomoci. Rena tedy aspoň povzbuzovala, avšak tím ho rušila. Otočil se k drakovi zády, všechny oslepilo světlo a drak zmizel. Bojovník chvíli marně draka hledal, zatímco ostatní nevěřícně zírali. Obě dračí hlavy mu vyrůstaly ze zad. Jakmile si jich všiml, zhrozil se a Clauda s Renou obvinil, že za to mohou oni a musí přijmout zodpovědnost. Hráč tedy může a nemusí přijmout tohoto Ashtona Anchorse do party, aby mu pomohli najít způsob, jak se dračích hlav zbavit.\n\nZ Harleye se přeplavili do přístavu Hilton a šli do Lacueru, kam směřovali dobrodruzi na Turnaj lacuerského cvičiště. Žádost o audienci u krále byla zamítnuta, neboť po dobu konání turnaje nebude král přístupný veřejnosti, musí počkat několik dní. Jedinou výjimkou je výhra v turnaji, kde král vítězi pogratuluje osobně. Claude se tedy přihlásil do turnaje, aby si kromě audience také otestoval své schopnosti. Ve městě si sehnal sponzora, který mu dodá schválenou výzbroj. Na hradě si prohlédli ústav pro vývoj symbologických zbraní, a zjistili, že turnaj tentokrát slouží jako zbraňový test kvůli válce s monstry v Ellu.\n\nV hotelu vyčkali do zahájení turnaje, ale parta má možnost do té doby dělat jiné věci. Například jít na jih do univerzitního města Linga, kde dají přeložit spis z Krosských jeskyň. V Linze spatřili dívku s podivnými plechovými zařízeními na ramenou a se slunečními brýlemi, pronásledující malého robota. Claude byl výskytem strojů na Expelu překvapen, a tak s ní promluvil. Další obyvatelé pověděli, že ve městě žijí i podivíni a tato holka i její otec patří mezi ně. Při privátní akci bezprostředně poté najdou tuto dívku s Robbiem před Bowmanovou lékárnou. Clauda zajímal její robot, avšak ta ho vylekala domněnkou, že s ní chce chodit. Tato Precis F. Neumannová ho pozvala domů, aby mu ukázala své vynálezy.\n\nPrecis zajímalo, zda je Rena jeho holka. Tu mezitím pozval domů její otec Graft, jenž s nimi vedl zvláštní rozmluvu. Venku jim Precis vysvětlila otcovo chování a jeho lži o inspiracích. Jeho vynálezy ve skutečnosti popadaly z oblohy na zem. Rena je přirovnala k Čarodějné kouli, avšak Precis otočila diskuzi, že Rena na Clauda žárlí. Renu napadlo zmínit jejich misi, protože nemají čas zabývat se nesmysly. Precis tím nadchla a požádala je, zda smí jít s nimi. Přesvědčovala je, že znalosti nabyté cestou využije ke konstrukci lepších strojů. Navíc jsou jediní, kdo se s ní baví jako s normální holkou. Pokud ji hráč přijme, půjde si rychle sbalit nářadí a Robbieho.\n\nV Linze našli dům profesora Keitha Krasnera, slavného překladatele, avšak jeho asistent slíbil schůzku s ním až za měsíc. Clauda napadlo obrátit se jeho známé, kterým byl Bowman Jean, avšak ten byl nedůvěřivý, a tak mu ukázali spis z Krosských jeskyní. Bowman odmítal věřit, že tam byli, ale uvěří jim, když přinesou \"neznámou\" bylinu z nedalekého Lingského posvátného místa, které je zrovna tak nebezpečné. Po splnění úkolu Bowman partu protlačil dovnitř hulákáním před domem, aby Keith vylezl. Setřel jeho asistenta a šli nahoru do pracovny, kde Keith překládal prastaré texty na příkaz lacuerské vlády kvůli nedávným událostem. Pustil se však ihned do onoho spisu, neboť ten na první pohled obsahoval potřebné informace. Noc strávili u Bowmana, který projevil zájem přidat se k výpravě za Čarodějnou koulí a nabídl své expertní znalosti.\n\nPokud se vrátili do Hiltonu, spatřili v baru tříokou ženu, jež přepila místního námořníka o informace o tříokém člověku, Ernestovi, avšak ten nic nevěděl. Obrátila se tedy na Clauda a Renu, pokud ho viděli v Krosse. Tato Opera Vectrová se ihned vydala za ním a parta se rozhodla ji následovat. Opera se při audienci u krosského krále optala na Ernesta, se kterým se král setkal dříve kvůli povolení ke vstupu do Krosského horského paláce na severu u velkého horského jezera. Opera si vyžádala povolení také, a tak si ho vyžádal i Claude s Renou a zbytkem party.\n\nOperu nalezli v jedné z temných chodeb Horského paláce. Namířila na ně svou obrovskou pušku, ale Clauda poznala. Claude se jí mimo doslech ostatních rovnou zeptal, z jakého světa pochází, načež se zeptala na totéž jeho. Ptal se, co dělá na Expelu, kam dle Úmluvy o protekci podvyvinutých planet nesmí. Ostatní se přiblížili a zajímalo je, o čem mluví, takže Opera mlžila, že jí prý Claude dělal návrhy, ale ona už má v srdci jiného. Hledá Ernesta, archeologa, který je nezvěstný. Dle Opery tu skutečně byl a ukázala čerstvě rozstřelenou stěnu. Dál se bála jít sama, a tak ostatní požádala o doprovod, zdejší poklady si mohou nechat pro sebe.\n\nV hlubinách paláce našli dva netvory zabité plasmovou zbraní AP-3, avšak netvoři ožili. Po bitvě dorazili do podzemní laboratoře s knihovnou, dle Opery jde o soukromé útočiště krosského krále. Po Ernestovi zde nebylo ani stopy, a tak Opera přijala nabídku přidat se k partě, spolu s nimi ho snad najde. S rozrostlou partou lze plnit daleko pestřejší privátní akce v místech, která již byla navštívena. Rena se v Arlii například pohádá s Precis o Clauda, Celine předá Claudovi artefakt se symbologickou mocí, Opera všem ukáže svou havarovanou vesmírnou loď v nedalekém lese, které došlo při přistání palivo. Precis si ji prohlédla s nadšením a našla v troskách lepší náboje pro Opery pušku.\n\nV Krosse je možné v privátních akcích zjistit, že Celine je zamilovaná do nezvěstného prince Clauzera. Tyto privátní akce jsou však dostupné pouze, je-li hlavním hrdinou Rena. Celine s Clauzerem si nakonec slíbí, že se vezmou, jakmile toto dobrodružství skončí.\n\nPo těchto výpravách, které lze uskutečnit i po turnaji, se v Lacueru Rena obávala, zda Dias opravdu dorazí, a tak ho šla hledat a našla. V den konání turnaje se Dias objevil v registrační kanceláři, kde si Claude vyzvedl turnajovou výzbroj, avšak Diasův sponzor dosud výzbroj nedodal. Dali mu tedy čas. Rena šla ke Claudově nelibosti s ním, neboť Diasovi vybrala sponzora. Claude soutěžil v zahajovacím zápase proti Amonovi Rau a při čekání na druhé kolo mluvil s Celine a ostatními z party. Po sedmém zápase prvního kola se Rena vrátila. Podařilo se včas dodat náhradní výzbroj pro Diase, protože původní někdo ukradl. Ve druhém kole Claude nastoupil proti Dorru Adanovi, v semifinále proti Wosu Duravanovi. Ve finále bojoval proti Diasovi. Před zápasem si vyměnili pár poznámek ohledně Reny avšak Dias byl pro Clauda v boji neporazitelný. Po zápase mu Dias poděkoval, že už dlouho nemusel bojovat se 100% nasazením.\n\nClaude si vyzvedl ocenění za druhé místo a došli za Gamgeem, u kterého Dias zanechal dárek pro Clauda, svůj starší meč, že prý se těší, až plně dospěje. Po turnaji při privátní akci v Lacueru na Clauda spadla Welč Vínyardová, jež očekávala, že ji chytne, přitom se červenala. Vnutí se do party a prozradila, že je vynálezkyně a v boji si poradí. Jak jen tohle Claude vysvětlí ostatním, zvláště Reně? Ta byla při pohledu na ni naštvaná hned.\n\nPři dalším návratu do Lacueru je zastavil voják, zda jsou uprchlíci. Dověděli se, že království Ell pod náporem monster padlo a další na řadě bude Lacuer. Monstra útočí přes moře k frontové vojenské základně a král nařídil evakuaci obyvatel ze severu. Parta musela poslechnout vojáky a jít do hradu. Úředníci poznali Clauda jako druhého nejlepšího bojovníka z turnaje. Prohlédli si hrad a navštívili ústav pro vývoj symbologických zbraní. Opera dříve v privátní akci poznamenala, že je moderně vybaven jako vědecká centra první poloviny 20. století na Zemi, na Expel velmi vyspěle. Byl tam král s ředitelem projektu Lacuerské naděje. Leon D.S. Gehste sdělil, že zbraň nebude funkční, dokud neseženou materiál z Hoffmanových ruin. Pak ji dodělá během dvou dnů. Má prý být tak silná, že výstřel vymaže ostrov z mapy světa.\n\nKrál též Clauda poznal. Claude vysvětlil, že ho krosský král pověřil vyšetřováním Čarodějné koule, avšak Leon požadoval uvržení Clauda do žaláře, neboť zná přísně tajný stroj. Claude krále žádal, aby mu umožnil cestu do Ellu a nabídl, že Leonovi pomůže získat materiál. Král dal připravit z Hiltonu loď a Leona přidal k partě. V ruinách, obývaných nebezpečnými monstry, schopnými lidi paralyzovat nebo zkamenět, nalezli ve spodních patrech potřebný Kámen energie, avšak ne bez boje, před kterým se Leon strachy schoval, neboť takovou zrůdu neviděl ani v knihách. Zajímavé bylo, že se Renin náhrdelník v přítomnosti Kamenu energie rozzářil.\n\nPo opuštění Hoffmanových ruin Opera zahlédla Ernesta, který žádal vydání Kamenu energie. Ernesta totiž posedl zlý duch, jenž zajal Operu a přesvědčoval ji, že k ní Ernest nikdy nic necítil, a vyhrožoval ostatním. Bojovali s ním, až ducha zapudili. Jelikož Opera našla svého Ernesta, hodlala s ním Expel opustit v jeho lodi, avšak hráč je může přemluvit, aby zůstali. Při cestě zpět se Leon chlubil, že by misi splnil i sám. U krále podal Leon, nazývaný všude v království dr. Gehste, hlášení a své podřízené, vlastní rodiče, vedl k dokončení zbraně.\n\nOstatní členy party dal král prověřit a zjistil, že tvrdili pravdu, a tak se rozhodl využít jejich služeb na frontové vojenské základně, Odkud vyplují na Ell, ale vzhledem k útoku monster je momentálně nemožné výpravu uspořádat. Musí tam proto bojovat s monstry, dokud Leon nedokončí Lacuerskou naději. Boj s monstry se dosud nevyvíjel dobře. Dorazil tam i Dias, který tamního generála při pohledu na Clauda a jeho partu rozčílil, že Lacuer pro válku verbuje poprvé ve svých dějinách cizince. Skutečnost byla, že se generál bál o výsledek nadcházející bitvy, protože přišel o mnoho vojáků.\n\nClaude z Diasovy přítomnosti moc nadšen nebyl, ale omluvil se Reně za své chování. Ona prozradila, že z něj také není zvlášť nadšená, protože Arlii opustil před dvěma lety bez rozloučení. Zatím pokaždé, když ho viděla, cítila úlevu. Clauda zajímal důvod jeho odchodu, avšak přerušil je Dias a pověděl, že na sebe poslední dobou neustále narážejí, protože vyhledávají boj. Zná jejich cíl, ale ví, že vedlejším efektem jejich mise je neustálý boj s monstry, pak odešel. Rena si s Diasem chtěla promluvit o samotě, protože takhle dosud nikdy nemluvil. Domnívala se, že Dias zjistil, že Claude nepochází z Expelu.\n\nVenku si promluvil Dias o samotě s Claudem, kterého žádal, aby se mu postaral o Renu, kterou považuje za mladší sestru (jeho skutečná sestra Cecílie byla její nejlepší kamarádka), že věří v jeho sílu ochránit ostatní. Sám Dias dle svých slov druhé ochránit neumí. Pak odešel ze základny. Rena konečně vysvětlila, že z Arlie odešel, protože celou jeho rodinu vyvraždili bandité a on jediný zázrakem přežil. Nikdy si neodpustil, že své rodiče a sestru neochránil.\n\nNásledující den je napadl démon Cynne, jenž byl zdánlivě neporazitelný, avšak partě se povedlo ho zahnat. Po několik dní parta, Dias a vojáci za cenu mnoha obětí bránili základnu před výpady monster, až přišla zpráva, že Leon dokončil instalaci Kamenu energie na Lacuerskou naději. Superzbraň dali okamžitě dopravit na základnu a Leon se ještě téhož večera osobně dostavil na bojiště, aby dozoroval její použití proti armádě monster, jež zahájila rozhodující úder. Jediný výstřel z Lacuerské naděje způsobil explozi srovnatelnou s jaderným výbuchem. Základna, potažmo celý Lacuer toho dne byl zachráněn.\n\nPo bitvě si Claude promluvil s rodiči Leona, kteří přinesli nové rozkazy od krále stáhnout partu, Diase a oba generály do Lacueru k válečné poradě na provedení invaze na Ell, jenž je zcela zamořen monstry. Průzkumná jednotka, které Lacuerská naděje vyčistí část pobřeží, vyhledá a shromáždí přeživší obyvatele Ellu k evakuaci, poté dopraví Lacuerskou naději na pobřeží a zahájí s ní bombardování Elurie, hlavního města Ellu, kde dle předpokladů sídlí velitelství armády monster. Pokud má hráč za hlavní postavu Renu, je možné přijmout do party Diase. V opačném případě jen s Claudem projedná strategii útoku a domnívá se, že dosud bojovali s bezvýznamnými nohsledy, avšak v Ellu budou monstra skutečně velmi nebezpečná. Navrhne tedy najít jejich vůdce, jehož smrt znemožní monstrům znovu utvořit armádu.\n\nParta, Leon, jeho rodiče spolu s Lacuerskou nadějí a s velením lacuerské armády se na válečné lodi přiblížili k pobřeží Ellu. Nakonec na ně zaútočili tři létající démoni, mezi nimi byl i Cynne. Lacuerská naděje je měla zlikvidovat, avšak démoni dokázali paprsek zcela zneutralizovat. Dle Clauda použili technologii podobnou energetickým štítům zemských vesmírných lodí. Partu čelila třem menším démonům a pak zaútočil sám Cynne, jenž partu lehce porazil a telekinetickým symbolem přehodil přes palubu. Leon i zbytek posádky skočili do moře. Cynne si liboval, že past vyšla dokonale, zmocnili se Lacuerské naděje, odkud získal Kámen energie. Ostatní letky démonů zlikvidovaly zbytek flotily, takže vítězství monster je prý nadosah.\n\nMoře vyvrhlo všechny na pobřeží Ellu. Rena nalezla většinu party a našla útočiště obyvatel Ellu, zatímco Claude na jiném místě našel pouze Leona, jenž se zhroutil, že jeho rodiče konfrontaci s Cynnem asi nepřežili a hádali se. Claude musel Leona profackovat, aby přestal naříkat. Dorazili do útočiště, kde se Rena pevně objala s Claudem, že bez něj by nedokázala pokračovat dále. Promluvili si s vůdcem uprchlíků, jenž doufal, že je přišli evakuovat, avšak nyní nabyl dojmu, že Lacuer padl. Clauda zajímalo, co se po dopadu Čarodějné koule do Elurie stalo a jak pozměnila její okolí. Při dopadu byla zničena polovina města i okolní příroda. Zprvu zbyl jen obří kráter, pak se v něm začala rodit monstra, jež útočila na obyvatele nezničené části Elurie. Hlavní město Ellu během několika hodin padlo. Z Elurijské věže se stala základna monster.\n\nClaude prohlásil, že přišel zlikvidoval zlo přímo u zdroje. Ačkoliv na něj ellští uprchlíci koukali jak na šílence, vůdce souhlasil a rozkázal umožnit mu přístup ke zbraním, jež se povedlo před monstry zachránit. Claude může zanechat Leona zde, aby vyčkal na rodiče, anebo ho trvale přijmout do party. Z Elurie zbyla pouze Elurijská věž a Renin náhrdelník začal zvláštně reagovat světlem. Mezitím kolem Expelu proletěl Calnus pod velením Ronyxe J. Kennyho, jenž byl sklíčený ze ztráty syna na Milokeenii. Přístroje však zachytily nouzový signál z komunikátoru Clauda, a tak ho Ronyx rozkázal najít.\n\nClaude s Renou použili přístupovou kartu od vůdce uprchlíků a uvnitř věže bojovali s mračny monster. Jakmile se partě povedlo získat rozluštěním rébusu skleněných soch přístupovou kartu do vyšších pater věže, Claudův komunikátor se zapnul a parta uslyšela šum a slabý hlas, jenž promlouval k podporučíkovi Claudu Kennymu. Rena chtěla vysvětlení, avšak Claude se vymluvil, že si něco v jiné místnosti potřebuje prověřit. Rena ho z party jediná následovala a slyšela znovu hlas, jenž varoval Clauda, že k teleportaci na Calnus dojde za deset sekund. Claude ji varoval, aby se k němu nepřibližovala, a utíkal od ní. Claude zmizel v bílém záblesku. Reně však stihl slíbit, že se vrátí.\n\nRonyx byl šťastný, že je jeho syn v pořádku. Claude mu však vynadal za teleportaci bez předešlého varování, protože blízko něj byli místní. Claude dodal, že má na Expelu (pro Ronyxe i asistenta Kurtzmana neznámý název) nedodělanou práci, avšak oba ignorovali jeho prosby a varovali ho, že není dovoleno udržovat kontakt s podvyvinutým světem. Ronyx rezolutně vydal Claudovi rozkaz podat na můstku hlášení. Zde jeden z členů posádky Calnusu podával hlášení, že čtvrtá planeta soustavy (Expel), opustila svou dráhu a už za 80 minut se srazí s ohromnou Masou čiré energie \"(Energy mass)\" třídy 9. Taková srážka vyloučí více energie než supernova a Expel tedy spěje k zániku. Posádka Calnusu totiž po misi na Milokeenii dostala rozkaz sledovat tuto Masu čiré energie.\n\nŠokovaný Claude žádal Ronyxe, aby mu dovolil vrátit se na Expel zachránit své přátele a zmínil, že za tím stojí Čarodějná koule. Ronyx mu to zakázal, ale Claude trval na tom, že se chce se svými přáteli, po jejichž boku celou dobu bojoval, alespoň rozloučit a připomněl mu jeho přátele a spolubojovníky z Roaku. Admirál Kenny vyměkl a Claudově žádosti vyhověl. Dal mu ale jen pět minut a během nich měl zajistit, aby se zpět na Calnus teleportoval sám. Ronyx uznal, že jeho syn dospěl.\n\nOstatní členové party mezitím na Reny žádost čekali v Elurijské věži na Clauda již dvě hodiny, pak se Claude teleportací vrátil. Rena mu vyčetla, že je opustil, aniž by bral ohled na ostatní. Claude se omluvil, že není čas na vysvětlování a musí z místnosti co nejdříve pryč. Odhodil svůj komunikátor a svému otci připravil nepříjemné překvapení. Ronyx tedy vydal rozkaz vyslat zásahovou jednotku, přestože do kolize zbývá 60 minut. Kurtzman ho informoval, že gravitační pole Masy čiré energie rozmetá Expel na prach mnohem dříve. Už nyní je navíc povrch Expelu bombardován kosmickou radiací nevyčíslitelné intenzity. Admirál Ronyx uznal, že jednal kvůli synovi neuváženě, a vrátil se zdrcen na můstek.\n\nClaude s partou pokračoval ve výstupu na vrchol věže a střetli se opět s Cynnem, jehož tentokrát porazili a usmrtili. Na vrcholu nalezli svůj cíl: Čarodějnou kouli, jež chránilo silové pole. Do síně dorazilo deset osob, z nichž jeden se tázal, proč Rena vlastní kvadratický klíč, jehož jádro vyrobili a zkrystalizovali. Druhý vyslal na Renu smrtící paprsek, jenž místo ní zasáhl Clauda. Rena ho symbologií držela při životě, dle třetího je Rena nediánka. Čtvrtého zajímaly vzrušené reakce Reny a Clauda, který křičel, kdo jsou zač. Pátý usoudil, že Claude není z Expelu, ale pravděpodobně ze Země. Čtvrtý se ptal, co zde pozemšťan pohledává. Šestý identifikoval tetragenoty (pokud jsou v partě) a Celine žádala vědět, o čem to mluví. Rena žádala, aby jí Claude vysvětlil, co je to pozemšťan a co je to vesmír. Pátý řekl, že tomu sice stejně nebude rozumět, ale Claude pochází z jiného světa. Hvězdy na noční obloze tvoří domov pro mnoho živých světů jako Země a Expel, avšak Rena pochází z Nede, stejně jako oni, deset mužů.\n\nClaude chtěl vědět, kdo jsou a zda zničili Elurii. Sedmý neviděl důvod vysvětlit mu jejich plány. Osmý přitakal, neboť dráha Expelu byla vychýlena pro náraz do Nede. Devátý se vysmál primitivním starostem Clauda, proč chtějí Expel zničit. Prozradil mu, že srážka jim umožní návrat k moci nad celou galaxií. Desátý prohlásil, že čas brzy vyprší. Vybrali si Expel, protože byl orbitě Nede nejblíže ze všech světů. Dle Pátého použili k vychýlení dráhy Expelu Kvadratickou sféru (Čarodějnou kouli) a k jejich štěstí se zde nacházel i Kvadratický klíč, který jim plány urychlil o stovky let. Čtvrtý Reně vysvětlil, že se jedná o opracovaný Kámen energie, krystalizovaný kámen symbologie, tedy její náhrdelník nebo ten z Hoffmanových ruin. Konstrukci znají pouze nediáni a slouží k uvolnění ohromného množství energie z Kvadratických sfér. Devátý prohlásil, že během sekundy zemřou. Claude prohlásil, že ne, pokud je všechny porazí v boji. Desátý mu připomněl, že i kdyby je porazil, osud Expelu je zpečetěn. Ostatní muži vyzvali Prvního, aby Claudovi splnili jeho přání zemřít. Třetí řekl, že bojovat bude on. Představil se jako Metatron, jeden z Deseti mudrců \"(Ten Wise Men)\".\n\nZápas s Metatronem skončil remízou a Expel zasáhlo globální zemětřesení. Desátý se s partou arogantně rozloučil, že se Expel dostal do blízkosti Nede tak, že je možné se teleportovat. Mezitím na Calnusu sledovali srážku Expelu, která roztrhala všechny kontinenty na kusy, s bílým diskem energie. Ronyx to sledoval z uctivé vzdálenosti se sebelítostí, že svého syna zradil, a ukázal záda miliardě obyvatel Expelu. Kurtzman se ho s dalšími oficíry snažili uklidnit, avšak Ronyx proklínal vědu, že je v takovýchto situacích zcela k ničemu.\n\nDeset mudrců se dohadovalo, že Claude, Rena a další byli též teleportováni na Nede, třebaže na jiné místo. Znervózňovala je skutečnost, že se nediánka Rena dostala mimo Nede, přesto budou pokračovat dle plánu. Členové party se probudili uprostřed přenádherné přírody a mysleli si, že jsou po smrti na nebesích. Rena řekla, že jsou na Nede ve Vnějších zahradách. Renu postihly bolesti a ukázala cestu, protože ví, že musí tudy. Také zmizel veškerý její strach, protože cítí, jako by to zde odmala znala.\n\nClaude navrhl porozhlédnout se kolem a Celine zajímalo, jak se daří ostatním na Expelu. Rena si byla jistá, že určitě dobře, avšak Claude posmutněl, že kolizi přece nikdo nemohl přežít, ale raději nic neříkal. Dorazili k pradávnému zařízení, jež promluvilo, aby vešli dovnitř. Byli teleportováni do budovy, kde se za dveřmi ocitli v kanceláři Nalla, starosty Centropole, hlavního města Nede. Nall jejich příchod očekával a prozradil, že byli na Nede přesunuti společně s Deseti mudrci, ale nejprve popsal chybu, kterou nediáni kdysi udělali, jež tvoří kaňku jejich dějin.\n\nJeště před 3,7 miliardami let byl Nede světem jako kterýkoliv jiný. Nyní se nazývá Energy Nede a je umělou planetou, obklopenou vysoce energetickým polem, které Ronyx nazýval Masou čiré energie. Před 3,7 miliardami let Expel ještě vůbec neexistoval a Nede byl vyspělý technologicky i symbologicky, a tak nediáni mohli ovládnout jakýkoliv svět, avšak zaměřili se na model ekonomické spolupráce, čímž vytvořili utopii. Přesto na Nede vznikli škůdci, Deset mudrců, kteří chtěli nastolit železnou vládu nad vesmírem. Deset mudrců nejprve chtěli dobýt Nede a vraždili všechny, kdo s nimi nesouhlasil. Nediánská armáda byla nejprve přemožena, přesto jejich řádění zastavila během rozhodující bitvy, jež trvala několik týdnů. Deset mudrců bylo poraženo a uvězněno v objektu \"Věčný vesmír\", ze kterého nemělo být úniku. Tehdy si nediáni uvědomili hrozivost jejich moci. Pokud by se někdy vrátili, vrátí se na Nede i válka. Dr. Lantis navrhl jako řešení moc nediánů zapečetit a zastavit jejich vývoj. Nede byl nediány zničen a veškeré obyvatelstvo se přestěhovalo na Energy Nede, kde bylo izolováno za vysoce energetickým polem od zbytku vesmíru.\n\nDeseti mudrcům se nějakým způsobem povedlo uniknout z vězení a jejich cíl zůstává stejný. Vede je Gabriel s Luciferem, kterým pomáhá dalších osm, jejichž předákem je Michael. Více informací je v knihovní databázi. Renu zajímalo, zda si všimli jejich návratu, avšak starosta přiznal, že v momentě změny dráhy Expelu bylo nemožné provést protiopatření. Clauda zajímalo, proč je k sobě pozval. Starosta prozradil, že mají potenciál, který nediáni dávno ztratili, tedy uvěznit je v jiné dimenzi. K jejich porážce je zapotřebí druh moci, kterou parta disponuje. Starosta jim tedy zařídil volnost cestování po Energy Nede za pomocí symbologických létajících živočichů, psynardů. V Severním městě je psynardí farma a také dotyčná knihovna.\n\nPři odchodu Nall požádal Renu, jež byla překvapena tím, že znal její jméno, na soukromý rozhovor. Potom Rena žádala, aby šli najít odpovědi na její otázky. Při privátní akci se Rena svěřila, že jejím domovským světem je skutečně Energy Nede. Obviňovala se, že nebýt jí, nic z toho na Expelu by se nestalo, protože je stejná jak Deset mudrců. Po příchodu do Severního města se dověděli, že Deset mudrců ovládlo severovýchodní město Phynal a zabarikádovali se tam. V knihovně nalezli informace, dále se dověděli o dějinách symbologie a o symbolu anihilace, jehož použití může vyvolat Velký křach, dále o symbologické laboratoři, obklopené energetickým štítem, kde prováděli experimenty se stabilizací antihmoty, jež byla před 700 miliony lety uzavřena kvůli havárii generátoru energie tvoření, jenž funguje na principu stvoření mini-velkých třesků k zisku ještě více energie než z Kvadratických sfér.\n\nNěkolik členů party si všimlo, že je sleduje jedna nediánka. Na farmě psynardů jim vysvětlili, že zdejší psynardi jsou uměle stvoření létavci a je nutné do nich implantovat DNA budoucího majitele. Po implantaci Clauda genetického kódu se psynard splašil a poničil laboratoř. Parta ho tedy musela zabít. Příčinou byla odlišnost Clauda DNA od nediánské a celý proces nebyl kvůli izolaci Energy Nede nikdy předtím vyzkoušen na jiných plemenech. Ředitel farmy Artis navrhl jako řešení polapit a ochočit divokého psynarda bojem, kterým mu mají dokázat, že jsou hodni. Najdou ho v Ochranné zóně ohrožených druhů na severu.\n\nParta se po teleportaci ocitla v pracovně ošetřovatele Noela Chandlera, který sdělil, že divocí psynardi jsou vážně ohroženi vyhubením, neboť ví jen o jediném exempláři v Jeskyni krvavých křišťálů. Uvnitř Noel si k hrůze všiml nárůstu agrese zdejší fauny. Cestou spatřili opět nediánku, která je sledovala, pak zakopla a utekla pryč. Našli její ID kartu a pokračovali dále. V nejhlubších částech nalezli vážně zraněného psynarda, zoufale se bránícího útokům pavoučích démonů, jež parta zlikvidovala. Claude nechápal vážnost zranění psynarda a chtěl ho vyzvat na souboj, v čemž mu Noel zabránil. Rena psynardovi symbolem léčení zachránila život. Byla to samice, jež porodila několik mláďat. Noel nadšeně prohlásil, že tímto je druh zachráněný. Psynard se jim dobrovolně podvolil.\n\nParta se na jeho zádech vrátila do Centropole, kde je starosta Nall instruoval na další cestu. Musí získat veškerou moc Energy Nede, tedy navštívit Pole lásky, moudrosti, odvahy a síly, kde naleznou oltáře, z nichž získají potřebné orby. Postupně je navštívili a Rena s Claudem byli po zisku každého orbu vtaženi do svých minulostí, kdy např. Claude začal nenávidět svého otce za nedodržení slibu být s rodinou kvůli nové válce s Lezonií, aby si uvědomil, jak se věci ve skutečnosti měly. Na Poli lásky nastaly potíže, neboť tamního strážce orbu už dříve porazila Lavarre, služebnice Deseti mudrců. Lavarre zajala jednoho z členů party a vyhrožovala zabitím, pokud jí Claude nepředá čipovou kartu od Nalla, za pomocí které se sem dostali. Parta ji však přemohla a zabila.\n\nPo návratu do Centropole Nall sdělil, že čas na konečný úder nadešel. Phynal obklopuje neproniknutelný štít a protože místní stihli vyřadit veškeré běžné možnosti transportu, zůstala jediná možnost. Na vojenské základně L'Aqua mají symbologickou bytost Heruš, jež je tam dopraví jako ponorka. Silový štít totiž zasahuje pouze sto metrů do moře a to není na všech místech v okolí ostrova mělké. Velitelka Mariana, starosta Nall, parta i nedská speciální vojenská jednotka se na Herušovi přepravili na místo.\n\nMěsto Phynal se zdálo být zcela opuštěné. K bráně se za partou i za Marianinými vojáky teleportovali někteří z Deseti mudrců, Gabriel, Lucifer a Zafkiel. Gabriel se smál, že získal symbol anihilace. Představil jim novou zbraň, antihmotové dělo, a hodlal demonstrovat jeho sílu na Pangalaktické federaci, konkrétně na lodi Calnus, kterou mudrci ukázali na monitoru. Gabriel prohlásil, že nejlepší zbraně federace, protonová torpéda, nezmohou nic. Mudrci nastavili výkon na 10 %, avšak Calnus výstřel k jejich překvapení odrazil. Ronyx J. Kenny nařídil opětovat palbu, avšak zbraně Calnusu skutečně byly neúčinné. Další výstřel děla měl sílu 30 % a Calnus téměř přišel o štíty. Následující výstřel Calnus zcela zničil a zabil veškerý personál na palubě, včetně Ronyxe.\n\nClaude byl ze smrti otce rozzuřený a hodlal Deset mudrců pozabíjet stůj co stůj. Postavil se mu Zafkiel, který ho hladce porazil. Roboti se postarali o vojáky a Mariana nařídila stáhnout se. Sama se obětovala, aby parta a starosta Nall získali čas. Stáhli se až do Centropole, kde Nall vysvětlil, že symbolem anihilace zničí celý vesmír výrobou nekonečného množství hmoty. Celine se ho zeptala, zda je možné nějak kontaktovat kohokoliv na Expelu, avšak Nall mlčel, Claude, Opera a Ernest smutně hleděli do země. Odhodlal se říct pravdu. Expel byl zničen při kolizi s energetickou bariérou Energy Nede, ale ještě je poslední naděje. S pomocí energie všech měst Energy Nede mohou přivést Expel zpět do tohoto časoprostorového kontinua. Bez města Phynal toho nebude možné docílit a k porážce Deseti mudrců potřebují daleko mocnější zbraně, a tak Nall nařídil letět do města Armlock.\n\nZde otevřel zapečetěné dveře, jež vedly k teleportu do zničené laboratoře pro vývoj symbologických zbraní, na Energy Nede zakázaných, a o které Deset mudrců neví. Rena dostala pocit, jako by to tam znala. Budova byla rozpadlá ruina a uvnitř zbyl jediný funkční terminál, kde si prohlédli poslední záznam. Před 700 miliony lety došlo k nehodě a zapnuli autodestrukci. Ředitelkou zde byla dr. Rhima, matka Reny. Rena se na záznamu uviděla také a exploze měla být tak silná, že ji nikdo neměl přežít ani v krytu. Sotva dvouletou Renu nechala Rhima umístit do časoprostorového zařízení, přestože nebylo na živých tvorech vyzkoušené, aby se zachránila aspoň ona. Risk vyšel, neboť se Rena ocitla na Expelu, 700 milionů let v budoucnosti. Rena se tímto dověděla všechny okolnosti jejího nálezu adoptivní matkou v Posvátném lese u Arlie, a proč na Expelu nikdo jiný neznal léčivou symbologii. Rena se Claudovi vyznala, že lesy obklopující zničenou laboratoř vypadají podobně jako Posvátný les, proto ji to tam vždy tolik přitahovalo.\n\nV dílně dr. Miráž v Armlocku si prohlédli technické výkresy zbraní z laboratoře, kterými Deset mudrců porazí, avšak potřebovali minerál LEA a také výjimku ze zákona, neboť šlo o zakázanou zbraň. Minerál parta sehnala v nedaleké jeskyni Minea. Miráž se pak pustila do práce a poslala partu do nedalekého Zábavního města, konkrétně do kolosea, aby trénovali boj proti Deseti mudrcům na simulátoru.\n\nZa tři dny jim Miráž předala meč a zápěstní zbraně, vyrobené ze stabilizované antihmoty. Členové party se rozhodli jít za Nallem pro další instrukce, ale napřed si dají poslední trénink, aby zbraně otestovali. Trénink narušili tři z Deseti mudrců, Metatron, Jofiel a Zafkiel, kteří věděli o jejich plánech, a tak jim chtěli ušetřit cestu. Zatímco parta porazila Zafkiela, Metatron pátral po Miráž a Jofiel se šel pobavit a zabíjel laserovými zbraněmi návštěvníky, hlavně děti. Parta zlikvidovala i Jofiela a šla hledat Metatrona.\n\nTen si doletěl pro Miráž do Armlocku, kde ho parta vyrušila v momentě, kdy s ní vyrazil dveře jejího vlastního domu. Metatron nařkl Clauda z pokrytectví kvůli smrti tolika bytostí během jeho putování po Expelu i zde na Energy Nede, avšak Claud mu vmetl, že to byla všechno monstra, která oni, Deset mudrců, vytvořili. Metatrona porazili, ačkoliv ho chránil silný energetický štít, pak Rena symbologií vyléčila Miráž. Nallův poslíček je informoval, že se mají okamžitě hlásit na základně L'Aqua, vše je prý připraveno k závěrečné bitvě. Nall je varoval, že Jofiel, Zafkiel a Metatron byli tři nejníže postavení z Deseti mudrců.\n\nDruhý výsadek do Phynalu se konal až následující den, a tak večer strávila Rena s Claudem na pláži. Navzájem si poděkovali, že jeden druhému umožnili dojít tak daleko, a Claude Renu vyzval, aby se vrátili na Expel živí a spolu, protože jí tam musí něco důležitého říct. Ernest a Precis se bavili o vědě a dostali nápad, jak odstranit záření z Kamenů energie na Expelu, jež proměnilo lidi a zvířata v monstra. U Heruše předal Nall Reně symbol božství, který poslouží k neutralizaci symbolu anihilace, pokud by ho nepřítel použil. Symbol božství jeho účinek přesměruje jinam, a tak bude vesmír ochráněn. Miráž vysvětlila, že s porážkou Deseti mudrců se štít kolem Phynalu snad rozplyne a budou moci časovým přesunem obnovit Expel z doby těsně před srážkou, přestože se budou muset potýkat s problémy typu časový paradox. Tentokrát do Phynalu parta odcestovala sama.\n\nZa branami Phynalu je přivítala další trojice z Deseti mudrců: Cadkiel, Rafael a Chamuel. Cadkiel je počastoval poznámkami, zda již sepsali své poslední vůle, pak byl ale partou poražen stejně jako další dva. Před smrtí se divili jejich síle, o které nikdy předtím nic neslyšeli. Parta se ve hlavní věži dostala do pátého patra, kam se teleportovali další dva z Deseti mudrců: Haniel a Michael, kteří uznali jejich sílu porážkou předešlých šesti, přesto je nazvali červy. Oba byli poraženi, ačkoliv bitva s nimi byla pro partu velice obtížná kvůli plošným a kamenujícím útokům.\n\nV sedmém patře narazili na druhého nejmocnějšího z Deseti mudrců, na Lucifera. Ten se radoval, že plán fungoval, když na partu poslal zbytek jen po jednom až tří, a nyní už je naživu jen on a Gabriel, kterého až zabije, ovládne vesmír sám. Samolibě partě navrhl odměnu, zda bohatství či moc, ale dle jejich charakterů jim za odměnu bude nejvíce slušet smrt. I přes smršť plošných kouzel nakonec i on proti partě padl a litoval, že vesmíru vládnout nebude.\n\nNa samém vrcholu věže čekal Gabriel u velké Kvadratické sféry, kterou hodlal použít společně se symbolem anihilace ke zničení vesmíru. Clauda a Renu informoval, že ostatních devět nepotřebuje a těší ho jejich smrt. Co dále řekne, záleží na splnění určitých privátních akcí s jistou Philiou, jeho dcerou (v přístavu Kurik, který byl zničen zemětřesením je nutné vést privátní akci předtím, než parta podruhé osloví kapitána lodi k převozu na Ell, pak se Philia objeví na náměstí a varuje obyvatele před blížící se katastrofou; další privátní akce se odehrává v Centropoli, kam se Philia dostane, jež je možné spustit těsně před závěrečnou bitvou, pokud se tam parta vrátí z Phynalu. Po této privátní akci Philia zemře a Gabrielův omezovač moci odejde i s ní). Pokud hráč nesplní tyto privátní akce, hovoří Gabriel pouze o touze zničit vesmír. Pokud splní, pak se hráč postupně dovídá Gabrielovo skutečné jméno, dr. Lantis, který stvořil Deset mudrců jako nezničitelné biologické zbraně k účelu utužení železné vlády nad koloniemi Nede před čtyřmi miliardami let, jež se začaly proti nedské nadvládě bouřit. Nejednalo se tedy o žádnou utopii, jak říkali nediáni. Rebelové spáchali teroristický útok, kterým připravili o život Philiu, dceru dr. Lantise, jejíž smrt nedská vláda zamlčela, avšak dr. Lantis se dověděl pravdu díky Cadkielovi, Rafaelovi a Chamuelovi. Smutek a zlost přivedl dr. Lantis k šílenství a přeprogramoval Deset mudrců z \"tyransky vládnout\" na \"zničit vesmír,\" který považoval za nedokonalý a prohnilý. Stvořil další umělou bytost s názvem Philia, v které se pokusil vzkřísit její osobnost, v čemž uspěl co do vzhledu i charakteru. Z neznámého důvodu zařídil, aby tato nová Philia zároveň sloužila jako omezovač moci, kterou on sám brzy poté nabyl. Deset mudrců nebylo schopno úkol zničit vesmír splnit, a tak dr. Lantis spáchal sebevraždu. Ještě před smrtí přeprogramoval Gabriela, posledního z Deseti mudrců, aby se stal nositelem jeho osobnosti a poslední možností ke zničení vesmíru. Původně být velitelem Deseti mudrců vůbec neměl, avšak tehdy se jím stal. Deset mudrců bylo poté obklíčeno a uvrženo do vězení \"Věčný vesmír\", kde byl zastaven čas. Avšak Gabriel/Lantis byl prozíravý a učinil opatření, aby byli z tohoto vězení v daleké budoucnosti unikli a mohli splnit jeho plán na zničení vesmíru později. Gabriel pak spolu s ostatními odcestoval na Kvadratické sféře na nejbližší svět od Energy Nedu, na Expel. Kvadratickou sféru použili k vychýlení Expelu z dráhy, aby se s Energy Nede srazil, ale jako vedlejší efekt bylo uvolněno temné záření, jež proměnilo mnoho obyvatel a zvířat v monstra. Přítomnost Reny na Expelu, respektive jejího Kvadratického klíče, jeho stovky let dlouhý plán urychlil na pár měsíců.\n\nV bitvě pak je Gabriel velmi tvrdým soupeřem a je obtížné ho omráčit. Pokud proběhly privátní akce s Philiou, je jeho omezovač vypnut a je ještě nebezpečnější. Jakmile je poražen, vysměje se, že symbol anihilace bude přesto spuštěn, neboť nastavil jeho aktivaci při jeho smrti. Svůj plán završí živý i mrtvý, neboť je to jeho celoživotní dílo. Na místo dorazili Nall s Miráž. Rena umístila symbol božství přes symbol anihilace, zatímco umírající Gabriel křičel \"Ne!\" Spojené symboly vyvolaly silné zemětřesení a Miráž připomněla, že symbol božství zničení vesmíru přesměruje na něco jiného a ve vesmíru existuje pouze jediný objekt, který zvládne sílu symbolu anihilace pohltit: Energy Nede samotný. Nediáni se totiž rozhodli hromadně obětovat pro zbytek vesmíru. Miráž slíbila, že zbylou energii využijí k obnově Expelu a k teleportaci party co nejdál. Smrt všech nediánů bude trestem za nejhorší hřích celého jejich plemene, a to právě stvoření symbolu anihilace. Dle Nalla beztak Nede existuje déle, než by mělo, a jejich konec jednou přijít musel. Claude se rozčílil, že kdyby věděl, co hodlají udělat, sám by zde jednal jinak. Miráž oponovala, že kdyby věděl od začátku pravdu, nejednal by, jak bylo potřeba. Nall proto dříve žádal Čisato, aby jim tuto informaci za žádných okolností nevyzradila, ta se partě nyní omluvila. Clauda napadlo transportovat na Expel kromě nich i ostatní nediány, avšak dle Nalla nemají dostatek energie k transportu stovek milionů osob na Expel v tak krátkém čase, kromě toho se nediáni rozhodli zemřít spolu se svým umělým světem. Ve skutečnosti si uvědomili, že když se jejich společnost přestala vyvíjet, ztratili veškerá práva na existenci. Jedinými nediány, kteří přežijí, budou Rena, Čisato a Noel (jsou-li v partě). Přišlo rozloučení navždy s tím, aby nezapomněli, za co nediáni bojovali.\n\nKrátce nato se uvolnila ničivá energie symbolu anihilace, nasměrovaná symbolem božství pouze na Energy Nede. Obří energetická kopule se rozpadla, poté byla zničena obří silovou vlnou veškerá města a obce a rozplynul se i energetický štít. Energy Nede byl zcela pohlcen anihilací. Claude, Rena i ostatní z party se ocitli ve zvláštních bublinách, v nichž se přesouvali vesmírem, a stali se svědky návratu Expelu na místo zmizelého Energy Nede a zamířili na jeho povrch.\n\nDle hráčova výběru postav a jak moc se jim během privátních akcí věnoval, se aktivují různá zakončení hry, jejichž výčet by byl příliš dlouhý (je jich kolem 100). Příběhově mají význam tyto skutečnosti vyplývající z některých z nich, které se odehrávají mezi léty 366 a 371 S.D.:\n\n\nVývojáři prvního dílu Star Ocean začali uvažovat o pokračování během dokončování prací a ihned po vydání se pustili do projektu druhého dílu, jehož vývoj trval přibližně dva a půl roku. Tentokrát bylo rozhodnuto, že hra bude vydána na přicházející konzoli PlayStation, která má mnohem více grafických a paměťových prostředků než SNES, tedy mohli hru vykreslit detailněji, však za cenu prodloužení doby vývoje. Došlo též k rozšíření možností tvorby předmětů a také k větší rozmanitosti privátních akcí a navržení velkého množství ukončení děje, které bylo velice náročné testovat.\n\nDle ohlasů od veřejnosti, která si stěžovala na příliš slabé bossy v prvním díle, byly pro Star Ocean: The Second Story navrženy daleko náročnější bitvy se závěrečnými padouchy. Na rozdíl od prvního dílu byl pro tento díl připraven oficiální anglický překlad pro trhy mimo Japonsko. Hra vyšla na dvou CD.\n\nStar Ocean: Second Evolution je předělávka původní verze hry pro konzoli PlayStation, kterou vyvíjela pro konzoli PlayStation Portable společnost TOSE. První informace o předělávce hře byly spolu s předělávkou prvního dílu představeny na akci \"Star Ocean Special Stage\" během výroční oslavy společnosti Square Enix v roce 2007 a producent série Jošinori Jamagiši uvedl, že usiluje, aby měl hráč z obou předělávek pocit, že se jedná o úplně nové hry.\n\nV Japonsku byla předělávka vydána 2. dubna 2008 a pro severoamerický a evropský trh byla k dostání až o rok později 19. ledna respektive 13. února 2009. Anglický překlad zařídila společnost Nanica, Inc. spolu s agenturou dabérů Epcar Entertainment, Inc. Second Departure využívá drobně pozměněný herní engine z původního Star Ocean: The Second Story. Hra tedy obsahuje předrenderované pozadí, na němž je vyobrazeno herní prostředí. Bitvy se odehrávají v 3D prostoru a jednotlivé animace postav v ní jsou ručně kresleny. Pro tvorbu animovaných videí a propagačních materiálů byla najata společnost Production I.G. Do hry byla přidána jedna nová hratelná postava: Welč Vínyardová. Ke hře byl pořízen zcela nový dabing a byly namluveny i mnohé dialogy, včetně několika vedlejších postav, které ve verzi pro PlayStation nadabovány nebyly.\n\nExkluzivně pro japonský trh byla vydána limitovaná edice doplňků \"Second Evolution\" pro PSP společně se hrou.\n\nCo se týče změn v příběhu, došlo vlivem přidání jedné hratelné postavy ke zvýšení počtu privátních akcí a k nárůstu počtu ukončení děje zhruba na 100 různých variant. Ve všech ostatních záležitostech mimo vylepšení grafiky a ozvučení zůstala hra stejná jako původní PlayStation verze.\n\nŽánrově různorodou hudbu ke hře složil stejně jako v prvním díle japonský skladatel herní hudby Motoi Sakuraba. Tu vydal 18. listopadu 1998 jako dvojdílné album \"Star Ocean: The Second Story Original Soundtrack\" ve spolupráci se společností First Smile Entertainment, které obsahuje 87 skladeb. Dříve toho roku vydal Sakuraba ve spolupráci s tímtéž vydavatelem kompilaci \"Star Ocean: The Second Story Arrange Album\", kde bylo přepracováno deset písní do orchestrální verze. Toto druhé album následně přepracoval umělec Jošihiro Ike, jenž ho 18. října 2000 vydal pod jménem \"Star Ocean: The Second Story Fantasy MegaMix\".\n\nPro Second Evolution byla hudba kompletně přepracována a zkvalitněna. Byla vydána dvě nová alba. První, \"Star Ocean: Second Evolution OST\", vyšlo jako třídílné (2 CD + 1 DVD) 2. května 2008. Na tomto albu přibyla úvodní píseň Start od japonské dívčí hudební skupiny Scandal. 21. května 2008 vyšla kompilace \"Star Ocean: Second Evolution Arrange Album\", jež obsahuje deset přepracovaných písní.\n\nNa základě příběhu této hry vyšla celkem sedmidílná série mangy, kterou napsala a ilustrovala Majumi Azumová. Manga sleduje příběh z pohledu Clauda C. Kennyho, mladého podporučíka Pangalaktické federace, který se ocitl na světě Expel. Zde pozná Renu Lanfordovou ze vsi Arlie, která ho označí za legendárního válečníka z pověstí, který zachrání jejich svět před záhubou. Vydavatelem mangy byla společnost Šónen Gangan a premiéru si odbyla 22. června 1999. Poslední díl vyšel 21. prosince 2001, aniž by byl příběh řádně ukončen.\n\nStudio Deen následně tuto mangu adaptovalo do anime seriálu o 26 dílech \"Star Ocean EX\", jež vysílala TV Tokyo od 3. dubna do 25. září 2001. Seriál byl následně vydán na DVD společností Geneon Entertainment. Seriál též končí uprostřed děje.\n\nPříběh mangy i anime byl proto dokončen pouze ve formě pětice drama CD pouze pro japonský trh, kde byli využiti titíž dabéři jako v anime.\n\n"}
{"id": "1437866", "url": "https://cs.wikipedia.org/wiki?curid=1437866", "title": "Útesy Coreca", "text": "Útesy Coreca\n\nÚtesy Coreca je skupina skal v Itálii, která se nachází v Tyrhénském moři, v Kalábrii v obci Coreca.\n\nJedná se o skupinu deseti útesů: Capoto (největší z nich), Formica, Ginario, Longarino, Piccirillo, Tirolé (také známý jako Pirolé) a čtyři Scuagli da Funtana se rozkládají od nedaleké „La Tonnara“.\n\nCapoto je s rozlohou 50 čtverečních metrů největší z nich. Užívá se především k potápění a fotografickým a kinematografickým amatérským účelům.\n\nBěhem šedesátých, sedmdesátých a osmdesátých let bylo místo používáno radioamatéry a kameramany, a zároveň bylo základnou pro environmentální události, jako je LIPU, pro rozsáhlou námořní ornitologickou faunu, která zcela zmizela.\n\nAdministrativně patří do Amantea, italské obce provincie Cosenza.\n"}
{"id": "1437867", "url": "https://cs.wikipedia.org/wiki?curid=1437867", "title": "Hvězdárna Žebrák", "text": "Hvězdárna Žebrák\n\nHvězdárna Žebrák je malá hvězdárna s kupolí o průměru 5,5 m nacházející se na jižním okraji města Žebrák. Byla otevřena v roce 1954.\n\nKonají se zde astronomická pozorování pro veřejnost, výstavy, přednášky a pořady pro školy.\n\nOba přístroje jsou umístěny na společné montáži, která je kopií vidlice amerického pětimetrového dalekohledu Hale na Observatoři Palomar. \n\n"}
{"id": "1437868", "url": "https://cs.wikipedia.org/wiki?curid=1437868", "title": "Pwllheli", "text": "Pwllheli\n\nPwllheli je obec na pobřeží poloostrova Llŷn na severu Walesu. Podle sčítání z roku 2011 zde žilo přes čtyři tisíce lidí, přičemž více než 80 % z nich mluvilo velšsky. V letech 1875, 1925 a 1955 se zde konal tradiční festival National Eisteddfod. V obci se nachází základní (Ysgol Cymerau) a střední škola (Ysgol Glan y Môr). V roce 1894 byla obec propojena úzkorozchodnou koňskou dráhou s přibližně čtyři kilometry vzdálenou vesnicí Llanbedrog. Spojení bylo zrušeno v roce 1927 a zanedlouho byly koleje demontovány.\n"}
{"id": "1437869", "url": "https://cs.wikipedia.org/wiki?curid=1437869", "title": "Přihraj:Král asistencí", "text": "Přihraj:Král asistencí\n\nOcenění Přihraj:Král asistencí se uděluje vždy po pěti ligových kolech hráči s nejvyšším počtem gólových nahrávek. Oceněný hráč bude po dobu dalších 5 kol nosit titul Krále asistencí a bude nosit dres se symbolem Přihraj. Ocenění bylo poprvé uděleno po 5. kole sezony a prvním vítězem se stal Nicolae Stanciu ze Sparty. Současným držitelem ocenění je Nicolae Stanciu z SK Slavia Praha.\n\nPořadí se vyhodnocuje po každém pátém kole podle následujících pravidel:\n"}
{"id": "1437872", "url": "https://cs.wikipedia.org/wiki?curid=1437872", "title": "Americká matematická společnost", "text": "Americká matematická společnost\n\nAmerická matematická společnost (anglicky , zkratkou AMS) je sdružení profesionálních matematiků ve Spojených státech amerických, jehož cílem je další rozvoj matematiky, ke kterému se snaží přispívat vědeckými konferencemi, publikováním i pravidelnými cenami a finančními odměnami.\n\nSpolečnost vydává řadu časopisů a (spolu)udílí řadu matematických cen, například Wienerovu cenu za aplikovanou matematiku a Fulkersonovu cenu (tu ve spolupráci se Společností matematického programování).\n\nV minulosti byla jedním z hlavních propagátorů typografického systému TeX, který pomohla prosadit jako standard v oblasti sázení matematických článků.\n\nSpolečnost byla založena v roce 1888 jako \"\" (\"Newyorská matematická společnost\") z popudu Thomase Fiskeho, na kterého při jeho návštěvě Anglie udělala dojem \"Londýnská matematická společnost\". Fiske se stal prvním sekretářem společnosti a jejím prvním předsedou byl John Howard Van Amringe. Společnost se rozhodla začít vydávat odborný časopis, ale zpočátku se potýkala s určitým odporem, protože taková aktivita byla vnímána jako konkurenční k existujícímu \"American Journal of Mathematics\". Proto začala časopis vydávat pod názvem \"Bulletin of the New York Mathematical Society\". Fiske byl jeho redaktorem a navzdory názvu bulletin se ve skutečnosti jednalo odborný časopis. Časopis byl úspěšný a vedl jednak k nárůstu členů, jednak k založení \"Transactions of the American Mathematical Society\" a \"Proceedings of the American Mathematical Society\", což byly opět fakticky odborné časopisy. V roce 1891 získala společnost první členku, Charlotte Scottovou, a v roce 1894 se stala celostátní společností a patřičně změnila název. V roce 1951 se společnost přestěhovala z New Yorku do Providence.\n"}
{"id": "1437875", "url": "https://cs.wikipedia.org/wiki?curid=1437875", "title": "Daisen (Akita)", "text": "Daisen (Akita)\n\nDaisen (japonsky:大仙市 \"Daisen-ši\") je město v prefektuře Akita v Japonsku. Žije zde přes 80 tisíc obyvatel. V okolí města se nachází mnoho výroben japonského nápoje \"sake\".\n\nVe městě působí 11 středních a 6 vysokých škol.\n\n"}
{"id": "1437883", "url": "https://cs.wikipedia.org/wiki?curid=1437883", "title": "Formace (geologie)", "text": "Formace (geologie)\n\nFormace je v geologii vyšší stratigrafická jednotka, která odpovídá periodě geologické minulosti. Je součástí éry a dělí se na oddělení. Formace je na příklad kambrium, ordovik, jura, paleogén. V české stratigrafické terminologii se názvu formace ve významu útvaru neužívá. Synonymum ke slovu formace je \"útvar.\" Je to souhrn vrstev usazenin (včetně vložených poloh hornin eruptivních) vytvořených během geologické periody. Je to tedy pojem prostorový, kdežto perioda časový.\n\nFormace palogonitová jsou mohutné uloženiny vulkanického a ledovcového materiálu na Islandu, kvartérního stáří. Vznikly jako usazeniny podledovcových bahenních sopečných proudů, které se vytvářely při sopečných pochodech roztavením kontinentálního ledovce.\n\nFormace sparagmitová je mocné souvrství kontinentálních proterozoických uloženin ve Skandinávii, spočívajících diskordantně na jotnienském (trysilském) pískovci a na diabasech, které jím prorážejí. Sparagmitová formace dosahuje mocnosti přes dva tisíce metrů a je tvořena hrubými pískovci bohatými na živec – sparagmity. V nadloží na ní spočívá s mírnou diskordancí mořské spodní kambrium, doložené faunisticky. W. Broegerem byla tato formace označena jako \"eokambrium.\" V okolí Varangerského fjordu a v mjösenské oblasti byly ve sparagmitové formaci zjištěny polohy slepenců glaciálního (ledovcového) původu.\n\nFormace Velkého kaňonu je svrchnější část severoamerického prekambria. Je přes tři tisíce metrů mocná a tvořena je nemetamorfovanými sedimenty (slepenci, písčitými a jílovitými břidlicemi, křemenci a vápenci). Stratigraficky se dělí na dvě série, zvané \"unkar\" a \"chuar\". Unkar je starší oddíl prekambridské série Velkého kaňonu v USA. Je tvořen naspodu červenými pískovci, výše vápenci a dolomity. V nejvyšších polohách vystupují příkrovy basických efusiv. Chuar je mladší oddíl série Velkého kaňonu v USA. Naspodu je tvořen písčitými břidlicemi s vložkami vápenců, výše pestrými pískovci kontinentálního původu Spočívá nesouhlasně na krystaliniku formace \"vishnu\"\".\"\n\nFormace vishnu je starší formace krystalických břidlic, silně zvrásněných, předkambridského, patrně prahorního stáří, která vystupuje ve dně Velkého kaňonu řeky Colorado v Arizoně. Krystalické břidlice jsou prostoupeny žulami a hojně injikovány žilami pegmatitů. Její mocnost se odhaduje na pět tisíc metrů. Diskordantě na vishnu spočívá nemetamorfovaný komplex Grand Canyon systému.\n\n\n"}
{"id": "1437884", "url": "https://cs.wikipedia.org/wiki?curid=1437884", "title": "AnyDesk", "text": "AnyDesk\n\nAnyDesk je softwarem pro vzdálenou správu, vzdálenou pomoc, on-line podporu nebo prezentaci vzdálené plochy. Software umožňuje připojit se na vzdálené zařízení jako jsou počítače, servery nebo mobilní zařízení, a to kdekoliv na světě. Aplikaci vyvinula německá společnost AnyDesk Software GmbH ve Stuttgartu. AnyDesk je možno pro nekomerční účely využívat zcela zdarma. Aplikace nabízí řadu důležitých funkcí, jako je například přenos souboru, audia, počítačových zvuků a videa v reálném čase, připojení a sledování plochy mobilních zařízení v reálném čase a další.\n\nAnyDesk podporuje momentálně následující operační systémy:\n\nAplikaci AnyDesk lze využívat zcela bezplatně pro domácí účely. Komerční nasazení vyžaduje zakoupení komerční licence. Komerční varianta nabízí ale také oproti verzi zdarma i další rozšířené funkce, které verze zdarma nenabízí.\n\n\n\n\nNěmecká společnost AnyDesk Software GmbH byla založena v roce 2014 ve Stuttgartu. AnyDesk byl postaven na začátku na Video Codecu DeskRT vytvořenou společnosti philandro Software GmbH. První finální verze byla zveřejněna pro OS Windows v roce 2015. Poté následovala v roce 2016 verze pro Linux a macOC. Od roku 2017 existuje také verze pro iOS a pro Android zařízení. Aplikaci AnyDesk začali na začátku vyvíjet bývalí zaměstnanci společnost TeamViewer GmbH – Olaf Liebe (dnes technický ředitel), Philipp Weiser (dnes výkonný ředitel) a Andreas Mähler (výkonný ředitel).\n\n"}
{"id": "1437885", "url": "https://cs.wikipedia.org/wiki?curid=1437885", "title": "The Countdown", "text": "The Countdown\n\nThe Countdown je osmé sólové studiové album amerického kytaristy a zpěváka Richarda Lloyda. Vydáno bylo 2. listopadu roku 2018 společností Plowboy Records. První píseň z alba, nazvaná „Whisper“, byla zveřejněna již v září. Lloyda na desce doprovázela rytmická sekce Dave Roe a Steve Ebe, které doplňoval klávesista Joe Bidewell. Autorem obalu alba je sám Richard Lloyd.\n\n\n"}
{"id": "1437892", "url": "https://cs.wikipedia.org/wiki?curid=1437892", "title": "Šanghajský přístav", "text": "Šanghajský přístav\n\nŠanghajský přístav () je přístav v Šanghaji v Číně. Od roku 2010 je z hlediska objemu přepravy největším kontejnerovým přístavem na světě (k roku 2017 před Singapurským přístavem a Šenčenským přístavem). Skládá se (podle počítání) až z deseti menších přístavů, mj.:\n\n"}
{"id": "1437893", "url": "https://cs.wikipedia.org/wiki?curid=1437893", "title": "Vaginální kandidóza", "text": "Vaginální kandidóza\n\nVaginální kandidóza je velmi častá infekce způsobená převážně kvasinkou Candida albicans. Je pro ni typické svědění, pálení, bolest a zčervenání pochvy a vulvy. Je také často doprovázena bílým hrudkovitým výtokem bez zápachu. Až 75 % žen se za život alespoň jednou setká s kvasinkovou infekcí pochvy, nejčastěji během těhotenství. Kvasinky jsou běžnou součástí komenzální mikroflóry až 20 % zdravých žen. Ačkoli léčba primární infekce pomocí antimykotik je často úspěšná, u 5-8 % žen dochází k opakovanému návratu této nemoci (čtyřikrát až vícekrát za rok).\nMožnými příčinami vzniku tohoto onemocnění může být užívání estrogenové hormonální antikoncepce, hormonální terapie, užívání antibiotik, narušení vaginální mikroflóry a neléčený diabetes mellitus.\nPrvní teorií je, že symptomy tohoto onemocnění nejsou způsobeny samotnou kvasinkou Candida albicans, nýbrž hromaděním neutrofilů ve vagíně. Právě přítomnost neutrofolů hraje rozdíl v tom, zda výsledkem přítomnosti kvasinek na mukózním povrchu vagíny bude komenzální kolonizace bez příznaků, nebo onemocnění doprovázené typickými příznaky. Vaginální kandidózy by tedy měly být výsledkem jasného imunopatologického poškození, kdy imunitní systém hostitele reaguje na přítomnost kvasinky.\n\nDruhá teorie říká, že poškození tkáně je způsobeno spíše hyfami rodu Candida, než infiltrací neutrofilů. Imunopatologická odpověď by podle této teorie měla být spuštěna citlivostí vaginálního epitelu k hyfám, kdy ženy náchylné k této chorobě reagují na přítomnost hyf vznikem masivního zánětu a ženy k onemocnění nenáchylné by měly být méně citlivé k propuknutí tohoto onemocnění, nebo u nich ke vzniku onemocnění nedojde vůbec.\n\nNa patogenezi mají vliv rovněž virulentní faktory samotné Candida albicans, mezi které patří například morfologická přeměna kvasinky v hyfu (například při zvýšeném pH a hladině estrogenu), geny regulující přichycení kvasinky na vaginální mukózu a tvorba biofilmů. Dále se na patogenezi podílí candidalysin, což je cytolytický peptid podílející se na poškozování epiteliálních buněk. Hyfy interagují s epiteliálními buňkami a dochází k produkci candidalysinu. Kvasinky jsou rozpoznány pomocí PRR (TLR4 a SIGNR1). Výsledkem této signalizace je produkce prozánětlivých cytokinů, alarminu S100A8, Il-1β, což má za následek migraci neutrofilů do tohoto místa. Aktivované neutrofily v pochvě produkují další cytokiny, čímž dochází k pozitivní zpětné vazbě a chemotaxi ještě většího množství neutrofilů. Aktivované neutrofily nejsou schopny kvasinky zlikvidovat, později umírají, dojde k vylití obsahu jejich granul a v pochvě dochází ke vzniku chronického zánětu.\n\nDříve se myslelo, že náchylnost k onemocnění vaginální kandidózou je způsobena defekty v adaptivní imunitě. Ovšem studie nezjistily žádné humorální nebo buněčné deficity a také nebylo zjištěno, že by byla vyšší prevalence u HIV pozitivních žen se sníženým počtem Th lymfocytů.\n\nProtektivní účinek mají vaginální epiteliální buňky, které slouží jako primární ochrana a přímým kontaktem s Candida albicans přes receptor annexin A1 mohou inhibovat růst kvasinky, bránit poškození tkáně a podpořit její komenzální způsob života bez symptomů.\n\nProteoglykan heparan sulfát navozuje u neutrofilů stav anergie. Je to kompetitivní ligand pro Mac-1 nacházející se na neutrofilech, takže neutrofily po navázání heparan sulfátu na Mac-1 již nejsou schopny vázat PRA1 na Candida albicans a ničit ji pomocí neutrofilových extracelulárních pastí.\n\nDiagnostika tohoto onemocnění je velmi důležitá, protože podobné symptomy mohou být způsobeny infekčními i neinfekčními agens. Podobné příznaky má například bakteriální infekce, která se léčí antibiotiky, nebo infekce parazity. Také je zásadní vyloučit přítomnost cizích těles v pochvě (zvláště u dětí). U dětí je také potřeba vyloučit sexuální zneužívání, protože až u 5 % dívek před pubertou majících vaginální výtok bylo zjištěno sexuální zneužívání. Gynekologické příznaky podobného rázu jako kandidóza může mít také psoriáza a ekzém.\n\nPro přesnou diagnostiku se odebere stěr vaginálního sekretu na laterální stěně sliznice pochvy pomocí šroubovitého pohybu suchým tampónem. Přímo v ordinaci může být diagnóza stanovena podle přítomnosti bílého hrudkovitého výtoku, vzhledem připomínajícího tvaroh, který je typický pro kvasinkovou infekci. Pacient si dále může stěžovat na pálení při močení, když moč přijde do kontaktu s vulvou.\n\nK určení kvasinkové infekce můžeme použít metody přímé a nepřímé diagnostiky.\n\nTato metoda je založena na důkazu houbových buněk nebo jejich částí. Příkladem je mikroskopické vyšetření, které poskytuje rychlý výsledek. Preparáty k tomuto vyšetření se připravují barvením (nejčastěji Gramovým barvením), nebo se také mohou zalít roztokem 10% KOH. Metoda využívající roztok KOH má ovšem jen 50% citlivost. Další možností je kultivace, která je nejpoužívanější. Kultivace se využívá k určení citlivosti různých kmenu Candida k terapii. Kvasinky jsou sice nenáročné na živiny, na půdách ovšem rostou pomaleji než naprostá většina bakterií, takže tato metoda diagnostiky je pomalejší. Další novou možností diagnostiky je testování přítomnosti kvasinkové DNA. Tato metoda je citlivější než kultivace, ovšem je méně specifická.\n\nTato diagnostika je založena na průkazu antifungálních protilátek. Detekce těchto protilátek není moc významnou metodou, protože proti původcům mykóz se uplatňuje zejména buněčný typ imunity. Nevýhodou ovšem je, že protilátky proti kvasinkám mohou být detekovatelné i u zdravých jedinců jako důsledek komenzální mikroflóry žijící na sliznicích.\n\nToto onemocnění nelze trvale vyléčit. I po léčbě se s ním mnoho žen ještě někdy během života setká a u 5-8 % žen dochází k chronickému průběhu onemocnění, kdy je potřeba užívat volně dostupné léky až čtyřikrát a vícekrát za rok. Při prvním, či opakovaném výskytu tohoto onemocnění je možné si koupit léčivo bez předpisu, nebo na předpis od lékaře. Léčba trvá často v rozmezí 1 až 7 dnů v závislosti na typu léku. U imunosuprimovaných pacientů a pacientů s diabetes mellitus se při nezlepšení příznaků odebere vzorek vaginálního sekretu a je kultivován na přítomnost Candida albicans. Antimykotika se dělí do několika skupin podle své účinné látky a také podle toho, zda působí lokálně, nebo systémově. Lokálně se užívají vaginální krémy nebo vaginální tablety.\n\nTabulka č.1: Azoly\n\nTabulka č.2: Polyeny\n\nTabulka č.3: Hydroxy-pyridony\n\nAzoly inhibují syntézu ergosterolu, jenž je součástí buněčné membrány hub. Nejčastěji užívaným typem lokálního antimykotika ze skupiny azolů je klotrimazol. Polyeny mají nejširší spektrum účinku. Jejich mechanismus účinku spočívá v tom, že se váží na ergosterol a narušují tím permeabilitu plazmatické membrány hub. Hydroxy-pyridony účinkují na široké spektrum hub a také na grampozitivní koky. Mění permeaabilitu plazmatické membrány a narušují tím transport proteinů do buňky. Léčba antimykotiky trvá delší dobu než léčba antibiotiky a je tedy i nákladnější.\n\nKvůli omezenému množství dostupných antimykotik, jejich vedlejším účinkům a častému výskytu rezistence k těmto lékům je třeba vyvinout nový způsob léčby. Jedním takovým by se mohlo stát preventivní očkování, ovšem doposud se nepovedlo naleznout účinnou vakcínu. Prozatím bylo testováno očkování živými oslabenými kmeny kvasinek, rekombinantními proteiny a glykokonjugáty.\n\nDalší možností prevence by mohlo být užívání probiotik, to ovšem není prozatím jasně dokázáno. V normální vaginální mikroflóře se totiž vyskytují kmeny bakterie Lactobacillus, které na sliznici tvoří bariéru bránící uchycení patogenů.\n\nV prevenci je také důležité, že vaginální kandidóza mohla způsobit vrozené kandidózy u novorozenců.\n"}
{"id": "1437895", "url": "https://cs.wikipedia.org/wiki?curid=1437895", "title": "Leonel Vangioni", "text": "Leonel Vangioni\n\n\n\n"}
{"id": "1437896", "url": "https://cs.wikipedia.org/wiki?curid=1437896", "title": "Jiří Kyncl", "text": "Jiří Kyncl\n\nJiří Kyncl (* 3. listopadu 1962 Polička) je bývalý český a československý rychlobruslař. Trénoval jej Petr Novák.\n\nNa seniorských československých šampionátech debutoval v roce 1981, v průběhu své kariéry jich vyhrál celkem sedm. Během první poloviny 80. let 20. století startoval na domácích závodech a účastnil se závodů ve východním bloku. V roce 1986 se představil v premiérovém ročníku Světového poháru a na Mistrovství světa ve víceboji. Zúčastnil se Zimních olympijských her 1988 (1500 m – 34. místo, 5000 m – 25. místo, 10 000 m – 16. místo), čímž se stal prvním československým olympijským rychlobruslařem od roku 1964. Až do roku 1994 pravidelně startoval ve Světovém poháru a každoročně závodil na světových i evropských šampionátech, nejlépe dosáhl 23. příčky na Mistrovství Evropy 1990. Zúčastnil se také Zimních olympijských her 1992 (500 m – 39. místo, 5000 m – 27. místo, 10 000 m – 25. místo). Od roku 1994 absolvoval pouze závody v Česku, naposledy startoval v roce 2001 na českém šampionátu.\n"}
{"id": "1437897", "url": "https://cs.wikipedia.org/wiki?curid=1437897", "title": "Jiří Musil (rychlobruslař)", "text": "Jiří Musil (rychlobruslař)\n\nJiří Musil (* 21. června 1965 Praha) je bývalý český a československý rychlobruslař. Trénoval jej Petr Novák.\n\nSeniorských československých šampionátů se poprvé zúčastnil v roce 1984, v průběhu své kariéry získal dva národní tituly ve sprintu v letech 1990 a 1991. Ve Světovém poháru debutoval v roce 1988, pravidelně v něm začal nastupovat počátkem roku 1990. Zúčastnil se Zimních olympijských her 1992 (500 m – 41. místo, 5000 m – 30. místo, 10 000 m – 28. místo). Poslední závody absolvoval v roce 1993, nicméně v roce 1996 startoval na českém šampionátu.\n"}
{"id": "1437898", "url": "https://cs.wikipedia.org/wiki?curid=1437898", "title": "Jiří Musil", "text": "Jiří Musil\n\nJiří Musil může být:\n"}
{"id": "1437900", "url": "https://cs.wikipedia.org/wiki?curid=1437900", "title": "Gertrude von Petzold", "text": "Gertrude von Petzold\n\nGertrude von Petzold (9. ledna 1876, Toruň – 14. března 1952, Bad Homburg) byla unitářská teoložka, univerzitní učitelka a sufražetka.\n\nRoku 1904 se stala první ženou, která byla v Anglii uvedena do úřadu duchovního. Později vyučovala angličtinu na Frankfurtské univerzitě.\n\n\n"}
{"id": "1437902", "url": "https://cs.wikipedia.org/wiki?curid=1437902", "title": "Vila Marek", "text": "Vila Marek\n\nVila Antonína a Marie Markových je funkcionalistická vila v Praze. Stavbu vily zadal ředitel Ústřední sociální pojišťovny Antonín Marek s chotí Marií. Architekt Oskar Oehler a jeho partnerka Elly Sonnenschein byli spolužáci na Německé vysoké škole technické v Brně. Oba byli světoběžníci, ovlivnění francouzskými a holandskými vzory. Elly byla bytovou návrhářkou. Stavbu projektovala a realizovala firma Freiwald-Böhm.\n\nVila stojí na jižním svahu pískovcových skal nad bývalými pražskými viničními svahy ve Střešovicích. Ke stavbě byla vybrána parcela s výhledem do Břevnova, na Petřín, na Katedrálu svatého Víta na Hradčanech a dále přes střechy Strahovského kláštera a Černínského paláce do pražské kotliny.\n\nVila, ovlivněná holandskými vzory, působí přísně a racionálně. Štíhlý železobetonový korpus domu klesá v postupném sledu od severu k jihu, přes stupně plochých střech, přes podélnou jižní terasu, jižní trasy, až do zahrady. Velké okenní plochy jsou situované na východní stranu směrem k Hradčanům. V jižní straně domu, obrácené k Břevnovu, je zimní zahrada s terasou, která propojuje stavbu s exteriérem. Kompozice různě dimenzovaných oken v jižním průčelí střídá rytmus oken na východní straně, zatím co na západ a na sever jsou vzhledem k podmínkám situována pouze méně důležitá okna provozních místností v přízemí. Velkoryse řešený vchod upoutá kombinací štíhlé černé ocelové konstrukce a plošnými výplněmi z bílého mléčného skla.\n\nNosná železobetonová konstrukce umožňuje volné členění prostoru nenosnými příčkami. V nejvyšším patře ve tvaru kostky byly navrženy prostory pro hosty, v prvním patře 4 ložnice pro rodinu, šatny a příslušenství. V přízemí domu je prostorná společenská hala s výhledem na Hradčany. V severní části byly umístěny provozní místnosti, přípravna jídel, jídelna, místnosti pro služebnictvo.\n\nI přes to, že se nedochovaly návrhy interiérů, jsou ve vile dodnes patrné jednotlivé prvky jasně signalizující styl Elly Oehlerové. Místnosti pro soukromý život rodiny byly vybaveny moderním nábytkem, barevně laděným v emočním stylu spolu s podlahami a stěnami v pastelových barvách. Společenské místnosti dominuje hráčský kout s kulatým stolem, nad kterým je zavěšen masivní alabastrový lustr ve tvaru zvonu, přitápění z technické místnosti má tvar travertinového krbu. Stěny jsou po celé ploše obloženy kavkazským ořechem. Zajímavým prvkem haly a zimní zahrady je souvislé osvětlení nad okenními rámy, skryté v celé jeho délce nepřerušeným pásem z mléčného skla. Společenskou halu lze rozdělit posuvnou skleněnou stěnou. Ze společenské haly lze sestoupit do sníženého prostoru zimní zahrady, z východní strany obrácené k Hradčanům, z jižní strany obrácené do Břevnova. Zimní zahrada je přes verandu a schodiště propojena se zahradou. Zahradě dominuje velký růžový záhon a skalka z lámaného barrandovského vápence.\n\nOskar Oehler a Elly Oehlerová, se hlásili především k francouzské a holandské architektuře dvacátých let dvacátého století a k umění z okruhu německého Bauhausu. Vzory, které je ovlivnily, byli Johannes Duiker, Leendert Cornelis van den Vlugt, Johannes Andreas Brinkman, Mart Stam, Le Corbusier, Wassili Luckhart s bratrem Hansem, Alfons Anker. Střešovickou stavbu též ovlivnily studie vil ve svahu s ocelobetonovým skeletem od Oehlerova spolužáka Alfreda Neumanna.\n\n\n"}
{"id": "1437903", "url": "https://cs.wikipedia.org/wiki?curid=1437903", "title": "Wilhelm Salomon-Calvi", "text": "Wilhelm Salomon-Calvi\n\nWilhelm Salomon-Calvi (15. února 1868 Berlín – 15. července 1941 Ankara) byl německý geolog, prováděl výzkum geofyzikálních vlastností rýnského prolomu, vysokoškolský profesor stratigrafie a paleontologie a objevitel Heidelbergského termálního pramene s nejbohatším obsahem solí a radia na světě.\n\nWilhelm Salomon byl synem továrníka Adolfa Salomona a Huldy, rozené Potocky-Nelken. Po smrti své matky (zemřelé 1892) konvertoval z judaismu na katolickou víru, podle náboženského vyznání své ženy Rosaliny, rozené Calvi (1869-1914), Po svatbě také převzal její dívčí jméno a jmenoval se pak Wilhelm Salomon-Calvi. Jeho manželka Rosalina zemřela v mladém věku a je pochována v rodinném hrobě na hřbitově Bergfriedhof v Heidelbergu. On sám však zemřel v Turecku a byl pochován na hřbitově v Ankaře\n\nSalomon-Calvi, studoval na univerzitách v Curychu, Lipsku a Berlíně. V roce 1890 promoval na Univerzitě v Lipsku pod vedením Ferdinanda Zirkela s dizertační prací \"\"Geologická a petrografická studia na Monte Aviolo v italské části skupiny Adamello \" a získal\" titul Doktor. přírodních věd PhD.\n\nV roce 1893 se stal soukromým docentem a asistentem na univerzitě v Pavii a v roce 1897 na univerzitě v Heidelbergu a jako asistent u Harryho Rosenbushe s prací \"\"Stáří, forma uložení a vznik periadriatického žulového masivu\"\" .\n\nV roce 1901 byl v Heidelbergu jmenován mimořádným profesorem stratigrafie a paleontologie. V roce 1908 pak převzal vedení nově zřízeného Geologicko-paleontologického ústavu univerzity, který od roku 1913 řídil jako řádný profesor .\n\nZkoumal zejména tektoniku rýnského prolomu. Podle peřejí na řece Neckar (zvaných \"Hackteufel)\" ležících ve výši Karlstors mezi Alter Brücke (starým mostem) a jezem, a podle různých a někdy i velmi vysokých rozdílů teplot pramenů heidelbergských fontán usoudil. že někde v blízkosti musí být významný termální pramen. Pod jeho vedením se pak po několika neúspěšných pokusech na obou stranách řeky Neckar podařilo navrtat v městské části Bergheim v hloubce 998 metrů dostatečně silný termální pramen 27 stupňů teplý s obsahem solí a radia (dne 14. srpna 1918).\n\nŠiroká veřejnost v Heidelbergu snila o vzniku lázeňského města Bad Heidelberg. Architekt Franz Sales navrhl lázeňský dům, který byl postaven ve Vangerowstraße. Sídlily v něm však pouze úřady a v letech 2000 - 2002 byl přestavěn na kancelářský objekt. Vedle zřízené koupaliště se dodnes i po zasypání pramenu jmenuje \"Thermalbad.\"\n\nV roce 1957 léčivý pramen zmizel, protože do něj pronikla cizí voda a město Heidelberg se o jeho nové navrtání již nepokusilo.\n\nV průběhu \"očisty\" vysokých škol a univerzit od \"židovského ducha\" byl Wilhelm Salomon-Calvi správou univerzity v Heidelbergu donucen, aby se svého postavení na katedře stratigrafie a paleontologie vzdal. V roce 1933, po třiceti sedmi letech výuky a výzkumu jako univerzitní profesor na univerzitě v Heidelbergu, Salomon-Calvi své funkce složil. Jeho nástupcem byl národními socialisty jmenován Julius Ludwig Wilser (1888-1949).\n\nMěsto Heidelberg univerzitnímu profesorovi, badateli a objeviteli radiového termálního pramenu odebralo v roce 1933 čestné občanství. Salomon-Calvi tím ztratil všechna související práva a výsady.\n\nV roce 1934,se již v pokročilém věku 67 let, rozhodl emigrovat do Ankary v Turecku. V exilu vytvořil pro mladé, pod Kemalem Atatürkem nově založené, hlavní město Ankara, moderní centrální zásobování vodou a také založil Geologický institut.\n\nWilhelm Salomon-Calvi, zemřel ve věku 73 let v Ankaře. Turecká vláda ocenila jeho velké zásluhy a práci pro stát, město a obyvatelstvo a vypravila mu státní pohřeb. Jeho tělo spočívá na městském hřbitově Cebeci v Ankaře.\n\nNa hřbitově Bergdriedhof v Heidelbergu se v oddělení Y nachází hrobka Salomon-Calvi. Jako náhrobek pro svou ženu Rosalinu Salomon, rozenou Calvi, která roku 1918 zemřela ve věku čtyřiceti pěti let,vybral tehdy Wilhelm Salomon-Calvi velký menhir, vyrobený z šedé žuly. Prostým písmem jsou do něj vytesána životní data manželky a dalších členů rodiny zde pohřbených. Jako vzpomínku na Wilhelma Salomona-Calvi, nechala rodina na náhrobek vytesat jeho životní data s poznámkou, že byl pochován daleko od své vlasti, v Ankaře.\n\nNa bývalém Geologickém ústavu, Hauptstraße číslo 52, (Haus zum Riesen) v Heidelbergu, je umístěna pamětní deska jako vzpomínka na Salomona-Calviho,\n\n\n\n\n"}
{"id": "1437907", "url": "https://cs.wikipedia.org/wiki?curid=1437907", "title": "Algonkium", "text": "Algonkium\n\nAlgonkium () je nejmladší jednotka kanadského prekambria. Termín zavedl americký paleontolog Charles Doolittle Walcott v roce 1889 a označoval tím skupinu poarchaických a předkambrických útvarů v oblasti Kanadského štítu. Podle něho tedy k algonkiu náleží \"huron\" a \"keweenawan\". Název algonkium byl také dlouhá léta užíván pro různé jednotky Českého masivu. Dnes se termín algonkium považuje za synonymum názvu proterozoikum.\n\nAlgonkium baltického štítu je diskordantně uloženo na zvrásněných sériích Svekofennid. Byly v něm rozlišovány tři samostatné formace: \"ladogien\", \"kalevien\" a \"jatulien\". Ladogien tvoří soubory svorů, fylitů, dolomitických vápenců a kvarcitů. Typicky je vyvinut v severním okolí Ladožského jezera a ve středním Finsku. Mocnost je několik tisíc metrů. Kalevien se skládá z břidlic, křemenců a vápenců s pískovci na bázi. Je vyvinut ve východním a severním Finsku. Jatulien začíná bazálními slepenci a křemenci, následují dolomitické vápence a dolomity s \"Carelozoon jatulicum\" (zaniklá kolonie korálů), popřípadě jílovité břidlice a pískovce. Nejvyšší vrstvy tvoří slinitojílovité břidlice, často s vložkami antracitického uhlí – šungitu až dva metry mocnými, organického původu. Je vyvinut ve východním a severním Finsku a ve východní Karélii.\n\nNovější výzkumy P. Eskoly a C. E. Wegmanna ukazují, že tato souvrství je třeba pokládat za heteropické facie jedné a téže sedimentární jednotky, označované jako \"série karelská\". Podle těchto výzkumů představuje \"ladogien\" geosynklinální vývoj, \"kalevien\" flyšový vývoj a \"jatulien\" okrajovou epikontinentální facii, vzniklou ve východním předpolí Karelid. Po uložení karelské série nastalo ve východním Finsku vrásnění, při kterém se intruzemi žul vytvořilo pásemné pohoří ssz. – jjv. směru, zvané Karelidy\".\"\nAlgonkium britských ostrovů vystupuje především v severozápadní části Skotska a na ostrovech Hebridách. V skotském prekambriu rozeznáváme čtyři formace: \"lewisien\", \"moinien\", \"dalradien\" a \"torridonien\". Lewisien náleží nejspíše k prahorám. Skládá se převážně ze zvrásněných rul, prostoupených žulovými intruzemi. Tvoří ostrovy Hebridy a pruh v severozápadním Skotsku, jako zbytek prapevniny, zvané \"Eria.\" O Erii se soudí, že původně souvisela s Kanadským štítem, od kterého se později oddělila. Ostatní série náleží k algonkiu. Torridonien spočívá ostře diskordantně na lewisienu. Skládá se ze slepenců, pískovců a břidlic. Horniny torridonia nejsou metamorfovány a spočívají na svém podloží téměř vodorovně nebo jsou jen mírně zvrásněny. Pískovce jsou červeně nebo hnědě zbarveny. Přítomné jsou také křemenné porfyry a rhyolity, které tvoří příkrovy. Mocnost série je až 600m. Na torridonienu spočívá opět diskordantně kambrium. Všechny tři jmenované útvary tvoří jedinou tektonickou jednotku. Moinien jsou tak zvané východní břidlice (\"Eastern schists\"), které byly přesunuty směrem od východu k západu přes výše uvedenou tektonickou jednotku O tomto území vyslovil anglický geolog Ch. Lapworth (1884) na svou dobu převratný názor, že celá série východních břidlic byla ploše přesunuta přes kambrium. Pozdější výzkumy jeho názor plně potvrdily. Nasunutí moinienu nastalo při kaledonském vrásnění. Dalradien je další formací skotského proterozoika. Skládá se z fylitů, kvarcitů, vápenců a slepenců. Některé slepence jsou glaciálního původu (\"tillity\"), což ukazuje na předkambrické zalednění v severním Skotsku. Dalradien je považovaný za nejmladší oddíl a srovnávaný se sparagmitovou formací v Norsku. Prekambrium vystupuje na britských ostrovech ještě ve střední Anglii a v severním Walesu. Vrstvy spočívají v podloží kambria.\n\nOd uznání tohoto názvu Geologickým ústavem USA roku 1905 je to rovnocenný synonymní název pro proterozoikum Kanadského štítu, tedy pro mladší část prekambria. Algonkium v sobě spojuje bývalý \"huron\" a také mladší prekambrickou formaci označovanou jako \"kewennawan\". Od archaika Kanadského šítu je algonkium odděleno velkou diskordancí (laurentská orogeneze), stejně jako od svrchního kambria (penotská orogeneze). Algonkium Kanadského štítu se rozděluje na \"spodní\" a \"svrchní\". Ke spodnímu algonkiu patří pouze spodní huron, ke svrchnímu svrchní huron a kewennawan.\n\nHuron je starší formací algonkia (proterozoika) Kanadského štítu. Zaujímá rozsáhlou oblast severně od Huronského jezera. Mocnost uloženin se odhaduje na pět tisíc až šest tisíc metrů a člení se na tři souvrství. Spodní bruce se skládá ze slepenců, křemenců a břidlic s vložkami dolomitických vápenců. Střední eobalt spočívá na spodním souvrství diskordantně a je tvořen z velké části kontinentálními uloženinami.Na bázi jsou slepence asi 200 metrů mocné, jejichž hrubé součásti bývají na povrchu často rýhovány a poškrabány. A. P. Coleman (1923) označil poškrábané balvany za typické souvky. Pokládají se za nejstarší známé uloženiny ledovcového původu a nazývají se \"tillity\". Na nich spočívají vrstvy složené z křemenců, dolomitů a břidlic. Na středním souvrství spočívá diskordantně animikie. Spodní část tvoří mělčinné mořské uloženiny, ve kterých se nacházejí ložiska sedimentárních železných rud. Výše převládají temné uhelnaté břidlice.\n\nPo uložení huronské série byla zejména jižní část Kanadského štítu postižena vrásněním, provázeným intruzemi žul. Žuly vystupují v jižní Minnesotě, středním Wisconsinu a v území severně od Huronského jezera. Označují se jako žuly killarneyské. Vrásněním, zejména v oblasti Velkých jezer, vzniklo Killarneyské horstvo probíhající přibližně západovýchodním směrem.\n\nKeweenawan spočívá diskordantně na huronu. Vrstvy se skládají z bazických láv, které se střídají s uloženinami slepenců, pískovců a břidlic. Červená barva a ráz zvrstvení uloženin nasvědčují, že jde o uloženiny kontinentálního pustinného původu. Mocnost se odhaduje na pět tisíc metrů. V okolí Hořejšího jezera mají bazická efuziva (hlavně melafyry) často mandlovcovou texturu. Melafyrové mandlovce obsahují ložiska ryzí mědi, která byla známá již starým indiánům. Současně s povrchovými výlevy bazických láv vznikaly i velké ložní intruze bazických vyvřelin, na které jsou vázána ložiska rud, například u Sudbury v Ontariu.\n\nNa keweenawanu spočívá diskordantně kambrium.\n\nJsou to mocné uloženiny podloží barrandiensko - železnohorské zóny. Podle H. Stilleho (1948) je české algonkium součástí mohutné mladoalgonkinské geosynklinály, která probíhala v šířce asi tisíc pět set kilometrů z britských ostrovů do Bretaně a Normandie ve Francii a odtud přes durynsko-saskou oblast do Českého masivu. Geosynklinální povahu českého algonkia dokazuje litografický charakter uloženin i přítomnost hojných submarinních výlevů spilitového komplexu. Vývoj celé geosynklinály byl zakončen horotvorným pochodem asyntského vrásnění, takže vrstvy staršího paleozoika se na zvrásněném a denudovaném algonkiu uložily zřetelně diskordantně. Výzkumem a stratigrafií českého algonkia se prvně podrobně zabýval Joachim Barrande (1852). Vrstvy, které dnes čítáme k algonkiu, zařazoval do svých azoických etáží A a B. Později se ukázalo, že etáž B, skládající se jednak z komplexu temných břidlic a drob, jednak z komplexu tvořeného především slepenci, má ve svém středu zřetelnou diskordanci právě mezi oběma komplexy, a že tedy starší břidlično-drobový komplex je nutno čítat k algonkiu a slepencový komplex, spjatý pozvolnými přechody s etáží C obsahující tak zvanou primordiální faunu, ke kambriu. Stratigrafické rozčlenění českého algonkia je při celkem monotónním biologickém charakteru sedimentů velmi obtížné. Jako pomůcky pro stratigrafické rozdělení se používají některé petrograficky odchylné vložky buližníků (lyditů), kyzových a kamenečných břidlic, obzorů drobových slepenců a v neposlední řadě příkrovů diabasových a spilitových hornin. Rozšíření vyvřelin spilitového komplexu vzal R. Kettner (1917) za základ stratigrafického rozdělení českého algonkia. Rozeznává tři hlavní oddíly: stupeň \"předspilitový\", stupeň \"spilitový\" a stupeň \"postspilitový.\"\n\nTektonika českého algonkia je velmi komplikovaná. České algonkium bylo intenzivně zvrásněno před uložením kambria. Podle některých autorů lze v českém algonkiu předpokládat vedle této fáze ještě horotvornou fázi starší, která je naznačena přítomností důležitého slepencového horizontu – slepenců dobříšských. Tyto slepence sice nemají povahu diskordantně uložených bazálních slepenců, jsou spjaty se svým podložím i nadložím pozvolnými přechody a vyskytují se dokonce i ve více horizontech, ale jsou důkazem toho, že v určité části algonkia proběhlo zvrásnění a vyzdvižení algonkických sedimentů, které poskytly valounový materiál uvedeným slepencovým polohám. Na dvojí tektonický pochod v českém algonkiu ukazuje i srovnání tektonických poměrů spilitového a postspilitového stupně. Výskyty spilitového oddílu jsou totiž tektonicky postiženy mnohem více než vrstvy stupně postspilitového z jihovýchodního křídla Barrandienu. K důležitým tektonickým poruchám předkambridského stáří v severozápadním křídle Barrandienu náleží nasunutí vrstev buližníkového pododdělení na vrstvy vlastního spilitového komplexu, zjištěné Odolenem Kodymem (1926) na Křivoklátsku.\n\nMimo vlastní oblast Barrandienu jsou sedimenty algonkia zastoupeny především ve středočeských metamorfovaných ostrovech, v severozápadní části Železných hor mezi Heřmanovým Městcem a Týncem nad Labem. Za regionálně metamorfované algonkium se považuje ještě série na severozápadním, severním a severovýchodním okraji jádra Českého masivu. Je to série zábřežská, letovické krystalinikum, poličské krystalinikum, jaderné série v keprnické a desenské klenbě, staroměstské svorové pásmo, série stroňská a jiné série mesozonálně metamorfované v krystaliniku orlicko-kladské jednotky, Krkonoš a Krušných hor. Téhož stáří může být i krystalinikum kutnohorské.\n\nPodle Zprávy o geologických výzkumech u Zdechovic a Morašic v Želených horách (Věstník ÚÚG, rok XXVI, strany 114 až 120) se algonkium Železných hor dělí na tři oddíly. Oddíl \"předložiskový\" je nejstarší a je tvořený šedými jílovitými břidlicemi, slabě fylitizovanými, s hojnými vložkami vápnitých a arkozových drob, s polohami vápenců a efuzivních spilitů s tufy a tufity. Hlavním znakem je silná tufitizace a značně rozšířená kontaktní přeměna, způsobená účinkem žuly a gabrovými intruzemi. Oddíl \"ložiskový\", střední, je tvořený pásmem grafitických břidlic, místy s pyritem. Nad ním vystupuje ložisko karbonátových rud Fe - Mn s hojnou příměsí kyzů. V nadloží vystupuje mocné souvrství grafitických břidlic, bohatých kyzy. Charakteristické pro tento oddíl jsou dále hojné polohy přeměněných porfyritů. Některé úseky jsou kontaktně přeměněny v manganatosilikátové a pyrrhotinové rohovce. Oddíl \"položiskový\", nejmladší, je tvořen tmavými jílovitými, slabě grafitickými břidlicemi, které se střídají s mocnými polohami tufitických břidlic, tufitických arkozových drob, porfyritových tufů a výlevných porfyritů. Charakteristické jsou dále polohy tufitických slepenců, slepencových drob a horniny buližníkové. Uvedené rozdělení bylo roku 1951 stanoveno pro širší okolí Chvaletic. Podle této obce je také železnohorské algonkium nazýváno. Podle dalších výzkumů bylo uvedené rozdělení rozšířeno na celý rozsah algonkia v Železných horách. Všechny tři oddíly algonkia Železných hor odpovídají spilitovému stupni, eventuálně zčásti i pospilitovému stupni v západočeském a středočeském algonkiu podle rozdělení Radima Kettnera. V podloží vystupuje podhořanské krystalinikum a chvaletická žula, v nadloží je mohutná série zelenavých slepenců, drob a břidlic s mocnými polohami porfyritů, která je zařazena podle nových výzkumů J. Svobody a FR. Fialy do subkambria.\n\nAlgonkium Železných hor je vázáno na severozápadní výběžek těchto hor. Vystupuje mezi údolím Labe v okolí Týnce nad Labem, Chvaleticemi, Litošicemi a Licoměřicemi.\n\n\n\n"}
{"id": "1437909", "url": "https://cs.wikipedia.org/wiki?curid=1437909", "title": "Jupiter Icy Moons Explorer", "text": "Jupiter Icy Moons Explorer\n\nJUpiter ICy moons Explorer (zkráceně JUICE) je projekt kosmické sondy Evropské kosmické agentury (ESA), která se má vypravit k planetě Jupiter a k okolním měsícům.\n\nJUICE je první projekt ESA třídy L realizovaný v rámci programu Kosmická vize 2015–2025. V roce 2022 sonda odstartuje a v roce 2030 bude u Jupitera. Nejméně další 3 roky bude sonda sbírat vědecké informace. Prozkoumá Jupiterovy měsíce Io, Europa, Ganymed a Callisto. Kromě Io je možné, že všechny měsíce pod svým povrchem skrývají oceány a tudíž je tam i možný život. Sonda má odpovědět na to, jsou-li oceány pod povrchem těchto měsíců skutečné.\n\nAstronomický ústav Akademie věd České republiky navrhl pro JUICE napájecí systém, který bude získávat ze Slunce energii pro měřící přístroje elektrických proudů indukovaných tekoucí vodou pod zamrzlými oceány daných měsíců. Kromě toho Ústav fyziky atmosféry AV ČR vyvíjí další zařízení pro JUICE, a to měřič radiových a plazmových vln pro okolí Jupiteru a jeho měsíců.\n\nV březnu 2017 byly dokončeny plány sondy JUICE a její propojení s vědeckými přístroji a začala stavba prototypu, který bude testován, aby splnil všechny požadavky. Bude muset být též potvrzeno, že je sonda kompatibilní s nosnou raketou Ariane 5.\n\n"}
{"id": "1437913", "url": "https://cs.wikipedia.org/wiki?curid=1437913", "title": "Apple Campus", "text": "Apple Campus\n\nApple Campus byla sídlem společnosti Apple Inc. od roku 1993 do roku 2017, kdy byla z velké části nahrazena Apple Parkem, ačkoli je Apple stále používá jako kancelářský a laboratorní prostor. Areál se nachází na 1 nekonečné smyčce v Cupertino, Kalifornie, Spojené státy. Jeho design připomíná design univerzity s budovami uspořádanými kolem zelených ploch , podobně jako předměstský obchodní park.\n\nSídlo společnosti Apple bylo původně umístěno v budově 1 na adrese 20525 Mariani Ave v Cupertinu. Pozemek východně od Mariani Jeden z bulvárů De Anza, kde byl budovu vybudován, byl původně obsazen společností Four-Phase Systems (později společnost Motorola). Má rozlohu 850 000 čtverečních stop (79 000 m²). Stavba byla zahájena v roce 1992 a byla dokončena v roce 1993 společností Sobrato Development Company. Před rokem 1997 probíhaly aktivity v areálu výhradně výzkum a vývoj. Do té doby byly budovy označovány jako výzkum a vývoj 1 až 6. S návrhem Steve Jobsna Apple v roce 1997 došlo ke změnám v areálu: Apple zvýšil počet obsazených budov a mnoho aktivit nesouvisejících s výzkumem a vývojem se přesunulo do budov na nekonečné smyčce. V tomto okamžiku se začaly odkazovat na jejich označení IL #. Steve Jobs zanechal na kampusu další značky, například zákaz domácích mazlíčků a výrazné zlepšení nabídky jídelny.\n\nV noci 12. srpna 2008 vypukla oheň ve druhém patře budovy Valley Green 6. Hasiči pracovali několik hodin až do následujícího rána, aby požár uhasili. Nebyla hlášena žádná zranění, ale čtyřiadvacetiletá budova utrpěla požární škody ve výši 2 miliony USD.\n"}
{"id": "1437916", "url": "https://cs.wikipedia.org/wiki?curid=1437916", "title": "Krmné zvíře", "text": "Krmné zvíře\n\nKrmná zvířata jsou zvířata, která jsou potravou pro jiné masožravé druhy zvířat. Mezi krmná zívřata se řadí hmyz a savci. Krmný hmyz jako jsou cvrčci, mouční červi a švábi slouží jako základní potrava pro plazy, obojživelníky a hmyzožravé savce, jako jsou ježci. Další skupinou krmných zvířat jsou hlodavci a králík domácí. \n\nCvrčci\n\n\nŠvábi\n\n\nPotemníci\n\n\nSarančata\n\n\nOctomilky\n\n\nHlodavci\n\n\nZajícovci\n\n\nCvrčci jsou chovaní v plastových boxech. Jako úkryty jim slouží staré kartóny z vajec, které jsou poskládány do tvarů komína. Vodu jim podáváme tak, že si najdeme Petriho misky, vezmeme toaletní papír nebo papírový ubrousky, dáme ho na misku a postříkáme ho vodou. Jako krmivo jim slouží ovesné vločky, pečivo, pampeliškové listy, ovoce a zelenina a také granule. Do boxu přibude i kladiště se substrátem. Jako substrát dáme mírně vlhkou rašelinu nebo lignocel a v průběhu inkubace vajíček udržujeme teplotu ve výšce 28 - 30°C. Čerstvě vylíhnutá mláďata po 10 - 14 dnech nejprve dostávají vodu a pak teprve krmivo. Podle velikostí a stádií rozdělujeme cvrčky na malé, střední a velké. \n\nŠvábi chováme také v plastových boxech a společensky. Úkryty mají stejné jako cvrčci. U švábů ovšem na rozdíl od cvrčků panuje přísná dávka živočišné potravy. Jestli jim nebudeme dávat živočišnou potravu, což je nadrcené rybí krmivo a granule pro psy a kočky, začnou se pak požírat navzájem. Také jim podáváme ovoce, zeleninu, staré pečivo a trávu. Vodu jim podáváme stejným přístupem jako u cvrčků. \n\nPotemníci se chovají v boxech, substrát musí být výživný, tedy strouhanka, ovesné vločky, kukuřičný šrot a obilné šroty. Slouží i jako rozmnožovací místo samiček, kde kladou vajíčka. Mouční červi, což jsou larvy potemníků se podávají jako krmivo pro ježky, drobné hlodavce a plazy. Při zakuklení je pak dáme po jednom do kelímku a pak se z nich vylíhnou brouci. \n\nOctomilky jako nejmenší z krmného hmyzu chováme v pet lahvích uzavřené papírovými ubrousky s gumičkou. Potrava pro octomilky musí být sladká, jako krmivo podáváme sladkou ovesnou kaši s droždím. Do lahve pak umístíme ruličku od toaletního papírů nebo ohnutý kartón do stříšky. Uzavřeme dvěma papírovými ubrousky, protože přes jeden ubrousek by se spářily s divokými létavými octomilkami. Když vám octomilky utečou, připravíme na ně ovoce, jako je jablko nebo banán, jenž na něj usednou. \n\nSarančata chováme v plastových boxech a jako úkryty jim poslouží kartóny od vajec.\n\nMyši domácí, potkani a mastomyši se chovají v plastových boxech. Jako podestýlka slouží hobliny a skartovaní papír. Jsou všežraví. Těhotné samice při čištění boxů dáme do dlaně, abychom je fyzicky nestresovaly a to pomocí tak, že je nejdřív chytíme za ocas a pak dáme na ruku. Popřípadě že už se chystá rodit ji necháme raději být. Novorozená mláďata zatím necháváme stranou být, dokud se neosrstí a do té doby na ně nesaháme ani je nebereme do ruky, jinak by je samice ve stresu sežrala. Jako úkryty jim slouží třeba krabice nebo ruličky i boudičky. Při čištění boxů myš nebo potkana chytíme za špičků ocasů a přesuneme ho do prázdného čistého boxů. \n"}
{"id": "1437919", "url": "https://cs.wikipedia.org/wiki?curid=1437919", "title": "Horní Krč (tvrz)", "text": "Horní Krč (tvrz)\n\nTvrz v Horní Krči je zaniklé panské sídlo v Praze 4-Krči. Jeho lokace není známá.\n\nKoncem 13. století byla Horní Krč církevním majetkem. Tvrz je zde zmiňována roku 1328 v souvislosti s pražskými probošty.\n\nKoncem 14. století získal zdejší tvrz s poplužním dvorem a poddanskými usedlostmi staroměstský kupec Antonín z Munheimu. Tento kupec dodával síru a sanytr císaři Zikmundovi a pro tuto podporu mu byly při husitských bouřích krčské statky zabaveny Pražany. Hornokrčský dvůr s tvrzí získal Jan Bradatý.\n\nRoku 1434 získal dvůr Jan Rakovnický, ale ještě téhož roku byla celá ves vypálena. Dvůr s tvrzí byl patrně znovu postaven, protože je zmíněn ve sporu o dědictví vedeném roku 1454 Prokopem Munheimem, synem dřívějšího majitele tvrze. Prokop Munheim spor vyhrál, ale protože byl bezdětný, připadl po jeho smrti majetek jako odúmrť králi.\n\nKrál Ladislav postoupil roku 1457 horní i dolní tvrz bratrům Mikuláši a Erazimovi z Pusté Dobré. Ti je později přenechali Tandorfům. Jetřich a Volf Tandorfové prodali roku 1499 krčskou tvrz s poplužním dvorem, krčmou, lukami a další Novému Městu pražskému. Novoměští pak roku 1502 prodali tvrz s příkopem, třemi lány pozemků a třemi loukami Bartošovi z Chřenice. Týž majetek pak prodali Bartošovi dědicové roku 1505 Matěji Tatkovi.\n\nNovému Městu stále zůstávala část pozemků, které patřily špitálu svatého Bartoloměje a které špitál pronajímal. Protože se Nové Město zúčastnilo protihabsburského povstání, byla mu roku 1547 Horní Krč zabavena, ale ještě téhož roku Ferdinand I. novoměstským zádušní platy, důchody a statky vrátil s tím, že si nad nimi ponechal vrchnostenské právo. Roku 1584 Rudolf II. toto vrchostenské právo novoměstským prodal za 2000 zlatých rýnských. V privilegiu byla uvedena informace o pusté tvrzi a pustém dvoře s mlýnem v majetku bartolomějského špitálu.\n\nZ pozdější doby se zprávy o tvrzi nedochovaly, dvůr byl naposledy zmíněn roku 1811 v kupní smlouvě mezi špitálem a novým majitelem rytířem Karlem Půlpánem z Feldštejna.\n\nLokace hornokrčské tvrze není známá. Údajně měla stát východně od tvrze v Dolní Krči proti proudu Kunratického potoka.\n\n\n"}
{"id": "1437926", "url": "https://cs.wikipedia.org/wiki?curid=1437926", "title": "Becketův syndrom", "text": "Becketův syndrom\n\nBecketův syndrom (neplést s Behcetův syndrom), pojmenovaný podle světce Tomáše Becketa, je situace, kdy osoba dosazená na určitou pozici jako loutka někoho mocnějšího se svému pánovi vzepře a začne se chovat podle svého uvážení.\n\nPojmenování vzešlo od středověkého světce a mučedníka Tomáše Becketa, který se jako blízký přítel anglického krále Jindřicha II. stal arcibiskupem z Canterbury. Časem se ale Becket stále více zasazoval o práva církve, až došlo ke sporu s Jindřichem II. Becket byl nucen uprchnout. Nakonec se vrátil pod příslibem ochrany od krále, ale byl zavražděn jeho družiníky ve své katedrále.\n\nPojem se používá hlavně v politice.\n"}
{"id": "1437930", "url": "https://cs.wikipedia.org/wiki?curid=1437930", "title": "Josef Tolar", "text": "Josef Tolar\n\nJosef Tolar (* 30. srpna 1942 v Počátkách) je český sládek.\n\nMaturoval v roce 1959 na gymnáziu v Českých Budějovicích. Po studiu na Vysoké škole chemicko-technologické v Praze nastoupil v roce 1965 do národního podniku Budějovický Budvar.\n\nPo základní vojenské službě se vrátil do Budějovického Budvaru jako vedoucí laboratoře a vedl i dalších 5 laboratoří v Jihočeských pivovarech. Po roce 1968 byl politických důvodů odstaven z vedoucí funkce na pozici technologa v laboratoři. V roce 1982 stal technologem závodu a od roku 1984 byl podsládkem. Na počátku roku 1985 byl jmenován sládkem Budějovického Budvaru. I po odchodu do důchodu k 31. 12. 2008 pracuje jako konzultant a byl členem poroty soutěže o nejlepší britské pivo.\n\nJosef Tolar má řadu podnikových ocenění, stříbrný džbánek spolku britských novinářů píšících o pivu z roku 2002, džbánek britské společnosti CAMRA z roku 2008, diplom Svazu pěstitelů chmele ČR, Sládek roku 2008 od Sdružení přátel piva a další pocty. Za celoživotní přínos oboru byl v roce 2009 uveden do Síně slávy českého pivovarství a sladařství.\n\n"}
{"id": "1437933", "url": "https://cs.wikipedia.org/wiki?curid=1437933", "title": "Victoria Peak", "text": "Victoria Peak\n\nVictoria Peak (čínsky:太平山; pchin-jinem:\"Tàipíng Shān;\" standardní čínština:) je hora na západní části ostrova Hongkong. S výškou 552 metrů nad mořem je to nejvyšší vrchol ostrova, ale nejvyšší horou celého Hongkongu je výrazně vyšší Tai Mo Shan (957 m) a nejvyšší přístupnou horou je Lantau Peak (934 m) na ostrově Lantau. Viktoria Peak je turisticky oblíbenější a vyhledávanější, protože na vrcholu hory Tai Mo Shan se nachází meteorologická stanice a je veřejnosti nepřístupný.\n\nJe to vyhledávaný turistický cíl. Ročně ho navštíví přes 7 milionů turistů. Na vrchol vede pozemní lanová dráha s názvem Peak Tram (čínsky:山頂纜車). Leží zde několik budov, z nichž největší je Peak Tower. Z ní jsou focena známá panoramata města. V ostatních budovách se nacházejí restaurace, kavárny a bary.\n"}
{"id": "1437934", "url": "https://cs.wikipedia.org/wiki?curid=1437934", "title": "Mine", "text": "Mine\n\nMine může být:\ns významy mina, důl nebo můj a od něj odvozené významy:\nJejich zápis v originále (japonštině) může být nejrůznější, například (mimo jiných): 三根, 峰, 峯, 嶺, 見禰, 美祢, みね jejich homofon, neužívaný v propriích je 刀背 – odvrácená/rubová strana meče katana. Čtení těchto zápisů (kromě みね) v jiných souvislostech může být (značně) odlišné. \n\n\n\n\n"}
{"id": "1437936", "url": "https://cs.wikipedia.org/wiki?curid=1437936", "title": "Baarer Räbentorte", "text": "Baarer Räbentorte\n\nBaarer Räbentorte (v dialektu též Baarer Räbe) je kruhový třívrstvý dort, jehož základem je mandlová sněhová pusinka, máslový krém a mandlový piškot. Dort vznikl ve městě Baar ve švýcarském kantonu Zug ve 30. letech 20. století, kde jej vytvořil cukrář Isidor Stierli (1905–1993). V současné době je vyráběn pekařstvím Nussbaumer z nedalekého města Cham.\n\nDort se skládá ze tří vrstev. První vrstvou je mandlová sněhová pusinka, která se vyrobí z vyšlehaných bílků, do kterých se přidá cukr. Množství cukru je asi trojnásobné v poměru k hmotnosti bílků. Do vyšlehané směsi se následně opatrně zabalí přiměřené množství jemné mandlové mouky. Hotová nadýchaná směs se naplní do cukrářského pytlíku a nanese na pečicí plech v požadovaném tvaru a velikosti. Průměr kruhové pusinky se obvykle pohybuje v rozmezí 15–50 cm. Dnes jsou prodávány především menší dorty. Sněhová pusinka se peče v mírně pootevřené troubě při 160 °C podle její velikosti asi 20–40 minut. Zda je pusinka správně upečena zkouší cukrář dotykem. Po upečení se nechá pusinka řádně vychladnout.\n\nDruhou vrstvou je máslový krém. Složení máslového krému je ale výrobním tajemstvím. Podle složení přísad uvedených na stránkách výrobce lze pouze odhadovat, že se jedná o máslo-citronový krém, který je složen z másla, vajec, cukru, citronové šťávy, citronové kůry, vanilky či margarínu. V takovém případě se směs vyšlehaných vajec spolu s ostatními ingrediencemi za stálého míchání zahřívá ve vodní lázni až do zhoustnutí krému, přičemž se ale krém nesmí vařit.\n\nPoslední vrstvou dortu je mandlový piškot. Jeho základem je směs tvořená z 50 % mandlemi a z 50 % cukrem, dále je přidána mouka a vejce. Hotové těsto se opět pomocí cukrářského pytlíku nanese na plech pokrytý pečicím papírem. Po upečení se sušenka nechá řádně vychladnout.\n\nTeprve druhý den, kdy je vše řádně vychladlé, se na sněhovou mandlovou pusinku pomocí cukrářského pytlíku nanese máslový krém. Spirála nesmí být úzká, aby nebylo krému příliš. Na krém se položí mandlový piškot a dort se po obvodu posype plátky pražených mandlí a z vrchu moučkovým cukrem. Na závěr se na dort položí dekorace v podobě zeleného listu vodnice vyrobeného z mandlové hmoty.\n\nPři výrobě bývá použito i malé množství hořkých mandlí.\n\nBaarer Räbentorte je vyráběn v objemech přibližně 26 000 kusů jednohubek, asi 15 600 jednotlivých porcí a asi 2300 celých dortů různých velikostí. V roce 2008 stálo 100 gramů Baarer Räbentorte 4,20 CHF.\n\nDort je konzumován v průběhu celého roku jako dezert nebo k čaji či kávě. Je obzvláště populární na venkovských slavnostech Räbenfasnacht (masopust) a Chilbi (posvícení). Dort je možné si také vychutnat pod leckterým vánočním stromem.\n\nJe-li dort konzumován více dní, je doporučováno pokrýt řez potravinářskou fólií, aby neosychal. Dort je možné uchovávat v lednici při 5 °C až 3 týdny. Je možné ho i zmrazit.\n\nMezi známé osobnosti, které si na dortu pochutnali, patří švýcarská sjezdařka Verena Schneiderová, závodník Formule 1 Kimi Räikkönen, který žil ve městě Baar nebo švýcarský fotbalista Jakob Kuhn. Největší milovnicí tohoto dortu je však italská herečka Sophia Lorenová.\n\nBaarer Räbentorte neboli baarský vodnicový dort neobsahuje asi gram vodnice (brukve řepáku). Ta ale byla důležitým poválečným produktem regionu, ze kterého se vyráběla kaše, získávala šťáva, destilovala pálenka, atd. Baarer Räbe (volně přeloženo \"baarské vodnice, baarští řepáci\") nebo Räbe-Manne (volně přeloženo \"vodnice, řepáci\") byla proto běžnou přezdívkou mužů z města Baar.\n\n"}
{"id": "1437943", "url": "https://cs.wikipedia.org/wiki?curid=1437943", "title": "Můřice obecná", "text": "Můřice obecná\n\nMůřice obecná (\"Tethea or\", dříve také vlnočárník černopásý) je noční motýl z čeledi srpokřídlecovitých, vyskytující se i na území České republiky.\n\nDruh je rozšířen v listnatých lesích eurosibiřské oblasti.\nMá v oblibě výslunné stráně, okraje lesů i parky, vyloženě suché biotopy ale nevyhledává.\n\nMůřice obecná dosahuje přibližně stejné velikosti jako příbuzná můřice jarní. Rozpětí křídel činí 35–42 mm. Přední pár křídel je hnědavě popelavý se čtyřmi tmavými příčkami při kořeni a dvěma ve vnější oblasti. Pásmo uvnitř křídelní plochy mezi těmito příčkami je světlejší než zbytek křídla a také se zde nachází znak, díky kterému získala můřice své latinské druhové jméno – dvojice skvrn, které mohou připomínat písmena \"oR\". Barva zadních křídel je šedohnědá.\n\nHousenka je bledě až bělavě zelená, s tmavší čárou na hřbetě a bělavou čárou podél boku těla.\n\nKukla je hnědé barvy.\n\nVe střední Evropě vytváří dvě generace. Motýli první generace létají od konce dubna do června, motýli generace druhé pak od konce července do srpna.\n\nHousenky se v přírodě vyskytují od července do srpna. Žijí mezi spředenými listy topolů, vrb a osik, případně bříz.\n\nKukla je uložena v zemi, kde přezimuje.\n\n"}
{"id": "1437945", "url": "https://cs.wikipedia.org/wiki?curid=1437945", "title": "Fábio Aurélio", "text": "Fábio Aurélio\n\nFábio Aurélio Rodrigues (* 24. září 1979) je bývalý brazilský profesionální fotbalista, který během své kariéry nastupoval na pozici levého beka či levého křídla.\n\nJeho fotbalové začátky byly v brazilském klubu São Paulo FC, za který debutoval roku 1997. V roce 2000 jej koupil španělský celek Valencia CF, kde působil trenér Héctor Cúper. Po sezóně nahradil Cupera Rafael Benítez, se kterým se Aurélio setkal později v Liverpoolu. Mezi lety 2006 až 2012 působil právě v anglickém Liverpoolu, stal se tak vůbec prvním Brazilcem v klubové historii.\n\n"}
{"id": "1437946", "url": "https://cs.wikipedia.org/wiki?curid=1437946", "title": "Momhil Sar", "text": "Momhil Sar\n\nMomhil Sar je hora v pohoří Karákóram vysoká 7 343 m n. m. Leží v oblasti Gilgit-Baltistán v Pákistánu, několik kilometrů severozápadně od svého mateřského vrcholu Trivor.\n\nPrvovýstup na vrchol se zdařil 29. června 1964 rakouskému týmu, ve kterém byli: Hanns Schell, Rolf Wiederhofer, Leo Schlömmer, Horst Schindlbacher a Rudolph Pischinger.\n"}
{"id": "1437948", "url": "https://cs.wikipedia.org/wiki?curid=1437948", "title": "Daisen", "text": "Daisen\n\nDaisen může být:\n\nJejich zápis v originále (japonštině) může být nejrůznější, například (mimo jiných): 大山 (jiná čtení: [daisan], ójama], [taizan], [dašan] aj.), 大仙. Jejich homofon, neužívaný v propriích je 題簽\n"}
{"id": "1437949", "url": "https://cs.wikipedia.org/wiki?curid=1437949", "title": "Mezinárodní letiště Daniela Haličského Lvov", "text": "Mezinárodní letiště Daniela Haličského Lvov\n\nMezinárodní letiště Daniela Haličského Lvov ( , \"Mížnarodnyj aeroport Ľviv Danyla Halyckoho\") je největší letiště na západě Ukrajiny. Nachází se 7 km od centra Lvova. Otevřeno bylo v roce 1929 jako náhrada za první lvovské letiště Levandivka. V roce 2012 byl otevřený nový terminál A, zároveň byla zakončena rekonstrukce vzletové a přistávací dráhy, po které může obsluhovat letouny větších rozměrů.\n\nPrvní lvovské letiště Levandivka bylo postaveno za vlády Rakouska-Uherska v roce 1914 pro vojenské účely. Od roku 1922 se začalo využívat pro civilní lety. Letecké spojení obsluhovaly letouny Junkers F 13 firmy \"Aerolloyd\", jenž létaly denně na trase Gdaňsk – Varšava – Lvov.\n\nPo vypuknutí Druhé světové války již prvního dne 1. září 1939 v 11 hodin dopoledne bylo lvovské letiště bombardováno. Nálet provedlo 30 bombardérů Štuka 4. bombardovacího pluku Luftwaffe, jimž pomáhaly letouny Slovenských vzdušných sil. Během několika dní bylo letiště evakuováno. Následkem bombardování vzletové a přistávací dráhy byly těžce poškozeny.\n\nPo rozpadu Sovětského svazu strmě upadlo množství leteckých spojení, ale letiště obnovilo mezinárodní status. K Summitu hlav států střední a východní Evropy, který se konal ve Lvově v roce 1999, bylo letiště kompletně zrekonstruováno.\n\nV letech 2009 - 2012 v rámci příprav k Mistrovství Evropy ve fotbale 2012 byla provedena rekonstrukce starého terminálu, byl postaven nový moderní terminál a byla zrekonstruována vzletová a přistávací dráha, jenž byla prodloužená z 2510 do 3305 metrů, aby mohla přijímat letouny třídy D.\n\nV roce 2012 bylo letiště nazváno jménem krále Haličsko-volyňské Rusi Daniela Haličského, který město Lvov založil.\n\n11/2019, zdroj: lwo.aero\n\n</br>\n\n"}
{"id": "1437950", "url": "https://cs.wikipedia.org/wiki?curid=1437950", "title": "Kavárna Avion", "text": "Kavárna Avion\n\nKavárna Avion v Českém Těšíně stála v letech 1933–1939. Na jejím původním místě v roce 2010 podle projektu Noiva byla postavená Kavárna a čítárna Avion.\n\nV roce 1932 židovská majitelka hotelu National Rosalie Wiesnerová (1885–1942) nechala postavit novou cukrárnu a kavárnu na rohu Saské kupy (Hlavní třída a Masarykovy sady). Projekt vypracoval slovenský architekt Michal Maximilián Scheer (1902–2000), stavební práce provedla firma Nekvasil. Objekt byl dokončen a provozován v létě roku 1933. Od roku 1935 provozoval kavárnu Avion nájemce E. Streck. Dne 1. září 1939 při ústupu polských vojsk byl most přes řeku vyhozen do povětří a vlivem detonační vlny byla kavárna zničena. Němci pak nechali zbytek rozebrat - majetek židů. V roce 1952 vyhořel hotel National a i on byl částečně rozebrán a zbytek přestavěn na obytný dům, pozemek na němž stála kavárna byl předán československému státu.\n\nV rámci česko-polského projektu Revitalpark 2010 byla provedena obnova nové budovy \"Čítárny a kavárny Avion/Novia\". Návrh zpracovali architekti ing. arch. Czesław Mendrek (stavba) a ing. Andrea Šacherová (interiér) ateliéru BMCH.\n\nVzhledem k tomu, že byla zaregistrována ochranná známka na název Kavárna Avion, nový objekt nese název Noiva (čteno v jazyku jidiš zprava doleva máme původní název). Po usnesení městské rady byla budova předána do správy Městské knihovny Český Těšín pod názvem \"Literární kavárna a čítárna Avion\". Obsluhu zajišťují studenti Střední školy hotelové, obchodní a polygrafické v Českém Těšíně. Kavárna byla otevřena 17. června 2010.\n\nNáklady na stavbu dosáhly cca 20 miliónu korun. Na základě udání bylo prošetřováno čerpání peněz z operačního programu Nejvyšším kontrolním úřadem. Při obnově byly využity dva miliony korun k vybavení soukromého objektu, který přiléhá ke kavárně. Finanční úřad nařídil městu vrátit 1,9 milionu a přibližně ve stejné výši i penále. \n\nPřed kavárnou byl do dlažby vsazen Stolpersteine (Kámen zmizelých). Malá betonová kostka s mosaznou destičkou, na které je vyryto jméno Rosalie Wiesnerové a její osud. Autorem je německý umělec Gunter Demnig.\n\nTřípatrový funkcionalistický objekt měl podobu písmene L. Hlavní části bylo přízemí. Jeho jedno křídlo přiléhalo k původní budově secesního hotelu National, rozměry křídla byly 14,40 m x 5,95 m. Druhé křídlo se zaokrouhleným průčelím mělo rozměry 9,50 m x 9,80 m. Zaokrouhlené průčelí směřovalo k mostu přes řeku Olši (most Družby). V suterénu byla kuchyně, toalety a sklady. Na střeše kavárny byla otevřená vyhlídková terasa s malým zastřešeným bufetem.\n\nV přízemní části propojené dveřmi s hotelem byla kavárna (13,80 x 3 m) s tanečním parketem (5 x 3,10 m). V zaoblené části před kavárnou byla cukrárna, ve které byly stolky situovány u velkých oken aby bylo možné sledovat dění u řeky a na mostě.\n\nFunkcionalistický dvoupatrový objekt. Půdorys kavárny je obdobný původní kavárně Avion. Naproti vstupu na čelní zdi je výrazná malba Jaroslavy Sojnekové. Po stranách u velkých oken jsou boxy s pohovkami. V prostoru stolky a židle firmy TON. Vlevo od nástěnné malby je barový pult, zázemí pro obsluhu, toalety a schodiště na otevřenou terasu s krytou prosklenou místností se čtyřmi stoly a ohýbanými židlemi. Místnost slouží jako galerie.\n\n\n"}
{"id": "1437955", "url": "https://cs.wikipedia.org/wiki?curid=1437955", "title": "Drúza", "text": "Drúza\n\nTermínem drúza je v mineralogii označována skupina krystalů narostlých na společné podložce. Větší shluky nepravidelně narostlých krystalů jsou charakterizovány jako krystalické agregáty. Dutina v hornině, zčásti nebo zcela vyplněná minerály, se nazývá geoda. \n\nDrúza je srostlice krystalů na společném podkladu, vyrůstající z této podložky do volného prostoru. Jednotlivé krystaly, k jejichž srůstu postupně došlo, jsou uspořádány bez jakékoli vzájemné souvislosti a zákonitosti, což je dokladem, že původní zárodky těchto krystalů vznikaly na podložce (jednotlivě či ve skupinkách) zcela nahodile.\n\nDrúzy krystalů se vyskytují uvnitř geod, dále je lze nalézt na stěnách otevřených puklin v hornině, v dutinách (kavernách) uvnitř rudních ložisek a v křemenných žílách. Výskyt drúz je charakteristický pro krystaly křemene a jeho odrůdy (např. křišťál, ametyst, citrín), dále pro celestin, kalcit, baryt a řadu dalších minerálů.\n\n"}
{"id": "1437956", "url": "https://cs.wikipedia.org/wiki?curid=1437956", "title": "Philadelphia Union", "text": "Philadelphia Union\n\nPhiladelphia Union je fotbalový klub hrající americkou Major League Soccer se sídlem v Chesteru v Pensylvánii, Byl založen 28. února 2008 a MLS začal hrát o 2 roky později. Klub hraje své domácí zápasy na stadionu Talen Energy Stadion, který se nachází v Chesteru v Pensylvánii na břehu řeky Delaware. Hlavním trenérem klubu je Jim Curtin.\n\nV ligové soutěži (MLS) tým žádného většího úspěchu nedosáhl. V pohárové soutěži (US Open Cup) skončil v letech 2014, 2015 a 2018 jako poražený ve finále.\n\nOd února 2018 v klubu působí český záložník Bořek Dočkal, který je zde na hostování z čínského klubu Henan Jianye. Dočkal se pravidelně objevuje ve většině zápasů Union.\n"}
{"id": "1437957", "url": "https://cs.wikipedia.org/wiki?curid=1437957", "title": "Hacker-Pschorr", "text": "Hacker-Pschorr\n\nHacker-Pschorr je pivovar v bavorském Mnichově, který vznikl v roce 1972 sloučením pivovarů Hacker a Pschorr. Hacker byl založen roku 1417 na křížení ulic Sendlinger a Hackstraße, téměř sto let před přijetím zákona o čistotě piva Reinheitsgebot z roku 1516. Pivovar Hacker-Pschorr se od roku 1979 řadí do skupiny Paulaner.\n\nProtože se jedná o jeden z šesti velkých mnichovských pivovarů, mohou být jeho piva čepována na každoroční podzimní slavnosti Oktoberfest.\n\nNa konci 18. století koupil Joseph Pschorr (1770–1841) pivovar Hacker od svého tchána Petera-Paula Hackera. Následně založil další podnik na výrobu piva pod vlastním příjmením.\nZřízeny byly také rozlehlé sklepy na Landsberger Strasse. Každý z jeho synů, Georg Pschorr (1798–1867) a Matthias Pschorr, získal do vlastnictví jeden ze dvou pivovarů. V roce 1972 došlo ke sloučení obou nezávislých podniků za vzniku značky Hacker-Pschorr a první výrobky s novým názvem se na trhu objevily o tři roky později. Roku 1979 pivovar získal nového vlastníka Josefa Schorghubera, který jej koupil za 80 milionů marek a daný rok získal za sto milionů marek i pivovar Paulaner. V roce 1994 došlo k reorganizace společnosti za vzniku Paulaner Brauerei AG a Paulaner-Salvator Beteiligungs. Vlastní produkce Hacker-Pschorr byla roku 1998 ukončena a následně ji převzaly pivovary Paulaner. Nadále tak zůstala obchodní značka. Paulaner se řadí do skupiny Brau Holding International, představující společný podnik Schörghuber Unternehmensgruppe a Heinekenu.\n\nKorunní princ Ludvík Bavorský při příležitosti svého mnichovského sňatku v roce 1810 pověřil vedoucího pivovaru Josefa Pschorra, aby v rámci oslav uvařil speciální pivo. Jednalo se o začátek pivních slavností Oktoberfest, které probíhají na pozemku darovaném Josefem Pschorrem.\n\nPiva vyráběná pod značkou Hacker-Pschorr:\n\n"}
{"id": "1437959", "url": "https://cs.wikipedia.org/wiki?curid=1437959", "title": "Alois Vazovič", "text": "Alois Vazovič\n\nAlois Vazovič (16. července 1911 – 8. ledna 1971) byl český fotbalový útočník. Je pohřben v Karviné.\n\nV českomoravské (protektorární) lize hrál za Slezskou Ostravu (dobový název Baníku), aniž by skóroval (12.11.1939).\n\n\n"}
{"id": "1437960", "url": "https://cs.wikipedia.org/wiki?curid=1437960", "title": "Jakub Žáček", "text": "Jakub Žáček\n\nJakub Žáček (* 18. března 1975 Vlašim) je český herec a moderátor.\n\nJeho otcem je známý český spisovatel a básník Jiří Žáček. Studoval na Střední umělecké škole ve Frýdlantu v Čechách, následně absolvoval pražskou DAMU v ročníku profesora Josefa Krofty.\n\nV současnosti hraje v HaDivadle v Brně, divadle Archa v Praze a Krátkém a úderném divadle v Liberci jehož je spoluzakladatelem. Hrál roli životního rekreanta Otakara ve filmu \"Zoufalci\" a vedlejší role v sitcomu \"Comeback\". Objevil se také ve stand-up comedy „\"Na Stojáka\"“ na HBO a „\"Comedy club\"“ na Prima Comedy Central.\n\n"}
{"id": "1437968", "url": "https://cs.wikipedia.org/wiki?curid=1437968", "title": "Útok příbuznými klíči", "text": "Útok příbuznými klíči\n\nÚtok příbuznými klíči je v kryptologii jednou z kryptoanalytických technik. Útočník, který nezná šifrovací klíč, při ní má možnost nechat šifrovat zprávy pomocí klíčů, které jsou s neznámým klíčem ve známém vztahu. Útočník může například některé bity zachovat a jiné převrátit a porovnáním buď přímo výstupů nebo informací získaných postranním kanálem provést úspěšný útok. Útok typicky probíhá v rámci složitějšího protokolu, jehož je šifrování jen jednou ze součástí.\n\nZnámým příkladem útoku využívajícího příbuzné klíče je útok Fluhrera, Mantina a Šamira z roku 2001 útočící na šifru RC4 a její použití v protokolu WEP používaném na zabezpečení bezdrátových sítí.\n\nZákladní obranou proti útokům příbuznými klíči je použití bezpečných funkcí pro odvození klíče. Jiným postupem je využití takových šifer, které mají ochranu proti příbuzným klíčům v sobě – například některé blokové šifry mají složité funkce pro odvození rundovních klíčů vytvořené právě za účelem vysoké odolnosti proti útokům příbuznými klíči.\n"}
{"id": "1437971", "url": "https://cs.wikipedia.org/wiki?curid=1437971", "title": "Mačilípatnam", "text": "Mačilípatnam\n\nMačilípatnam () je město v Ándhrapradéši, jednom ze svazových států Indie. K roku 2011 v něm žilo bezmála 170 tisíc obyvatel.\n\nMačilípatnam leží u pobřeží Bengálského zálivu přibližně 355 kilometrů severně od Čennaí a přibližně 50 kilometrů severně od ústí Krišny do moře.\n"}
{"id": "1437972", "url": "https://cs.wikipedia.org/wiki?curid=1437972", "title": "Seznam písní Josefa Zímy", "text": "Seznam písní Josefa Zímy\n\nToto je seznam písní , které nazpíval herec, dabér, zpěvák a moderátor, Josef Zíma. \n\npoz. – píseň (originální název u převzaté skladby)(autor hudby / autor textu písně) – album, rok pořízení nahrávky\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1437974", "url": "https://cs.wikipedia.org/wiki?curid=1437974", "title": "Beast from the East", "text": "Beast from the East\n\nPořadí skladeb dosud nebylo zveřejněno. Skladby jsou prozatím uvedeny v pořadí, v jakém byly odvysílány v předpremiéře na radiu Beat v pořadu Hard & Heavy 23.9.2018.\n\n\n"}
{"id": "1437978", "url": "https://cs.wikipedia.org/wiki?curid=1437978", "title": "Casta diva", "text": "Casta diva\n\nCasta diva či Casta diva může mít vícero významů:\n\n"}
{"id": "1437981", "url": "https://cs.wikipedia.org/wiki?curid=1437981", "title": "Mercedes (Buenos Aires)", "text": "Mercedes (Buenos Aires)\n\nMercedes je město v provincii Buenos Aires v Argentině, které se nachází 100 km západně od Buenos Aires a 30 km jihozápadně od Lujánu. V roce 2010 v něm žilo 56 116 obyvatel. Je centrem stejnojmenného partida. Ve městě stojí katedrála Catedral Basílica de Mercedes-Luján, která je sídlem Arcidiecéze mercedesko-lujánská\n"}
{"id": "1437983", "url": "https://cs.wikipedia.org/wiki?curid=1437983", "title": "Seznam dílů seriálu Kevin si počká", "text": "Seznam dílů seriálu Kevin si počká\n\nToto je seznam dílů seriálu \"Kevin si počká\".\n\n<onlyinclude>\n</onlyinclude>\n\n"}
{"id": "1437987", "url": "https://cs.wikipedia.org/wiki?curid=1437987", "title": "Hudiesaurus sinojapanorum", "text": "Hudiesaurus sinojapanorum\n\nHudiesaurus sinojapanorum („motýlovitý ještěr“) byl druh velkého dlouhokrkého sauropodního dinosaura z čeledi Mamenchisauridae, žijícího v období pozdní jury (asi před 150 miliony let) na území současné západní Číny (provincie Sin-ťiang).\n\nFosilie tohoto dinosaura byly objeveny v sedimentech pozdně jurského souvrství Kcha-la-ča spojenou čínsko-japonskou expedicí v roce 1993, formálně byl tento dinosaurus popsán čínským paleontologem Tung Č’-mingem v roce 1997. Rodové jméno je odvozeno od nápadného \"motýlovitého\" tvaru výběžků na obratlích tohoto sauropoda. Druhové pak odkazuje k mezinárodní expedici, při níž byly fosilie objeveny. Celkem byly odkryty dva fosilní exempláře hudiesaura, typový s označením \"IVPP V 11120\" (obří dorzální obratel) a \"IVPP P. 11121\", část přední končetiny a zuby, které Tung rovněž k tomuto druhu přiřadil. Ne všichni však s přisouzením tohoto materiálu k taxonu \"H. sinojapanorum\" souhlasí.\n\nAčkoliv je \"H. sinojapanorum\" znám pouze ze skromných fragmentů kostry, velikost fosilií (délka těla obratle 55 cm) naznačují, že šlo o obřího sauropoda. Americký paleontolog Thomas R. Holtz, Jr. se domnívá, že hudiesaurus byl spíše středně velký druh - podle jeho názoru dorůstal délky kolem 20 metrů a hmotnosti dvou afrických slonů, tedy asi 10 tun. Větší rozměry přisuzuje tomuto dinosaurovi badatel Gregory S. Paul, který odhaduje jeho délku na 25 metrů a hmotnost na 25 000 kilogramů. Ještě větší údaj odhaduje odborník na sauropodní dinosaury Michael P. Taylor, který v roce 2008 uvedl, že pokud byl \"H. sinojapanorum\" podobně stavěný jako \"Mamenchisaurus hochuanensis\", pak mohl být dlouhý asi 27 až 37 metrů.\n\nTung přiřadil na základě anatomických podobností na kostře hudiesaura do čeledi Mamenchisauridae. Opatrnější přístup zvolili paleontologové Paul Upchurch s kolegy, kteří tento taxon řadí více obecně do skupiny Eusauropoda.\n\n"}
{"id": "1437994", "url": "https://cs.wikipedia.org/wiki?curid=1437994", "title": "José Ernesto Sosa", "text": "José Ernesto Sosa\n\n\n\n\n"}
{"id": "1437995", "url": "https://cs.wikipedia.org/wiki?curid=1437995", "title": "Zofia Kielan-Jaworowska", "text": "Zofia Kielan-Jaworowska\n\nZofia Kielan-Jaworowska (25. dubna 1925 Sokołów Podlaski – 13. března 2015 Varšava) byla polská paleobioložka. Proslavila se zejména organizací polsko-mongolských expedic do pouště Gobi v 60. až 70. letech 20. století. Pracovala především pro Polskou akademii věd a stála u poválečného obnovení činnosti polských institucí, zabývajících se paleontologií obratlovců. Mezi vyhynulé druhy živočichů, které vědecky popsala (nebo se na jejich výzkumu podílela), patřily i populární dinosauří taxony, zejména pak obří ornitomimosaur druhu \"Deinocheirus mirificus\", jehož fosilie objevili právě polští účastníci expedice do Gobi v roce 1965. Zabývala se také středoevropskými trilobity a později zejména druhohorními savci, o kterých vydala oceňovanou knihu (\"Mammals from the Age of Dinosaurs\"). Byla také nositelkou mnoha ocenění za dlouholetou vědeckou práci.\n\nV roce 1958 se Kielan-Jaworowska provdala za profesora radiobiologie Zbigniewa Jaworowského.\n\n"}
{"id": "1437998", "url": "https://cs.wikipedia.org/wiki?curid=1437998", "title": "Jim Matheos", "text": "Jim Matheos\n\nJim Matheos (* 22. listopadu 1962) je americký kytarista a hlavní skladatel progresivní metalové skupiny Fates Warning, ve které je jediným původním stálým členem. Matheos hraje také ve skupině OSI společně s Kevinem Moorem (Chroma Key, ex-Dream Theater), a mnoha dalšími skupinami a umělci.\n\n\n\n\n\n\n\n"}
{"id": "1438001", "url": "https://cs.wikipedia.org/wiki?curid=1438001", "title": "Walery Kosyl", "text": "Walery Kosyl\n\nWalery Kosyl (* 17. března 1944, Alfeld) je bývalý polský hokejový brankář. Po skončení aktivní kariéry působil jako hokejový trenér. \n\nV polské lize chytal za tým ŁKS Łódź (1957-1964) a (1967-1983) a během vojny za HC Legia Warszawa (1964-1967). V polské lize nastoupil v 559 utkáních a jako jediný brankář dal gól. \n\nPolsko reprezentoval na olympijských hrách v roce 1972 a 1976 a 7 turnajích mistrovství světa v letech 1965, 1966, 1967, 1970, 1972, 1973 a 1974. Celkem za polskou reprezentaci nastoupil ve 137 utkáních.\n\n"}
{"id": "1438004", "url": "https://cs.wikipedia.org/wiki?curid=1438004", "title": "Rybníky pod Kosickou rozhlednou", "text": "Rybníky pod Kosickou rozhlednou\n\nRybníky pod Kosickou rozhlednou o výměře vodní plochy 2,0 ha rybník I a 0,2 ha rybník II (měřeno ve směru od obce Kosice) se nalézají asi 1 km severozápadně od centra obce Kosice v okrese Hradec Králové pod Kosickou rozhlednou. Na velkém rybníce byl vybudován lovecký srub. \n\nRybníky byly vybudovány počátkem 21. století soukromým majitelem firmy Stavoka Kosice a jsou majitelem využívány pro rekreaci a sportovní rybolov.\n"}
{"id": "1438007", "url": "https://cs.wikipedia.org/wiki?curid=1438007", "title": "Miloslav Blažek", "text": "Miloslav Blažek\n\nMiloslav Blažek (22. června 1922, Přívoz - 19. února 1985, Ostrava) byl československý hokejový útočník.\n\nJako reprezentant se zúčastnil olympiády v roce 1952, kde Československo skončilo na 4. místě. V reprezentačním dresu odehrál celkem 23 zápasů a dal 15 gólů. V lize hrál za Baník VŽKG.\n\n"}
{"id": "1438008", "url": "https://cs.wikipedia.org/wiki?curid=1438008", "title": "Tahounek", "text": "Tahounek\n\nRybník Tahounek o výměře vodní plochy 1,1 ha se nalézá u centra obce Barchov v okrese Hradec Králové. Rybník je využíván pro chov ryb. Po hrázi rybníka probíhá místní komunikace u které je umístěna barokní socha svatého Jana Nepomuckého.\n\nRybník Tahounek je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438011", "url": "https://cs.wikipedia.org/wiki?curid=1438011", "title": "Návesník (Barchov)", "text": "Návesník (Barchov)\n\nRybník Návesník o výměře vodní plochy 0,25 ha se nalézá na návsi obce Barchov v okrese Hradec Králové. Rybník slouží jako požární nádrž a pro chov ryb. V roce 2015 bylo provedeno jeho odbahnění.\n\nRybník Návesník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438013", "url": "https://cs.wikipedia.org/wiki?curid=1438013", "title": "Casta Diva (árie)", "text": "Casta Diva (árie)\n\nCasta Diva jsou první slova a současně název árie-kavatiny hlavní hrdinky Normy ze stejnojmenné opery italského skladatele Vincenza Belliniho.\n\nJedná se o nejslavnější Belliniho árii. Francouzský skladatel Jacques Fromental Halévy prohlásil, že by vyměnil veškeré své skladby za tuto jedinou árii.\n"}
{"id": "1438018", "url": "https://cs.wikipedia.org/wiki?curid=1438018", "title": "Písník (Barchov)", "text": "Písník (Barchov)\n\nRybník Písník o výměře vodní plochy 0,4 ha se nalézá na jižním okraji obce Barchov v okrese Hradec Králové u místní komunikace vedoucí do obce Kosičky. Rybník je využíván pro chov ryb. \n\nRybník Písník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438021", "url": "https://cs.wikipedia.org/wiki?curid=1438021", "title": "Sádka (Barchov)", "text": "Sádka (Barchov)\n\nRybník Sádka o výměře vodní plochy 0,2 ha se nalézá na jižním okraji obce Barchov v okrese Hradec Králové u místní komunikace vedoucí do obce Kosičky. Rybník je využíván pro chov ryb. \n\nRybník Sádka je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438024", "url": "https://cs.wikipedia.org/wiki?curid=1438024", "title": "Beránek (Barchov)", "text": "Beránek (Barchov)\n\nRybník Beránek o výměře vodní plochy 0,21 ha se nalézá na východním okraji obce Barchov v okrese Hradec Králové u místní komunikace vedoucí ke kulturnímu domu. Rybník je využíván pro chov ryb. \n\nRybník Beránek je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438025", "url": "https://cs.wikipedia.org/wiki?curid=1438025", "title": "Mara slaništní", "text": "Mara slaništní\n\nMara slaništní (\"Dolichotis salinicola)\", dříve také mara zakrslá, je druh hlodavce, příbuzný morčatům.\n\nJe menším ze dvou druhů mar. Dosahuje délky do 50 cm a váží jen přibližně 2,5 kg, zatímco mara stepní váží 9 až 16 kg.\n\nMísto drápů má nohy zakončené malými kopýtky. Jedná se o hustě osrstěný druh.\n\nBřezost trvá 77 dní. Po této době se rodí jedno až tři mláďata.\n\nŽiví se rostlinnou potravou.\n\nMara slaništní se vyskytuje v Jižní Americe, konkrétně v oblasti Paraguaye, na severozápadě Argentiny a na jihu Bolívie.\n\nV zoo je chována vzácněji než mara stepní (\"Dolichotis patagonum)\". V rámci celé Evropy je chována jen ve 25 zoo (stav září 2018). Nejvíce v Německu, kde je k vidění v devíti zařízeních. V Česku je úspěšným chovatelem Zoo Praha. Od roku 2015 chová tento druh také Zoo Jihlava a od roku 2017 rovněž Zoo Ostrava ve společné expozici s kondory havranovitými a karanči jižními. Na Slovensku jsou od roku 2018 odchovy ze Zoo Praha v Zoo Košice.\n\nMara slaništní se v Zoo Praha prvně objevila v roce 1969. Tento druh byl chován nejprve jen krátce – do roku 1974/1976. v tomto rozmezí se narodilo 12 mláďat, z nichž ale jen některá přežila. Následně došlo k dlouhodobé přestávce v chovu tohoto jihoamerického druhu. Příchod nových zvířat se datuje až do roku 2012. V roce 2013 byla zaznamenána první novodobá mláďata. Od té doby se daří mary slaništní pravidelně úspěšně rozmnožovat i odchovávat. 10. 9. 2018 se narodilo v pořadí již 73. mládě od počátku novodobého chovu. Ke konci roku 2018 tak byla 12 odchovaných mláďat za uplynulých dvanáct měsíců a 11 chovaných jedinců. V lednu 2019 se narodila další tři mláďata. Narození jednoho mláděte bylo zaznamenáno v březnu 2019 a hned čtyř mláďata následovala v červnu 2019. Další mládě přišlo na svět v září 2019. Dvě mláďata se narodila v listopadu 2019. \n"}
{"id": "1438026", "url": "https://cs.wikipedia.org/wiki?curid=1438026", "title": "Táborský rybník (Barchov)", "text": "Táborský rybník (Barchov)\n\nTáborský rybník o výměře vodní plochy 3,0 ha se nalézá asi 1 km severně od centra obce Barchov v okrese Hradec Králové u polní cesty vedoucí od zámku Barchov do obce Barchůvek. V roce 2017 bylo provedeno jeho odbahnění. Rybník je využíván pro chov ryb. \n\nTáborský rybník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438029", "url": "https://cs.wikipedia.org/wiki?curid=1438029", "title": "Iryna Merleniová", "text": "Iryna Merleniová\n\nIryna (Eiríni) Oleksijivna Merleniová (roz. Melnyková, prov. Mykulčynová) (* 8. února 1982 Kamenec Podolský) je bývalá ukrajinská zápasnice – volnostylařka, olympijská vítězka z roku 2004.\n\nSportovnímu zápasení se věnovala od svých 15 let v Chmelnyckém pod vedením svého otce Oleksije Melnyka. Od roku 1999 se připravovala ve Lvově pod vedením Ihora Ducha. V roce 2002 se vdala za řeckého občana Janisem Merleniho. Fingovaný sňatek jí měl zajistit lepší finanční podmínky. Řecké úřady jí však vydaly pas opožděně v termínu, kdy nestíhala účast na olympijských hrách v Athénách v roce 2004. Od roku 2003 startovala opět za Ukrajinu. Řecko formálně nikdy nereprezentovala.\n\nV roce 2004 startovala na olympijských hrách v Athénách ve váze do 48 kg. Ze základní skupiny postoupila bez ztráty bodu a ve finále se utkala s Japonkou Čiharu Ičóovou. Vyrovnaný zápas vyhrála verdiktem sudích a získala zlatou olympijskou medaili. Od roku 2005 se připravovala v Kyjevě pod vedením Ruslan Savlochova. V roce 2006 se vdala za reprezentačního kolegu Andrije Mykulčyna, se kterým ma dva syny. V roce 2008 obhajovala zlatou olympijskou medaili na olympijských hrách v Pekingu. Ve čtvrtfinále jí vrátila porážku z Athén Japonka Čiharu Ičóová. V boji o třetí místo porazila Američanku Clarissu Chunou a získala bronzovou olympijskou medaili. V roce 2012 se vrátila po třech letech nezávodění na žínenku a vybojovala kvalifikaci na své třetí olympijské hry v Londýně. V semifinále nezvládla zápas s krajankou Marijí Stadnykovou reprezentující Ázerbájdžán a v souboji o třetí místo jí vrátila porážku z Pekingu Američanka Clarissa Chunová. Obsadila 5. místo.\n\n\n"}
{"id": "1438039", "url": "https://cs.wikipedia.org/wiki?curid=1438039", "title": "North End", "text": "North End\n\nNorth End (z anglického „severní konec“) může označovat:\n\n"}
{"id": "1438041", "url": "https://cs.wikipedia.org/wiki?curid=1438041", "title": "Keramická střešní taška", "text": "Keramická střešní taška\n\nKeramická střešní taška nebo taktéž pálená taška je typ střešní krytiny. Patří mezi nejstarší přírodní stavební materiály, které jsou používány dodnes.\n\nPoužívání keramické střešní tašky se dá vysledovat až do starověku. K prvnímu používání došlo na území Sumeru, v Evropě došlo k prvnímu rozšíření ve starověkém Řecku a Římě. Na území Čech došlo k rozšíření až ve středověku, v předešlé době zde byly používány především doškové střechy, které však byly velmi náchylné na vznik a rozšíření požáru.\n\nNejstarším typem pálené krytiny v oblasti euro-asijském kontinentu byla dvojdílná taška – obdoba dnešní prejzy. Dokumentují to záznamy v historické literatuře, archeologické nálezy a také mnohé stavby a regiony, na kterých se tato krytina zachovala. Některé z nich jsme navštívili během našich pracovních a prázdninových cest. \n\nZákladní materiály pro výrobu keramické tašky jsou směsi cihlářské hlíny a jílu. Pro dosažení co nejvyšší homogennosti materiálu se směsi nechají odležet a následně jsou přidány další příměsi. Směs, která vznikne tímto procesem výroby se vylisuje do pásu, z kterého jsou následně lisovány samotné tašky. Velká výhoda keramické tašky oproti betonové tašce je, že hlína je tvárnější než beton, tudíž se dá lépe tvarovat. Většina keramických výrobků vzniká za studena, avšak keramické střešní tašky se pro dosažení potřebné pevnosti vypalují. Vypálením výrobku vzniká vlastní keramická hmota běžně nazývaná keramický střep.Keramické výrobky používané ve stavebnictví (stavební keramika) se dělí podle druhu keramického střepu na cihlářské výrobky, obkladovou keramiku, kameninové výrobky, zdravotnickou keramiku a žárovzdorné výrobky. \n\n\nKeramické tašky se standardně vyrábějí ve třech variantách, jednotlivé varianty nemají zásadní funkční rozdíly důvody jsou především estetické.\n\n"}
{"id": "1438045", "url": "https://cs.wikipedia.org/wiki?curid=1438045", "title": "West Ham", "text": "West Ham\n\nWest Ham může označovat\n\n"}
{"id": "1438046", "url": "https://cs.wikipedia.org/wiki?curid=1438046", "title": "Václav Karabáček", "text": "Václav Karabáček\n\nVáclav Karabáček (2. května 1996) je český hokejista, v současnosti hráč ČEZ Motor České Budějovice.\n\nS hokejem začínal v Letňanech, od roku 2012 působil pět let v zámoří, kde jej na 49. místě draftovalo Buffalo. Hrál v kanadských a amerických juniorských soutěžích, do zápasu NHL ale nezasáhl. \nOd juniorských let je také součástí národního týmu. V roce 2013 odehrál memoriál Ivana Hlinky, kde jeho tým získal bronzové medaile. V roce 2014 získal Karabáček s týmem U18 stříbrné medaile na mistrovství světa ve Finsku. V srpnu 2018 absolvoval reprezentační kemp v Přerově.\n\n"}
{"id": "1438048", "url": "https://cs.wikipedia.org/wiki?curid=1438048", "title": "Vsevolod Alexandrov", "text": "Vsevolod Alexandrov\n\nVsevolod Jurjevič Alexandrov (; 4. června 1936, Moskva – 25. července 2010) patřil k ruským průkopníkům abstraktní malířské tvorby.\n\nJeho otec Jurij Alexandrov byl architektem a grafickým designérem. Matka, Valentina Alexandrova byla operní pěvkyní. Vsevolod Alexandrov absolvoval Moskevskou státní uměleckou školu v letech 1949 – 1955. Touto školou procházeli talentovaní studenti a studentky z celého území SSSR.\n\nOd roku 1955 do roku 1957 ho odborně doprovázel a vyučoval vynikající ruský malíř V.J. Jegorov. Další dva roky strávil na katedře monumentálního malířství prestižního Stroganovského institutu. V roce 1959 odjel na studentskou praxi do kláštera Ferapontov v severním Rusku.  Zde poprvé uviděl a v odloučení od běžného světa studoval fresky věhlasného umělce Dionisia. Zaujatě se je snažil napodobovat. Po návratu jasně cítil, že dále nemůže morálně sdílet často falešné motivy soc. realizmu a podařilo se mu přestoupit na Estonskou akademii umění. Studium v letech 1959 až 1964 spojil s pobytem v Estonsku a poznal na akademii mnoho významných estonských umělců. Mezi učitele V. Alexandrova patřili vynikající profesoři J. Voerahansu a V. Loik.\n\nOd poloviny 60. let se Vsevolod Alexandrov zaměřuje na abstraktní umění, které bylo v té době v SSSR zakázáno. Začátkem sedmdesátých let už patří mezi umělce, kteří sdílí oficiální směr a státní politiku. Účastní se proto zejména nekonformních výstav na Malé Gruzínské v centru Moskvy.  V této době vzniká také obraz „Zasedání“, který je němým protestem proti vpádu vojsk Varšavské smlouvy do tehdejšího Československa. Expresivní črty vyjadřují ponurou atmosféru setkání vysokých představitelů neznámo kdy a kde, ale právě zde, na tomto místě, padá zásadní rozhodnutí o vpádu vojsk Varšavské smlouvy do Československa 21.8. 1968. Bohužel originál obrazu spolu s dalšími díly nejen Vsevoloda Alexandrova, ale i dalších umělců „z Malé Gruzínské“, se nečekaně stává obětí zásahu buldozerů, které toto místo setkávání a svobodnějších debat o umění, brzy srovnávají se zemí.                        \n\nPozději, během let 1979 – 80, se mu daří uspořádat několik oficiálních výstav v různých polských městech. A konečně roku 1982 otevírá samostatnou výstavu také ve Varšavě.\n\nPrvní samostatná výstava Vsevoloda Alexandrova v Moskvě byla uzavřena a zakázána hned první den po zahájení, právě proto, že představovala abstraktní umění. V dubnu 1991 umělec zahajuje výstavu svých prací ve Varšavě a po této výstavě se dočkal zvláštního vyznamenání, protože z rukou papeže Jana Pavla II přijal osobní požehnání a papež požehnal i jeho obraz „Madonna Misericordia“.\n\nOd roku 1991 už V. Alexandrov žil trvale v Moskvě, byl velkým milovníkem filozofie a nestál příliš o publicitu. Pokračoval v činorodé práci až do konce svého života. Během tohoto období jakoby se již loučil se Zemí a vrací se od abstrakce k lyrickému žánru vyobrazení krajiny. V. J. Alexandrov zemřel dne 25. července 2010 v Moskvě.\n\nOd roku 1979 do roku 1981 přednášel Vsevolod Alexandrov kresbu na Moskevském architektonickém institutu, v létech 1981 až 1985 přednášel malbu na Stroganovském institutu. \n\nVsevolod Alexandrov se v Tallinu stal žákem profesorů J. Voerahansua a V. Loika, kteří studovali umění v Paříži. Od roku 1988 byl členem Svazu výtvarných umělců SSSR. Významný představitel nonkonformizmu.\n\nVýstavy jeho obrazů proběhly v Rusku i v zahraničí\n\nJeho obrazy se nachází také v USA, Německu, Polsku, České republice a dalších zemích\n"}
{"id": "1438049", "url": "https://cs.wikipedia.org/wiki?curid=1438049", "title": "General Electric T58", "text": "General Electric T58\n\nGeneral Electric T58 je americký turbohřídelový motor. Jeho první rozběh se uskutečnil roku 1955 a ve výrobě se udržel do roku 1984. Celkem bylo vyrobeno 6 300 ks tohoto motoru. 1. července 1959 se stal prvním turbínovým motorem, který obdržel certifikaci FAA pro použití v civilních vrtulnících. Motor se v licenci stavěl a dále vyvíjel ve společnosti de Havilland ve Spojeném království jako Gnome a v Západním Německu ve firmě Klöckner-Humboldt-Deutz. Výroba dále probíhala v továrnách Alfa Romeo a IHI Corporation.\n\n\n"}
{"id": "1438050", "url": "https://cs.wikipedia.org/wiki?curid=1438050", "title": "3DISCO", "text": "3DISCO\n\n3DISCO (zkratka z anglického \"3D imaging of solvent-cleared organs\", volně přeloženo 3D zobrazování orgánů zprůhledněných organickými rozpouštědly) je histologická metoda pomocí níž lze zprůhlednit biologické vzorky jako biopsie tkání či celé orgány. Využívají se k tomu organická rozpouštědla, která zajistí co největší podobnost indexů lomu vzorku a okolního média. Transparentní vzorky poté lze zobrazovat celé najednou pomocí fluorescenční mikroskopie, bez nutnosti časově náročného a pracného fyzického řezání a následné rekonstrukce 3D obrazové informace z těchto řezů. \n\nMetoda byla původně vyvinuta pro zprůhlednění a zobrazování spinální míchy a mozku myší a pro výzkum v oblasti neurobiologie. Postupně však byla úspěšně modifikována a využita pro analýzu mnoha různých vzorků z více oblastí biologického výzkumu: celých myších těl, kmenových buněk, nádorové tkáně a v neposlední řadě ke zkoumání vývojových procesů u modelových organismů či lidských embryí.\n\nVyužití organických rozpouštědel pro zprůhlednění tkání bylo poprvé popsáno již před sto lety německým anatomem Wernerem Spalteholzem. Kromě několika málo publikací však zůstala metoda na okraji zájmu po celé dvacáté století. Až v posledních dvou dekádách došlo k renesanci metod pro zprůhlednění tkání, zejména díky rychlému pokroku na poli nových mikroskopických technik, které umožňují trojrozměrné zobrazování objemných vzorků (konfokální, multifotonová či light sheet mikroskopie).\n\nAutoři první novodobé techniky pro zprůhledňování tkání využili směsi organických rozpouštědel benzyl alkoholu a benzyl benzoátu (BABB) ke zprůhlednění myšího mozku a celého těla \"D. melanogaster.\" Tento roztok však poškozoval fluorescenční signál z GFP (zelený fluorescenční protein z anglického \"green fluorescent protein\") a navíc pomocí něho nebylo možné zprůhlednit výrazně myelinizované tkáně z dospělých jedinců. Tyto nevýhody vedly další autory k snaze najít vhodnější rozpouštědla, která by zachovávala signál z fluorescenčních proteinů a pomocí nichž by bylo možné dosáhnout efektivnějšího zprůhlednění vzorků. Z testovaných látek se jako nejlepší ukázaly tetrahydrofuran (THF) a dibenzyl ether (DBE). Na základě těchto poznatků byl v roce 2012 publikován 3DISCO protokol pro projasňování tkáni.\n\n3DISCO protokol se skládá ze tří hlavních kroků:\n\n\nBiologické vzorky (tkáně) jsou heterogenní struktury tvořené mnoha složkami (voda, lipidy, proteiny) s rozdílnými chemickými a fyzikálními vlastnostmi. Například voda má index lomu 1,33 zatímco lipidy a proteiny mají index lomu okolo 1,4 - 1,45. Výsledkem těchto rozdílů v indexech lomu jednotlivých složek tkáně je rozptyl světla procházejícího vzorkem a ztráta rozlišení či signálu při pozorování vzorků silnějších než několik desítek mikrometrů. Postupná dehydratace a delipidace tkáně, následovaná zobrazováním v médiu s indexem lomu blízkým zobrazovaným strukturám, vede ke snížení rozptylu světla a ve výsledku ke zprůhlednění vzorku. \n\nCelý protokol pak vypadá následovně: po fixaci tkáně a jejím případném barvení, je vzorek dehydratován inkubací v čím dál koncentrovanějších roztocích THF ve vodě (50%, 70%, 80% a 100%). Díky absenci alkoholových, aldehydových či ketonových skupin je THF méně reaktivní a zachovává fluorescenci lépe než jiná dehydratační činidla. Po dehydrataci je vzorek ponořen nejdříve do DCM a poté do DBE pro co nejlepší sjednocení indexů lomu zobrazované tkáně a okolního média, tak aby docházelo k co nejmenšímu rozptylu světla. V DBE jsou vzorky posléze zobrazovány a případně v něm mohou být i skladovány.\n\n3DISCO protokol byl původně vyvinutý a je nejvhodnější pro pozorování fixovaných vzorků značených co nejsilnějšími fluorofory, ideálně z transgenních modelových organismů exprimujících GFP. Pro vzorky barvené fluorescenčně značenými protilátkami byl protokol optimalizovaný a publikovaný pod názvem iDISCO (viz kapitolu Modifikace a využití).\n\nCelý protokol je relativně jednoduchý na provedení, v podstatě vyžaduje jen výměnu jednotlivých roztoků a vybavení běžně dostupné v biologické laboratoři. Celý proces od fixace vzorku po jeho zobrazení zabere jen několik desítek hodin. To je relativně krátká doba, obzvlášť ve srovnání s alternativou v podobě fyzického řezání vzorku, barvení jednotlivých řezů a jejich následného zobrazování což může zabrat i týdny při analýze stejně objemné tkáně. 3DISCO je navíc možné použít na různé tipy tkání a orgánů (plíce, slezina, lymfatické uzliny, mozek, mléčné žlázy či nádorovou tkáň).\n\nNejvětšími nedostatky 3DISCO jsou delipidace tkáně během zprůhledňování a tím daná nekompatibilita s lipofilními barvivy, zmenšení tkáně během zprůhledňování, částečná degradace fluorescence, a agresivita použitých chemikálií (jejich toxicita a schopnost poškozovat optiku mikroskopů).\n\nNásledující kapitola obsahuje vybrané příklady ilustrující vývoj metod pro zprůhledňovaní tkání založených na organických rozpouštědlech. Neposkytuje vyčerpávající přehled všech publikovaných modifikací a použití.\n\nDíky své univerzalitě byla 3DSICO metoda velmi brzy implementována i dalšími laboratořemi, v kombinaci s různými metodickými přístupy k barvení tkáně (retrográdní značení, či značení protilátkami - iDISCO) či při aplikaci na specifické vzorky (celé modelové organismy - uDISCO, specificky fixované vzorky lidské tkáně - DIPCO).\n\niDISCO (z anglického “immunolabeling-enabled imaging of solvent-cleared organs“, volně přeloženo zobrazování orgánů zprůhledněných organickými rozpouštědly umožňující barvení protilátkami) je modifikace metodiky zahrnující inkubaci tkáně v metanolu, peroxidu vodíku, detergentech a dimetylsulfoxidu ještě před samotným barvením protilátkami a zprůhledňováním. Tato příprava tkáně jednak snižuje autofluorescenci vzorku a zlepšuje poměr signálu k šumu a navíc zlepšuje prostupnost tkáně pro protilátky. Díky tomu je možné obarvit protilátkami a následně projasnit a analyzovat vzorky jako celá myší embrya či celé orgány.\n\nuDISCO (z anglického “ultimate imaging of solvent-cleared organs“, volně přeloženo ultimativní zobrazování orgánů zprůhledněných organickými rozpouštědly) je metoda ve které autoři využili jedné ze zdánlivých nevýhod původního protokolu – zmenšení tkání během projasňování. Použitím terc-butanolu místo THF tento efekt ještě zesílili, díky čemuž pak mohli pozorovat ještě objemnější vzorky (které se zmenšily během projasňování) až do velikosti dospělých jedinců myší.\n\nDIPCO (z anglického \"diagnosing immunolabelled paraffin-embedded cleared organs”, volně přeloženo diagnostika imunoznačených zprůhledněných orgánů skladovaných v parafínu) metodika kombinuje deparafinizaci formalinem fixovaných a v parafínu uskladněných vzorků (FFPE z anglického \"formalin-fixed parafin-embeded\") nádorové tkáně a jejich značení a zprůhlednění podle iDISCO protokolu. FFPE vzorky nádorové tkáně jsou skladované v biobankách po celém světě a široce využívané k diagnostice. Jejich komplexní analýza může pomoct zlepšit stratifikaci pacientů s nádorovým onemocněním.\n\nMetody pro zprůhlednění tkáně, včetně 3DISCO, byly původně vyvíjeny hlavně vědci zaměřujícími se na neurobiologii. Vzhledem ke strukturní i funkční komplexitě nervového systému je jeho výzkum s využitím klasických metod histologie velmi pracný a časově náročný, a možnost mikroskopicky analyzovat velké objemy tkáně je v neurobiologii velmi žádoucí. Většina publikovaných prací je tak zaměřená hlavně na studium centrální nervové soustavy (CNS) u myší, které jsou významným modelovým organismem neurobiologie. Sami autoři 3DISCO metodiky ji využili ke studiu regenerace myší CNS po zranění: mapování trajektorií axonů a kvantifikaci mikroglií a astrocytů. iDISCO modifikace protokolu byla využita ke studiu mozkové aktivity či pro mapování amyloidních plaků, mikroglií a vaskularizace jak u modelových organismů tak u pacientů s Alzheimerovou nemocí.\n\nV posledních letech je kromě studií z oblasti neurobiologie publikováno i množství prací z jiných oborů, využívajících zprůhlednění tkáně organickými rozpouštědly. Příkladem jsou studie věnující se lokalizaci kmenových buněk po transplantaci, zobrazování různých vývojových stadií lidských embryí, či diagnostice nádorové tkáně.\n"}
{"id": "1438051", "url": "https://cs.wikipedia.org/wiki?curid=1438051", "title": "Porong Ri", "text": "Porong Ri\n\nPorong Ri je hora v pohoří Himálaj v Čínské lidové republice. Vrchol je vysoký 7 292 m n. m.\n\nNa vrcholku Porong Ri poprvé stanuli v roce 1982 členové japonské expedice.\n"}
{"id": "1438063", "url": "https://cs.wikipedia.org/wiki?curid=1438063", "title": "FITINN", "text": "FITINN\n\nFITINN je rakouský řetězec fitness center.\n\nV roce 2018 měl 44 studií v Evropě. Nejvyšší část z nich, celkem 34 poboček, se nachází v Rakousku, čtyři na Slovensku a po třech ve Slovinsku a v České republice. Samotné sídlo společnosti je ve Vídni, kde bylo v roce 2004 otevřeno i zcela první studio tohoto řetězce. V roce 2018 má FITINN přes 150 000 členů. \n\nŘetězec na všech svých pobočkách nabízí posilovací či kardio stroje a vybrané pobočky mají navíc k dispozici i solária.\n"}
{"id": "1438066", "url": "https://cs.wikipedia.org/wiki?curid=1438066", "title": "Fernández", "text": "Fernández\n\nFernández může znamenat:\n\n\n"}
{"id": "1438067", "url": "https://cs.wikipedia.org/wiki?curid=1438067", "title": "Jiří Petr", "text": "Jiří Petr\n\nJiří Petr (* 27. července 1994 Brno) je český zápasník – judista.\n\nPochází z judistické rodiny. S judem začínal v klubu SKKP společně se starším bratrem Ivanem. Připravuje se pod vedením Jaroslava Švece. V české mužské reprezentaci se pohybuje od roku 2015 v polostřední a střední váze do 90 kg. V roce 2017 reprezentoval Česko na Univerziádě v Tchaj-peji.\n\n\n"}
{"id": "1438068", "url": "https://cs.wikipedia.org/wiki?curid=1438068", "title": "Institut pro evropskou politiku EUROPEUM", "text": "Institut pro evropskou politiku EUROPEUM\n\nInstitut pro Evropskou politiku EUROPEUM je neziskový, nepolitický a nezávislý think tank, který se zaměřuje na evropskou integraci a soudržnost. EUROPEUM přispívá k posilování demokracie, bezpečnosti, svobody a solidarity napříč Evropou a aktivnímu vystupování České republiky v Evropské unii. EUROPEUM provádí původní výzkum, organizuje veřejné akce a vzdělávací aktivity a formuluje nové názory a doporučení ke zlepšení domácí a evropské politiky. V roce 2017 byl Institut EUROPEUM v každoročním hodnocení \"The Global Go To Think Tank Index\" zvolen pátým nejlepším think tankem ve střední a východní Evropě, což jej zařadilo na první příčku v České republice.\n\nInstitut pro evropskou politiku EUROPEUM byl založen v roce 1998 skupinou pedagogů a studentů Institutu mezinárodních studií Fakulty sociálních věd Univerzity Karlovy vedených profesorkou Lenkou Rovnou s cílem podpořit přístupový proces České republiky do Evropské unie. Prvními projekty se staly časopis Integrace, dvouměsíčník o evropské integraci, a EuropaNostra – soutěž o EU pro studenty středních škol. V roce 2003 se uskutečnil první ročník European Summer School, což je intenzivní vzdělávací program zaměřený na různé aspekty evropské integrace.\n\nVstup České republiky do Evropské unie v roce 2004 znamenal důležitý milník v existenci institutu. Na jedné straně byl splněn původní cíl EUROPEA – tedy úspěšný vstup do EU – na straně druhé se ale se vstupem ČR do EU objevily nové výzvy, které bylo třeba řešit. Proto se EUROPEUM transformoval v think tank, jehož cílem je podpora plnohodnotného a aktivního členství ČR v Evropské unii. Tato snaha je reflektována v mottu EUROPEA: „České vize pro Evropu, evropské vize pro Česko.“\n\nNa předchozí úspěšné ročníky soutěže EuropaNostra navázala v roce 2008 nová celostátní soutěž pro středoškolské studenty EuropaSecura, která prověřuje i rozšiřuje znalosti v oblasti bezpečnostní politiky. Začátkem roku 2015 došlo k rebrandingu značky EUROPEA, sjednocení jeho vizuální identity a vytvoření nového loga. EUROPEUM se od té doby soustředí na mnohem intenzivnější komunikaci s veřejností prostřednictvím sociálních sítí. Zahájilo také nový formát interaktivních debat Café Evropa. V listopadu téhož roku se konal pilotní ročník Prague European Summitu, který je zaměřen na Evropskou unii ve střední a východní Evropě.\n\nI po 20 letech existence pokračuje EUROPEUM ve svém poslání, kterým je podpora aktivního a plnohodnotného členství České republiky v Evropské unii. Svými aktivitami napomáhá vést kvalitní a na faktech založenou debatu o různých aspektech evropské politiky. Zároveň intenzivně spolupracuje s českými a evropskými institucemi a partnery, formuluje a prosazuje doporučení s cílem zlepšit fungování EU a jejích politik. Prostřednictvím různých vzdělávacích a informačních aktivit zvyšuje úroveň porozumění občanů ČR o evropských záležitostech. Na odborné úrovni EUROPEUM přispívá k formulaci důvěryhodné a aktivní české evropské politiky.\n\nVe spolupráci se Zastoupením Evropské komise v České republice a Kanceláří Evropského parlamentu v České republice pořádá EUROPEUM pravidelné semináře na aktuální evropská témata. Debaty pod značkou Café Evropa se konají jednou měsíčně v Evropském domě s cílem oslovit nejširší veřejnost. Café Evropa je také organizována v krajských městech za účelem oslovení i mimopražského publika. EUROPEUM rovněž organizuje řadu konferencí, seminářů, expertních kulatých stolů a dalších veřejných a uzavřených akcí. Mezi nejdůležitější patří Prague European Summit, který je pravidelným fórem na nejvyšší úrovni debatující strategické otázky týkající se budoucnosti EU, pořádaný ve spolupráci s Ústavem mezinárodních vztahů. Dále se jedná o Národní konvent o EU, platformu kulatých stolů pro odbornou veřejnost organizovanou Úřadem vlády České republiky, nebo Transatlantic Policy Forum, což je uzavřený summit pro decision-makers a opinion-shapers diskutující různé aspekty transatlantických vztahů organizovaný ve spolupráci s Center for European Policy Analysis (CEPA).\n\nEUROPEUM se dlouhodobě zaměřuje na vzdělávání středoškolských studentů především v rámci soutěže EuropaSecura o EU, NATO a bezpečnostních otázkách. Také již 16 let organizuje European Summer School – mezinárodní letní školu věnující se otázkám EU, které se každoročně účastní desítky studentů vysokých škol z celého světa. Kromě toho EUROPEUM pořádá Future Leaders European Evening Talks, semestrální sérii večerních lekcí, které mají za cíl přivést mezinárodní experty k diskuzi o tématech EU s mladými lídry. Dále EUROPEUM organizuje novinářské cesty do Bruselu pro mladé novináře, jejichž cílem je rozšířit jejich znalosti a navázat kontakty v hlavním městě EU a zvýšit tak kvalitu české žurnalistky v unijních otázkách.\n\nEUROPEUM je rovněž velice aktivní v publikační činnosti a pravidelně vydává Brussels Monitor, Eastern Monitor a řadu policy papers, skrze které vybraní experti poskytují náhled a doporučení pro tvůrce strategie EU v klíčových oblastech agendy EU. EUROPEUM dále vydává blog o současném mezinárodním dění, publikuje články v rámci partnerských projektů a pravidelně přispívá do médií a publikací ostatních think tanků.\n\n\nV lednu 2016 otevřelo EUROPEUM svoji kancelář v Bruselu, čímž se stalo prvním think tankem ze střední Evropy, který je trvale přítomen v hlavním městě Evropské unie. Bruselská kancelář organizuje ročně několik debat přinášejících český pohled do celoevropské diskuze a zároveň poskytuje prostor pro výzkumníky z dalších středoevropských institucí. Kancelář má rovněž na starost zastupování dalších think tanků sdružených v síti Think Visegrad.\n\nPrague European Summit je platforma pro debatu na nejvyšší úrovni o budoucnosti Evropské unie a o aktuálních evropských tématech. Konference je organizována Institutem pro evropskou politiku EUROPEUM a Ústavem mezinárodních vztahů ve spolupráci s Ministerstvem zahraničních věcí ČR a Zastoupením Evropské komise v ČR a pod záštitou Úřadu vlády ČR a Hlavním městem Praha. Summitu se každoročně účastní stovky politických představitelů, vládních úředníků, podnikatelů, akademiků a novinářů z ČR, EU a dalších zainteresovaných zemí. Dlouhodobým cílem Summitu je najít společné odpovědi na klíčové otázky v ekonomické, sociální, zahraničněpolitické a institucionální oblasti, jakož i přispět k vnímání ČR jako členského státu EU, který se sebevědomě a konstruktivně zapojuje do strategické diskuze o dalším směřování EU.\n"}
{"id": "1438070", "url": "https://cs.wikipedia.org/wiki?curid=1438070", "title": "Ondřej Rut", "text": "Ondřej Rut\n\nOndřej Rut (* 16. listopadu 1981 Praha) je český komunální politik a občanský aktivista. Od roku 2006 je zastupitelem městské části Praha 3 za Stranu zelených a od roku 2018 místostarosta Prahy 3. Předtím působil mj. jako asistent předsedy výboru pro dopravu na Magistrátu hlavního města Prahy.\n\nRut se narodil na pražském Žižkově a vystudoval Fakultu humanitních studií Univerzity Karlovy v oboru Sociální a kulturní ekologie. Jako poradce a projektový manažer pracoval například pro občanské sdružení Zelený kruh, Ministerstvo školství, mládeže a tělovýchovy, nebo se zabýval energetickou náročností objektů veřejné správy.\n\nRut je členem Základní organizace Strany zelených na Praze 3.\n\nMezi roky 2012 a 2014 byl místostarostou Městské části Praha 3. V jeho gesci bylo řízení oblasti dopravy, územního rozvoje a životního prostředí. V září 2016 byl jmenován do funkce asistenta předsedy výboru pro dopravu na Magistrátu hlavního města Prahy.\n\nOd roku 2014, kdy Strana zelených v koalici Žižkov nejen sobě vyhrála komunální volby byl zastupitelem Městské části Praha 3 a předsedou opozičního zastupitelského klubu Žižkov nejen sobě. Současně působil ve výboru pro územní rozvoj a byl členem komise pro dopravu.\n\nV roce 2018 vedl kandidátku subjektu Zelení a nezávislí do komunálních voleb a kandidoval tak na starostu Prahy 3.\nPo volbách se opět stal místostarostou městské části.\n\nRut se dlouhodobě angažuje v oblasti občanského aktivismu. Spolupracoval s řadou občanských uskupení, např. na záchranu Škroupova náměstí či zachování zeleně na Krejcárku. Z pozice zastupitele rovněž vystupoval proti zbourání mateřské školy Buková, podílel se na zabránění výstavby obchodního centra na Nákladovém nádraží Žižkov, vypsání referenda za zabránění další výstavbě na ploše parku Parukářka a vzniku serveru mapujícího developerskou výstavbu zizkovnezastavis.cz. Vyjádřil též podporu zachování Autonomního sociálního centra Klinika.\n\nRut je ženatý a má jednu dceru. Mezi jeho záliby patří kromě komunální politiky také rekreační sport, cestování a četba.\n\n"}
{"id": "1438073", "url": "https://cs.wikipedia.org/wiki?curid=1438073", "title": "Džongsang Ri", "text": "Džongsang Ri\n\nDžongsang Ri (také Džongsong Ri, ) je hora v pohoří Himálaj na hranici mezi Nepálem, Indií a Čínskou lidovou republikou. Vrchol je vysoký 7462 m n. m.\n\nPrvní výstup uskutečnil 3. června 1930 Němec Herman Hoerlin a Rakušan Erwin Schneider, kteří byli účastníky expedice s Frankem Smytem, Ulrichem Wielandem, Marcelem Kurzem, Cering Norbou, Levou a G. O. Dyhrenfurtem. Tito ostatní horolezci dosáhli vrcholu 8. června.\n"}
{"id": "1438079", "url": "https://cs.wikipedia.org/wiki?curid=1438079", "title": "Ivan Petr", "text": "Ivan Petr\n\nIvan Petr (* 27. července 1992 Brno) je český zápasník – judista.\n\nPochází z judistické rodiny. S judem začínal v Brně v klubu SKKP společně s mladším bratrem Jiřím. Připravuje se pod vedením Jaroslava Švece. V české mužské reprezentaci se pohybuje od roku 2012 v polostřední a střední váze do 81 kg. Poprvé na sebe výrazně upoutal třetím místem na pražském světovém poháru v roce 2016. V roce 2017 reprezentoval Česko na Univerziádě v Tchaj-peji a obsadil dělené 5. místo.\n\n\n\n"}
{"id": "1438081", "url": "https://cs.wikipedia.org/wiki?curid=1438081", "title": "CUBIC", "text": "CUBIC\n\nCUBIC (zkratka z anglického \"clear, unobstructed brain imaging cocktails and computational analysis\") je histologická metoda, která umožňuje zprůhlednění objemných vzorků tkáně. Ty pak mohou být analyzovány s využitím fluorescenční mikroskopie mnohem rychleji a snáze, než pomocí klasických histologických metod. \n\nMetoda byla publikovaná v roce 2014, primárně pro zobrazování mozků modelových organismů používaných v neurobiologii (hlodavci, malí primáti). V následujících letech byla zopakovaná dalšími laboratořemi a použitá na různé tipy tkání jako lymfatickou uzlinu, mléčnou žlázu či lidskou nádorovou tkáň. CUBIC také lze kombinovat s dalšími metodami pro zprůhledňování tkáni.\n\nNeprůhlednost nervové tkáně je daná zejména rozptylem světla na rozhraních mezi prostředími s různými indexy lomu, v tomto případě zejména mezi lipidy, proteiny a vodou. Zprůhlednění vzorků je založené zejména na delipidaci tkáně, a následném ponoření do média s obdobným indexem lomu jako má vzorek.\n\nVývoj metodiky byl inspirován již dříve publikovaným protokolem pro zprůhlednění mozkové tkáně nazvaný Scale (směs glycerolu, močoviny a detergentu), který je velmi jednoduchý a skvěle zachovává fluorescenci. Autoři CUBIC provedli testování 40 chemikálií, obdobných těm používaným ve Scale, s cílem nalézt takové které budou stejně dobře zachovávat fluorescenci ale přitom budou ještě lépe zprůhledňovat tkáně. Zjistili že pro tento účel jsou ideální bazické aminoalkoholy, které díky aminoskupině dobře solvatují lipidy a jejichž bazicita napomáhá zachovat fluorescenci. Aminoalkoholy mají navíc schopnost zbavovat tkáň hemu, díky tomu se CUBIC hodí i pro projasňování tkání, které jsou neprůhledné kvůli množství světla absorbovaného krevním barvivem.\n\nPůvodní protokol se skládá z dvoufázové inkubace fixované tkáně ve dvou roztocích zajišťujících zprůhlednění (v originále \"clearing solutions\"). První roztok nazývaný ScaleCUBIC-1, CUBIC-1 či pouze reagencie-1, je složen z N,N,N’,N’-tetrakis(2-hydroxypropyl)ethylenediaminu (komerčně prodávaného pod názvem Quadrol), močoviny a Tritonu X-100 (detergent) ve vodě. Druhý roztok s názvem ScaleCUBIC-2, CUBIC-2 či reagencie-2 je vodným roztokem močoviny a sacharózy. Originální protokol může být pro aplikace na různé tkáně částečně modifikován, zejména v koncentracích jednotlivých reagencií, inkubačních dobách či v samotném složení jednotlivých roztoků. Při použití perfuze může být CUBIC protokol využit i ke zprůhlednění celých orgánů či těl hlodavců. Kromě toho můžou být roztoky používané pro CUBIC využity i jako médium sloužící ke sjednocení indexu lomu (v originále \"refractive index matching solution\") pro vzorky, které jsou zprůhledněné pomocí CLARITY ale kvůli obsahu většího množství hemoglobinu zůstávají částečně neprůhledné.\n\nVelkou výhodou CUBIC metodiky je její univerzálnost v použití na různé druhy tkání, díky schopnosti aminoalkoholů zprůhlednit téměř jakékoliv orgány či celé tělo myši. Výhodou je také to, že používané roztoky nejsou toxické, ani nehrozí poškození mikroskopu v případě, že přijde do kontaktu se vzorkem či některým s roztoků (jak je tomu u metod založených na 3DISCO). Na druhou stranu jsou roztoku pro CUBIC viskózní a relativně špatně se s nimi manipuluje. Nevýhodou je nekompatibilita s lipofilními barvivy vzhledem k vysoké koncentraci detergentů a v porovnání se zmíněnými metodami navazujícími na 3DISCO stále o něco delší čas nutný ke zprůhlednění vzorků. Vysoká koncentrace detergentů také může mít negativní vliv na fluorescenci a strukturu tkáně.\n\nCUBIC protokol byl optimalizován a použit pro širokou škálu aplikací a tkání. V myším modelu byl využit pro analýzu interakcí mezi imunitními buňkami v lymfatické uzlině, popis chování kmenových buněk či pro rekonstrukci 3D anatomie jater, ledvin, plic či srdce. Další modifikace CUBIC metodiky byly využity na poli nádorové biologie pro mapování rozvoje metastáz či pro zpracování biopsií z pacientů z nádorovým onemocněním jak z nativní tkáně, tak z formalinem fixovaných a v parafinu uložených vzorků.\n"}
{"id": "1438086", "url": "https://cs.wikipedia.org/wiki?curid=1438086", "title": "A Bigger Bang Tour", "text": "A Bigger Bang Tour\n\nA Bigger Bang Tour bylo koncertní turné britské rockové skupiny The Rolling Stones které sloužilo jako propagace studiového alba \"A Bigger Bang\". Turné začalo koncertem v kanadském Torontu v Phoenix Concert Theatre a skončilo třemi koncerty v londýnské O2 aréně. 18. února 2006 skupina odehrála v Riu před 1.5 miliony diváky dosud svůj největší koncert v její historii. Celkově se utržilo 558 255 524 dolarů a dodnes je to nejvýdělečnější turné The Rolling Stones a druhé nejvýdělečnější vůbec (po U2 360° Tour).\n\nZ dvou koncertů v Beacon Theatre v New Yorku byl natočen soundtrack a film režírovaný Martinem Scorsesem s názvem \"Shine a Light.\" Z koncertů v Austinu, Riu, Saitamě a Šanghaji vznikl filmový materiál který později vyšel jako čtyř disková DVD kolekce po názvem \"The Biggest Bang.\" V roce 2012 bylo také vydáno koncertní album v rámci série From the Vault s názvem \"Light the Fuse\" nahráno v Torontu v roce 2005.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek: \n\n19. \"Brown Sugar\"\n\nThe Rolling Stones\n\n\nDoprovodní členové\n\n"}
{"id": "1438090", "url": "https://cs.wikipedia.org/wiki?curid=1438090", "title": "2040", "text": "2040\n\nRok 2040 (MMXL) gregoriánského kalendáře začne v neděli 1. ledna a skončí v pondělí 31. prosince.\n\n\n\n"}
{"id": "1438093", "url": "https://cs.wikipedia.org/wiki?curid=1438093", "title": "Muhammad V. Kelantanský", "text": "Muhammad V. Kelantanský\n\nSultán Muhammad V. (* 6. října 1969 Kota Bharu, Kelantan, Malajsie) byl 15. \"Yang di-Pertuan Agong\" (hlava státu) Malajsie a v současné době je sultánem Kelantanu.\n\nTengku Muhammad Faris Petra ibni Tengku Ismail Petra se narodil 6. října 1969 v Královském muzeu Istana Batu v Kota Bharu v Kelantanu\n\nVe věku 16 let se stal 6. října 1985 korunním princem (Tengku Mahkota) z Kelantanu. Základní a středoškolské vzdělání získal v Kota Bharu a Kuala Lumpur. Poté odjel do Spojeného království, kde v Oxfordu studoval diplomacii na St Cross College a na Oxfordském centru islámských studií. Studium ukončil v roce 1991. St Cross College mu udělilo dne 28. února 2018 čestné členství.\n\nV květnu 2009 jeho otec Sultán Ismail Petra utrpěl velkou mrtvici. Sultán Ismail Petra byl přijat do nemocnice Mount Elizabeth v Singapuru a Tengku Faris byl 25. května jmenován Regentem v sultánově nepřítomnosti.\n\nDne 13. září 2010 byl Tengku Muhammad Faris Petra prohlášen 29. sultánem Kelantanu v souladu s článkem ústavy 29A, který stanoví, že sultán nemůže být králem, pokud není životaschopný vládnout po dobu více než rok. Přijal jméno Mohamed V. Jeho otec, sultán Ismail Petra, však požádal Federální soud, aby prohlásil jmenování za neústavní. Sultán Ismail Petra se ale stále zotavuje z mrtvice, kterou utrpěl v roce 2009.\n\nV říjnu 2010 se Muhammad V. poprvé zúčastnil 222. zasedání Konference pravic jako řádný člen. To znamenalo uznání jeho vstupu jako sultán jinými vládci.\n\nSultán Muhammad V. byl zvolen Konferencí pravic, které se konalo 14. října 2016, aby se stal na 5 let dalším Yang di-Pertuanem Agongem (hlava státu) Malajsie. Jeho panování začalo dne 13. prosince 2016 a převzal to od Abdula Halima, sultána z Kedahu. Sultán Muhammad V. byl korunován jako patnáctý Yang Di Pertuan Agong z Malajsie dne 24. dubna 2017 v ceremonii v královském paláci Istana Negara v Kuala Lumpur.\n\nSultán Muhammad V. je 15. a současný \"Yang di-Pertuan Agong\" (hlava státu) Malajsie a nese plnou odpovědnost jako vrchní velitel malajských ozbrojených sil. Také drží plnou odpovědnost jako vrchní plukovník v Královském dělostřeleckého pluku, malajské armády a také se věnuje všem svým činnostem a slavnostních příležitostech.\n\nOd roku 2017 je také kancléřem MARA University of Technology (UiTM) a National Defense University Malajsie (UPNM).\n\nV 47 letech je Sultán Muhammad V. čtvrtým nejmladším Yang di Pertuanem Agongem a je první Yang di Pertuanem Agongem jako rozvedený.\n"}
{"id": "1438096", "url": "https://cs.wikipedia.org/wiki?curid=1438096", "title": "2090", "text": "2090\n\nRok 2090 (MMXC) gregoriánského kalendáře začne v pondělí 1. ledna a skončí v neděli 31. prosince.\n\n\n"}
{"id": "1438104", "url": "https://cs.wikipedia.org/wiki?curid=1438104", "title": "Mariners Apartment Complex", "text": "Mariners Apartment Complex\n\n„Mariners Apartment Complex“ je píseň americké zpěvačky a textařky Lany Del Rey. Byla vydána 12. září 2018 jako první „fanouškovský singl“ z jejího šestého studiového alba \"Norman Fucking Rockwell\" (2019). Píseň napsala a produkovala Del Rey a Jack Antonoff. Jedná se o první spolupráci mezi Del Rey a Antonoffem. \n\n7. září 2018 oznámila Del Rey, že vydá dvě nové písně. Následně sdílela ukázku „Mariners Apartment Complex“ spolu s hudebním videm, které natočila její sestra Chuck Grantová. Premiéra písně proběhla 12. září na rádiové stanici BBC Radio 1. V rozhovoru pro tuto stanici Del Rey uvedla:\n„Tato písnička je o tom, když jsem byla kdysi na procházce s klukem, s kterým jsem se v té době vídala. Zastavili jsme se před bytovým komplexem jeho kamaráda, on si přehodil ruku přes moje rameno a řekl: „Myslím si, že jsme spolu, protože jsme oba stejní, jsme oba fakt zdeptaní.“ A já jsem si pomyslela, že to je ta nejsmutnější věc, kterou jsem kdy slyšela. Řekla jsem mu: „Já nejsem smutná, netušila jsem, že to je ten důvod, proč si se mnou rozumíš. Ve skutečnosti je mi fajn.“ A on se naštval. A to byla ta chvíle, kdy jsem napsala tuto písničku. Pomyslela jsem si, že jsem už mockrát musela být ta, co ukazuje tu správnou cestu. Ale proto je super, že tu písničku hrajete. Myslela jsem si, že ji vydám jen pro sebe, ale je super, že ji můžu sdílet i s ostatními lidmi.“\n\nHudební video k singlu „Mariners Apartment Complex“ bylo vydáno 12. září 2018. Video bylo natočeno sestrou Del Rey, Chuck Grantovou.\n"}
{"id": "1438106", "url": "https://cs.wikipedia.org/wiki?curid=1438106", "title": "Pseudocast", "text": "Pseudocast\n\nPseudocast je slovenský podcast, který se zabývá skepticismem, vědeckou metodou a přináší svým posluchačům, divákům a čtenářům nejnovější poznatky ze světa vědy a techniky, historie, archeologie či genetiky. Autoři skepticky probírají nejrozšířenější mýty kolující mezi lidmi, jako „zaručené přípravky“ proti nejrůznějším chorobám, či konspirační teorie. Jednotlivé epizody aktuálně mívají okolo 40 minut délky (z původní cca hodiny). Součástí Pseudocastu je i blog, který má oproti podcastu méně formální charakter.\n\nPrvní epizoda s názvem „Skepticizmus a homeopatia“ byla vysílána 2. října 2011. Moderoval ji Feri, jOin3r a Osiris.<br>\nBlog Pseudocastu byl plánován jako paralelní médium od počátku vysílání podcastu, ale k jeho skutečnému spuštění došlo až 21. listopadu 2012. Jeho hlavním přispěvatelem je Osiris a blog svými články pokrývá zejména novinky ze světa vědy a skepticismu.<br>\n22. září 2017 tvůrci podcastu založili občanské sdružení Pseudocast.\n\n\n\n\nDo Pseudocastu také v minulosti přispívali:<br>Hoki - věnuje se překladatelské činnosti z angličtiny, převážně odborných textů. Zajímá se o vědu, dějiny, evoluci, astrofyziku. K Pseudocastu se přidal v 155. epizodě.\n\nEehh ... - poprvé se objevila v 26. epizodě a svou účast ukončila po 42. epizodě.\n\nFeri - na Pseudocastu se podílel od jeho počátku, ale 22. epizoda byla jeho poslední.\n\n\n"}
{"id": "1438107", "url": "https://cs.wikipedia.org/wiki?curid=1438107", "title": "Centrální registr řidičů", "text": "Centrální registr řidičů\n\nCentrální registr řidičů je rozsáhlá celostátní evidence, zahrnující evidenci a výrobu řidičských průkazů, mezinárodních řidičských průkazů, evidenci přestupků a jejich statistiky, bodový systém, evidenci řidičských oprávnění, osvědčení a průkazů profesní způsobilosti, školení bezpečné jízdy, zákazů řízení motorových vozidel, pozbytí práva k řízení motorových vozidel a dalších souvisejících údajů.\n\nCentrální registr řidičů spravuje Ministerstvo dopravy České republiky podle § 122 zákona č. 361/2000 Sb. a vyhlášky č. 31/2001 Sb. Systém funguje na oddělené síti Min. vnitra. Ministerstvo vnitra, Policie ČR, Vojenská policie, obecní policie (od 2009) a Bezpečnostní informační služba musí mít k CRŘ zajištěn přímý přístup. Dále se data poskytují soudům, pojišťovnám atd. dle zákona. Státní tiskárna cenin využívá data ze systému pro výrobu řidičských průkazů. ŘP v pátrání jsou odesílány do Schengenského informačního systému. \n\nVýpis z bodového hodnocení osoby je na požádání předáván systému Czech POINT. Tento výpis je pouze informativní. Vydávání výpisů o trestných bodech řidičů kontaktními místy veřejné správy je upraveno zákonem č. 480/2008 Sb. O výpis může zažádat pouze žadatel sám, nebo jím určený zmocněnec.\nRegistr řidičů fungoval v papírově podobě asi do roku 1994, od roku 1995 jej nahradila elektronická verze. Systém využíval okresní databáze registru řidičů, které byly postupně migrovány do centra.\n\nOd roku 2006 byl zajištěn on-line přístup pro policii, systém byl rozšířen o bodové hodnocení přestupků a byla přidána možnost propojení se Schengenským informačním systémem (SIS). Začal platit bodový systém. Systém umožnil online zadávání údajů přes tenkého klienta. Hlavním dodavatelem byla společnost ICZ , a.s. V té době CRŘ údajně používalo 206 správních obcí s rozšířenou působností a řádově asi 30 tisíc příslušníků Policie ČR.\n\nOd roku 2009 byla přidána možnost zažádat o výpis z registru řidičů na kontaktních místech Czech POINT.\n"}
{"id": "1438112", "url": "https://cs.wikipedia.org/wiki?curid=1438112", "title": "Klavary", "text": "Klavary\n\nKlavary je samota patřící pod obec Nová Ves I v okrese Kolín, pozůstatek zaniklé vsi. Leží asi 5 km od Kolína. Na samotě se nachází mlýn z 12. století, blízké stejnojmenné zdymadlo ale leží již v sousedním katastrálním území Hradišťko I obce Veltruby. Osadu tvoří 5 objektů s číslem popisným.\n\nPrvní zmínka o vsi Klavary pochází z roku 1289 jako majetek Hynka z Dubé, a to v souvislosti s výstavbou mlýna. Existují spekulace, že ves s mlýnem vznikla dokonce v 10. století. V 17. století mlýn vyhořel. 1690 ho získal hrabě Vratislav ze Šternberka. Po roce 1848 zde hospodařil vlastenec Jan Slánský. V současné době se v areálu mlýna nachází pila. Přes osadu prochází naučná Stezka český animátorů a turistická trasa.\n"}
{"id": "1438119", "url": "https://cs.wikipedia.org/wiki?curid=1438119", "title": "Typhlodromus vulgaris", "text": "Typhlodromus vulgaris\n\nTyphlodromus vulgaris je druh dravého roztoče z čeledi Phytoseiidae. Samice dosahuje délky 360 μm a samec 260 μm. Tělo tohoto druhu je oválné, bílé nedo šedé, někdy i trošku narůžovělé. Tento druh se vyskytuje na různých stromech, zejména na jabloních v Japonsku.\n"}
{"id": "1438122", "url": "https://cs.wikipedia.org/wiki?curid=1438122", "title": "Faubourg Saint-Germain", "text": "Faubourg Saint-Germain\n\nFaubourg Saint-Germain (tj. \"předměstí svatého Germaina\") bylo jižní předměstí Paříže, které se rozkládalo za městskými hradbami v prostoru dnešního 7. obvodu. Rozvíjelo se za opatstvím Saint-Germain-des-Prés a rozkládalo se až k Vojenské škole. Bývalé předměstí protíná \"Boulevard Saint-Germain\", který nechal vybudovat v roce 1866 baron Haussmann. \n\nPůvodní vesnice se urbanizovala v 17. a 18. století. Tento rozvoj je spojen s rozparcelováním bývalých pozemků královny Margot, ke kterému došlo v roce 1622 v prostoru mezi Seinou, \"Rue de l'Université\" a \"Rue du Bac\". \"Quai des Théatins\" bylo zastavěno paláci v letech 1628 až 1660. Dále na jih (\"Rue Saint-Dominique\", \"Rue de Grenelle\", \"Rue de Varenne\", \"Rue de Babylone\" a \"Rue de Sèvres\") vznikly nové kláštery – noviciát dominikánů (1632), Dames de Bellechasse (1636), Filles de Saint-Joseph (1639), theatini (1648), karmelitáni (1656) a Společenství zahraničních misií (1663).\n\nVýstavba Pont Royal v letech 1685–1689 a přesun krále a dvora do Versailles podnítilo výstavbu paláců v \"Rue de l'Université\", \"Rue Saint-Dominique\" a \"Rue de Grenelle\".\n\nTento trend pokračoval i na počátku 18. století, zejména během Régence. Předměstí, ohraničené na západě výstavbou Invalidovny (1671-1706), se stalo módní čtvrti pro aristokraty a finančníky, zatímco čtvrť Le Marais na protějším břehu řeky začala upadat. V té době vznikly paláce Matignon (1722), Biron (1732), Lassay, Bourbon (1722–1727) a Salm (1782). Po roce 1760 se výstavba zpomalila a obliba se přesunula na ulici \"Rue de la Chaussée-d'Antin\" v 9. obvodu.\n\nV první polovině 19. století zmizely velké klášterní areály: Dames de Bellechasse a karmelitáni v roce 1828 (otevření ulic \"Rue Las Cases\", \"Rue de Martignac\", \"Rue Casimir Périer\" a rozšíření \"Rue de Bellechasse\"), klášter Navštívení Panny Marie (\"Rue Saint-Simon\"). Ulice \"Rue Vaneau\" a \"Rue Barbet\" de Jouy vznikly rozparcelováním palácových zahrad.\n\nPřestavba Paříže vedené baronem Haussmannem se omezila na proražení \"bulváru Saint-Germain\" (od roku 1866) a \"Rue de Solférino\" (1866) a začátkem \"bulváru Raspail\".\n\nV 19. století se mnoho paláců přeměnilo na ministerstva a velvyslanectví.\n\n"}
{"id": "1438128", "url": "https://cs.wikipedia.org/wiki?curid=1438128", "title": "TJ Sušice", "text": "TJ Sušice\n\nTJ Sušice je sportovní klub, který má tyto oddíly:\n\n"}
{"id": "1438135", "url": "https://cs.wikipedia.org/wiki?curid=1438135", "title": "2. rychlá divize (mobilizace 1938)", "text": "2. rychlá divize (mobilizace 1938)\n\n2. rychlá divize byla rychlá divize československé armády v době mobilizace v roce 1938, působící v sestavě 4. armády a rozmístěná na jižní Moravě v prostoru Jaroměřice nad Rokytnou - Želetava\n\nVelitelem 2. rychlé divize byl brigádní generál Josef Koutňák\n\nStanoviště velitele se nacházelo v Jaroměřicích nad Rokytnou.\n\n2. rychlá divize byla dne 29. září 1938 podřízena velitelství 4. armády a představovala druhosledovou manévrovací jednotku, která měla za úkol zamezit případnému průniku nepřátelských jednotek do týlu 4. armády v případě, že by došlo k průlomu hlavního obranného postavení v prostoru Slavonice - Jemnice. Divize byla soustředěna v oblasti, kde díky charakteru terénu mohla využít při manévru svých předností daných její vysokou pohyblivostí ve srovnání s pěšími jednotkami.\n\nÚderná síla divize byla omezena tím, že již od počátku mobilizace disponovala pouze jedním tankovým praporem (místo tabulkových dvou) a i tento jí byl 25. září dočasně odebrán a přidělen 4. rychlé divizi. Dne 29. září byl pak vydán rozkaz k návratu praporu do sestavy 2. rychlé divize, Ještě 3. října byl tento prapor na přesunu. Pokud by došlo již v prvních říjnových dnech k bojovým operacím, jedinými obrněnými vozidly, kterými divize disponovala by tak bylo 17 obrněných automobilů, zařazených u motorizovaného přezvědného oddílu 2.\n\n"}
{"id": "1438136", "url": "https://cs.wikipedia.org/wiki?curid=1438136", "title": "Juul Franssenová", "text": "Juul Franssenová\n\nJuul Franssenová (* 18. ledna 1990 Venlo) je nizozemská zápasnice – judistka.\n\nS judem začínala po vzoru své starší sestry Kim v rodném Reuveru. Od svých 7 let dojížděla na tréninkové kempy do nedalekého Helmondu do judistické školy Eddie van de Pola, kde se v průběhu let vypracovala ve špičkovou juniorskou reprezentantku. Od roku 2011 se připravovala v Rotterdamu v týmu Budokan pod vedením Marka van der Hama. V nizozemské ženské reprezentaci se pohybovala od roku 2010 v lehké váze do 57 kg. V roce 2012 se na olympijské hry v Londýně nekvalifikovala. V lehké váze se jí na mezinárodní úrovni nedařilo a od roku 2015 startovala ve vyšší polostřední váze do 63 kg. V roce 2016 se kvalifikovala na olympijské hry v Riu, ale v nizozemské olympijské nominaci musela ustoupit zkušenější Anicke van Emdenové. V roce 2016 byla ve sporu s nizozemským judistickým svazem ohledně způsobu vrcholové přípravy a téměř celou sezónu nereprezentovala. Od roku 2017 se připravuje v olympijském tréninkovém centrum \"Papendal\" nedaleko Arnhemu pod vedením Jean-Paula Bella.\n\n\n\n"}
{"id": "1438141", "url": "https://cs.wikipedia.org/wiki?curid=1438141", "title": "Ceriops tagal", "text": "Ceriops tagal\n\nCeriops tagal je tropická dřevina, jež se v závislosti na přírodních podmínkách vyskytuje ve formě stromu nebo keře. Bývá pravidelnou součásti porostu mangrove, rostlinného společenstva zabraňujícího posouvání pobřežní linie do moře u břehů omývaných hlavně Indickým a Tichým oceánem. Je druhem nevelkého rodu \"ceriops\" a někdy býval považován za součást rodu kořenovník (\"Rhizophora\"). Viditelně se od něj nejvíce odlišuje četnosti květů, ceriops má květy pětičetné a kořenovník čtyřčetné.\n\nRoste na tropickém pobřeží Indického a částečně i Tichého oceánu. Jeho areál sahá ve východní Africe od Somálska přes Tanzanii, Keňu a Mosambik po Jihoafrickou republiku včetně Madagaskaru, východním směrem dále postupuje od pobřeží Pákistánu, Indie a Srí Lanky přes Bangladéš, Myanmar, Thajsko, Malajsii, jihovýchodní Čínu, Indočínu, Filipíny a Indonésii až po Novou Guineu, včetně přiléhajících ostrovů. V Tichém oceánu se \"Ceriops tagal\" vyskytuje na severovýchodním pobřeží Austrálie, na Nové Kaledonii a mnoha dalších ostrovech. Na všechna tyto místa se rozšířil přirozenou cestou, vodě odolnými, plovoucími plody roznášenými mořskými proudy.\n\nV mangrove obvykle neroste na samé hraně s mořem, ale poněkud dále ve vnitrozemí, v místech zaplavovaných jen v čase nejvyššího přílivu. Slanost půdy tam bývá v důsledku odpařování hodně vysoká, může dosahovat až vysoké hodnoty 45 ‰ (45 ppt). \"Ceriops tagal\", jako jedna z mála dřevin, tyto nepříznivé podmínky přežívá a mnohde vytváří jednodruhové, těžko prostupné porosty. Roste též na březích do moře se vlévajících řek, od ústí směrem proti proudu až do vzdálenosti, kam při přílivu dosahuje brakická voda. V rozlehlejších přímořských oblastech se obvykle nachází dál ve vnitrozemí, až za dřevinami druhů \"Sonneratia alba\", \"Avicennia marina\" a \"Rhizophora mucronata\". Pro svůj růst potřebuje podnebí s teplotou pohybující se od 20 do 26 °C, ročními srážkami v hodnotě 750 až 1500 mm a pH půdy od 6 do 8,5, ideální slanost vody je okolo 15 ‰.\n\nJe pomalu rostoucím, velmi odolným druhem. Kvete průběžně po celý rok a hodně plodí, jeho přirozená regenerace je velmi úspěšná a dosud se uměle vysazuje jen málo. Při případném zalesňování nového území jsou semenáče velmi choulostivé na zaschnutí.\n\nStálezelený strom, nebo méně často keř, vysoký průměrně 20 m, který mívá ve spodní části kmene, pro zlepšení stability v nepevné půdě, lištovité kořenové náběhy přes metr vysoké. V blízkém okolí má vytvořen systém kolenovitě ohnutých vzdušných kořenů, pneumatoforů, čnících z bahnité půdy na povrch, vystupují až do výše nejvyššího přílivu. Kůra je světle šedohnědá, hladká a vláknitá, vespod oranžová nebo načervenalá a má jizvy po opadaných listech. Větve jsou porostlé křižmostojnými, eliptickými či obvejčitými, lysými, kožovitými, na koncích výhonů nahloučenými řapíkatými listy s kopinatými palisty. Čepele listů bývají velké 7 až 10 cm a široké 2 až 5 cm, barvu mají světle zelenou, u báze jsou zúžené a na vrcholu zaoblené nebo vykrojené, po obvodě celokrajné, někdy bývají zvlněné a mají nevýraznou žilnatinu.\n\nBílé květy dlouhé do 8 mm jsou pětičetné, mají krátkou stopku a vyrůstají uspořádané ve čtyř a desetičetných hlávkovitých květenstvích. Oboupohlavný květ se dvěma listenci na bázi má hluboký, zelený, pohárkovitý kalich s pěti lístky a zprvu bělavou a později žlutohnědou korunu s pěti trojúhlými, masitými laloky. Tyčinek nestejné délky s vejčitými, explozivními prašníky bývá v květu ve dvou kruzích dvojnásobný počet co korunních lístků. Polospodní semeník má tři pouzdra po dvou vajíčkách, dvě čnělky mají drobné třílaločné blizny.\n\nKvěty se otvírají většinou večer a zůstávají otevřené po následující den, slabě voní a vylučuje malé množství nektaru. Jsou navštěvovány a opylovány přes den včelami a v noci nočními motýly. Pyl je z prašníků na hmyz vypuzen následkem jemného dotyku korunního lístku, jeden lístek je vždy spojen se dvěma prašníky.\n\nPlod je hnědá, 1,5 až 2,5 cm dlouhá, vejčitá, kožovitá bobule s vytrvalými kališními lístky růžkovitě ohnutými, která obsahuje jediné živorodé semeno. Klíčí již na mateřské rostlině a vytváří semenáč s hladkým, štíhlým, špičatým, zeleným, dolů směřujícím hypokotylem dlouhým 15 až 30 cm a tlustým 2 cm, obsahující prvotní zásobu živin. Semenáč se po určité době se stromu uvolní, spadne dolů a hypokotylem se zabodne do bahna, kde počne růst.\n\nKůra kmene a větví obsahuje velké množství, až 40 %, tříslovin a v minulosti se používala pro léčebné účely. Dále kůra poskytuje trvanlivé červené a míza černé barvivo,která jsou stále používaná při batikování. Dřevo stromů je velmi tvrdé, těžké (960 kg/m³) a pevné s jemnou strukturou, při vysychání se ale dost smršťuje. Na čerstvém řezu má barvu oranžovou, která později zežloutne nebo zčervená, není rozdílu mezi jádrem a bělí. Je vhodné pro stavbu domů, jeho kmen bývá dlouhý a rovný, neštípá se a proto se z něho dělají rukojeti na nářadí, používá se pro železniční pražce, na dláždění cest a ohnuté větve bývají výchozím materiálem pro výrobu domorodých člunů. Ze dřeva se dělá kvalitní dřevěné uhlí, avšak pro vaření v domácnosti není dřevo pro svou vysokou výhřevnost příliš vhodné. Využívá se též k výrobě buničiny na papír.\n\n"}
{"id": "1438143", "url": "https://cs.wikipedia.org/wiki?curid=1438143", "title": "Ludmila Vachtová", "text": "Ludmila Vachtová\n\nLudmila Vachtová (* 24. září 1933, Beroun) je česká historička a teoretička umění, výtvarná kritička, kurátorka a překladatelka. V 60. letech 20. století působila jako kurátorka Galerie na Karlově náměstí a Galerie Platýz. Od roku 1972 žije ve Švýcarsku.\n\nPo maturitě se roku 1951 neúspěšně pokusila o přijímací zkoušky na Akademii výtvarných umění v Praze a ještě v témže roce byla přijata na obor výtvarná výchova na Pedagogické fakultě UK. Jejími profesory byli Martin Salcman, Karel Lidický, V. Denkstein, M. Míčko, J. Uždil, jako asistenti na katedře působili Kamil Linhart a Zdeněk Sýkora. Linhart půjčoval studentům samizdatové texty o moderním výtvarném umění, které překládala jeho žena Věra Linhartová. Ludmila Vachtová ukončila studium v roce 1954 dvěma diplomovými pracemi: \"Alegorie a symbol v české barokní plastice\", \"Renesanční plastika v Čechách\".\n\nOd roku 1955 pracovala v časopisu Výtvarné umění, 1962–1965 v časopisu Knižní kultura, od roku 1969 v časopisu Umění a řemesla. V letech 1957–1963 externě studovala dějiny umění na Filozofické fakultě Univerzity Karlovy (prof. Jaroslav Pešina). Studium ukončila diplomovou prací František Kupka (1963), kterou roku 1968 obhájila jako doktorskou disertaci. Roku 1964 přednášela dějiny moderního umění na Katedře žurnalistiky FFUK. Od roku 1966 je členkou Mezinárodní asociace výtvarných kritiků AICA.\n\nOd roku 1955, kdy vyšel její první článek o Kupkovi, publikovala v časopisu Tvar články o moderním umění (Zrzavý, Fremund, Piesen, Kolínská). Spřátelila se s Mikulášem Medkem, Janem Kotíkem, Anetou a Liborem Fárovými a Zdeňkem Sklenářem. Na popud italského literárního historika Giancarlo Vigorelliho, který vydával časopis \"L‘Europa litteraria\", napsala článek o Medkovi, Istlerovi, Koblasovi, Kotíkovi a Sklenářovi, který vyšel roku 1960 pod názvem \"Cingue pittori cechoslovacchi\" v La Biennale di Venezia. Ten byl první zprávou o českém současném umění na Západě a Vachtovou kvůli tomu vyšetřovala StB a dostala výpověď z redakce. Po opakovaných odvoláních proti výpovědi zůstala sice zaměstnána v redakci Výtvarného umění, ale nesměla v časopisu publikovat. Od roku 1961 psala články pro časopis Výtvarná práce a roku 1964 přijala nabídku přejít do nově založeného časopisu Knižní kultura.\n\nRoku 1964 se podílela s Hanou Seifertovou na výstavě \"Socha 1964\" v Liberci. V témže roce jako vedoucí výstavní komise převzala Galerii na Karlově náměstí, kde uvedla Františka Kupku, moskevské kinetisty, Zdeňka Pešánka a autorské výstavy řady současných českých výtvarníků, z nichž někteří vystavovali v Praze poprvé (Karel Malich, Hugo Demartini, Běla Kolářová, Daniela Vinopalová Vodáková, Stanislav Zippe). Z časopisu Knižní kultura odešla roku 1966, aby se mohla věnovat prodejní galerii Platýz. Ta se měla stát experimentální prodejní galerií, která se bude řídit tržními principy a budou v ní zastoupeni i výtvarníci mimo tehdejší oficiální podnik Českého fondu výtvarných umění Dílo. Kolem galerie se vytvořil okruh autorů, mezi kterými byli Josef Istler, Mikuláš Medek, Libor Fára, Olga Karlíková, Daisy Mrázková, Adriena Šimotová ad. V Platýzu se také konala autorská čtení (Jiří Kuběna, Jan Werich, Helmut Heißenbüttel, ad.) a několikrát tzv. \"Trh pod plachtou\" – prodejní výstava nejmladších výtvarníků v nádvoří Platýzu.\n\n19. srpna 1968 za ní poprvé přijel ze Švýcarska do Prahy její budoucí manžel sochař Florin Granwehr a zažil zde sovětskou invazi. S ním se seznámila roku 1967 ve Florencii, když vezla pomoc pro nápravu škod po povodni (1966). Po srpnové okupaci roku 1968 sídlil v Platýzu přechodně výbor klubu osvobozených politických vězňů K 231 a krátce tam před odchodem do exilu pracoval Karel Kyncl.\n\nProvdala se roku 1969, ale z pracovních důvodů zůstala v Praze. V době počínající normalizace roku 1969 připravila výstavu křesťanského umění v Arcibiskupském paláci a výstavu umělců zastoupených v její galerii pro automobilku Renault. Roku 1970 vyjednala ve Švýcarsku účast českých umělců na veletrhu umění, ale po návratu byla vyhozena ze zaměstnání. Od té doby směla publikovat články v časopisech pouze pod cizím jménem. Nemohla sehnat jiné zaměstnání a byla odkázána na pomoc přátel (O. Sekora, V. Janoušková, Jiří Kolář) a drobné zakázky, které jí nabídl ředitel Národní galerie Jiří Kotalík.\n\nPoté, co jí komunistický režim zrušil smlouvy na připravované publikace a odňal jí cestovní pas, se v prosinci 1972 vystěhovala do Švýcarska za svým manželem. Zde zprvu hledala zaměstnání a její první příležitostí byla spolupráce s Ústavem pro dějiny umění v Zürichu na dějinách umění ve Švýcarsku. Později pracovala jako kurátorka výstav a výtvarná kritička periodik \"Neue Zürcher Zeitung\" (1974–1982), \"Tages Anzeiger\" (1983–1989), \"Frakfurter Algemeine Zeitung (1982–1989). Roku 1989 se stala obětí autonehody. Po uzdravení začala pracovat pro Weltwoche (1990–2006).\n\nV letech 1975–1976 přednášela dějiny moderního umění na Kunstgewerbeschule Zürich, roku 1980 dějiny ruského umění na Universität Zürich. V letech 1987–2000 byla předsedkyní poroty Kiefer Hablitzel Stiftung v Bernu. V letech 2000-2007 byla členkou předsednictva poroty Roswitha Haftmann Stiftung v Curychu.\n\nLudmila Vachtová se věnovala především sochařům a aktuálním projevům lyrické a geometrické abstrakce. Ve druhé polovině 60. let uspořádala v Galerii na Karlově náměstí každoročně zhruba desítku výstav. Navázala spolupráci s ředitelkou liberecké Oblastní galerie Hanou Seifertovou a po úspěšné výstavě \"Socha 1964\" (1964) spolu připravily v Liberci výstavy rakouských (1965) a slovenských (1966) sochařů, autorskou výstavu Věry a Vladimíra Janouškových (1967) a roku 1969 výstavu \"Socha a město\". Kromě toho byla Vachtová roku 1968 kurátorkou výstavy Františka Kupky v paláci Kinských a Valdštejnské jízdárně, Jana Kotíka v Mánesu a Olgy Karlíkové v Umělecké besedě.\n\nJejí monografie Františka Kupky „ležela“ v nakladatelství Odeon od roku 1965. Když byla v roce 1968 vydána, získala Cenu nakladatelství, Cenu za nejlepší publikaci roku a Cenu české výtvarné kritiky pojmenované po Antonínu Matějčkovi.\n\nVe Švýcarsku a Německu kromě Františka Kupky psala o Vojtěchu Preissigovi, Jiřím Kolářovi, Mikuláši Medkovi, českém kubismu, Josipu Plečnikovi a o výstavách na počest Rudolfa II.\n\nPo roce 1989 se podílela na několika výstavách v českých galeriích (Miloslav Chlupáč (1992), Olga Karlíková (1996), Eva Kmentová (2006) a na souborných výstavách \"Umění zrychleného času\" (1999), \"Anatomie skoku do prázdna\" (2018), byla členkou redakční rady časopisu Ateliér a připravila publikaci \"Kupka - Waldes, umělec a jeho sběratel\", kterou vydal v roce 2001 Petr Meissner.\n\n"}
{"id": "1438145", "url": "https://cs.wikipedia.org/wiki?curid=1438145", "title": "Jednotné inkasní místo", "text": "Jednotné inkasní místo\n\nJednotné inkasní místo (zkratka JIM, správně Jedno inkasní místo), projekt Ministerstva financí ČR, měl zjednodušit administrativu spojenou s přiznáním k dani z příjmu. Místo každoročních cest s přehledem příjmů a výdajů na tři místa – tedy finanční úřad, správu sociálního zabezpečení a zdravotní pojišťovnu – mělo stačit jen přihlášení do internetové aplikace. Mělo dojít k vytvoření centrálního registru poplatníků daní a pojištěnců (CRPP) a sdílení nezbytných informací z tohoto registru orgány JIM, ČSSZ a zdravotních pojišťoven. Cílem bylo sjednocení všech funkcí výběru daní, cel a odvodů do jediného úřadu, takže pro splnění svých daňových a odvodových povinností nebudou muset poplatníci jednat s několika úřady a vyplňovat mnoho formulářů.\n\nPodle NKÚ však ministerstvo utratilo 3,5 miliardy jinak a dokončení je v nedohlednu. Peníze putovaly na výdaje, které s JIM nesouvisely. Vedení projektu navíc tyto výdaje ani neschválilo.\n\n"}
{"id": "1438147", "url": "https://cs.wikipedia.org/wiki?curid=1438147", "title": "Bishop (Kalifornie)", "text": "Bishop (Kalifornie)\n\nBishop je menší město v kraji Inyo County, na východě Kalifornie, ve Spojených státech amerických.\nPřibližně se 3 800 obyvateli je největším městem údolí Owens Valley a současně hlavním turistickým centrem celé oblasti. Město je pojmenované podle potoku Bishop Creek. Ten pak nese jméno jednoho z prvních osadníků v oblasti Samuela Addisona Bishopa.\n\nBishop leží v údolí Owens Valley, v nadmořské výšce 1 260 m. Ze západu i východu je obklopené horami. Na západě se rozkládá pohoří Sierra Nevada. Hlavními vrcholy v okolí jsou Mount Humpreys (4 263 m) a North Palisade (3 343 m), třetí nejvyšší hora pohoří Sierra Nevada. Na východě pak leží pohoří White Mountains, s nejvyšším vrcholem White Mountain Peak (4 344 m), třetí nejvyšší horou Kalifornie.\n\nOblast má aridní podnebí. Celkový roční průměrný úhrn srážek je pouze 132 mm.\n"}
{"id": "1438151", "url": "https://cs.wikipedia.org/wiki?curid=1438151", "title": "Stabat Mater (Jenkins)", "text": "Stabat Mater (Jenkins)\n\nStabat Mater je dílo velšského skladatele Karla Jenkinse z roku 2008, založené na modlitbě \"Stabat Mater\" ze 13. století. Stejně jako většina Jenkinsových dřívější prací obsahuje skladba jednak tradiční západní hudbu (orchestr a sbor) a jednak etnické nástroje a vokály, tentokrát zaměřené na Blízký východ. Skladbu poprvé nahrál orchestr a sbor Královské liverpoolské filharmonie spolu s dvěma sólisty, litevskou mezzosopranistkou Jurgitou Adamonyte a anglickou muzikantkou Belindou Sykesovou, která zpívá a hraje na \"duduk\", arménský nástroj vyrobený ze třtiny.\n\nDílo \"Stabat Mater\" napsané ve 13. století je ve svém názvu zkratkou prvního řádku textu \"Stabat Mater dolorosa\" („Stála matka bolestiplná“). Báseň odráží utrpení Marie, Ježíšovy matky, v době jeho ukřižování. Na první nahrávce trvá celá skladba přes jednu hodinu, a tak je Jenkinsonova kompozice básně o 20 slokách jednou z nejdelších ze stovek existujících kompozic díla.\n\n\"Stabat Mater\" se sice zaměřuje na utrpení Marie, ale na rozdíl od většiny úprav díla používá Jenkins i jiné jazyky než latinu a angličtinu. Jenkinsova práce se klene přes dvanáct vět, z nichž v šesti používá jiné texty, než jsou v původní básni. Zahrnuje Jenkinsonovu sborovou úpravu „Ave verum“, původně napsanou pro velšského operního pěvce Bryna Terfela; část „And the Mother did weep“ („A matka plakala“), která obsahuje jediný řádek zpívaný současně v angličtině, latině, řečtině, aramejštině a hebrejštině; „Lament“, báseň Jenkinsovy manželky Caroly Barrattové; a „Incantation“, která je částečně zpívaná v rané arabštině. Dílo také obsahuje dvě básně – báseň od perského básníka Rúmiho a výňatek z \"Eposu o Gilgamešovi\", přeložený do angličtiny a aramejštiny.\n\nPřidání arménského \"duduku\" (nebo případně nástroje \"neye\") zesiluje východní atmosféru a jeho hluboký dvojitý zvuk přidává k dílu bohatší a rezonanční rozměr, než jaký je možné dosáhnout pomocí samotného orchestru. Vedle \"duduku\" v Jenkinsově díle vystupují bicí nástroje ze Středního východu, jako je \"darbuka\", \"def\", \"doholla\" a \"riq\".\n\nPrvní věta je rozšířenou variací na album \"Adiemus\", \"Cantus: Song of Tears\", používající stejný formát (s jemným úvodem, který předchází hlavní melodii) a stejnou harmonizaci. V sedmé větě „A matka plakala“ upravuje Jenkins „Amaté Adea“, sedmou skladbu z jeho prvního alba \"Adiemus\".\n\nSkladba měla světovou premiéru v anglikánské katedrále v Liverpoolu v sobotu 15. března 2008 a provedla jí Královská liverpoolská filharmonie, sbor a orchestr, Jurgita Adamonyté a Belinda Sykesová; byla řízena samotným Jenkinsem. Dílo bylo zároveň nahráno ve stejném obsazení a se sborem EMO Ensamble z Helsinkek a vyšlo u značky EMI dne 10. března 2008.\n\nPremiéra v České republice se konala 23. září 2018 v dómu sv. Václava v Olomouci za účasti Filharmonie Bohuslava Martinů Zlín, smíšeného pěveckého sboru Ars Brunensis z Brna, se sólisty Lucií Ceralovou (alt), Ivou Bittovou (etnicky zpěv) a Vlastislavem Matouškem (flétny šakuhači). \n\nJenkinsova \"Stabat Mater\" je rozdělena na 12 vět. Na rozdíl od svého \"Requiem\" autor v žádné větě nekombinuje dohromady liturgické i neliturgické texty.\n"}
{"id": "1438153", "url": "https://cs.wikipedia.org/wiki?curid=1438153", "title": "Robert Góralczyk", "text": "Robert Góralczyk\n\nRobert Góralczyk (21. března 1943, Wyry – 18. března 1984, Osvětim) byl hokejový obránce. Jeho bratrem byl hokejista Feliks Góralczyk.\n\nV polské lize hrál za tým KS Baildon Katowice (1966-1981) a během vojny za HC Legia Warszawa (1963-1965). V polské lize nastoupil v 605 utkáních a dal 188 gólů. \n\nPolsko reprezentoval na olympijských hrách v roce 1972 a 1976 a osmi turnajích mistrovství světa v letech 1966, 1967, 1969, 1970, 1972, 1973, 1974 a 1976. Celkem za polskou reprezentaci nastoupil ve 158 utkáních a dal 26 gólů.\n\n"}
{"id": "1438157", "url": "https://cs.wikipedia.org/wiki?curid=1438157", "title": "Jiří Sekyra", "text": "Jiří Sekyra\n\nJiří Sekyra (21. dubna 1929, Praha – 18. října 1977, Praha) byl československý hokejový útočník. \n\nJako reprezentant se zúčastnil olympiády v roce 1952, kde Československo skončilo na 4. místě. Na mistrovství světa startoval v letech 1953-1955. V reprezentačním dresu odehrál celkem 46 zápasů a dal 33 gólů. V lize hrál za ATK Praha a I. ČLTK Praha.\n\n"}
{"id": "1438161", "url": "https://cs.wikipedia.org/wiki?curid=1438161", "title": "Barchůvecké rybníčky", "text": "Barchůvecké rybníčky\n\nBarchůvecké rybníčky jsou soustavou dvou malých rybníčků o výměře vodní plochy 0,13 ha rybníček I a 0,06 ha rybníček II (měřeno ve směru od bývalého zámečku) nalézajících se na východním okraji vesnice Barchůvek v okrese Hradec Králové. Rybníčky jsou v soukromém vlastnictví a jsou využívány pro chov ryb. \n"}
{"id": "1438164", "url": "https://cs.wikipedia.org/wiki?curid=1438164", "title": "Krajská soutěž – Bratislava 1951", "text": "Krajská soutěž – Bratislava 1951\n\nKrajská soutěž – Bratislava 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1438166", "url": "https://cs.wikipedia.org/wiki?curid=1438166", "title": "Konšel (Měník)", "text": "Konšel (Měník)\n\nRybník Konšel o výměře vodní plochy 0,7 ha se nalézá v lese asi 0,5 km východně od centra obce Měník v okrese Hradec Králové. Rybník je využíván pro sportovní rybolov a zárověň představuje významné biocentrum pro rozmnožování obojživelníků. \n\nRybník Konšel je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438167", "url": "https://cs.wikipedia.org/wiki?curid=1438167", "title": "Gianluca Lapadula", "text": "Gianluca Lapadula\n\nGianluca Lapadula (* 7. února 1990, Turín, Itálie) je italský fotbalový útočník v současnosti hrající za US Lecce.\n\n\n\n\n"}
{"id": "1438168", "url": "https://cs.wikipedia.org/wiki?curid=1438168", "title": "Hořejší rybník (Měník)", "text": "Hořejší rybník (Měník)\n\nHořejší rybník o výměře vodní plochy 0,8 ha se nalézá na jižním okraji obce Měník v okrese Hradec Králové. Rybník je využíván pro chov ryb. \n\nHořejší rybník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438169", "url": "https://cs.wikipedia.org/wiki?curid=1438169", "title": "Dolejší rybník (Měník)", "text": "Dolejší rybník (Měník)\n\nDolejší rybník o výměře vodní plochy 0,9 ha se nalézá na jižním okraji obce Měník v okrese Hradec Králové. Rybník je využíván pro chov ryb. \n\nDolejší rybník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438170", "url": "https://cs.wikipedia.org/wiki?curid=1438170", "title": "Plutonium-239", "text": "Plutonium-239\n\nPlutonium 239 (Pu) je izotop plutonia s poločasem přeměny 24 110 let. Jedná se o hlavní štěpitelný nuklid používaný v jaderných zbraních, U se používá méně často. Pu je rovněž, spolu s U a U, jedním ze tří hlavních nuklidů použitelných v tepelných spektrálních jaderných reaktorech.\n\nJaderné vlastnosti plutonia 239, stejně jako možnost vyrábět velmi čisté 239Pu mnohem levněji, než vysoce obohacený U, vedly k jeho využití v jaderných zbraních a jaderných elektrárnách. Při štěpení uranu-235 tepelnými neutrony se uvolní dva nebo tři neutrony, které mohou být absorbovány uranem-238 za vzniku uranu-239, který se dvěma beta minus přeměnami změní na plutonium-239 a to se v reaktoru může štěpit společně s uranem-235.\n\nPlutonium-239 má ze všech běžnějších jaderných paliv nejmenší kritickou hmotnost, přibližně 11 kg, což odpovídá kouli o průměru 10,2 cm. Vhodnými postupy lze toto kritické množství snížit více než dvojnásobně.\n\nRozštěpením jednoho jádra Pu se uvolní 207,1 MeV (3,318×10 J) energie, tedy přibližně 19,98 TJ na mol nebo 83,61 TJ na kilogram.\n\nPlutonium-239 se vyrábí z uranu, obvykle v jaderných reaktorech přeměnou jednotlivých atomů jednoho z izotopů uranu přítomného v palivových tyčích. Pokud je atom uranu-238 vystaven neutronovému záření, tak některá jeho jádra absorbují neutron za vzniku uranu-239. Tato přeměna je snazší při použití neutronů s nízkou kinetickou energií (aktivační energie štěpení jádra U je 6,6 MeV). Uran-239 se následně rychle dvěma beta minus přeměnami změní nejprve na neptunium-239 a následně na plutonium-239:\n\nU + n → U → Np → Pu\n\nKe štěpení zde dochází jen výjimečně, a takto vyrobené plutonium stále obsahuje velké množství U a dalších izotopů uranu, kyslík, ostatní šložky původního materiálu a štěpné produkty. Pokud je palivo vystaveno neutronům v reaktoru několik dnů, tak lze oddělit Pu pomocí chemických metod a získat tak velmi čisté Pu.\n\nPu má větší pravděpodobnost štěpení než U a vetší počet uvolněných neutronů při štěpení, a tak i menší kritickou hmotnost. Čisté plutonium-239 také méně uvolňuje neutrony kvůli spontánnímu štěpení (asi 10 štěpení za sekundu na kilogram) a díky tomu lze shromáždit výrazně nadkritické množství tohoto izotopu, aniž by došlo k výbuchu kvůli řetězové reakci.\n\nV praxi obsahuje plutonium vyrobené v reaktoru nezanedbatelný podíl Pu kvůli tendenci Pu pohltit během procesu další neutron. U plutonia-240 je úroveň spontánního štěpení mnohem vyšší (415 000 štěpení.s.kg), kvůli čemuž je nežádoucí příměsí. Plutonium s velkým podílem Pu tak není příliš vhodné k použití v jaderných zbraních; vyzařuje neutronové záření, což ztěžuje skladování, a může vést k menšímu výbuchu, při kterém se zbraň poškodí, ale nedojde k rozčtěpení většího množství paliva (u moderních jaderných zbraní využívajících k zahájení fúze tvorbu dalších neutronů, není tento jev problémem). Kvůli tomuto omezení musí být jaderné zbraně využívající plutonium implozního typu. Pu a Pu od sebe nelze chemicky odlišit, a k jejich oddělení je tedy potřeba náročná a nákladná izotopová separace.\n\nV jakémkoliv fungujícím reaktoru obsahujícím uran-238 se vytváří určité množství plutonia-239. Komerční reaktory na rozdíl od reaktorů používaných k výrobě plutonia pro jaderné zbraně obvykle pracují s vyšší spotřebou, což umožňuje, aby v ozářeném palivu vzniklo významné množství plutonia. Plutonium-239 se vyskytuje jak v reaktorovém jádru během provozu, tak i v použitém palivu. Použité palivo obvykle obsahuje kolem 0,8 % Pu.\n\nPlutonium-239 přítomné v reaktorovém palivu může absorbovat neutrony a štěpit se podobně jako uran-235. Jelikož se v reaktorovém jádru během provozu Pu tvoří neustále, tak může k jeho využívání jako jaderného paliva docházet, aniž by se palivo přepracováválo; plutonium-239 se štěpí v palivových tyčích, ve kterých vzniká. Štěpením plutonia-239 se uvolňuje kolem třetiny veškeré energie obvykle získané v jaderné elektrárně. Pokud část Pu není neustále „spalována“, tak může jeho obsah v palivu vzrůst výrazně nad 0,8 %.\n\nDo nového jaderného paliva lze přidat malý podíl Pu. Přidání tohoto nuklidu omezuje nutnost použití obohaceného uranu.\n\nPlutonium-239 vyzařuje částice alfa za vzniku uranu-235. Jako alfa zářič není příliš nebezpečné jako vnější zdroj ionizujícího záření, ovšem při vdechnutí nebo požití je vysoce toxické a karcinogenní. Požité plutonium je však mnohem méně nebezpečné a jen malá část se vstřebává v žaludku a střevech.\n"}
{"id": "1438175", "url": "https://cs.wikipedia.org/wiki?curid=1438175", "title": "Písníky u Chudonic", "text": "Písníky u Chudonic\n\nPísníky u Chudonic jsou soustavou čtyř vodních ploch vzniklých po těžbě štěrkopísku ukončené v 1. polovině 20. století nalézajících se na katastrálním území Chudonice, místní části města Nový Bydžov u silnice III. třídy č. 32740 vedoucíé z Nového Bydžova do Vysočan. \n\nVýměra jednotlivých vodních ploch (měřeno ve směru od obce Vysočany) je 1,0 ha jezero I, 1,0 ha jezero II, 2,0 ha jezero III a 0,3 ha jezero IV. Písníky jsou využívány pro sportovní rybolov.\n"}
{"id": "1438176", "url": "https://cs.wikipedia.org/wiki?curid=1438176", "title": "Kavatina", "text": "Kavatina\n\nKavatina (italsky \"cavatina\") je druh operní árie, v níž se některá z postav (a tedy i některý z interpretů) objevuje samostatně na jevišti. Tento druh se vysyktoval v italské opeře především v období Ottocenta. V italském prostředí je možné setkat se také s označením aria di sortita.\n\nDvoudobá struktura kavatiny 19. století, v níž se má divák seznámit s formální charakteristikou postavy, je vlastně typickou formou árie v opeře na počátku 19. století v Itálii. Od kavatin se očekávalo náročné vokální zpracování, které zpěvákovi umožňovalo předvést své dovednosti, a co možná nejlépe se tak představit obecenstvu. Kavatina se zpravidla zpívala při vstupu postavy na scénu a jejím smyslem pak bylo seznámení s jejím charakterem či posláním.\n\nOd da capové árie, typické formy Settecenta, se liší absencí kontrastní střední části a částí \"da capo\". V 18. století se výrazu kavatina občas užívalo jako zdrobněliny slova cavata, formy 17. století s poněkud odlišným významem. Ve tvaru \"cavatine\" se výraz výjimečně používal také ve francouzské opeře 19. století.\n\n\n"}
{"id": "1438179", "url": "https://cs.wikipedia.org/wiki?curid=1438179", "title": "Günter", "text": "Günter\n\nGünter, Gunter je německé jméno. Lze se setkat i s variantou Ginter.\n\nkřestní jméno\n\npříjmení\n\n"}
{"id": "1438180", "url": "https://cs.wikipedia.org/wiki?curid=1438180", "title": "Seznam dílů seriálu Záchranáři L. A.", "text": "Seznam dílů seriálu Záchranáři L. A.\n\nToto je seznam dílů seriálu \"Záchranáři L. A.\". Americký dramatický televizní seriál \"Záchranáři L. A.\" vysílá stanice Fox od 3. ledna 2018.\n\n<onlyinclude>\n</onlyinclude>\n\n"}
{"id": "1438183", "url": "https://cs.wikipedia.org/wiki?curid=1438183", "title": "Skřivan (rybník)", "text": "Skřivan (rybník)\n\nRybník Skřivan o rozloze vodní plochy 2,0 ha se nalézá asi 200 m severovýchodně od zámečku Skřivany u silnice u silnice III. třídy č. 3262 vedoucí ze Skřivan do obce Podoliby. Rybník je využíván pro chov ryb a sportovní rybolov.\n\nRybník Skřivan je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438185", "url": "https://cs.wikipedia.org/wiki?curid=1438185", "title": "Jóko Ónová", "text": "Jóko Ónová\n\nJóko Ónová (* 27. listopadu 1989 Óda) je japonská zápasnice – judistka.\n\nS judem začínala v 6 letech v Hamadě. Po skončení střední internátní školy Ricumeikan v Udži v roce 2008 pokračovala ve studiu juda na stejnojmenné univerzitě Ricumeikan. Po skončení studií podepsala v roce 2012 profesionální smlouvu se společnosti Komatsu jejichž judistický tým reprezentuje pod vedením Jošijuki Macuoky a jeho asistentů (Ajumi Tanimotová). V japonské ženské reprezentaci se pohybuje s přestávkami od roku 2011 ve střední váze do 70 kg. Poprvé na sebe výrazně upozornila v prosinci 2015 na tokijském grand slamu (Kano Cup), kde se ve své váhové kategorii probojovala do finále.\n\n\n\n"}
{"id": "1438188", "url": "https://cs.wikipedia.org/wiki?curid=1438188", "title": "Myslivec (Skřivany)", "text": "Myslivec (Skřivany)\n\nRybník Myslivec o rozloze vodní plochy 1,0 ha se nalézá asi 600 m severovýchodně od zámečku Skřivany u polní cesty odbočující ze silnice III. třídy č. 3267 a vedoucí do bývalé vesnice Stihňov. U rybníka se nalézá klubovna místní organizace Česdkého mysliveckého svazu Skřivany. Rybník je využíván pro chov ryb.\n\nRybník Myslivec je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438192", "url": "https://cs.wikipedia.org/wiki?curid=1438192", "title": "Liaoningotitan sinensis", "text": "Liaoningotitan sinensis\n\nLiaoningotitan sinensis („titán z provincie Liao-ning“) byl druh sauropodního dinosaura, žijícího v období spodní křídy na území dnešní severovýchodní Číny (západ provincie Liao-ning). Byla objevena téměř kompletní kostra, která ukázala, že jde o zástupce skupiny Titanosauriformes. Formálně byl popsán čtyřčlenným mezinárodním týmem paleontologů v roce 2018. V současnosti je znám jediný druh, typový \"L. sinensis\".\n\nTento sauropod obýval stejné ekosystémy jako velký opeřený tyranosauroid druhu \"Yutyrannus huali\". Mláďata liaoningotitana se možná mohla stávat jeho občasnou kořistí. Podle neoficiálních údajů, založených na pozorování zrekonstruované kostry mohl tento středně velký sauropod dosahovat délky asi 18 až 21 metrů.\n\nPředběžná fylogenetická analýza ukázala, že tento sauropod patří mezi titanosauriformy a vývojově byl vyspělejší než rody \"Euhelopus\" a \"Brachiosaurus\".\n"}
{"id": "1438193", "url": "https://cs.wikipedia.org/wiki?curid=1438193", "title": "Stihňovský rybník", "text": "Stihňovský rybník\n\nStihňovský rybník o rozloze vodní plochy 3,0 ha se nalézá asi 1,5 km severně od zámečku Skřivany u bývalé vesnice Stihňov. Rybník je využíván pro chov ryb. Na jaře roku 2018 nebyl napuštěn.\n\nStihňovský rybník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438196", "url": "https://cs.wikipedia.org/wiki?curid=1438196", "title": "Říha (rybník)", "text": "Říha (rybník)\n\nRybník Říha o rozloze vodní plochy 28,7 ha se nalézá asi 1 kmvýchodně od centra obce Skochovice v okrese Hradec Králové. Východně od rybníka prochází silnice III. třídy 32414 vedoucí z Lužce nad Cidlinou do Nové Skřeněře. \n\nRybník je využíván pro chov ryb. U rybníka bylo v roce 2015 vybudováno rekreační středisko Barešův ranč.\n\nRybník Říha je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438197", "url": "https://cs.wikipedia.org/wiki?curid=1438197", "title": "Valeyres-sous-Ursins", "text": "Valeyres-sous-Ursins\n\nValeyres-sous-Ursins je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 247 obyvatel.\n\nObec je poprvé zmiňována v letech 1184 jako de Valeres. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois.\n\nObec je situována jižně od Yverdon-les-Bains při silnici D5.\n\nV roce 2000 hovořilo 95,6% obyvatel obce francouzsky. Ke švýcarské reformované církvi se ve stejném roce hlásilo 62,8% obyvatel, k církvi římskokatolické 14,4% obyvatel.\n\n"}
{"id": "1438198", "url": "https://cs.wikipedia.org/wiki?curid=1438198", "title": "Budňanská skála", "text": "Budňanská skála\n\nBudňanská skála je odkryv zvrásněných vrstev hornin na rozhraní siluru a devonu. Lokalita se nachází na levém břehu řeky Berounky na katastru městyse Karlštejna v okrese Beroun na území Chráněné krajinné oblasti Český kras a národní přírodní rezervace Karlštejn.\n\nGeotop se nachází na katastrálním území Budňany v lokalitě zvané \"Ve Spáleném\", mezi levým břehem Berounky a jižním úpatím vrchu Javorka (384 m n. m.). Pozemek je ve vlastnictví České republiky, právo zde hospodařit náleží státnímu podniku Lesy ČR. Směrem na západ proti proudu Berounky na Budňanskou skálu bezprostředně navazuje další geologicky a paleontologicky významné území, označované jako Údolí Berounky mezi Lišticí a Karlštejnem.\n\nBudňanská skála je pozoruhodný geotop, známý z historie geologických věd, který je paleontologickou typovou lokalitou a významným geologickým studijním profilem historického i regionálního významu. Jedná se o odkryv hornin s vrásovou stavbou, v nichž se střídají synklinální a antiklinální struktury. Usnesením 24. Mezinárodního geologického kongresu v Montrealu v roce 1972 byla Budňanská skála schválena jako pomocný mezinárodní stratotyp (parastratotyp) hranice silur - devon. Tento pomocný stratotyp je doplněním globálního stratotypu hranice silur - devon na Klonku u Suchomast. Na Budňanské skále se nachází hranice mezi vápenci s výskytem fosilních hlavonožců a mocnější lavicí krinoidových vápenců, které tvoří vrásu ve tvaru písmene \"M\".\n\nBudňanská skála je známou paleontologickou lokalitou, na níž byl vyhledáván paleontologický typový materiál již od 19. století, kdy ve středních Čechách působil Joachim Barrande. Lokalita je proslulá například nálezy kalichů velkých lilijic rodu \"Scyphocrinites\" a také typovým materiálem hlavonožců, mlžů, lasturnatek a dalších. V horní části skalního odkryvu se nachází čtvrtohorní profil, který je významný pro stratigrafii pleistocénu.\n\nPřístup ke skále je velmi snadný, lokalita se nachází přímo naproti silničnímu mostu, spojujícím oba břehy Berounky v Karlštejně. Od karlštejnského nádraží na železniční trati Praha - Beroun je skála vzdálená asi 750 metrů. Mezi skálou a říčním břehem je silnice, po níž je vedena cyklotrasa \"Po stopách českých králů\". Území podléhá přísné ochraně v rámci národní přírodní rezervace Karlštejn.\n"}
{"id": "1438199", "url": "https://cs.wikipedia.org/wiki?curid=1438199", "title": "Murphy", "text": "Murphy\n\nMurphy může znamenat:\n\n\n\n"}
{"id": "1438201", "url": "https://cs.wikipedia.org/wiki?curid=1438201", "title": "Žabí Lhotka", "text": "Žabí Lhotka\n\nRybník Žabí Lhotka o rozloze vodní plochy 2,0 ha se nalézá asi 1 km jihovýchodně od centra obce Lužec nad Cidlinou v okrese Hradec Králové u polní cesty vedoucí z Lužce nad Cidlinou do hospodářského dvora Žabí Lhotka. \n\nRybník je využíván pro chov ryb. \n\nRybník Žabí Lhotka je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1438202", "url": "https://cs.wikipedia.org/wiki?curid=1438202", "title": "Krajský přebor – Bratislava 1952", "text": "Krajský přebor – Bratislava 1952\n\nKrajský přebor – Bratislava 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1438206", "url": "https://cs.wikipedia.org/wiki?curid=1438206", "title": "Rockmond Dunbar", "text": "Rockmond Dunbar\n\nRockmond Dunbar (* 11. ledna 1973, Berkeley, Kalifornie, USA) je americký herec. Proslavil se hlavně rolemi v seriálu \"Země 2\", \"Soul Food\" a \"Útěk z vězení\". Také si zahrál šerifa Roosevelta v seriálu \"Zákon gangu\", agenta Dennise Abbota v seriálu \"Mentalista\" a agenta Abe Gainese v seriálu \"The Path\". Od roku 2018 hraje v seriálu stanice FOX \"9-1-1\".\n\nDubar se narodil v Berkeley v Kalifornii. Navštěvoval střední technickou školu v Oaklandu a vysokou školu Morehouse College, vysokou školu College of Sante Fe a University of New Mexico.\n\nProslavil se především díky hlavní roli Kennyho Chadwaye v seriálu \"Soul Food\" a byl jmenován jedním z padesáti nejpřitažlivějších televizních hvězd všech dob. Roli Benjamina Milese Franklina získal v seriálu \"Útěk z vězení\". V roce 2007 začal hrát v seriálu stanice TNT \"Heartland\". Vedlejší role si zahrál v seriálech \"Girlfriends\", \"The Game\" nebo \"Čmuchalové\". Hostující role si poté zahrál v seriálech \"Země 2\", \"Felicity\", \"The Pretender\", \"Two Guys and a Girl a North Shore\". V roce 2011 získal roli šerifa Roosevelta v seriálu stanice FX \"Zákon gangu\". V roce 2013 se připojil k obsazení seriálu \"Mentalista\" v roli agenta Dennise Abbota. Od roku 2018 hraje v seriálu stanice FOX \"9-1-1\".\n\nBěhem let 2003 až 2006 byl manželem Ivy Holmes. Po méně než roce vztahu se zasnoubil s herečkou a scenáristkou Mayou Gilbert. Páru se v prosinci 2013 narodila dcera Berkeley Seon v lednu 2016 syn Czar Rockmond Dunbar.\n"}
{"id": "1438215", "url": "https://cs.wikipedia.org/wiki?curid=1438215", "title": "Typhlodrominae", "text": "Typhlodrominae\n\nTyphlodrominae je podčeleď roztočů z čeledi Phytoseiidae .\n\n\n"}
{"id": "1438219", "url": "https://cs.wikipedia.org/wiki?curid=1438219", "title": "Camocio", "text": "Camocio\n\nGiovanni Francesco Camocio, známý také jako Camoccio nebo jen Camutio (činný v letech 1552–1575), byl italský tiskař a vydavatel v období renesance. Řadí se do okruhu tzv. Lafreriho školy a je považován za jednoho z nejvýznamnějšího nakladatelů této doby. \n\nDatum narození není známo, ale působil v Benátkách v letech 1552–1575. Camociova rodina žila ve městě Asolo v provincii Treviso, proto lze usuzovat, že je to jeho pravděpodobné místo narození. Tak jako většina benátského obyvatelstva Camocio zemřel roku 1575 na mor. \n\nNejprve publikoval knihy a mědirytiny s náboženskou tematikou. Proslavil se rytinami podle Tiziana. Později se zaměřil na mapy, které vydával v různých formátech. Známý je jeho soubor map Isolario, obsahující mapy ostrovů převážně ve středomořské oblasti, ale také Britských ostrovů nebo Islandu. Jeho obchod se nacházel na St. Lio v Benátkách v domě pod znamením pyramidy. Proto se pyramida stala jeho značkou a objevuje se na některých jeho mapách. \n\n\n"}
{"id": "1438223", "url": "https://cs.wikipedia.org/wiki?curid=1438223", "title": "Feliks Góralczyk", "text": "Feliks Góralczyk\n\nFeliks Goralczyk (16. června 1950, Wyry – 14. ledna 1980, Katovice) byl hokejový útočník. Jeho bratrem byl hokejista Robert Góralczyk. Byl jedním z najtalentovanějších polských útočníků. V roce 1972 při utkání Mistrovství světa v ledním hokeji 1972 skupiny B proti Jugoslávii přišel o oko, trpěl depresemi ze zranění a v roce 1980 zemřel.\n\nV polské lize hrál za tým KS Baildon Katowice (1969-1972). \n\nPolsko reprezentoval na olympijských hrách v roce 1972 a třech turnajích mistrovství světa v letech mistrovství světa v letech 1970, 1971 a 1972 . Celkem za polskou reprezentaci nastoupil ve 35 utkáních a dal 19 gólů.\n\n"}
{"id": "1438238", "url": "https://cs.wikipedia.org/wiki?curid=1438238", "title": "Řemenatka", "text": "Řemenatka\n\nŘemenatka může být:\n\n"}
{"id": "1438239", "url": "https://cs.wikipedia.org/wiki?curid=1438239", "title": "Lubomír Pleva", "text": "Lubomír Pleva\n\nLubomír Pleva (31. července 1929 Grygov – 1. srpna 1998 Přerov) byl český hráč na foukací harmoniku, čtyřnásobný mistr světa ve svém oboru, civilním povoláním středoškolský pedagog.\n\nNarodil se v Grygově na Olomoucku. Už v mládí se věnoval atletice, jako dorostenec byl držitelem československého rekordu v hodu oštěpem. V Olomouci vystudoval Univerzitu Palackého. Poté působil v Přerově jako učitel tělesné výchovy a občanské nauky, a to 10 let na Gymnáziu Jakuba Škody a poté 30 let na učňovské škole v Šířavě.\n\nV hraní na harmoniku byl samouk. Začal s ní v šestnácti letech. Velmi dobře však hrál i na housle. V období let 1971–1975 získal ve hře na harmoniku čtyři tituly mistra světa.\n\n"}
{"id": "1438247", "url": "https://cs.wikipedia.org/wiki?curid=1438247", "title": "HK Celje", "text": "HK Celje\n\nHK Celje (celým názvem: Hokejski klub Celje) je slovinský klub ledního hokeje, který sídlí v Celje v Savinjském regionu. Založen byl v roce 1947. V jugoslávské éře působilo Celje celkem třináct ročníků v nejvyšší soutěži. Největším úspěchem klubu bylo obsazení bronzové příčky v letech 1978–1982. Od sezóny 2014/15 působí ve slovinské nejvyšší soutěži v ledním hokeji. Klubové barvy jsou modrá a žlutá.\n\nSvé domácí zápasy odehrává v hale Ledena dvorana Golovec s kapacitou 1 500 diváků.\n\nZdroj: \n\n\n"}
{"id": "1438252", "url": "https://cs.wikipedia.org/wiki?curid=1438252", "title": "HDD Jesenice", "text": "HDD Jesenice\n\nHDD Jesenice (celým názvem: Hokejsko drsalno društvo Jesenice) je slovinský klub ledního hokeje, který sídlí v Jesenici v Hornokraňském regionu. Založen byl v roce 2013 jako nástupce slavného klubu HK Acroni Jesenice. Ve sportovní terminologii se jedná o tzv. Phoenix club. V roce 2014 byl název pozměněn z Team Jesenice na HDD Jesenice. Jeseničtí dokázali zvítězit od svého založení již třikrát v nejvyšší národní soutěži, naposledy v sezóně 2017/18. Klubové barvy jsou červená a černá.\n\nSvé domácí zápasy odehrával v hale Dvorana Podmežakla s kapacitou 4 000 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1438253", "url": "https://cs.wikipedia.org/wiki?curid=1438253", "title": "Valsamis proti Řecku", "text": "Valsamis proti Řecku\n\nValsamis proti Řecku je soudní případ, kterým se zabýval Evropský soud pro lidská práva ve Štrasburku v roce 1996. Žalobci v případu byli manželé Valsamisovi a jejich dcera Victorie, která studovala na škole v Athénách. Ohradili se proti rozhodnutí ředitele školy vyloučit Victorii na jeden den kvůli její neúčasti na oslavách státního svátku. Důvodem její neúčasti byl nesouhlas s podobou oslav a idejemi spojenými se státním svátkem. Nesouhlas byl založen na náboženském přesvědčení Victorie a jejich rodičů. \n\nŽalobci byli rodiče Elias a Maria Valsamisovi a jejich dcera Victorie (nar. 1980) – Svědkové Jehovovi. K jejich náboženskému přesvědčení neodmyslitelně patří pacifismus, proto Svědkové Jehovovi nekonají vojenskou službu a neúčastní se akcí s vojenským či jiným násilným podtextem. \n\nV září roku 1992, když chodila Victorie do školy v Athénách, podali rodiče Valsamisovi písemnou žádost, aby byla jejich dcera zproštěna povinnosti účastnit se výuky náboženství, ortodoxní mše a dalších manifestací, které by byly v rozporu s jejich náboženským přesvědčením. Victorie byla zproštěna povinnosti ve škole navštěvovat hodiny náboženství a ortodoxní mše. Byla požádána, aby se i s ostatními studenty zúčastnila slavnostního průvodu během státního svátku 28. října, při němž školní a vojenské průvody připomínají událost, kdy fašistická Itálie vyhlásila válku Řecku (28. října 1940). Victorie informovala ředitele školy, že její víra jí zakazuje účastnit se školního průvodu, po kterém bude následovat ortodoxní mše a vojenský průvod a chtěla být omluvena z oslav. Ředitel nebral její náboženské přesvědčení v úvahu a její žádost byla zamítnuta. Viktorie se akce přesto nezúčastnila a byla potrestána vyloučením ze školy na jeden den na základě nařízení ministerstva pro školství a náboženské otázky.\n\nValsamisovi podali stížnost 26. dubna 1993 k Evropské komisi pro lidská práva, která se případem zabývala. Valsamisovi uvedli, že Řecko porušilo čl. 2 Dodatkového protokolu 1 k Úmluvě o ochraně lidských práv a základních svobod (dále jen \"Úmluva\"), dále čl. 3 a čl. 9 Úmluvy a také čl. 13 Úmluvy v kombinaci se třemi výše jmenovanými. \n\nManželé Valsamisovi se domnívali, že nátlak školy, aby se jejich dcera zúčastnila slavnosti vyzdvihující vlastenecké ideály, s kterými oni nesouhlasí, je porušením zákona o právu rodičů zajišťovat výchovu a vzdělání svých dětí ve shodě s jejich náboženským a filosofickým přesvědčením, tedy článku 2 Protokolu č. 1. Historie se má podle Valsamisových učit v hodině a ne při oslavách.\n\nŘecká vláda se bránila, že státní svátek ukazuje k hodnotám demokracie, svobody a lidských práv, na nichž je založen poválečný právní řád. Oslava zachovává idealistický a pacifistický ráz, který je posílený přítomností školních průvodů. Soud neshledal ve způsobu oslav nic, co by mohlo narážet na pacifistické přesvědčení žalobců v takové míře, aby uznal porušení článku 2 Protokolu 1. \n\nVictorie tvrdila, že byl porušen článek č. 9 Úmluvy, když nemohla projevit nesouhlas s protichůdnými názory, než jsou její. Soud opět zdůraznil, že školní průvod není v rozporu s náboženským přesvědčením stěžovatelky a jejích rodičů. Soud rozhodl, že článek č. 9 Úmluvy nebyl porušen. \n\nSoud také neshledal porušení článku č. 3 Úmluvy, který zakazuje mučení a ponižující zacházení nebo trest. \n\nVšichni tři stěžovatelé poukazovali na údajné porušení čl. 13 Úmluvy. Tvrdili, že v Řecku neměli k dispozici žádný účinný prostředek nápravy, který by jim umožnil domáhat se zrušení disciplinární sankce. \n\nSoud uznal, že stěžovatelé měli právo na vnitrostátní prostředky nápravy v případě čl. 2 Protokolu č. 1 a čl. 9 Úmluvy. Řecký stát ale neposkytl žádnou účinnou možnost nápravy a článek 13 Úmluvy tím byl porušen. \n\nSoud jednomyslně rozhodl, že žalovaný stát musí stěžovatelům do tří měsíců vyplatit 600 000 GRD za soudní výlohy.\n"}
{"id": "1438254", "url": "https://cs.wikipedia.org/wiki?curid=1438254", "title": "Aero A-22", "text": "Aero A-22\n\nAero A-22 byl československý dvouplošný užitkový a dopravní letoun odvozený od průzkumného Aero A-12, u kterého byl otevřený kokpit pozorovatele nahrazen nekrytým prostorem pro přepravu dvou cestujících a pošty. Společnost Aero v roce 1924 postavila tři kusy (imatrikulace L-BUCCA až L-BUCC), které ve vlastní režii provozovala na trati Praha-Mariánské Lázně. V letních sezónách 1925 a 1926 na ní tyto stroje bez nehody přepravily 961 pasažérů a 7 091 kg zavazadel a pošty. Nalétaly celkem 82 434 km. \n\nÚdaje podle\n"}
{"id": "1438257", "url": "https://cs.wikipedia.org/wiki?curid=1438257", "title": "Árie da capo", "text": "Árie da capo\n\nÁrie da capo, či \"aria da capo\", někdy též \"dacapová árie\" (italsky \"aria con da capo\", či \"col da capo\") je druh operní nebo oratorní árie. \n\nSvého největšího rozkvětu dosáhla v oratoriích, ale především v barokní opeře. Někdy se vyskytuje také ve výhradně instrumentálních skladbách.\n\n\"Árie da capo\" je trojdílná forma se schématem A-B-A'. Tvoří ji tři díly (tzv. strofy): první je úplná hudební myšlenka, zakončená v základní tónině. Druhá část je v kontrastu s první, buď rytmicky (v pomalém tempu), nebo harmonicky (dur, moll) zatímco třetí část, často ani nebývá skladatelem vypsaná, nýbrž označená v partituře pouze značkou \"da capo\", a je vlastně doslovnou repeticí první části. Bývalo však téměř pravidlem, že třetí díl byl vylepšován o improvizace a ozdoby, které si časo vymýšleli i sami zpěváci, aby tak mohli předvést své schopnosti a virtuositu.\n\nČasto byla árie da capo doprovázená textem ve dvou strofách, z nichž každou tvořily tři až šest veršů.\n\n\n"}
{"id": "1438262", "url": "https://cs.wikipedia.org/wiki?curid=1438262", "title": "Jakub Mráček", "text": "Jakub Mráček\n\nJakub Mráček (* 25. září 1985 Teplice) je český odborník na transparentní státní správu, pedagog a politik, lídr hnutí Volba pro! Teplice. Je členem KDU-ČSL, od roku 2014 opozičním členem zastupitelstva města Teplice. V roce 2018 kandidoval na primátora v Teplicích za Volbu pro! Teplice.\n\nVystudoval makromolekulární chemii (promoval roku 2010, titul Ing.) a učitelství chemie (promoval v roce 2011, titul Bc.) na Vysoké škole chemicko-technologické v Praze. Od roku 2011 vyučuje chemii a informatiku na Gymnáziu Teplice.\n\nV roce 2004 se začal věnovat skautingu, od roku 2009 vede skautské středisko Dvojka Teplice.\n\nVe svém rodném městě se začal veřejně angažovat v roce 2006, kdy spoluzakládal občanské sdružení \"Pro arte beuronensi - Společnost pro obnovu kaple Gymnázia Teplice\", jehož posláním byla záchrana a rekonstrukce Beuronské kaple v Teplicích. V roce 2016 přivedl do Teplic bikesharing, když zde založil pobočku Rekoly. Inspirován projektem \"Ústecká NEJ...\" Martina Krsky provozují spolu s Magdou Barabášovou stránku \"Teplická NEJ...\", kde shrnují teplické kuriozity. \"Teplická NEJ...\" jsou vydány i knižně\n\nJe ženatý, má syna a dceru. Mezi jeho koníčky patří jízda na (dvoj)kole, místní historie, turistika, tvorba grafiky nebo včelaření.\n\nV Teplicích spoluzakládal hnutí Volba pro! Teplice, za které kandidoval jako nezávislý v komunálních volbách v roce 2014. V podzimních volbách 2018 byl v čele kandidátky Volba PRO! Teplice, která se s 26,23 % hlasů umístila na druhém místě za ODS.\n"}
{"id": "1438263", "url": "https://cs.wikipedia.org/wiki?curid=1438263", "title": "Jauchzet Gott in allen Landen", "text": "Jauchzet Gott in allen Landen\n\nJauchzet Gott in allen Landen (BWV 51) je první verš a zároveň název kantáty pro sólový soprán od Johanna Sebastiana Bacha.\n\nAutor textu ani přesný rok vzniku kantáty nejsou známy. Skladby byla zkomponována v Lipsku pro 15. neděli po Svaté Trojici. Jako pravděpodobný rok vzniku je považován rok 1730.\n"}
{"id": "1438265", "url": "https://cs.wikipedia.org/wiki?curid=1438265", "title": "Dewoitine D.21", "text": "Dewoitine D.21\n\nDewoitine D.21 byl francouzský jednomístný hornoplošný stíhací letoun s pevným podvozkem a otevřeným kokpitem vzniklý v 20. letech 20. století.\n\nPrototyp D.21 vzniknul vývojem z typu D.12. Letoun byl později licenčně vyráběn v Argentině v tamní Fábrica Militar de Aviones, v Československu Škodovými závody (jako Škoda-Dewoitine D-1) a ve Švýcarsku státní zbrojovkou EKW. Jeden stroj užívaný Tureckem byl vybaven upraveným křídlem a pojmenován \"Orhanelli\".\n\nArgentina zakoupila 7 kusů a v licenci vyrobila dalších 58. Větší počet zakoupilo i Turecko. \nČeskoslovenská licenční výroba dala v letech 1928-1929 vzniknout 1 vzorovému a 25 sériovým kusům a typ byl užíván nejprve vojenským letectvem a později pět kusů získaly i Četnické letecké hlídky. Poslední zbylé stroje byly zrušeny v roce 1939.\n\n\n\nÚdaje podle a \n\n\n"}
{"id": "1438270", "url": "https://cs.wikipedia.org/wiki?curid=1438270", "title": "Bell 400 TwinRanger", "text": "Bell 400 TwinRanger\n\nBell 400 TwinRanger byl prototyp dvoumotorového užitkového vrtulníku s čtyřlistým rotorem vyvíjený společností Bell Helicopter pro civilní trh v 80. letech 20. století. Model 400 i jeho plánovaná verze Bell 440 vznikly jako pokus o uplatnění dvoumotorového stroje odvozeného ze staršího Model 206L LongRanger. Byla projektována i jednomotorová varianta označená Bell 400A. Vývoj těchto strojů byl zastaven poté co se společnosti Bell nepodařilo získat množství zakázek dostačující k ekonomické rentabilitě sériové výroby nového typu. Pojmenování \"TwinRanger\" bylo výrobcem později použito znovu pro dvoumotorovou variantu Bell 206 LongRanger vyráběnou v letech 1994-1997.\n\nSpolečnost Bell se dvoumotorovou variantu své úspěšné série Bell 206 na trh pokusila uvést několikrát. Pojmenování \"TwinRanger\" bylo poprvé použito u dvoumotorového modelu vyvíjeného v polovině 80. let na základě modelu \"LongRanger\".\n\n\"Bell 400 TwinRanger\" se vyznačoval přepracovaným profilem trupu, zvětšenou zásobou paliva, modifikovanými podvozkovými ližinami, dvěma turbohřídelovými motory Allison 250, čtyřlistým hlavním rotorem z OH-58D Kiowa a novým zakrytým ocasním rotorem. Společnost Bell plánovala i jednomotorovou verzi \"400A\" a dvoumotorový model \"440\" se zvětšeným trupem užívajícím vysoký podíl kompozitních materiálů. Bell 400 poprvé vzlétl 30. června 1984 a do června roku 1985 vzlétly ještě tři předsériové kusy, ale v polovině 80. let byl další vývoj rodiny 400/440 zastaven, jelikož společnost Bell pociťovala, že roční produkce 120 kusů, nutná k dosažení ziskovosti výroby, nenalezne na trhu odbyt.\n\nPo úspěchu dvoumotorových konverzí modelu 206L Tridair \"Gemini ST\" začátkem 90. let začala společnost Bell vyrábět vlastní ekvivalent Bell 206LT TwinRanger, odvozený od modelu 206L-4, který v letech 1994 až 1997 vznikl v pouhých 13 kusech. Ve výrobním programu firmy pak byl nahrazen dvoumotorovým strojem Bell 427 překonstruovaným z jednomotorového Bell 407, varianty typu 206 vybavené čtyřlistým nosným rotorem.\n\n\nÚdaje podle a \n\n"}
{"id": "1438278", "url": "https://cs.wikipedia.org/wiki?curid=1438278", "title": "Roman Kopřivík", "text": "Roman Kopřivík\n\nRoman Kopřivík (* 10. března 1962 Chrudim) je český scenárista, textař a dramaturg. Věnuje se převážně tvorbě hraných televizních pořadů, podílel se na vzniku řady úspěšných televizních seriálů.\n\nVyrůstal v podkrkonošském Vrchlabí, odkud se v roce 1974 přestěhoval do Prahy. Po maturitě v roce 1980 pracoval jako doručovatel novin, knihovník a asistent režie ve Filmovém studiu Barrandov (např. na filmu Hadí jed, režie František Vláčil). V roce 1987 absolvoval Filmovou a televizní fakultu AMU v Praze, obor scenáristika a dramaturgie.\n\nDo roku 1990 se živil jako noční vrátný a figurant. V letech 1990 – 1992 vyučoval jako asistent na FAMU a zároveň pracoval jako redaktor Československého, později Českého rozhlasu. Od roku 1992 působil na volné noze, nejdříve jako reklamní textař, později televizní scenárista a dramaturg. V současné době se věnuje tvorbě televizních seriálů.\n\nV letech 1987 - 1989 byly realizovány v Československém rozhlase jeho adaptace Zločin v Orcivallu, Spravedlnost Arsèna Lupina a Kočár do Vídně a v Československé televizi inscenace Někdo zaklepal na dveře. Od roku 1992 byl autorem scénářů k dětským a zábavným televizním programům (O poklad Anežky české, Na palmě!, Kinobazar aj.) a dramaturgem televizních projektů (Nadměrné maličkosti, Bankrotáři, Tatínek aj.). Roku 1998 vydal prózu Prásk! Bum! Cvak!, která byla také předlohou rozhlasové adaptace. V roce 2006 publikoval v Českém rozhlase cyklus fejetonů o tajemstvích Prahy pod názvem Tichý poutník. Je autorem scénářů rozhlasových detektivek na námět Dušana Kleina Hříchy pro posluchače rozhlasu, TV filmu Hasiči a televizního seriálu Znamení koně. Byl dramaturgem a scenáristou TV seriálu Ordinace v růžové zahradě II a dramaturgem TV seriálu Vyprávěj. Od roku 2017 je šéfautorem TV seriálu Modrý kód. Od roku 2019 je jedním ze spoluzakladatelů kreativní produkční společnosti Neustern.\n\nV osmdesátých letech byl členem alternativní hudební skupiny Krásné nové stroje, ve které působil jako hráč na klávesové nástroje, textař a skladatel. V roce 1988 se stal spoluautorem hudby k povídkovému filmu Pražská 5 (režie Tomáš Vorel).\n\n\n\n\n\n"}
{"id": "1438280", "url": "https://cs.wikipedia.org/wiki?curid=1438280", "title": "Filip Karásek", "text": "Filip Karásek\n\nFilip Karásek (* 22. března 1985 Ostrava) je tanečník věnující se latinskoamerickým tancům. Absolvoval a získal licenci trenéra a porotce latinskoamerických a standardních tanců. Je trojnásobným amatérským a dvojnásobným profesionálním mistrem České republiky. V letech 2001–2005 byla jeho taneční partnerkou Dita Drábková, poté do roku 2015 Sabina Karásková (Pišková) a následně Tereza Florová.\n\nV roce 2013 obsadil 11. místo v latinskoamerických tancích na Světových hrách v Cali. V roce 2013, 2014 a 2015 se stal, spolu se Sabinou Karáskovou, amatérským mistrem České republiky v latinskoamerických tancích. V roce 2016 obsadil, spolu s Terezou Florovou, 6. místo na Super Grand Prix ve Stuttgartu. V roce 2016 a 2017 se stal, spolu s Terezou Florovou, mistrem České republiky v kategorii profesionálové.\n\n\n"}
{"id": "1438282", "url": "https://cs.wikipedia.org/wiki?curid=1438282", "title": "HDD Bled", "text": "HDD Bled\n\nHDD Bled (celým názvem: Hokejsko drsalno društvo Bled) je slovinský klub ledního hokeje, který sídlí v Bledu v Hornokraňském regionu. Založen byl v roce 2005. V současné době je klubové zaměření primárně na mládežnické sekci. Mužský oddíl je neaktivní od roku 2012. Klubové barvy jsou červená, černá a žlutá.\n\nSvé domácí zápasy odehrává v hale Hokejska dvorana Bled s kapacitou 1 736 diváků.\n\nZdroj: \n\n\n"}
{"id": "1438285", "url": "https://cs.wikipedia.org/wiki?curid=1438285", "title": "HK Kranjska Gora", "text": "HK Kranjska Gora\n\nHK Kranjska Gora (celým názvem: Hokejski klub Kranjska Gora) byl slovinský klub ledního hokeje, který sídlil v Kranjske Gore v Hornokraňském regionu. Založen byl v roce 1961. Klub byl naposled účastníkem jugoslávské nejvyšší soutěže v sezóně 1987/88. Největším úspěchem klubu v jugoslávské soutěži bylo druhé místo ze sezóně 1966/67. Zanikl v roce 2006. Klubové barvy byly červená a žlutá.\n\nSvé domácí zápasy odehrával v Jesenicích v tamější hale Dvorana Podmežakla s kapacitou 4 000 diváků.\n\n\nZdroj: \n\n\n"}
{"id": "1438288", "url": "https://cs.wikipedia.org/wiki?curid=1438288", "title": "Laver Cup 2018", "text": "Laver Cup 2018\n\nLaver Cup 2018 byl druhý ročník exhibiční tenisové soutěže dvou šestičlenných mužských týmů, který se odehrál v chicagské aréně United Center mezi 21. až 23. zářím 2018 na dvorci s tvrdým povrchem. V zápase se střetli hráči Evropy s tenisty výběru světa.\nRoli kapitánů družstev plnily tenisové legendy a bývalí rivalové, Švéd Björn Borg na straně Evropy a Američan John McEnroe ve výběru světa.\n\nDruhý ročník Laver Cupu vyhrál nad výběrem světa tým Evropy poměrem 13:8. V závěrečné dvouhře zdolal Němec Alexander Zverev Jihoafričana Kevina Andersona až v supertiebreaku a získal tak rozhodující tři body. Celkově evropské družstvo navýšilo vedení 2:0. Celková třídenní návštěvnost dosáhla hranice 93 584 diváků.\n\nČtyři tenisté týmu se kvalifikovali na základě nejvyššího postavení na singlovém žebříčku ATP. Zbylá dvě místa určili kapitáni podle vlastního výběru do pondělí po skončení US Open. Každé družstvo bylo doplněno jedním náhradníkem a nehrajícím zástupcem kapitána.\n\nKaždý ze tří hracích dnů zahrnoval tři dvouhry a jednu čtyřhru. Celkově se tak na jediném dvorci mohlo uskutečnit 12 zápasů a případně rozhodující debl. V první, páteční den, se každý vítězný duel hodnotil jedním bodem, ve druhém z nich – sobotě, měla výhra hodnotu dvou bodů, a ve třetí, nedělní den, pak tří bodů. Výsledný poměr celkového součtu všech bodů určil vítěze daného ročníku. Při nerozhodném poměru se vítězem stalo družstvo, jehož deblový pár vyhrál zápas v podobě standardního setu zakončeného 7bodovou zkrácenou hrou.\n\nJeden zápas byl hrán na dva vítězné sety. Za vyrovnaného stavu sad 1–1 o vítězi rozhodoval supertiebreak do 10 bodů, s potřebným rozdílem dvou míčů.\n\nKaždý hráč odehrál minimálně jednu a maximálně dvě dvouhry. Nejméně čtyři z šesti hráčů družstva museli nastoupit do čtyřher, v nichž byla povolena jedna výměna složení, s výjimkou případného rozhodujícího utkání, kde byl povolen volný výběr.\n\nKapitání určovali nasazení hráčů pro jednotlivé zápasy, a to vždy před úvodním deulem každého hracího dne.\n\nKapitánem evropského týmu se podruhé stal vítěz jedenácti grandslamů Björn Borg ze Švédska a zástupcem kapitána byl jmenován jeho krajan Thomas Enqvist.\n\nŠpanělská světová jednička a účastník debutového ročníku Rafael Nadal oznámil již před Wimbledonem, že by neměl do Laver Cupu zasáhnout, když o týden dříve očekával náročné lillské semifinále Davis Cupu. Již v září 2018 však musel skrečovat semifinále US Open v důsledku zranění kolena a další týdny vynechal pro rekonvalenscenci.\n\nKapitán Borg zvolil za člena týmu Kyla Edmunda. Roli náhradníka plnil Francouz Jérémy Chardy.\n\nKapitánem světového týmu se podruhé stal vítěz sedmi singlových a desíti deblových grandslamů John McEnroe ze Spojených států. Zástupcem kapitána byl jmenován jeho mladší bratr Patrick McEnroe.\n\nSpolečně s Djokovićem účast 28. června 2018 přislíbil čtvrtý hráč světa Juan Martín del Potro z Argentiny. Roli jedničky družstva však neplnil, když se 17. září téhož roku ze soutěže omluvil pro vyčeprání po US Open, z něhož odešel jako poražený finalista. V týmu jej nahradil Američan Frances Tiafoe.\n\nKapitán McEnroe zvolil za člena týmu Jacka Socka. Roli náhradníka plnil Chilan Nicolás Jarry.\n"}
{"id": "1438300", "url": "https://cs.wikipedia.org/wiki?curid=1438300", "title": "Východoevropská liga ledního hokeje", "text": "Východoevropská liga ledního hokeje\n\nVýchodoevropská liga ledního hokeje (zkráceně VLLH, anglicky: Eastern European Hockey League) byla profesionální východoevropská liga ledního hokeje, které se účastnily týmy z Běloruska, Lotyšska, Litvy, Polska, Ruska a Ukrajiny. Založena byla v roce 1995. Liga sloužila pro vzájemnou konfrontaci sil východoevropských týmů. Liga zanikla v roce 2004.\n\nNejvíce vítězství v lize měli týmy Sokol Kyjev, HC Berkut Kyjev a Keramin Minsk, které získaly shodně dva tituly.\n\nZdroj: \n\n"}
{"id": "1438301", "url": "https://cs.wikipedia.org/wiki?curid=1438301", "title": "Balkánská liga (lední hokej)", "text": "Balkánská liga (lední hokej)\n\nBalkánská liga (zkráceně BL, anglicky: Balkan League) byla profesionální balkánská liga ledního hokeje, které se účastnily týmy z Jugoslávie, Rumunska a Bulharska. Založena byla v roce 1994. Liga sloužila pro vzájemnou konfrontaci sil balkánských týmů. Liga zanikla v roce 1997.\n\nNejvíce vítězství v lize měli týmy HK Partizan, CSA Steaua București a CS Sportul Studențesc București, které získaly shodně po jednom titulu.\n\nZdroj: \n\n"}
{"id": "1438302", "url": "https://cs.wikipedia.org/wiki?curid=1438302", "title": "Luis Javier García Sanz", "text": "Luis Javier García Sanz\n\nLuis Javier García Sanz (* 24. červen 1978) je bývalý profesionální španělský fotbalista, který hrával na postu křídla, nastupoval také na pozici hrotového útočníka. Trenér Rafael Benítez jej popsal jako hráče s výbornou technikou, obounohého a univerzálního.\n\nLuis García byl produktem barcelonské fotbalové akademie zvané \"La Masia\". Zprvu se v prvním týmu Barcelony neprosadil, a tak putoval po hostováních. Během hostování v klubu CD Tenerife jej trénoval Rafael Benítez, později se spolu měli setkat v Liverpoolu. V letech 2002 až 2003 působil v celku Atlético de Madrid, poté jej koupila zpět Barcelona.\n\nPo jedné sezóně v Barceloně se stěhoval do Liverpoolu, se kterým v ročníku 2004/05 vyhrál Ligu mistrů. V tomto ročníku odehrál 29 ligových utkání, při kterých vstřelil 8 branek. Během 12 utkání v Lize mistrů se trefil 5×. Přispěl k výhře nad Leverkusenem v osmifinále (3:1, 3:1), a to rovnou 3 góly. Ve čtvrtfinále se trefil proti Juventusu, na první gól tohoto zápasu přihrál obránci Samimu Hyypiä.\nZa hosty dokázal snížit Fabio Cannavaro. Liverpool postoupil, neboť v Turíně se remizovalo 0:0. Jediným gólem rozhodl semifinálový dvojzápas s Chelsea, když ve druhém zápase na domácí půdě vstřelil ve 4. minutě kontroverzní gól po akci Milana Baroše. Finálové utkání proti AC Milán odehrál celé, Liverpool v něm zvítězil na penalty.\n\nDalší dvě sezóny u \"Reds\" nebyly tak úspěšné jako ta úvodní, přesto v ročníku 2005/06 zaznamenal 31 ligových startů, kdy vstřelil celkově 7 gólů, často však nebyl v základní sestavě. Podařilo se mu ale vstřelit důležitou branku v semifinále FA Cupu proti Chelsea a dopomohl postupu do finále, které Liverpool zvládl a získal tak trofej.\n\nV letech 2007 až 2009 znovu působil v Atléticu Madrid. V sezóně 2009/10 nastupoval za jiný španělský celek Racing de Santander.\n\nV srpnu 2010 podepsal kontrakt s řeckým celkem Panathinaikos Athény.\n\nGarcía si poprvé zahrál za národní tým 26. března 2005 v přátelském zápase s Čínou. V 54. minutě přišel na hřiště jako střídající hráč za Joaquína.\nPozději si zahrál na MS 2006 v Německu.\n\n\n\n"}
{"id": "1438305", "url": "https://cs.wikipedia.org/wiki?curid=1438305", "title": "Zázraky přírody", "text": "Zázraky přírody\n\nZázraky přírody je zábavný pořad/show o přírodě, který vysílá Česká televize od roku 2009. Celý formát, s výjimkou silvestrovského dílu, trvá 70 minut. Moderátory pořadu jsou Vladimír Kořen a Maroš Kramár. V každém díle procházejí se čtyřkou vybraných osobností 6 témat z různých odvětví přírody.\n\nNa konci dílu nesmí vítěz (někdy i více než jeden) odejít s prázdnýma rukama, proto mají pro ně vždy připravenou odměnu v podobě dárku „pocházejícího“ z posledního pokusu, respektive pokusu, kde se připravoval.\n\nSoučástí každého dílu je také jeden experiment, který vždy podstoupí na vlastní kůži moderátor Vladimír Kořen (někdy oba dva moderátoři). \n\nSilvestrovský díl je vždy premiérový.\n\nStudio pořadu \"Zázraky přírody\" se nachází v budově České televize na Kavčích horách v Praze 4.\n\nJe rozděleno na dvě části: jeviště a hlediště. Na jevišti, které je rozděleno ještě na dvě další části, se v jedné části nachází černá lakovaná podlaha a na ní je pět oranžových křesel proložených bílými opěrkami, kde se nacházejí vždy 3 bílá tlačítka A;B;C, seřazena svisle. Před křesly je dlouhý monitor s podsvícením a Maroš má před sebou počítač, kde se mu objevují otázky. V části druhé je umístěna kruhová bíla podlaha. Nad ní je další obrazovka. Stěny studia jsou tvořeny stupňovitými ovály, vždy po jednom v každé části. Na oválu, respektive před ním, v teorii se nachází 5 obrazovek, z nichž pátá je jakoby stranou.\n\n"}
{"id": "1438306", "url": "https://cs.wikipedia.org/wiki?curid=1438306", "title": "Baltská liga (lední hokej)", "text": "Baltská liga (lední hokej)\n\nBaltská liga (anglicky: Baltic League) byla profesionální pobaltská liga ledního hokeje, které se účastnily týmy z Estonska, Lotyšska a Litvy. Založena byla v roce 2000. Liga sloužila pro vzájemnou konfrontaci sil pobaltských týmů. Liga zanikla v roce 2001. V budoucnu byl vytvořen Baltský pohár, který navazoval na Baltskou ligu.\n\nJediným vítězem soutěže se stal tým HK Liepājas Metalurgs.\n\nZdroj: \n\n"}
{"id": "1438308", "url": "https://cs.wikipedia.org/wiki?curid=1438308", "title": "Baltský pohár (lední hokej)", "text": "Baltský pohár (lední hokej)\n\nBaltský pohár (anglicky: Baltic Cup) byla profesionální pobaltská liga ledního hokeje, které se účastnily týmy z Estonska, Lotyšska, Litvy a severu Polska. Založena byla v roce 2004. Liga sloužila pro vzájemnou konfrontaci sil pobaltských týmů. Liga zanikla v roce 2005. Pohár navazoval na starší pobaltskou soutěž, která existovala v sezóně 2000/01.\n\nJediným vítězem soutěže se stal tým Stoczniowiec Gdańsk.\n\nZdroj: \n\n"}
{"id": "1438309", "url": "https://cs.wikipedia.org/wiki?curid=1438309", "title": "Karpatská liga", "text": "Karpatská liga\n\nKarpatská liga (zkráceně KL, anglicky: Carpathian League) byla profesionální východoevropská liga ledního hokeje, které se účastnily týmy z Maďarska, Polska, Chorvatska, Slovenska a Jugoslávie. Založena byla v roce 1997. Liga sloužila pro vzájemnou konfrontaci sil týmů ležících v Karpatech. Liga zanikla v roce 1998.\n\nJediným vítězem soutěže se stal tým Dunaújvárosi Acélbikák.\n\nZdroj: \n\n"}
{"id": "1438324", "url": "https://cs.wikipedia.org/wiki?curid=1438324", "title": "Sergej Mavrodi", "text": "Sergej Mavrodi\n\nSergej Pantelejevič Mavrodi (; 11. srpna 1955 – 26. března 2018) byl ruský finanční podvodník, krátce i poslanec Státní dumy. Byl zakladatelem systému MMM, založeném na Ponziho schématu, a podvedl miliony lidí po celém světě.\n\nV roce 1989 Sergej Mavrodi založil se svým bratrem Vjačeslavem a Olgou Melnikovou společnost MMM, která slibovala roční návratnost investice tisíc procent a před kterou nakonec varoval i prezident Boris Jelcin. V srpnu 1997 se celá pyramida zhroutila a Mavrodi byl kvůli neplacení daní zatčen. Ještě ve vyšetřovací vazbě však začal politickou kariéru a stal se nakrátko poslancem, čímž současně získal imunitu. \nV roce 2007 byl Sergej Mavrodi ruským soudem usvědčen ze zpronevěry 110 milionů rublů (asi 4,3 mil. dolarů) od 10 000 investorů.\nMavrodi prohlásil, že nebyl příjemcem darů a že není zvyklý na okázalý životní styl. Zločin, za který byl později odsouzen, byl daňový podvod. \nMavrodi tvrdil, že MMM není podnikání, ale systém dvoustranných darů, proti němuž neexistuje žádný zákon.\n\nPozději Mavrodi z Moskvy provozoval internetovou burzu Stock Generation, jejíž pád nakonec poškodil tři sta tisíc klientů z USA a západní Evropy. V roce 2003 byl nakonec odsouzen na čtyři a půl roku do vězení. Když z vězení vyšel, ihned oznámil vytvoření nové finanční sítě MMM 2011. Do roka měl na 15 milionů klientů.\n\nPodobný projekt pak založil i v Jihoafrické republice nebo v Číně.\n"}
{"id": "1438329", "url": "https://cs.wikipedia.org/wiki?curid=1438329", "title": "Dubeček (tvrz)", "text": "Dubeček (tvrz)\n\nTvrz v Dubečku je zaniklé panské sídlo v Praze 10-Dubči v místní části Dubeček. Stála poblíž kostela svatého Petra (údajně severně od něj).\n\nDubeček \"(Dubček, Malý Dubeč)\" je v zápisech poprvé uveden roku 1352.\n\nDva dvory vlastnil do roku 1357 Fridlin Janův, člen pražského rodu Velfloviců. Poté se majitelé střídali, většinou se jednalo o staroměstské měšťany.\n\nRoku 1411 získal ves Janek z Dubečka. Sídlil zde ještě roku 1430 a po jeho smrti se zde majitelé opět rychle střídali. Kolem roku 1470 byl Dubeček vypálen Uhry, brzy však byl obnoven a dvory nově postaveny a opraveny.\n\nProkop z Bříště, který zemřel před rokem 1497, byl posledním doloženým majitelem vsi. Do roku 1508 patřila tvrz k dubečskému panství a v dochovaných zápisech desk zemských z let 1508 a 1542 je uváděna jako pustá.\n\n\n"}
{"id": "1438330", "url": "https://cs.wikipedia.org/wiki?curid=1438330", "title": "Šóri Hamadaová", "text": "Šóri Hamadaová\n\nŠóri Hamadaová (* 25. září 1990 Kirišima) je japonská zápasnice – judistka, sambistka a grapplerka.\n\nS judem začínala v rodné Kirišimě v 10 letech. Po skončení střední internátní školy Kagošimaminami v Kagošimě v roce 2009 se věnovala tréninku juda na univerzitě Jamanaši gakuin v Kófu. Po skončení vysokoškolských studií se od roku 2013 vrcholově připravuje v armádním tréninkovém centru JSDF. Téhož roku začala kokotovat s příbuzným sportem sambem. V roce 2014 se stala mistryní světa v zápasu sambo ve váze do 80 kg před domácím publikem v Naritě. V japonské ženské reprezentaci se prosazuje od roku 2015 v polotěžké váze do 78 kg. V roce 2016 se na olympijské hry v Riu nekvalifikovala. V roce 2018 se stala první Japonkou, která získala titul mistryně světa v judo i v zápasu sambo.\n\n\n\n"}
{"id": "1438511", "url": "https://cs.wikipedia.org/wiki?curid=1438511", "title": "Åsa (jméno)", "text": "Åsa (jméno)\n\nÅsa je norské a švédské křestní jméno:\n"}
{"id": "1438512", "url": "https://cs.wikipedia.org/wiki?curid=1438512", "title": "Marija Orjaškovová", "text": "Marija Orjaškovová\n\nMarija Gerginova Orjaškovová (* 12. prosince 1988) je bulharská zápasnice – sambistka a judistka.\n\nSe sambem začínala v 10 letech v obci Bata nedaleko Panagjurište. Připravuje se v Národní sportovní akademii Vasil Levski v Sofii. V sambistické a judistické ženské reprezentaci se pohybuje od roku 2005. V judu se v mezinárodní konkurenci neprosazuje. V zápasu sambo je čtyřnásobnou mistryní světa z let 2006, 2008, 2009 a 2016 ve váze do 80 kg.\n\n\n"}
{"id": "1438520", "url": "https://cs.wikipedia.org/wiki?curid=1438520", "title": "Ťia-ting", "text": "Ťia-ting\n\nMěstský obvod Ťia-ting () je městský obvod v Šanghaji v Čínské lidové republice. Má rozlohu přibližně 464 čtverečních kilometrů a k roku 2007 v něm žilo přibližně 538 tisíc obyvatel.\n\nNa západě a severu hraničí Ťia-ting s provincií Ťiang-su, zbylé hranice jsou v rámci Šanghaje: na východě s Pao-šanem, na jihovýchodě s Pchu-tchuem a Čchang-ningem a na jihu s Min-changem a Čching-pchu.\n\nNa území obvodu leží mimo jiné Šanghajský mezinárodní okruh, na kterém se jezdí Velká cena Číny.\n"}
{"id": "1438526", "url": "https://cs.wikipedia.org/wiki?curid=1438526", "title": "Slizoplod", "text": "Slizoplod\n\nSlizoplod (\"Pittosporum\") je rod rostlin z čeledi slizoplodovité. Jsou to stromy a keře s jednoduchými, zpravidla kožovitými listy a pravidelnými pětičetnými květy. Plodem je pukavá tobolka, semena bývají charakteristicky obalená lepkavou hmotou. Rod zahrnuje asi 200 druhů a je rozšířen v tropech a subtropech Starého světa od Afriky po Japonsko, Austrálii a Tichomoří.\n\nSlizoplody mají význam zejména jako subtropické okrasné dřeviny.\nNejznámějším druhem je slizoplod tobira, druh pocházející z Japonska a běžně pěstovaný v řadě okrasných kultivarů i ve Středomoří. Pěstuje se i celá řada jiných druhů. Plody některých druhů mají význam v domorodé medicíně.\n\nSlizoplody jsou stálezelené stromy, keře nebo řidčeji i polokeře, dorůstající výšky od 1 do 20 metrů. Listy jsou jednoduché, střídavé, téměř nebo zcela vstřícné nebo přeslenité, obvykle nahloučené na koncích větévek, bez palistů. Čepele listů jsou zpravidla kožovité, celokrajné nebo se zvlněně zubatým okrajem. Květy jsou převážně oboupohlavné (někdy funkčně jednopohlavné), pravidelné, pětičetné, uspořádané v úžlabních nebo vrcholových okolících, chocholících nebo latách, případně jednotlivé. Kalich bývá krátký a drobný, složený z 5 volných lístků. Korunní lístky jsou volné nebo na bázi srostlé. Tyčinek je 5 a jsou volné. Semeník je svrchní, přisedlý nebo stopkatý, srostlý ze 2 až 3 (řidčeji z 5) plodolistů. Obsahuje jedinou komůrku nebo je jen nedokonale rozdělený na 2 až 5 komůrek. Vajíček může být různý počet, zpravidla jsou četná. Čnělka je krátká, za plodu zpravidla vytrvalá, jednoduchá nebo členěná do 2 až 5 laloků. Plodem je dřevnatá nebo kožovitá, elipsoidní nebo kulovitá tobolka pukající 2 až 5 chlopněmi. Semena jsou obvykle obalená lepkavou nebo slizkou hmotou.\n\nRod slizoplod zahrnuje asi 200 druhů. Je rozšířen v tropech a subtropech Starého světa od Afriky po východní Asii a přes jihovýchodní Asii, Austrálii a Nový Zéland po Tichomoří včetně Havaje. V Americe se přirozeně nevyskytuje.\nV rámci rodu je vysoký endemismus. Z Tichomoří (mimo Novou Kaledonii, kde také roste množství endemických druhů) je uváděno 24 druhů, z toho 32 endemických. Převážná většina tichomořských druhů je svým výskytem omezena na jediný ostrov nebo souostroví. Jedinou výjimkou je druh \"Pittosporum ferrugineum\", rozšířený i v jihovýchodní Asii, Papuasii a v Austrálii.\nZ Číny je uváděno 46 druhů, z toho 33 endemických.\nSlizoplody jsou rozšířeny v téměř celé subsaharské Africe včetně Madagaskaru, druh \"P. viridiflorum\" zasahují i do jižní Arábie a na Sokotru. Druh \"Pittosporum coriaceum\" se jako jediný zástupce rodu vyskytuje v Makaronézii, konkrétně na Madeiře. V minulosti rostl i na Kanárských ostrovech, zde však již vymřel.\n\nSlizoplody rostou zejména v horských oblastech. Malajské druhy rostou vesměs v podrostu tropických deštných lesů. Některé druhy mohou růst i jako epifyty. V některých oblastech, např. na Nové Guineji a Borneu, vystupují slizoplody až do subalpínského stupně (okolo 4000 metrů).\n\nV Austrálii se ve slizoplodech vyvíjejí larvy tesaříka \"Strongylurus thoracicus\" a jsou živnými rostlinami modráskovitých motýlů \"Paralucia pyrodiscus\", \"Paralucia aurifer\" a \"Deudorix diovis\". Často také hostí červce \"Icerya purchasi\". Tito červci pocházejí z Austrálie a s kulturou citrusů se rozšířili do teplých oblastí celého světa.\nNa listech slizoplodů se živí také dospělci i larvy mandelinek rodu \"Lamprolina\".\nNa Novém Zélandu se v květech slizoplodů vyvíjejí larvy nosatců \"Aneuma rubricale\" a \"Aneuma fulvipes\", zatímco dospělci poškozují listy.\n\nV listech i plodech různých druhů slizoplodů jsou obsaženy hořké saponiny, které při požití rostliny způsobují podráždění trávicího traktu. Otrava se projevuje zejména sliněním, bolestmi břicha a zvracením. Může se objevit i u zvířat, např. u koček okusujících listy.\n\n\nSlizoplody jsou zejména v subtropech a teplých oblastech mírného pásu pěstovány jako okrasné dřeviny. Jsou ceněné zejména pro dekorativní olistění a vonné květy, některé druhy jsou ozdobné i plody. Nejčastěji pěstovaným a také nejznámějším druhem, s nímž se lze setkat i v celém Středomoří, je slizoplod tobira, pocházející z Japonska a Koreje. Byly vypěstovány různé okrasné kultivary včetně panašovaných a zakrslých.\nPěstují se také různé jiné druhy, z australských zejména \"Pittosporum phillyraeoides\" a \"P. undulatum\", z novozélandských např. \"P. dalli\", \"P. patulum\", \"P. ralphii\", \"P. eugenioides\", \"P. crassifolium\" aj. Velmi dekorativní olistění má \"P. tenuifolium\" z Nového Zélandu, od něhož existují i kultivary s panašovanými listy.\nKultivar ‘Garnettii’, hybrid mezi \"Pittosporum ralphii\" a \"Pittosporum tenuifolium\", má pohledné panašované listy a je komerčně pěstován k řezu a do vazeb.\n\nZ plodů filipínského druhu \"Pittosporum resiniferum\" je získáván olej, který filipínští domorodci tradičně používali ke svícení do lamp. Hoří jasným a stálým plamenem. Obsahuje především dihydroterpen a heptan a má poměrně vysoký obsah oktanu. Japonci jej v průběhu 2. světové války používali jako palivo do tanků. Plody voní po petroleji a lze je i zeleném stavu snadno zapálit. Od těchto vlastností je odvozen anglický název dřeviny \"petroleum nut tree\".\nDřevo slizoplodů nemá velký ekonomický význam, není příliš trvanlivé a zpravidla také není k dispozici ve větším množství. Rozdrcené listy a plody \"P. ferrugineum\" jsou v Malajsii tradičně využívány jako jed pro lov ryb (tzv. barbasko).\nSemena australského druhu \"P. phillyraeoides\" jsou velmi hořká, přesto z nich domorodí Aboridžinci připravovali mouku k jídlu.\nPlody některých druhů mají význam v domorodé medicíně.\n\n"}
{"id": "1438528", "url": "https://cs.wikipedia.org/wiki?curid=1438528", "title": "7 životů", "text": "7 životů\n\n7 životů (v americkém originále: What Happened to Monday, nebo také Seven Sisters v Kanadě, Francii, Španělsku, Portugalsku, Itálii, Polsku, Slovensku a Japonsku) je americký sci-fi thriller z roku 2018. Režisérem filmu je Tommy Wirkola. Hlavní role ve filmu ztvárnili Noomi Rapace, Willem Dafoe, Glenn Close a Marwan Kenzari.\n\nDěj filmu se odehrává v roce 2073, kdy z důvodu přelidnění planety platí zákon o přídělu dětí, který dovoluje jen jedno dítě na rodinu. Každý další potomek je rodině odebrán a uveden do umělého spánku do doby, než se situace na Zemi zlepší. Tento systém vymyslela a prosadila bioložka Nicolette Caymanová (Glenn Close).\n\nDo této doby se narodí sedm sester, o které se musí starat, po úmrtí matky při porodu, jejich dědeček (Willem Dafoe). Již třicet let se skrývají v jednom bytě a pro pohyb venku se musí vydávat za jednu osobu – Karen Settmanovou (Noomi Rapace). Každá ze sester může vycházet z domu jen jednou týdně a na konci dne se vždy vrátit. Tento způsob života jim vydrží do doby, než se jedna ze sester domů nevrátí.\n\n"}
{"id": "1438536", "url": "https://cs.wikipedia.org/wiki?curid=1438536", "title": "Lucas Ocampos", "text": "Lucas Ocampos\n\n\n\n\n"}
{"id": "1438540", "url": "https://cs.wikipedia.org/wiki?curid=1438540", "title": "Cuhra", "text": "Cuhra\n\nCuhra je české příjmení. Mezi jeho nositele patří:\n"}
{"id": "1438542", "url": "https://cs.wikipedia.org/wiki?curid=1438542", "title": "Měšťanský pivovar (Kroměříž)", "text": "Měšťanský pivovar (Kroměříž)\n\nMěšťanský pivovar (někdy zvaný Starý pivovar) je budova se dvěma křídly navazující na objekt radnice v Prusinovského ulici v Kroměříži. Prusinovského ulice byla pojmenována po biskupovi Vilému Prusinovském z Víckova, který vydal pro měšťanský pivovar várečný a výčepní řád, tak aby nekonkuroval pivovaru biskupskému. Ten stával na sladovnickém předměstí (původně sladovny měšťanských nákladnických domů umístěných vně města kvůli manipulaci s otevřeným ohněm, později sladovna biskupského pivovaru) za Mlýnskou branou, kde se nacházelo hospodářské zázemí Arcibiskupského zámku a biskupská mincovna. Pivovar využíval sklepy s lednicemi za městskými hradbami pod nynější budovou Nadsklepí.\n\nPivovar tvoří hlavní dvoupatrová budova, doplněná navazujícím příčným křídlem, které zabíhá hluboko do nitra domovního bloku. V jeho zakončení, které mírně předstupuje před uliční čáru, je vloženo točité schodiště do vyšších pater. Dům s pravidelným rastrem obdélníkových oken postrádá z vnějšího pohledu jakékoliv architektonické členění. Vnitřní dvůr je z Prusinovského ulice přístupný průjezdem s prostým kruhovým portálem. Dvorní fasády z části zakrývá vnější dvojité barokní schodiště. Pozoruhodným prvkem v místě styku obou křídel budovy je i vysoký stupňovitý štít, který snad může být ještě renesančního původu. Celý objekt je chráněn jako nemovitá Kulturní památka České republiky pod číslem 32221/7-6009.\n\nBudova pivovaru právovárečných měšťanů vznikla koncem 16.století, i když právo vařiti pivo je v Kroměříži zhruba tak staré jako je město samo. V letech 1540-1567 se v Kroměříži setkáváme s osmi nákladnickými domy, které měly právo na vlastních pánvích vařit pivo a dodávat je šenkovním domům, to je většině domů na náměstí a v přilehlých ulicích. Právovárečníci si uvědomili, že roztroušené domácí pivovárky nejsou hospodárné. Proto se sdružili a vybudovali rozsáhlý pivovarský komplex se stejně prostorným vnitřním dvorem vedle budovy radnice. Později si ho přivlastnilo město a vařilo v něm pivo ještě na počátku 20.století.\nProto se také Prusinovského ulice až do roku 1911 jmenovala Pivovarská. Pivovar s maximálním výstavem 14 000 hl byl zrušen v roce 1925. Po ukončení provozu pivovaru renesanční budova s krásně klenutými stropy, pomalu pustla, v přízemí byla řada krámků, ve dvoře bylo uhelné skladiště. V roce 1953 byla budova renovována podle návrhu architekta Václava Capouška na společenské centrum se sálem. Výzdobu sálu provedl akademický malíř Vladimír Škranc (1922-1999), na jehož domě na Riegrově náměstí je umístěna pamětní deska, a který je pohřbený na kroměřížském hřbitově.\n\nDne 25. září 2014 byla v budově otevřena stálá Expozice Karla Kryla, která představuje kroměřížského rodáka, básníka a písničkáře jako významnou a nejednoduchou osobnost české kultury pomocí metaforické instalace architekta Jana Konečného. V roce 2018 proběhla další rekonstrukce objektu v hodnotě cca 20 milionů korun. V části přízemí vedle budovy radnice provozuje Knihovna Kroměřížska Turistické informační centrum. V budově působí i ochotnický Divadelní spolek Kroměříž.\n"}
{"id": "1438543", "url": "https://cs.wikipedia.org/wiki?curid=1438543", "title": "Třeboradice (tvrz)", "text": "Třeboradice (tvrz)\n\nTvrz v Třeboradicích \"(Slaviborův dvůr)\" je zaniklé panské sídlo v Praze 9, které se nacházelo na západní straně Slaviborského náměstí.\n\nPrvní zmínka o Třeboradicích \"(Třeboraticích)\" pochází z roku 1167. Mezi 13. a 15. stoletím ves vlastnilo několik majitelů. Jedna část vsi patřila kapitule Pražského hradu, další pak k roku 1266 Vitmarovi a ve 14. století členům rytířského rodu s přídomkem „z Veleně“. V polovině 15. století držel ves rod Kostků z Postupic, od 80. let 15. století rod z Ústí a počátkem 16. století rod Čachovských z Jinočan. Později získal část Třeboratic vlastník brandýského panství a připojil ji k němu, část vsi připadla před polovinou 17. století k čakovickému zboží.\n\nTvrz stála v poplužním dvoře na západní straně návsi. Na jejím místě bylo později postaveno panské sídlo - zámek zvaný Slaviborův dvůr. Vznikl pravděpodobně v době, kdy dvůr vlastnila hraběnka O´Kelleyová, rozená z Klenova. Ta u něj také založila okrasný park.\n\nObdélné patrové stavení mělo venkovní průčelí zdobené plochým rizalitem umístěným mimo jeho osu. Dvorní průčelí bylo zpevněno čtyřmi rozměrnými opěrnými pilíři. Některé přízemní prostory byly zaklenuty valenými a křížovými klenbami, část přízemí zůstala plochostropá. Zdi byly zdobeny pozdně rokokovými malbami z druhé poloviny 18. století.\n\nRoku 1788 hraběnka dvůr se zámkem prodala a tyto stavby pak sloužily obytným a hospodářským účelům.\n\nPo roce 1945 využíval dvůr se zámkem státní statek. Budovy chátraly a počátkem 70. let 20. století se dostaly do velmi špatného stavebního stavu. Roku 1979 byly zbořeny.\n\n\n"}
{"id": "1438544", "url": "https://cs.wikipedia.org/wiki?curid=1438544", "title": "Zlatá sobota", "text": "Zlatá sobota\n\nZlatá sobota je hlavní pouť v jihomoravských Žarošicích. Koná se vždy druhou sobotu v měsíci září. Celodenní program vrcholí slavením liturgie v 18 hodin na prostranství za [kostelem sv. Anny a světelným průvodem se sochami Panny Marie po hlavní silnici, při kterém se zpívá píseň \"Před věky zvolená, Panno Maria\". Básník Zdeněk Rotrekl označil světelný průvod s mariánskými sochami o Zlatých sobotách za „nejryzejší barokní fenomén současnosti“.\n\nV Žarošicích stávaly od nepaměti dva kostely: starší – poutní, zasvěcený Panně Marii; mladší – později farní, zasvěcený sv. Anně. Věhlas poutních Žarošic byl znám po celé Moravě. Dověděla se o něm i královna Eliška Rejčka. V roce 1322 koupila Žarošice pro klášter cisterciaček na Starém Brně, který právě zakládala. Brzy po založení v roce 1323 se objevila v poutním kostele nová, vzácná, vysoce umělecká socha Panny Marie, která nahradila starší obraz nebo sochu. Dne 18. března 1782 zrušil císař Josef II. klášter cisterciaček, v němž žilo třiašedesát sester, a tak Žarošice ztratily svou vrchnost. Další rok přistoupil k zakazování poutí. Dne 12. července 1783 vydal dekret, jímž rušil kaple, kde konaly bohoslužby střídavě s farním kostelem. Vládním oběžníkem z 21. dubna 1784 a 1. srpna 1785 zakázal poutě úplně. V důsledku císařských nařízení byl i kostel Panny Marie Ve Vinicích (Ad Beatam) uznán jako „zbytečný“ a brzy se začaly přípravy k jeho likvidaci. Jako každoročně přišli poutníci v sobotu po svátku Narození Panny Marie 11. září 1785 na svoji pouť do Žarošic. Avšak poutní kostel byl uzavřen a na něm vyhláška se zákazem poutí. Lid si však věděl rady. Farní kostel svaté Anny v Žarošicích zrušen nebyl, v něm se bohoslužby mohly konat. Proto vnikl do kostela Panny Marie, dal milostnou sochu na nosítka, zapálil svíce a kolem osmé hodiny večerní ve slavném průvodu za zpěvu písně „Před věky zvolena, Panno Maria“ ji přenesl do Žarošic. Pravděpodobná cesta průvodu byla kolem „Póstky“ údolím od Zdravé Vody do Žarošic“. Dle lidové tradice dal světelný průvod pouti název „Zlatá sobota“. Cisterciáci však termín „Zlatá sobota“ používali dávno před rokem 1785. Poutníci přicházeli i přes císařský zákaz poutí dále. V roce 1910 připutovalo 172 procesí z Moravy, Slovenska a Rakouska. Poutníci přicházejí ke Staré Matce Boží Žarošské, Divotvůrkyni Moravy i na začátku 21. století. V roce 2018 bylo v průvodu neseno 35 mariánských soch. Žarošickou pouť namaloval akademický malíř Josef Konečný (1909–1989) a malíř Joža Úprka.\n\nZlatá sobota\n\n\nNeděle\n\n\nPíseň \"Před věky zvolená, Panno Maria\" je hymnou žarošické Zlaté soboty. Zpívá se při světelném průvodu mariánských soch nesených krojovanou mládeží. Melodie je uvedena ve zpěvnících \"Radostná cesta k Staré Matce Boží Žarošské: Starodávná baroková pouť\" (Brno 1942, 2013) Antonína Kolka a \"Salve Regina: poutnický kancionál pro poutě a laické pobožnosti\" (Brno 1992, 2015) Františka Malého. Nahrávka \"Před věky zvolená, Panno Maria\" vyšla na hudebním nosiči (kazetě) \"Pouť & Vánoce v Žarošicích\" (Praha: Antiphona, 1996). V roce 2018 tuto píseň instrumentoval pro 5 žesťových nástrojů hudební skladatel Zdeněk Pololáník. O popularizaci písně \"Před věky zvolená, Panno Maria\" se zasloužil koncertní varhaník David Postránecký, který na ni improvizuje při koncertních vystoupeních; skladatelsky ji zpracoval v opusu \"Preludium na starou poutní píseň\" (Brno 2012).\n\n\n"}
{"id": "1438551", "url": "https://cs.wikipedia.org/wiki?curid=1438551", "title": "Karel Vacek", "text": "Karel Vacek\n\nJméno a příjmení Karel Vacek nosí více osob:\n\n"}
{"id": "1438553", "url": "https://cs.wikipedia.org/wiki?curid=1438553", "title": "Jindřiška Nováková", "text": "Jindřiška Nováková\n\nJindřiška Nováková (6. května 1928 — 24. října 1942) byla nejmladší obětí v koncentračním táboře Mauthausen.\n\nByla nejmladší dcerou Václava a Marie Novákových. Kromě Jindřišky měli Novákovi ještě dcery Annu a Miroslavu a syna Václava. Do rodiny patřila také nejstarší dcera Marie. Protože se ale provdala za sudetského Němce, otec ji zavrhl a Marie přerušila s rodinou kontakty.\n\nPřed druhou světovou válkou bydleli Novákovi v Podmoklech (dnes část Děčína). Rádi chodili do Sokola a Jindřiščin otec Václav zastával funkci náčelníka župy Krušnohorské-Županovy, kterou vedl Jan Zelenka-Hajský. Po podpisu Mnichovské dohody na podzim roku 1938 museli všichni Češi opustit své domovy v Sudetech a Novákovi se přestěhovali do pražské Libně. Tam se díky Janu Zelenkovi-Hajskému zapojili do domácího protinacistického odboje.\n\nKdyž přišla Jindřiška 27. května 1942 pár minut po vykonání útoku na zastupujícího říšského protektora Reinharda Heydricha ze školy domů, v jejich kuchyni seděl zraněný Jan Kubiš, kterého Jindřiščina maminka Marie právě ošetřovala. Kubiš poprosil Jindřišku, aby vyzvedla jízdní kolo, které nechal stát u obchodu firmy Baťa na rohu Slavatovy a Primátorské ulice. Z taktických důvodů se dohodli, že Jindřiška nepůjde přímou cestou, ale oklikou pro případ, že by ji někdo pozoroval.\n\nV momentě, kdy Jindřiška kolo vyzvedla a chtěla ho odvézt, zpozorovaly ji Františka Sedláková a Cecílie Adamová, které stály poblíž a ptaly se jí, proč to kole bere. Jindřiška v souladu s plánem odpověděla, že patří jejímu tatínkovi, který měl úraz. Jízdní kolo odvedla a postavila na dvůr, kde ho později vyzvedl Miroslav Piskáček, syn jednoho z dalších spolupracovníků parašutistů. Mezitím ale bohužel obě ženy stačily několika kolemjdoucím povyprávět o tom, co zajímavého viděly.\n\nKdyž gestapo rozjelo rozsáhlou pátrací akci, dostaly svědkyně strach z toho, že budou popraveny, pokud neučiní udání. Ve středu 3. června 1942 tedy gestapo zatklo 260 dívek a mladých žen, které bydlely v blízkém okolí. Zavezly je do Petschkova paláce a tam se jedna dívka za druhou musela procházet s jízdním kolem, přičemž svědkyně je pozorovaly průzorem pro filmovou promítačku. Obě ženy měly tak za úkol poznat dívku, kterou viděly odvádět jízdní kolo, ale ani jedna ji nepoznala.\n\nProzrazení se ale stejně nepodařilo zabránit. Rodina Novákových byla zatčena gestapem 9. července 1942. Byli převezeni do Terezína a odtud dne 23. října 1942 do Mauthausenu. Jindřiška Nováková byla zavražděna dne 24. října 1942 v 11 hodin a 12 minut. Byla nejmladší z obětí, které nacisté v Mauthausenu zavraždili.\n"}
{"id": "1438554", "url": "https://cs.wikipedia.org/wiki?curid=1438554", "title": "Karel Vacek (cyklista)", "text": "Karel Vacek (cyklista)\n\nKarel Vacek (narozen 9. září 2000) je český juniorský cyklista. Zúčastnil se dvou mistrovství světa. Patří do světové juniorské špičky.\n"}
{"id": "1438564", "url": "https://cs.wikipedia.org/wiki?curid=1438564", "title": "Vladimir Jurzinov", "text": "Vladimir Jurzinov\n\nVladimir Jurzinov (* 20. ledna 1940) je ruský hokejový tréner. Dříve byl asistentem Viktora Tichonova.\n\nBěhem aktivní kariéry hrál za Dynamo Moskva.\n"}
{"id": "1438567", "url": "https://cs.wikipedia.org/wiki?curid=1438567", "title": "Táborský kraj", "text": "Táborský kraj\n\nTáborský kraj bylo historické správní území se sídlem v královském městě Táboře vzniklé na základě reskriptu Marie Terezie z 23. ledna 1751 spolu s Budějovickým krajem rozdělením do té doby existujícího Bechyňského kraje. Hranice s Budějovickým krajem vedla zhruba od Bechyně k Nové Bystřici s tím, že Soběslav již patřila do kraje budějovického, což bylo dáno příslušnosti jednotlivých obcí k panstvím, kdy krajské hranice nerozdělovaly pokud možno hranice jednotlivých panství. \n\nNa základě výnosů ministerstva vnitra (říš. zák. č. 295 a 352) došlo k celkové správní reformě spojené se zánikem panství a vytvořením politických a soudních okresů od 1. ledna 1850. V rámci této reforny byl Táborský kraj včleněn do Budějovického kraje a pokračoval dále jako nižší jednotka, podkraj. V rámci této reformy došlo i k úpravě hranic začleněním politických okresů Milevsko, Sedlčany, Benešov z bývalého Berounského a Kouřimského kraje. Na jihu došlo k úpravě hranic mezi podkraji převedením města Soběslav a jejího soudního okresu do správy táborského podkraje a naopak politický okres Jindřichův Hradec byl převeden do pokraje Budějovického, čímž podkraj přišel o hranici s Horními Rakousy. \n\nRoku 1855 při další správní reformě byl obnovený jako samostatný kraj, s tím, že zahrnoval pět bývalých politických okresů: Tábor, Milevsko, Sedlčany, Benešov a Pelhřimov, což odpovídalo hranicím podkraje daných předchozí reformou. Kraj byl zrušen spolu se všemi ostatními kraji roku 1862, respektive definitvně roku 1868, kdy zanikly i podlední pravomoci krajských úřadů spojených s dohledem na politické okresy. \n\nTáborský kraj byl \"de facto\" kráce obnoven v květnu 1945 v rámci revolučního uspořádání pod revolučním krajským národním výborem v Táboře.\n"}
{"id": "1438568", "url": "https://cs.wikipedia.org/wiki?curid=1438568", "title": "Benevento Calcio", "text": "Benevento Calcio\n\nBenevento Calcio je italský fotbalový klub hrající v sezóně 2019/20 ve druhé lize a sídlící ve městě Benevento v regionu Kampánie.\n\nKlub byl založen 6. září v roce 1929 jako \"Associazione Calcio Benevento\". V sezoně 1934/35 klub hraje třetí ligu. Sezonu 1945/46 mohl klub hrát již druhou ligu, jenže kvůli financím ji nehrál.\nPo sezoně 1952/53 se klub rozpuštěn kvůli finančním problémům. iná menší společnost \"Associazione Calcio Sanvito Benevento\", aktivní v amatérském poli, se stává hlavním klubem ve městě Benevento, dědí i sportovní tradice.\nDalší konec klubu přichází po sezoně 1961/62. Je založen klub \"Società Sportiva Benevento\" a to sloučením klubů \"Associazione Calcio Sanvito Benevento\" a \"Associazione Sportiva Benevento\". V roce 1965 je \"Società Sportiva Benevento\" a \"Fiamma Sannita\" sloučena do klubu \"Polisportiva Benevento\". po sezoně 1977/78 klub končí a je založen nový klub - \"Società Sportiva Calcio Benevento\". Nejhorší období v historii klubu po sezoně 1988/89. Klub nezaplatil předsezónní peníze [Italská fotbalová federace|federaci] a tak musí hrát v regionální soutěži. Klub v roce 1990 skončí a je opět založžen klub nový - \"Football Club Sporting Benevento\" a hrají v regionální lize. Do roku 2005 hrají třetí ligu. Jenže klub opět musí ohlásit bankrot. Je založen klub Benevento Calcio a přebírá veškerou tradici a historii klubu. \n\nVelké úspěchy klubu jsou od sezony 2015/16. Postupuje do druhé ligy a v sezoně 2016/17 postupuje přes play off do nejvyšší ligy. V první své sezoně v Serii A klub překoná smutný rekord ligy 14 porážek v řadě od začátku sezony.\n\nNejvyšší soutěž hrál klub v jedné sezoně (2017/18). Obsadili 20. místo v tabulce a sestoupili.\nVe druhé lize klub odehrál 3 sezony. Nejlepší umístění bylo 3. místo v sezoně 2018/19.\n\n\n\nŽádný hráč nehrál v klubu Benevento Calcio\n"}
{"id": "1438569", "url": "https://cs.wikipedia.org/wiki?curid=1438569", "title": "Anna Cima", "text": "Anna Cima\n\nAnna Cima (* 1991 Praha) je česká spisovatelka a japanoložka.\n\nVystudovala gymnázium na Letné a poté japonská studia na Filozofické fakultě Univerzity Karlovy. Žije v Japonsku. Na gymnáziu ji pohltila fascinace Japonskem, kterou mj. spustila Murakamiho novela \"Afterdark\". V roce 2018 debutovala románem \"Probudím se na Šibuji\", který se odehrává v Tokiu a je pojmenovaný podle tokijské čtvrti Šibuja. Román získal cenu Magnesia Litera pro objev roku, Cenu Česká kniha a Cenu Jiřího Ortena.\n\n"}
{"id": "1438571", "url": "https://cs.wikipedia.org/wiki?curid=1438571", "title": "Internační tábor Svatobořice", "text": "Internační tábor Svatobořice\n\nInternační tábor Svatobořice byl založen vládou Rakouska-Uherska během první světové války jako tábor pro uprchlíky před ruskou frontou. V letech 1914–1920 jím prošlo více než 7 000 osob ukrajinské, rusínské, polské národnosti a židovského vyznání. Mezi válkami sloužil jako chudobinec a transitní tábor pro vystěhovalce ze Slovenska.\n\nOd Mnichova 1938 byl používán jako internační tábor pro „osoby nespolehlivé pro stát“. V roce 1942 začal být používán pro příbuzné uprchlých Čechů. Oficiálně byl zřízen ve Svatobořicích internační tábor (Internierungslager Swatoborschitz Bez. Gaya). Bylo zatčeno 1 100 osob v Čechách a 800 na Moravě. V táboře byli internováni i židé, postupně převážení do jiných koncentračních lágrů na smrt.\n\nTábor byl sice střežen četnictvem, ale měl všechny atributy koncentračního tábora – čtyřmetrový plot s třemi vrstvami ostnatého drátu, strážní věže, světlomety a mučení. Za období internace prošlo lágrem kolem 3 500 vězňů. Byly zde vězněny i děti rodičů popravených za heydrichiády.\n\nPo osvobození Rudou armádou zde byli vězněni kolaboranti a němečtí zajatci. V roce 1948 byl tábor vyprázdněn a sloužil pak přechodně pro Řeky, kteří přišli do Československa z Řecka v roce 1950.\n\nDne 7. října 2017 byly na místě tábora otevřeny památník a muzeum.\n\n\n"}
{"id": "1438575", "url": "https://cs.wikipedia.org/wiki?curid=1438575", "title": "Shirley Hughes", "text": "Shirley Hughes\n\nShirley Hughes (* 16. července 1927 West Kirby) je anglická spisovatelka a ilustrátorka. Jejím otcem byl zakladatel nákupního řetězce T. J. Hughes. Studovala kostymní historii v Liverpoolu. Jejím manželem se později stal architekt John Vulliamy, s nímž měla tři děti. Jedním z nich je válečný novinář Ed Vulliamy. Je autorkou několika desítek knih, významnou je \"Dogger\" (1977) či série o chlapci jménem Alfie. V roce 2015 vydala svůj první román \"Hero on a Bicycle\". Ilustrovala více než 200 knih; patří mezi ně také \"When Words Fail: A Life with Music, War and Peace\" (2018), kterou napsal její syn.\n"}
{"id": "1438577", "url": "https://cs.wikipedia.org/wiki?curid=1438577", "title": "Antisemitismus v Evropě", "text": "Antisemitismus v Evropě\n\nAntisemitismus — předsudky, diskriminace a nenávist vůči Židům jako představitelům etnické rasy a židovského náboženství — zažil dlouhou historii projevu již od dob starověkých civilizací, ale výrazně se rozšířil v křesťanských a před-křesťanských civilizacích a kulturách v Evropě. \n\nPřestože byl antisemitismus vyjadřován už v intelektuálních a politických kruzích starověkého Řecka a Římské říše, jako samotný fenomén byl institucionalizován v rámci evropského křesťanství. Stalo se tak po rozpadu starověkého židovského centra v Jeruzalémě, což v mnoha případech vedlo k nucené segregaci Židovské populace a k omezení jejich účasti ve veřejném dění a životě evropské společnosti.\n\nPod vládou fašistických režimů, jako např. v nacistickém Německu, v 20. století vyústil antisemitismus v usmrcení většiny evropské židovské populace či v její migraci.\n\nPo ukončení Studené války došlo v Evropě i jiných oblastech ke sloučení nové formy antisemitismu, která vychází z ultrapravice, islamismu a extrémní levice, tzv. nový antisemitismus. Tato nová forma se běžně projevuje jako opozice vůči sionismu a Státu Izrael. Rostoucí muslimská populace v evropských národech a zemích představuje velký podíl antisemitů v Evropě. Statistická analýza prokázala, že 150 milionů lidí bydlící napříč Evropou mají “přehnané antisemitscké” postoje nebo názory, které “démonizují Izrael”.\n\nVztahy mezi Židy a Římskou říší, která okupovala jejich vlastní zemi, byly již od počátku nepřátelské a vyústily v mnoha povstání.\n\nNěkolik starověkých historiků zaznamenalo, že v roce 19 n.l. římský císař Tiberius vyhnal Židy z Říma. Podle římského historika Suetonia se Tiberius snažil potlačit všechna cizí náboženství. Co se týče Židů, jejich mladé muže posílal pod záminkou vojenské služby do provincií, které byly pro říši velice nebezpečné. Všechny ostatní Židy z města propustil jako nevyhovující obyvatele pod hrozbou doživotního otroctví. Josephus ve svém díle Židovské starožitnosti potvrdil, že Tiberius odstranění Židů z Říma nařídil.\n\nŘímané odmítli povolit Židům obnovení chrámu v Jeruzalémě poté, co ho Titus v roce 70 n.l. zničil. Dále zavedli pro Židy výběr daní, kterými údajně financovali chrám Jupitera v Římě, a svévolně rozhodli se svévolně přejmenovat oblasti Judeje a Samaří na Palestinu za účelem toho, aby židovské historické nároky na tuto oblast byly zapomenuty.\n\nZatímco někteří historici zdůrazňují, že Řím potlačoval povstání ve všech dobytých oblastech a že Tiberius vyhostil z Říma všechny cizí náboženství, Jeruzalémský talmud svědčí o tom, že po Bar Kochbově povstání (132-136 n.l.) vyvraždili Římané veliké množství Židů a veliké množství Židů bylo přinuceno odejít do vyhnanství, židovské diaspory. Židovský element z Judeje však nikdy nebyl odstraněn úplně. Mnozí zastávají názor, že evropský antisemitismus má své kořeny právě v Římské politice.\n\nAntisemitismus v Evropě byl v období středověku výrazně ovlivněn křesťanským přesvědčením, že skrze krevní prokletí Pontia Pilata (zaznamenáno v Matoušově evangeliu) je židovský národ kolektivně zodpovědný za smrt Ježíše. Přestože tento názor nepatřil ke katolickému dogmatu, Židé byli po mnoha staletí vystavováni obvinění z bohovraždy a to až do roku 1965, kdy katolická církev všeobecně nařčení z bohovraždy odmítla.\n\nPronásledování Židů bylo rozšířeno během Křížových výprav, které začaly v roce 1095. Během těch bylo vyhlazeno několik obcí, obzvláště u Rýna a Labe. Židé byli mnohdy nařčeni z rituálního obětování křesťanských dětí a panen, přestože je takové obvinění v přímém rozporu se samotnou podstatou judaismu, který lidské oběti přísně zakazuje a odsuzuje. První takové obvinění se objevilo v příběhu Viléma z Norwiche (1144), jehož smrt rozproudila vlnu obviňování židů z rituálního vraždění a mučení.\n\nDalší vlna pronásledování propukla ve 14. století, kdy epidemie plicního moru zvaná „Černá smrt” vyhladila polovinu evropské populace. Židé se v té době stali obětními beránky, byli nařčeni z otravování studen a nuceni se přiznat k činům, které ani vykonat nemohli. Stovky jejich obcí byly násilně zničeny a to převážně v letech 1348–1350. Papež Klement IV., který se snažil Židy chránit tím, že vydal dvě papežské buly v roce 1348, takové násilí odsoudil a prohlásil, že ti, kteří obviňují Židy ze šíření moru, byli svedeni ďáblem. To však už nepomohlo těm Židům, kteří byli tou dobou již zavražděni. Jen v německých státech bylo v té době zničeno přibližně 300 židovských obcí vyvražděním či vyhnání tamních Židů. Příkladem takové události je dění ve Štrasburku v únoru roku 1349 kde bylo před tím, než se mor rozšířil do města, na základě rozhodnutí městské rady upáleno kolem dvou tisíc Židů.\n\nStředověký antisemitismus se dál v Evropě projevoval například v omezeních uvalených na Židy. Byli vylučováni z mnoha zaměstnání kvůli strachu z jejich konkurenceschopnosti. V rámci feudálního systému obsahujícího křesťasnkou přísahu též nemohli vlastnit žadný pozemek, přestože existovaly i výjimky. Jejich sídlení byla v městech často omezené na určité oblasti zvané ghetta. Požadavek, aby byli Židé odlišitelní podle oblečení, vzešel v roce 1215 ze Čtvrtého lateránského koncilu. To se prakticky projevovalo v mnoha případech nošením speciálního kulatého odznaku. Některým Židům se však povedlo tomuto ponižujícímu požadavku vyhnout tím, že podplatili obecní úřad či konkrétní osoby v moci. V pozdním středověku byli židé vyhoštěni z menších i větších regionů napříč západní Evropou a německými zeměmi, byli vyhnáni z Anglie v roce 1290 a z Francie v letech 1306 a 1394. K největším odsunům došlo ve Španělsku roku 1492 a Portugalsku roku 1496, kde byla Židům dána možnost buď konvertovat na křesťanství, nebo opustit zemi do šesti nebo jedenácti měsíců. Protestanstská reformace společně s některými učeními Martina Luthera přispěla též k nárůstu antisemitismu.\n\nRasový antisemitismus vznikl ke konci 19. století v Evropě. Byl započat jako součást širšího rasistického pohledu na svět a přesvědčení o nadřazenosti “bílé rasy” nad všemi ostatními “rasami”, zatímco již tehdy existující předpojatost byla podpořena pseudovědeckými teoriemi jako např. sociálním darwinismem.\n\nHlavní myšlenkou rasového antisemitismu tak, jak jej formuloval rasový teoretik Joseph Arthur de Gobieau, je, že Židé představují odlišný a podřazený národ oproti jiným evropským národům. Důraz byl kladen na neevropský původ a kulturu Židů, což znamenalo, že tak na ně bylo nahlíženo i tehdy, když konvertovali na křesťanství. Tento moderní typ antisemitismu šířil nenávist vůči Židům na základě jejich etnického původu a ne jen na základě jejich náboženství.\n\nDalší částí moderního antisemitismu v Evropě byla konspirační teorie hlásající, že Židé vládnou světové ekonomice. Tato smyšlená mystifikace byla podrobně popsána v publikaci zvané \"Protokoly sionských mudrců\", která byla poprvé vydána v roce 1903 v Rusku. Tato falešná zpráva však nabývala na vážnosti a přesvědčivosti kvůli slavným Židům jako byla např. rodina Rotschildových, finanční dynastie, která měla významnou pozici v evropském bankovním systému.\n\nVzestup moderního antisemitismu společně se vzestupem nacionalismu a konceptu národního státu přinesl vlnu antisemitismu, když Židé usilovali o nabytí občanských práv a rovnocennosti ve svých zemích. V Německu tyto události vyústili v tzv. Hep-Hep potyčky v roce 1819, kdy byli Židé z Bavorska napadeni za to, že požadovali svá občanská práva.\nJednou z nejslavnějších událostí 19. století byla Dreyfusova aféra, během které byl francouzský důstojník židovského původu, Dreyfus Alfred, obviněn ze špionáže. Soudní proces v této záležitosti započal vlnu antisemitismu ve Francii přestože byl Dreyfus v roce 1906 shledán nevinným. Tato událost velice inspirovala Theodora Herzla.\n\nNáboženský antisemitismus ovšem ve východní Evropě přetrval, a to z velké části díky tomu, že průmyslová revoluce ovlivnila tuto oblast méně. V průběhu 19. století a na začátku 20. století došlo v Rusku k několika pogromům, ke kterým vedlo mnoho odlišných důvodů jako např. antisemická politická hnutí, atentátník cara Alexandra II. v roce 1882 a obvinění z rituálního obětování křesťanských dětí. Nejznámější takové obvinění proběhlo v Kyjevě v roce 1903, kde byl ruský Žid Menachem Bejlis nakonec shledán nevinným z vraždy křesťanského chlapce.\nPogromy v roce 1881 a po první Ruské revoluci v 1905 si vyžádaly tisíce židovských životů a přiměly více než 1 milion Židů k emigraci do Ameriky. Ruská revoluce v roce 1917 a následná občanská válka rozdmýchaly novou vlnu pogromů proti Židům, zatímco národní milice a běžné armády bojovaly o kontrolu a vládu nad Ruskem. Odhadovaný počet obětí těchto pogromů se je udáván v desítkách tisíců.\n\nVíce informací: Masakr v Babím jaru\nHolokaust je nejvýznamnější událost moderní židovské historie a představuje tu nejhorší genocidu, ke které kdy došlo. Přibližně šest milionů židů, asi 2/3 celé evropské židovské populace,bylo během něho zavražděno Nacisty.\n\nNa začátku 20. století žili nejvíce integrovaní evropští Židé v Německu. Situace se však změnila poté, co Německo prohrálo První světovou válku a ekonomická krize v roce 1929 přispěla k politickému vzestupu Nacistů a jejich antisemického programu. Nenávistná rétorika odkazující na židovské občany jako na “špinavé Židy” se běžně začala objevovat v antisemitských brožurách a na letácích jako např. \"Völkischer Beobachter\" a \"Der Stürmer\". K tomu byli Židé obviňováni za to, že údajně způsobili německou porážku v První světové válce (viz \"Dolchstosslegende\").\n\nProtižidovská propaganda se rychle rozšířila. Nacistické animace představující „špinavé Židy“ mnohdy vykreslovaly špinavé, nepřitažlivé a spoře oděné „talmudické“ Židy v tradičních náboženských oblecích podobné těm, které nosili Chasidští Židé. Články napadající Židy se soustředily nejen na politické a obchodní působení markantních Židů, ale často též na napadání Židů na základě náboženských dogmat, jako je např. tzv. rituální vražda.\n\nAntisemitská propaganda brzy expandovala dál za hranice prosté rétoriky. V roce 1933 byly proti Židům zavedeny represivní zákony později následované Norimberskými zákony které odebraly Židům občanská práva na základě rasy spíše než náboženské definice toho, kdo je Žid. Ojedinělé násilí proti Židům se rozšířilo s útoky Kříštálové noci, které byly zaměřené na židovské domy, obchody a synagogy, a během nichž zemřely stovky lidí v Německu, Rakousku a v Sudetech.\n\nS nacistickou invazí do Polska v roce 1939 na začátku Druhé světové války započali nacisté tzv. konečné řešení židovské otázky v Evropě. Židé byli shromažďování v ghettech a později posíláni transporty do koncentračních a vyhlazovacích táborů, kde byli následně zavražděni. V okupovaných oblastech Sovětského svazu vraždila komanda smrti s pomocí místního obyvatelstva Židy v hromadných hrobech. Tato metoda byla později nahrazena systematickým vyvražďováním židů ve vyhlazovacích táborech, z nichž největší byla Osvětim.\n\nPo konci 2. světové války v roce 1945 se začali přeživší Židé vracet do svých domovů z předválečné doby, přestože mnoho z nich místo toho zvolilo emigraci do Spojených států amerických, do Velké Británie nebo do Palestiny, která v té době byla pod Britskou správou a kontrolou. Antisemitismus nacistického režimu však mnohdy pokračoval dále jen pod jinou maskou a v jiné formě. Obvinění z rituálních obětí a persekuce Židů pokračovala. Důvodem byl z části strach z toho, že přeživší po návratu do svých domů budou požadovat navrácení svých majetků, které byly mezitím odcizeny, a nebo že odkryjí povahu činů místní populace, která v nacisty okupovaném území s režimem kolaborovala. Kulminujícím příkladem je např. Pogrom v Kielce, během kterého v Polsku v roce 1946 občané násilně napadli Židy pod falešnou záminkou, že ukradli křesťanské dítě. Tato událost šokovala dokonce i mezinárodní komunitu a stala se katalyzátorem pro rozhodnutí přeživších členů místní židovské komunity z Polska definitivně emigrovat.\n\nPoválečná doba též přinesla vzrůst antisemitských sentimentů v Sovětském svazu. V roce 1948 započal Stalin svou kampaň proti „světoobčanům bez kořenů“, během níž bylo mnoho básníků, spisovatelů, malířů a sochařů, kteří mluvili jazykem zvaný jidiš, zavražděno či zatčeno. Podobně též v tzv. Spiknutí doktorů, které bylo vyhlášeno mezi rokem 1952 a rokem 1953, došlo k zatčení mnoha židovských doktorů, kteří byli obviněni z pokusu o zavraždění vedoucích hlavní politické strany. Existují též odhady (jako např. ty sepsány moderním historikem Edvardem Radzinskym), které tvrdí, že Stalin plánoval deportovat sovětskou židovskou populaci do exilu na Sibiř nebo do Kazachstánu.\n\nPo vyhlášení nezávislosti Státu Izraele a vyhrocení Arabsko-izraelského konfliktu začal v Evropě vznikat nový typ antisemitismu, který byl součástí anti-imperiálního boje extrémní levice. Kritika nahlížející na Izrael jako na dobývající imperiální mocnost a solidarita extrémní levice k Palestinskému boji vedla k vytvoření domnělé spojitosti mezi Evropskými Židy a Sionismem. V některých případech tento pohled vyústil v útoky na židovské komunity v západní Evropě. Jedním příkladem je německá levicová teroristická organizace Revoluční buňky, jejíž členové se zúčastnili únosu letounu Air France v roce 1976 (Operace Entebbe) a také plánovaného útoku na hlavu německé židovské komunity Heinze Galinskiho a slavného lovce nacistů Simona Wiesenthala. Antisemitské útoky neo-nacistických skupin a bující antisemitské konspirace během tohoto období v západní Evropě pokračovaly.\n\nOd roku 2000 vzrůstal antisemitismus v Evropě s výrazným navýšením výskytu slovních útoků proti Židům, vandalismu jako jsou např. graffiti, útoků na židovské školy a zneuctění či pošpinění synagog a hřbitovů. K těmto událostem nedošlo jen ve Francii a Německu, kde je výskyt antisemitských incidentů nejvyšší v Evropě, ale také v Belgii, Rakousku a Spojeném království. V těchto zemích se fyzické útoky proti Židům jako bití, bodání noži a jiné typy násilí výrazně rozšířily s tím, že mnoho těchto případů mělo za následek vážná zraněni či dokonce i smrt. Mimo tyto události také Nizozemsko a Švédsko zaznamenaly dlouhodobou vysokou míru antisemitských útoků od roku 2000. Americké ministerstvo zahraničí v roce 2015 prohlásilo, že “evropský proti-izraelský sentiment překročil hranici a stal se antisemitismem”.\n\nTento nárůst antisemitských útoků je sdružený na jedné straně s islámským antisemitismem (viz níže) a na druhé straně se vzestupem politických stran extrémní pravice po ekonomické krizi v roce 2008.\n\nPočet antisemitských politických stran v evropských parlamentech narostl během roku 2012 z jedné na tři a průzkum v deseti evropských zemích prokázal velice častý výskyt antisemitských postojů. V dubnu toho roku volil v parlamentních volbách každý šestý maďarský volič stranu Jobbik, která je otevřeně antisemitská. V červnu dále vyhrála v řeckém parlamentu neo-nacistická strana Golden Dawn 21 míst. V listopadu zase dosáhla radikální strana Svoboda na Ukrajině více než 10 % lidového hlasu, čímž získala podporu pro stranu proslulou svou antisemitskou rétorikou. Tento vzrůst podpory názorů extrémní pravice v západní a východní Evropě vyústil ve výrazný nárůst antisemitských činů. Ty se nejvíce projevily během útoků na židovské pomníky, synagogy a hřbitovy, došlo ovšem i k několika fyzickým napadení Židů.\n\nVe východní Evropě pokračoval antisemitismus v 21. století v podobném rozsahu jako v 90. letech 20. století. Rozpad Sovětského svazu a nestabilita nových států vedly k nárůstu národnostních hnutí a obviňování Židů. K tomu docházelo převážně na základě obvinění, že mohou za ekonomickou krizi, zatímco obviňovatelé přebírali místní hospodářství a upláceli vládu tradičními a náboženskými motivy antisemitismu (např. rituální oběti). Většina antisemitských událostí má formu útoků na židovské hřbitovy a budovy (komunitních center a synagog). Nicméně došlo však též k násilnému fyzickému napadení Židů v Moskvě v roce 2006, kdy neo-nacisté pobodali 9 lidí v synagoze Bolshaya Bronnaya, na kterou byl v roce 1999 spáchán neúspěšný bombový atentát. Ve východní Evropě také proběhlo vyhrožování židovským poutníkům v Umani na Ukrajině a útok na menoru v městě Moldova v roce 2009, který byl spáchán extremistickou křesťanskou organizací.\n\nEvropané jsou znepokojeni antisemitismem, protože je historicky dokázáno, že společnosti s takovou mírou antisemitismu bývají sebezničující. Kromě toho se Židé v Evropě obecně sblížili s evropskou demokratickou elitou, společenskou třídou, jejíž budoucnost je dle Economist Intelligence Unit nejasná. To byl jeden z důvodů, proč tehdejší první místopředseda Evropské komise Frans Timmermans prohlásil, že problematika evropského antisemitismu je důležitější než mnoho ekonomických, finančních a tržních záležitostí, kterým Evropa čelí.\n\nRadikalizace uvnitř muslimských komunit, zejména jejich mládeže, má několik příčin – neúspěšná asimilace muslimských migrantů v Evropě, ekonomické a sociální problémy a šíření fundamentalistických názorů mezi muslimskou mládeží v Evropě. To vše společně se stupňováním izraelsko-paestinského konfliktu a neúspěšností mírových dohod z Osla způsobilo to, že Židé v Evropě byli považování více a více za podporovatele pro-izraelských názorů. Rozdíl mezi antisemitismem a antisionismem se tedy stal nejasným a těžce rozpoznatelným.\n\nNěkolik studií, které byly provedeny mezi muslimskou mládeží v různých zemí západní Evropy, prokázalo, že muslimské děti mají výrazně více antisemitské názory než křesťanské děti. V roce 2011 zveřejnil belgický sociolog Mark Elchardus posudek ohledně holandských základních škol v Bruselu. Elchardus zjistil, že kolem 50 % muslimských studentů v druhé a třetí třídě by mohlo být považováno za antisemity, zatímco to stejné lze říct jen o 10 % nemuslimských studentech. Ve stejném roce publikoval Unther Jikeli své poznatky ze 117 rozhovorů, které provedl s muslimskými mladíky (průměrného věku 19 let) v Berlíně, Paříži a Londýně. Většina dotazovaných vyjádřila nějaké nebo silné antisemitské přístupy a to dokonce otevřeně a často agresivně.\n\nVeliké množství násilných antisemitských útoků v Evropě bylo spácháno muslimy – vražda čtyř Židů v Toulouse v roce 2012 Mohammedem Merahem, únos a vražda francouzského občana Ilana Halimiho v roce 2006 provedeny muslimských gangem a antisemitské nepokoje v Norsku v roce 2009 představují jen pár příkladu takového fenoménu.\n\nVýchodní Evropa byla obecně méně ovlivněna vzestupem islámského antisemitismu z důvodu mnohem menším počtům muslimských populací žijících v této oblasti. Avšak v těch místech a zemích, kde žijí muslimové, jako například na Kavkazu, byl nárůst antisemitismu zaznamenán. Jedním z hlavních důvodů pro tento nárůst je považován izraelsko-arabských konflikt a příkladem této reality je například pokus o vraždu židovské učitelky v Baku v roce 2012.\n\nV roce 2004 provedl \"Pew Global Attitudes Project\" průzkum veřejného mínění, jehož shrnutí poznamenalo, že navzdory starostem o vzrůstající antisemitismus v Evropě neexistují indikace naznačující, že by za posledních deset let došlo k rozšíření antižidovského sentimentu. Příznivá hodnocení Židů jsou ve Francii, Německu a Rusku. Jsou vyšší než byly v roce 1991. Nicméně ŽIdé jsou více oblíbení v USA než v Německu nebo Rusku.\n\nV roce 2005 uvedly výsledky průzkumu provedeného Ligou proti hanobení, že antisemitské nálady se nadále běžně v Evropě objevují. Nad 30 % dotazovaných naznačilo, že Židé mají příliš moci v podnikání. V Dánsku tak odpovědělo 11 % a v Anglii 14 % dotazovaných, zatímco v Maďarsku se takto vyjádřilo až 66 % a v Polsku a Španělsku nad 40 %. Dopady náboženského antisemitismu též přetrvávají a více než 20 % evropských respondentů souhlasilo s prohlášením, že Židé jsou zodpovědní za smrt Ježíše Krista. Zatímco nejnižší výskyt tohoto jevu prokázalo 13 % vysledovaných ve Francii, v Polsku s tímto tvrzením souhlasilo 39 % respondentů.\n\nDle průzkumu veřejného mínění, který byl zprostředkován v roce 2012 Ligou proti hanobení, přebývaly antisemitské postoje v deseti evropských zemích na znepokojivě vysokých úrovních. Nejvyšší výskyt byl shledán ve východní Evropě a ve Španělsku, kde veliké skupiny obyvatelstva schvalovaly a podporovaly klasické antisemitské představy jako například to, že Židé mají příliš moci v podnikání, že jsou více loajální státu Izrael než svým vlastním zemím a nebo že přehnaně mluví o tom, co se stalo během Holokaustu. V porovnání s podobným průzkumem provedeným v roce 2009 též Ligou proti hanobení, prokázalo několik zemí vysokou míru antisemitismu zatímco některé ostatní země zaznamenaly jen mírný nárůst antisemitismu.\n\n\nInformace shromážděné průzkumy v letech 2015 a 2016 prokazují, že následující poměr ze zmíněných zemí by \"odmítl\" židy jakožto rodinné příslušníky, sousedy nebo občany. Celkové porovnání údajů poukazují na následující realitu. Muslimové a Romové bývají více odmítáni než Židé, s výjimkou několika specifických zemí. Nejtolerantnější země vůči Židům (země, kde méně než 10 % obyvatelstva odmítá Židy jako spoluobčany) byla Ukrajina, Bulharsko, Srbsko, Bosna, Chorvatsko a Lotyšsko. Nejméně tolerantní země (kde více než 20 % obyvatelstva odmítá židy jako spoluobčany) byly naopak Arménie, Rumunsko a Litva.\n\nV roce 2006 provedl deník Journal of Conflict Resolution studii, která shledala, že přestože většina dotazovaných v zemích Evropské unie sama sebe nepovažovala za antisemity, existuje souvztažnost mezi antisemitskými postoji a proti-izraelskými názory. Charles A. Small a Edward H. Kaplan, kteří zkoumali obyvatelstvo deseti evropských zemí, prozkoumali odpovědi 5 000 respondentů, kterých se vyptávali na činy státu Izrael a na klasické antisemitské stereotypy. Dotazníky obsahovaly otázky ohledně toho, zda si lidé myslí, že Izraelské obrané síly (IOS, též známé pod zkratkou IDF) úmyslně útočí na děti nebo že přidává jed do palestinských vodních zdrojů.\n\nTato studie shledala, že lidé, kteří věřili proti-izraelským mýtům měli též tendenci věřit tomu, že Židé nejsou poctiví v podnikání, mají dvojí loajalitu, kontrolují vlády a ekonomii, apod. Závěr tohoto výzkumu prokázal 56% pravděpodobnost, že proti-izraelští respondenti jsou více antisemitští než běžný Evropan.\n\nAntisemitismus v Arménii je primárně následkem neochoty Izraele uznat Arménskou genocidu kvůli blízkým vztahům s Tureckem. Jedná se totiž o událost, kterou mnoho Arménců považuje za něco, nad čím by měli Židé a Izrael mít porozumění vzhledem k tomu, že Arméni sdílí s Židy podobnou národní historii a osud. Amrénsko-židovské vztahy byly však historicky shovívavé, uctivé, přestože někdy soutěživé.\n\nV dubnu roku 1998 publikoval slavný arménský politický analytik a ekonom Igor Muradyan antisemitský článek v hlavních arménských novinách zvaných Voice of Armenia. Muradyan tvrdil, že historie arménsko-židovských vztahů byla plna projevů konfliktu mezi árijci a semity. Obvinil Židy z podněcování etnických konfliktů včetně sporu o Náhorní Karabach a projevil obavu o bezpečnost Arménie z důvodu dobrých vztahů mezi Izraelem a Tureckem.\n\nKniha zvaná \"National System\" (napsána Romenem Yepiskoposyanem v Arménštině a Ruštině), vydána v roce 2002, byla představena na sejití Union of Writers of Armenia. V této knize byli Židé dohromady s Turky identifikováni jako úhlavní nepřátelé Arménců. Kniha je též popisuje jako ničitele národu s úkolem způsobit záhubu a rozklad. Kniha zvaná \"The Greatest Falsification of the 20th Century\" v jedné sekci popírá Holokaust tvrdíce, že se jedná jen o mýtus vytvořený sionisty za účelem diskreditovat árijce. Tento oddíl dále troufale tvrdí, že je Holokaust největší falzifikací v lidské historii, že nikdo zabit v plynových komorách nebyl a že žádné plynové komory ani neexistovaly. Jeden řečník této události navrhl, že by tato kniha měla být distribuována ve školách za účelem vytvoření národního ponětí o historii. Celé sejití se též vyznačovalo veřejnými obviněními Židů ze zodpovědnosti za Arménskou genocidu.\n\nV roce 2002 byla podobná obvinění vyslovena Armenem Averissianem, čelným představitelem nacionalistické skupiny Armenian Aryan Order (AAO), kdy Averissian též požádal o prohlášení izraelské velvyslankyně Rivky Kohen za 'persona non grata' v Arménii z důvodu izraelského odmítnutí dát arménským masakrům v roce 1915 stejný status jako má Holokaust. Averissian též tvrdil, že počet obětí Holokaustu je zveličený. V roce 2004 dále vyjádřil extremistické poznámky na účet Židů v několika výtiscích novin zvaných The Armeno-Aryan, které jsou řízeny AAO, a také během několika schůzí a tiskových konferencí. V důsledku toho byla jeho strana vyloučena z Armenian Nationalist Front.\n\nNedlouho poté obvinil během pořadu v hlavním vysílacím čase Tigran Kapetyan, čelný představitel politické strany People’s Party of Armenia a vlastní televizního kanálu ALM, Židy ze spáchání atentátU na osmanské autority během Arménské genocidy v roce 1915. Mluvíce o židovské komunitě v ArméniI, prohlásil jeho host Armen Avetissian, že se komunita skládá ze 700 lidí, kteří se identifikují jako Židé a z 50,000 těch, které árijci brzy odhalí během očišťování Arménia od židovského zla. Židovský koncil v ArméniI projevil své obavy před vládou a několika lidskoprávními organizacemi a požádal o zastavení propagace etnické nesnášenlivost a o zakázání televizní stanice ALM. Většina těchto požadavků byla však přehlédnuta.\n\nV říjnu roku 2004 veřejně okomentovala vedoucí Oddělení pro etnické a náboženské záležitosti menšin, Hranoush Kharatyan, tzv. „judaistickou“ xenofobii v Arménii. Ve své reakci obvinila místní Židy z podněcování k „proti-křesťanským činům“ a podněcovala místní obyvatelstvo, aby reagovalo na páteční židovské sešlosti, při kterých údajně Židé zastávají „nenávist vůči všem ne-Židům“.\n\nThe Jewish Council of Armenia zaslal prezidentovi Robertu Kocharianovi otevřený dopis, ve kterém vyjádřil své silné obavy ohledně nedávného nárůstu antisemitismu. Armen Avetissian na něj reagoval publikováním dalšího antisemitského článku v novinách Iravung. Zmínil v něm, že stabilita každé země s židovskou menšinou je ve veliké riziku.\n\nNedávný případ vandalismu vykonaného neznámými pachateli na židovském památníku Holokaustu v centru Jerevanu byl zaznamenán 23. prosince 2007. Symbol nacistického hákového kříže byl vyryt do památníkového kamene, který byl též potřísněn černou barvou. Během posledních let byl památník, který je umístěn v centru města nedaleko několika vládních budov, mnohokrát počmárán a převržen.\n\nPřes sto antisemitských útoků bylo zaznamenáno v Belgii v roce 2009, čímž se jednalo o 100% nárůst od předešlého roku. Pachatelé byli nejčastěji mladí muži, kteří měli muslimské pozadí a imigrovali z Blízkého východu. V roce 2009 belgické město Antverpy, označované jako poslední evropský štetl, zakusilo narůst antisemitského násilí. Bloeme Evers-Emden, amsterdamský občan a přeživší z Osvětimi, byl citován v novinách Aftenposten v roce 2010: „Antisemitismus je dnes horší, než byl před Holokaustem. Antisemitismus se stal více násilným. Teď nám vyhrožují, že nás zabijí.“\n\nChování vyvolané místními volbami v roce 2012 v obci Schaarbeek přimělo Maurice Sosnowského, předsedu Koordinačního výboru židovských organizací v Belgii, poznamenat, že \"kandidáti, kteří patřili k židovské komunitě, byli napadáni za jejich příslušnost\" a obecní úřad tak viděl \"kampaň nenávisti pod záminkou antisionismu\". Několik dalších případů se stalo v roce 2012. V listopadu se na protiizraelském srazu v Antverpách zpívalo „Hamas, Hamas, všichni Židi do plynu“ přičemž stojí za zmínku fakt, že Hamas je mnohými považován za teroristickou skupinu. V říjnu byla v Bruselu poničena synagoga dvěma neidentifikovatelnými mužskými pachateli, kteří posprejovali každou zeď nápisy „smrt Židům“ a „Bum“.\n\nZvýšená četnost antisemitských útoků začala v roce 2014, kdy byli zabiti čtyři lidé při střelbě v belgickém židovském muzeu v Bruselu. O dva dny později vstoupil mladý muslim do ŽKC (židovské kulturní centrum) během probíhající akce a křičel rasistické nadávky. O měsíc později v Antverpách skupina muslimských mladistvých házela kameny na autobus plný pětiletých židovských dětí. Ke konci srpna roku 2014 byla 75letá Židovka zasažena a sražena na zem kvůli svému židovsky znějícímu příjmení.\n\nNavzdory tomu, že má obrovská většina francouzského lidu příznivé postoje k Židům, jsou projevy násilí proti Židům, ničení jejich majetku a rasistická rétorika vážným důvodem ke znepokojení. Většina ohlášených zločinů z nenávisti ve Francii jsou antisemitské zločiny. Jak řekl francouzský premiér Manuel Valls: „Máme starý antisemitismus … který přichází z extrémní pravice, ale nový antisemitismus přichází z obtížných sousedství, od přistěhovalců z Blízkého východu a Severní Afriky.“ Nejintenzivnější projevy antisemitismu jsou spáchány muslimy, kteří mají buď arabské, anebo africké kořeny.\n\nPodle sčítání hlasů v roce 2006 organizací Pew Global Attitudes Project má na Židy 71 % francouzských muslimů pozitivní názory, největší procento na světě. Podle organizace National Advisory Committe on Human Rights představují antisemitské projevy většinu  – 72 % v roce 2003 – rasistických projevů ve Francii. O co víc, 40 % rasového násilí spáchaného ve Francii v roce 2013 bylo zaměřeno na židovskou menšinu navzdory tomu, že Židé představují méně než 1 % celkové francouzské populace.\n\nSe začátkem Druhé intifády se počet antisemitských incidentů ve Francii zvýšil. V roce 2002 Commission nationale consultative des droits de l'homme (komise pro lidská práva) ohlásila šestkrát více antisemitských incidentů než v roce 2001 (193 incidentů v roce 2002). Statistiky této komise ukázaly, že antisemitské projevy představují 62 % všech rasových projevů v zemi (v porovnání s 45 % v r. 2001 a 80 % v r. 2000). Zpráva zaznamenala 313 násilných projevů proti lidem nebo majetku, ty zahrnují 38 zranění a vraždu někoho, kdo měl maghrebský původ, ultrapravicovými skinheady.\n\nZhruba 7 000 francouzských Židů se přesunulo do Izraele v roce 2014. Jednalo se o 1 % celé francouzsko-židovské populace a rekordní číslo od 2. světové války. Debaty v rámci evropské židovské komunity naznačují, že antisemitské útoky jsou důvodem k vysoké emigraci. Valls vyjádřil své obavy týkající se tohoto trendu: „Kdyby mělo 100 000 francouzských občanů, kteří mají španělský původ, odejít, nikdy bych neřekl, že Francie už není Francií. Ale jestliže odejde 100 000 Židů, Francie už nebude Francií. Francouzská republika bude považována za selhání.“ Trend narůstající emigrace pokračoval do roku 2015 z důvodu narůstu útoků a zastrašování muslimskými extrémisty.\n\nIlan Halimi (1982 – 13. února 2006), mladý francouzský Žid marockého původu, byl unesen 21. ledna 2006 mladou skupinou nazývanou Gang Barbarů a následně mučen až k smrti po délku tří týdnů. Vražda, jejíž motivy zahrnují antisemitismus podle francouzských autorit, podnítila ve Francii veřejnou výčitku, která byla již poznamenána intenzivní veřejnou diskuzí o roli dětí přistěhovalců ve společnosti.\n\nV březnu roku 2012 Mohammed Merah zastřelil a zabil tři židovské děti a rabína ve škole Ozar Hatora v Toulouse ve Francii. Později byl zabit během razie francouzské policie na jeho dům. Merah byl inspirován Al-Káidou. Po oněch vraždách se stala škola Ozar Hatora cílem antisemitských nenávistných dopisů a telefonátů.\n\nV červenci roku 2012 se stal mladý francouzský židovský chlapec, který měl na sobě „typický náboženský symbol“, obětí násilného antisemitského útoku ve vlaku na lince Tououlse a Lyon. Chlapec byl nejdříve obtěžován verbálně a poté zbit dvěma útočníky. Francouzsko-židovská skupina CRIF nazvala tento útok jako „další pokrok v znepokojivém trendu antisemitismu v naší zemi.“\n\nDalší incident v červenci roku 2012 se týkal vandalismu synagogy Noisy-le-Grand v části Seine-Saint-Denis města Paříž. Synagoga byla cílem vandalů třikrát během deseti dnů. Modlitební knížky a šátky byly poházené na zemi, okna byla rozbitá, zásuvky byly vykradené a poničeny byly zdi, stoly, hodiny i podlaha. Patřičné autority byly o incidentech varovány organizací Bureau National de Vigilance Contr L'Antisemtisme (BNVCA), skupinou kontrolující antisemitismus ve Francii. Ta se dožadovala větších opatření, která by zabránila budoucím nenávistným zločinům. Prezident BNVCA Sammy Ghozian uvedl, že „navzdory přijatým opatřením věci přetrvávají a já si myslím, že potřebuje představit dodatečnou legislativu, protože židovská komunita je rozzlobená.“\n\nV červnu roku 2014, se po hrozbách, jimž Židé ve Francii čelí zejména od francouzských džihádistů, kteří se po válce v Sýrii navrátili, francouzský prezident Francois Hollande setkal s mezinárodní delegací židovských vůdců. Francouzský prezident nastánil kroky, které byly podniknuty na ochranu židovské komunity, zejména židovských škol, před útoky a rostoucím antisemitismem. Byl citován slovy: „Rádi bychom dali příklad světu, jak bojovat s antisemitismem.“ K tomu ale připustil, že současná situace – následována vražedným útokem spáchaným v Belgii teroristou narozeným ve Francii– prozrazuje „novou, těžkou souvislost.“\n\nV červenci roku 2014 tucet mladých mužů protestujích proti izraelským akcím v Gaze (následované vojenskou operací Ochranné ostří) krátce obléhalo pařížskou synagogu a střetlo se s ochrankou. Nejméně tři Židé byli odvezeni do nemocnice z příčiny střetů, které byly mezi demonstranty a mladými židovskými muži, kteří strážili synagogu nazývanou Don Isaac Abravanel v Paříži, řekl svědek JTA. Útočníci roztříštili protiizraelskou demonstraci a pokročili smětem k synagoze, která byla plná lidí. Když demonstranti přijeli k synagoze v centru Paříže, tak pět policistů, kteří byli zrovna ve službě, zablokovalo vchod, protože demonstranti zpívali antisemitská hesla a vrhali na synagogu i ochranku různé předměty. Skoro 200 lidí bylo tou dobou v synagoze. Muži ze SPCJ židovské jednotky, Židovská Obranná Liga Beitar, bránili davu proniknout a zaútočit, což se posléze změnilo v pouliční potyčky. Později, když se útočníkům nepodařilo syngogu spálit, podpálili místo ní auta a zničili židovské majetky ve většinvě židovské části Sarcelles.\n\nV prosinci roku 2014 se ozbrojení útočníci vlámali do bytu židovského páru na předměstí Paříže, ženu znásilnili, zatímco její muž byl držen, a pár okradli. Podle přítele obětí řekl ženě jeden z útočníků během loupeže: „Řekni nám, kde schováváte prachy. Vy Židi vždycky máte prachy.“ Premiér Manuel Valls odsoudil útok jako odporný a řekl, že se ukázalo, že boj s antisemitismem je každodenním bojem. Valls také vyjádřil podporu rodině obětí. Ministr vnitra Bernard Cazeneuve řekl v prohlášení, že „antisemitská povaha útoku se zdá být prokázána,“ a dodal, že útočníci „začali s myšlenkou, že být Židem znamená mít peníze.“\n\nV lednu roku 2015 zaútočil Amedy Coulibaly, přítel pachatelů střelby v Charlie Hebdo, na košer obchod v židovské čtvrti v Paříži a držel osoby, které byly uvnitř, jako rukojmí. Zabil čtyři z nich. The CRIF reagovala: „Tito francouzští občané byli zabiti chladnokrevně a nemilosrdně jen proto, že byli Židé.“\n\nV řijnu roku 2015 byli rabín a dva židovští věřící ubodáni při útoku vně synagogy v Marseilles. V listopadu byl ubodán učitel židovské školy ve stejnojmenném městě třemi lidmi podporujícimi ISIS.\n\nMaďarsko bylo první zemí po nacistickém Německu, které přijalo protižidovské zákony. V roce 1939 byli registrováni všichni maďarští Židé. V červnu roku 1944 maďarská policie deportovala skoro 440 000 Židů ve více než 145 vlacích ze země, většina z nich byla poslána do Osvětimi.\n\nAntisemitismus v Maďarsku se projevuje nejvíc v ultrapravicových publikacích a demonstracích. Podporovatelé Strany maďarské spravedlnosti a života pokračovali ve své tradici vykřikování antisemitských hesel a trhání americké vlajky na malé kousky během svých každoročních srazů v Budapešti v březnu roku 2003 a 2004, které měli připomínat revoluci v letech 1848–1849. Dále se během demonstrací, které se konaly k oslavě výročí povstání v roce 1956, kdy je oslavována postkomunistická tradice jak levicí tak pravicí, ozývala antisemitská a protiizraelská hesla od pravice, takové jako obviňování Izraele z válečných zločinů. Střední pravice si tradičně drží odstup od pravicové strany, kterou vede Csurka, a také od ultrapravicových demonstrací.\n\nV roce 2012 bylo při průzkum provedený Ligou proti hanobení zjištěno, že 63 % maďarské populace má antisemitské postoje.\n\nDůkazy o přítomnosti židovské komunit na geografickém území, na kterém se dnes rozkládá Rakousko, můžou být vystopovány až do 12. století. V roce 1848 byla Židům přidělena občanská práva a právo založit samosprávnou náboženskou komunitu, ale plné právo na občanství získali až v roce 1867. V atmosféře ekonomické, náboženské a sociální svobody se židovská komunita ze 6 000 členů v roce 1860 rozrostla na přibližných 185 000 v roce 1938. V březnu téhož roku bylo Rakousko anektováno německými Nacisti, načež byly tisíce Rakušanů a rakouských Židů poslány do koncentračních táborů. Z 65 000 vídeňských Židů, kteří do koncentračních táborů byli posláni, jich přežilo zhruba jen 2 000, zatímco jen 800 jich 2. světovou válku přežilo v úkrytu.\n\nAvšak antisemitismus nezmizel ani po následcích 2. světové války a zůstal součástí rakouské politiky a kultury s tím, že měl nejsilnější postavení v politických stranách a médií. Bernd Marin, rakouský sociolog, popsal antisemitismus po roce 1945 jako „antisemitismus bez Židů“, jelikož Židé tvořili pouze 0.1 % z celkové rakouské populace. Antisemitismus byl silnější v těch oblastech, kde Židé už dávno nežili a kde předtím žádní Židé ani nežili, a tam, kde lidé neměli nebo ani nemají osobní kontakt s Židy.\n\nProtože byly poválečné předsudky proti Židům veřejně zakázány a staly se trochu tabu, byl antisemitismus v podstatě „antisemitismem bez antisemitů“, ale různé jiné typy vyjadřování se objevily v Rakouském politickém zřízení. Během 80. let zákaz proti otevřeným vyjadřováním výslovně antisemitských přesvědčení stále platil, ale prostředky, jak je jazykově obcházet, překročily hranice takovým způsobem, že zákaz sám o sobě ztratil na významu. Protižidovské předsudky, které zůstávaly skryté, se začaly drát na povrch a objevovat ve veřejném smýšlení víc a víc. Proto se verbální antisemitismus vyskytoval jen vzácně a spíše se používaly kódované výrazy, které odrážely jednu z největších charakteristik země – rozpolcenost a nejednoznačnost ohledně vlastní historie.\n\nDnes se židovská komunita v Rakousku skládá ze zhruba 8 000 osob.\n\nV současnosti byl antisemitismus hlášen ve městě Serfaus během let 2009 a 2010. Několik hotelů a apartmánů v renovovaných střediskách potvrdilo zásady, které se zaručují za to, že na jejich pozemcích nebudou služby poskytovány Židům. Rezervace se snaží na základě rasové analýzy předem odhalit a případně ji zamítnout ortodoxním Židům.\n\nEkonomická krize v Řecku byla jedním z hlavních faktorů nárůstu rozsáhlých antisemitských incidentů a vzniku řecké neonacistické strany, Zlatý Úsvit, která v roce 2012 zvítězila se ziskem 21 míst v parlamentu.\n\nV nedávných letech se objevily početné případy vandalství napříč celou zemí. V roce 2002, 2003 a 2010 byl poničen památník Holokaustu ve městě Soluň. V roce 2009 byl několikrát napaden židovský hřbitov ve městě Janina a ve stejném roce se tak stalo i židovskému hřbitovu v Aténách. V roce 2012 byl svastikou přestříká památník Holokaustu ve městě Rhodos.\n"}
{"id": "1438578", "url": "https://cs.wikipedia.org/wiki?curid=1438578", "title": "Pogórze Śląskie", "text": "Pogórze Śląskie\n\nPogórze Śląskie, Slezské podhůří, je geomorfologický celek Západobeskydského podhůří, ležící na území jižního Polska a okrajově i na severovýchodě České republiky. Rozkládá se mezi údolím Olše na západě a údolím Skawy na východě, dále jej protínají údolí řek Visla, Bělá, Soła a Wieprzówka. Na jihu sousedí se Slezskými a Malými Beskydy, na severu přechází v Ostravskou a Osvětimskou pánev.\n\nMá podobu úzkého pásu orientovaného ve směru západ-východ s délkou 65 km a šířkou pouhých 5 až 15 km. Rozloha celku je 545 km², střední výška se pohybuje v rozmezí 300 až 500 m nad mořem. Nejvyšším bodem je hora Jasieniowa (521 m) poblíž obce Holešov, probíhá ní rozvodí Odry a Visly. Slezské podhůří tvoří málo odolné proti denudaci flyšové horniny s vložkami vápenců a těšínitů. Převládají zde středně úrodné hnědozemě. \n\nNehledě na název, pouze západní část podhůří mezi Olší a Bělou leží v historickém Slezsku (viz Těšínsko), zbytek patří k Malopolsku. Jedná se o vysoce urbanizovanou oblast, nachází se zde města Těšín, Třinec (některé městské části), Skočov, Bílsko-Bělá, Kęty, Andrychów, Wadowice a mnoho lidnatých vesnic, včetně dvanáctitisícových Koz (největší venkovská obec v Polsku) nebo sedmitisícového Javoří.\n"}
{"id": "1438583", "url": "https://cs.wikipedia.org/wiki?curid=1438583", "title": "Seznam skeptických konferencí", "text": "Seznam skeptických konferencí\n\nToto je seznam konferencí, které podporují nebo propagují vědecký skepticismus.\n\n\n"}
{"id": "1438584", "url": "https://cs.wikipedia.org/wiki?curid=1438584", "title": "Obchodní centrum Frýda", "text": "Obchodní centrum Frýda\n\nObchodní centrum Frýda se nalézá na pravém břehu Ostravice v sousedství haly Polárka ve Frýdku. Bylo slavnostně otevřeno 13. listopadu 2014. Na ploše 14 1932 m² je několik desítek obchodů, supermarket Billa, 5D kino, restaurace, kavárny a rychlé občerstvení KFC.\n"}
{"id": "1438585", "url": "https://cs.wikipedia.org/wiki?curid=1438585", "title": "GoPay", "text": "GoPay\n\nGoPay je český platební systém, založený v roce 2007 podnikatelem Pavlem Schwarzem. Je českou nezávislou finanční institucí s oprávněním vydávat elektronické peníze podle české legislativní úpravy. GoPay je regulován Českou národní bankou jako instituce elektronických peněz.\n\nV současné době její služby využívá přes 8 tisíc internetových obchodů a ročně přes ní protečou miliardy korun. Mezi klienty GoPay patří například O2, Fortuna, Bonami, Footshop nebo Kytary.cz. \n\nSpolečnost je držitelem certifikace PCI DSS Level 1. \n\nOficiální název firmy zní GOPAY s.r.o. Varianta GoPay odkazuje na platební bránu jakožto produkt firmy. Společnost působí vedle Česka a Slovenska i v Polsku a Maďarsku. Zaměstnává více než 50 lidí. \n\n\nPlatební brána GoPay je software, který umožňuje propojení technického řešení internetového obchodního místa (např. e-shopu) s platícím uživatelem a bankovní (či platební) institucí uživatele. Majitel internetového obchodu si u GoPay zřídí speciální účet, jehož prostřednictvím přijímá bezhotovostní (online) platby a přes který spravuje platební bránu na svém obchodním místě. \n\nZákazník na platební bráně vybere platební metodu (např. platbu kartou), zadá potřebné údaje (číslo karty, datum platnosti karty, CVC/CVV kód) a stiskne tlačítko o zaplacení. Systém GoPay zaznamená požadavek na platbu a pošle do zákazníkovy banky žádost o autorizaci transakce. Banka vyhodnotí, zda je transakce oprávněná (na základě údajů o platební kartě) a pošle GoPay informaci o autorizaci transakce. Pokud je transakce autorizována ze strany banky, může být realizována. V takovém případě GoPay platbu provede a zašle notifikaci o provedené platbě jak platícímu zákazníkovi, tak obchodníkovi. Poté, co GoPay platbu skutečně obdrží, zašle jí obchodníkovi na jeho bankovní účet v rámci vyúčtování. \n\nPro český trh platební brána GoPay nabízí tyto platební metody:\n\n\n\nGoPay splňuje nejvyšší úroveň Level 1 bezpečnostního standardu PCI DSS (Payment Card Industry Data Security Standard). PCI DSS je soubor mezinárodních bezpečnostních požadavků (norem), vyvinutých karetními asociacemi Visa a MasterCard. Cílem těchto norem je zamezit úniku citlivých dat o držitelích platebních karet. Tyto požadavky jsou aplikovány na organizace, které zpracovávají, přenášejí nebo uchovávají data o držitelích platebních karet a transakcích (zejména banky, autorizační centrály, platební brány, obchodníci akceptující platební karty, atd.). \n\nStandard PCI DSS obsahuje celkem 250 požadavků, které se týkají zpracování cardholder dat, bezpečnosti aplikace, procesního řízení společnosti, školení zaměstnanců, atd. Mezi úkony, které GoPay musí vykonávat na pravidelné bázi z důvodu řádného plnění standardu, patří například pravidelné testy zranitelnosti aplikace (tzv. penetrační testování) nebo rozsáhlé analýzy rizik. Standard také vyžaduje zajištění nepřetržitého monitoringu aplikace a služeb (firma zavedla komplexní systém SIEM), zavedení komplikovaného šifrování dat nebo oddělení zabezpečené části s citlivými údaji od zbytku infrastruktury. Za tímto účelem firma přesunula část svých serverů do Amazon Web Services, kde je zajištěna jejich fyzická bezpečnost. \n\n"}
{"id": "1438589", "url": "https://cs.wikipedia.org/wiki?curid=1438589", "title": "Palung Ri", "text": "Palung Ri\n\nPalung Ri je hora vysoká 7 012 m n. m. (podle jiných zdrojů 7 022 m), v pohoří Himálaj. Leží v autonomní oblasti Tibetu v Číně, vzdálená 4,17 km severozápadně od vrcholu 8 188 m vysoké Cho Oyu. \n\nPrvní na vrchol Palung Ri vystoupili v roce 1995 dva Slovinci Andrej a Marija Štremfeljovi.\n"}
{"id": "1438590", "url": "https://cs.wikipedia.org/wiki?curid=1438590", "title": "Grotte di Coreca", "text": "Grotte di Coreca\n\nJeskyně Grotte di Coreca jsou dvě krasové dutiny (Grotta du 'Scuru, cb404 a Gruttuni, cb405), které se nacházejí podél pobřeží Tyrhénského moře v Kalábrii, poblíž města Coreca v obci Amantea.\n\nDva vstupy jsou velmi blízko, asi deset metrů od sebe. Dříve byly na hladině moře, dnes jsou o 25 metrů výše ve skalní stěně, a proto jsou obtížně přístupné. Liší se šířkou vchodu, který je v Gruttuni široký a v Grutta du 'Scuru úzký. Důsledkem toho je první jeskyně poměrně světlá a druhá velmi temná.\n\nObě přilehlé jeskyně jsou z archeologického hlediska důležité. V roce 2012 bylo prokázáno (potvrzeno dříve učenci z Piemontu), že byly využívány v pozdní době bronzové (stejně jako v pozdějších obdobích). Nalezené artefakty (terakota, kamenné mlýny, leštěné oblázky apod.) Byly z důvodu obtížnosti přístupu do jeskyní poměrně dobře zachovány, což naznačovalo odlišné použití obou dutin: Gruttuni byly použity pro účely bydlení, zatímco Scuru byl použitý pro pohřební obřady.\n\n"}
{"id": "1438597", "url": "https://cs.wikipedia.org/wiki?curid=1438597", "title": "Malé Beskydy", "text": "Malé Beskydy\n\nMalé Beskydy ( \"Beskid Mały\") jsou geomorfologický celek a pohoří rozkládající se v jižním Polsku mezi městem Bílsko-Bělá na západě a údolím řeky Skawa mezi Wadowicemi a Suchou Beskidzkou na východě. Jedná se o pásmo Vnějších Západních Karpat oddělené Żywieckou kotlinou od Slezských Beskyd na západě a Żywieckých Beskyd na jihu. Na východě přechází v Makowské Beskydy a na sever od něj se rozprostírá Slezské podhůří. \n\nPohoří bylo pojmenováno podle nevelkých rozměrů hor s výškou nepřekračující 1 000 m n. m.. Nejvyšším vrcholem je Czupel (930 m), dále Łamana Skała (929 m) a Leskowiec (922 m). Průlom Soły dělí Malé Beskydy na dvě části: západní \"Pásmo Magurky Wilkowické\" a východní zvanou \"Andrychowské Beskydy\" nebo \"Góry Zasolskie (Zásolské Hory)\". \n\nMalé Beskydy jsou o poznání méně populárním turistickým cílem než Slezské nebo Żywiecké Beskydy, s čímž souvisí i méně vyvinutá turistická infrastruktura. Nejnavštěvovanější lokalitou je průlom Soły, kde byla v roce 1937 vybudována Międzybrodzká přehrada (3,8 km²), roku 1966 doplněná o Żywieckou (10 km²) a Czanieckou (0,45 km²). Międzybrodzká a Żywiecká nádrž slouží kromě retenčních účelů a výroby elektřiny také pro rekreaci (jachting, surfing) a rybolov. Turistickou atrakcí obce Międzybrodzie je také hora Żar (761 m), na jejímž vrcholu se nachází horní nádrž přečerpávací vodní elektrárny a vede k ní pozemní lanová dráha. Jižní svahy Żaru slouží jako letiště využívané především pro bezmotorové létání a paragliding. V roce 2017 byla po třiceti letech výstavby částečně zprovozněna další přehrada v Malých Beskydech: Świnna Poręba na řece Skawa. Téměř celé území Malých Beskyd pokrývá stejnojmenná chráněná krajinná oblast (polsky \"Park Krajobrazowy Beskidu Małego\").\n"}
{"id": "1438603", "url": "https://cs.wikipedia.org/wiki?curid=1438603", "title": "Langtang Lirung", "text": "Langtang Lirung\n\nLangtang Lirung je hora vysoká 7 234 m n. m. (7 227 m dle jiných zdrojů) v pohoří Himálaj. Leží na hranici mezi Nepálem a Čínskou lidovou republikou, jihozápadně od osmitisícového vrcholu Šiša Pangmy.\n\nV roce 1978 se horolezci Seishi Wada a Pemba Tsering z japonsko-šerpské expedice podařilo jako prvním dosáhnout vrcholu.\n"}
{"id": "1438604", "url": "https://cs.wikipedia.org/wiki?curid=1438604", "title": "Clarence Johnson", "text": "Clarence Johnson\n\nClarence Leonard „Kelly“ Johnson (27. února 1910 – 21. prosince 1990) byl americký letecký a systémový inženýr. Je uznáván za řadu důležitých leteckých návrhů, mezi které patří stroje Lockheed U-2 a SR-71 Blackbird. Vedle návrhu prvního letounu, který překročil Mach 3, se také podílel na prvním bojovém letounu schopného rychlosti Mach 2 – Lockheed F-104 Starfighter, prvním americkém proudovém stíhači zařazeného do služby –Lockheed P-80 Shooting Star, stejně jako první americké stíhačce, která překročila rychlost 400 mph – Lockheed P-38 Lightning a mnoha dalších příspěních k nemalému počtu letadel. Johnson více než čtyři desetiletí pracoval jako člen a první vedoucí týmu Lockheed Skunk Works a říká se o něm, že byl „organizačním géniem“. Hrál vedoucí úlohu v konstrukci více než čtyřiceti letadel, z nichž několik dostalo prestižní cenu Collier Trophy a získal reputaci jako jeden z nejtalentovanějších a nejplodnějších leteckých konstruktérů v historii. \n\nV roce 2003 v rámci připomínky 100. výročí letu bratří Wrightů ho časopis „Aviation Week & Space Technology“ zařadil na 8. místo v seznamu \"100 nejvýznamnějších a nejvlivnějších lidí v prvním století letectví\". Johnsonův vedoucí v Lockheedu Hall Hibbard, odkazujíc na Johnsonův švédský původ, poznamenal inženýrovi Benu Richovi: „Ten zatracený Švéd vážně vidí vzduch.“\n\nKelly Johnson přispěl k návrhu následujících strojů:\n"}
{"id": "1438612", "url": "https://cs.wikipedia.org/wiki?curid=1438612", "title": "2060", "text": "2060\n\n2060 (MMLX) bude přestupný rok v gregoriánském kalendáři, který začne ve čtvrtek 1. ledna.\n\nNeznámé datum\n\n"}
{"id": "1438617", "url": "https://cs.wikipedia.org/wiki?curid=1438617", "title": "Galilejská víra", "text": "Galilejská víra\n\nGalilejská víra je pojem, který byl používán některými osobnostmi antického světa (např. Epiktétos nebo císař Julianus) k označení křesťanství. V Galilei se totiž nalézá město Nazaret, místo Ježíšova dětství. Stoupenci křesťanství pak byli analogicky nazývání jako Galilejci nebo Galilejští. Tyto termíny byly používány s cílem poukázat na původ náboženství, tedy na oblast Galilei, která byla součástí judské provincie. Úmyslem používání tohoto názvu bylo z křesťanství udělat marginální záležitost a naznačit, že se jedná o náboženství pocházející z velmi malé oblasti, tedy že se jedná o náboženství lokálního významu.\n\nVe stejném duchu bylo používáno zásadně Ježíšovo přízvisko \"Nazaretský\" (další zdůraznění geografického původu a naznačení lokálnosti) a nikoliv \"Kristus\" (které je odvozeno od řeckého slova \"pomazaný\").\n\nTato pojmenování byla používána jako součást ideologického boje proti novému náboženství, které bylo vnímáno jako společenská hrozba. První používání tohoto označení bylo spojeno s tím faktem, že náboženství vzešlo obecně z Judei, konkrétně právě z Galilee díky Ježíšovu geografickému přízvisku “Nazaretský”. Postupem času se však původně faktickému označení náboženstvídostalo pejorativního nádechu, které jej navzdory rozšíření napříč celou Římskou říší stále označovalo jako lokální náboženství s pouze regionálním významem.\n\nObjevily se v několika polemických spisech, které různými způsoby rozporovaly různé apekty nového náboženství a na nich ukazovaly buď theologické chyby, rozpory, či celkově pomýlenost samotné víry. Používání těchto pojmů v pozdní antice pak mělo obecně oslabit argumentační pozici kritizovaného náboženství, získat nad ním jistou převahu již jen jeho pojmenováním ještě před uvedením samotných argumentů a polemik proti jednotlivým jeho aspektům.\n\n"}
{"id": "1438626", "url": "https://cs.wikipedia.org/wiki?curid=1438626", "title": "Oblastní rada (Užhorod)", "text": "Oblastní rada (Užhorod)\n\nOblastní rada (ukrajinsky Обласна рада) je palác, ve kterém sídlí politické vedení Zakarpatské oblasti. Funcionalistická budova vznikla ve 30. letech 20. století, během existence První československé republiky. Nachází se na adrese \"Narodna plošča 4\". Od roku 2017 je objekt přezdívaný mezi místními \"bílý dům\" kulturní památkou evidovanou pod číslem 21-101-0042.\n\nPodkarpatská Rus jako jedna ze zemí První československé republiky potřebovala moderní správní budovu, kde by mohli sídlit úředníci spravující nejvýchodnější oblast tehdejšího Československa. Soutěž na reprezentativní objekt byla vypsána na přelomu 20. a 30. let. Zvítězil v ní architekt František Kupka v roce 1931; porazil několik dalších dobových architektů, mezi které patřil např. Alois Dryák. Stavba trvala tři roky a v roce 1934 byla nová budova dokončena. Monumentální objekt s pěti patry vznikl v místní části Malé Galago, která byla celá budována pro potřeby československé správy regionu v západní části Užhorodu. Nacházet se zde kromě Zemského úřadu měl i zemský soud a sídlo četnictva. \n\nStavba vznikla v duchu tehdejšího funkcionalismu a v době svého dokončení byla největší na území Podkarpatské Rusi. Její součástí byly i kanceláře pro zemského viceprezidenta a salonek pro prezidenta ČSR pro případné návštěvy. Výstavba objektu stála 24 milionů tehdejších korun. \n"}
{"id": "1438629", "url": "https://cs.wikipedia.org/wiki?curid=1438629", "title": "Česká kolonie (Chust)", "text": "Česká kolonie (Chust)\n\nČeská kolonie (ukrajinsky Чеський квартал), dříve Masarykova kolonie (ukrajinsky колонія ім. Масарика) je bývalá kolonie nízkých obytných domů v ukrajinském městě Chust, zbudovaná pro potřeby československých úředníků ve 20. letech 20. století. Místní obyvatelstvo jej označovalo pod názvem \"Malá Praha\". \n\nMinisterstvo veřejných prací nechalo v roce 1923 vypsat veřejnou soutěž, která měla vyřešit problematiku nedostatečného počtu bytů ve městě. V soutěži uspěl architekt Jindřich Freiwald a výstavbu realizovala stavební společnost Freiwald & Böhm. Vzhledem k neexistujícímu územnímu plánu pro město bylo nezbytné podrobně kolonii naprojektovat i přilehlým okolím. Čtvrť se nacházela v oblasti, která je na pomyslné přímce mezi místním nádražím a hlavním náměstím (dnes \"Náměstí nezávislosti\"). Stavební práce probíhaly v letech 1924 až 1925. \n\nKolonii tvořily různé stavby, ať už rodinné domy, dvojdomky či nájemní patrové domy. Vzhledem k chybějící infrastruktuře nebyla kolonie napojena na kanalizační síť. V blízkosti kolonie byl také vybudován národní, resp. Slovanský dům, který měl k dispozici první moderní kinosál, ubytovací kapacity a restauraci.\n"}
{"id": "1438632", "url": "https://cs.wikipedia.org/wiki?curid=1438632", "title": "Světlu vstříc", "text": "Světlu vstříc\n\nSvětlu vstříc (včetně podtitulu Světlu vstříc: Humor umírá poslední) je český televizní seriál vydaný portálem iDNES KINO (dříve známý jako Playtvak.cz). Premiérový díl pořadu \"Světlu vstříc\" byl odvysílán 30. září 2018. Děj komediálního dramatu se odehrává v prostředí krematoria v Boru.\nDalšími pořady internetové televize iDNES KINO (Playtvak.cz) jsou \"Single Lady\", \"Single Man\", \"Vesničan\", Za oponou či \"Taxikář\".\n\n"}
{"id": "1438633", "url": "https://cs.wikipedia.org/wiki?curid=1438633", "title": "Hlavní pošta (Užhorod)", "text": "Hlavní pošta (Užhorod)\n\nHlavní pošta (ukrajinsky Головна пошта) sídlí na adrese \"Poštova 4\", na rozhraní historického centra města a čtvrti Malé Galago. Funkcionalistická budova v centru města vznikla během existence První československé republiky v roce 1930 a jejím architektem je Josef Gočár.\n\nProjekt budovy pošty realizoval Gočár v letech 1928–1930. Stavební firmou byla potom společnost Lanna z Prahy. Průčelí budovy bylo umístěno do rohu stavebního pozemku, kanceláře se nacházely především ve dvou přilehlých křídlech. Stavba byla realizována v striktně funkcionalistickém duchu, téměř bez jakýchkoliv ornamentů. Do jejího rohového průčelí však byla rozmístěna nápadnější pásová okna, obě křídla mají okna čtvercová. Průčelí pak doplnily dva reliéfy s motivem chlapce a dívky. V nejvyšší části průčelí budovy se nacházel dříve československý státní znak (dnes je zde umístěn symbol ukrajinské pošty). \n\nV přízemí objektu se nachází rozsáhlá hala s poštovními přepážkami, ve vyšších patrech potom kanceláře. \n"}
{"id": "1438634", "url": "https://cs.wikipedia.org/wiki?curid=1438634", "title": "Ralph Brinkhaus", "text": "Ralph Brinkhaus\n\nRalph Brinkhaus (15. června 1968 Wiedenbrück) je německý politik za Křesťanskodemokratickou unii (CDU), od roku 2009 poslanec Německého spolkového sněmu. Dne 25. září 2018 byl zvolen předsedou poslaneckého klubu CDU/CSU ve spolkovém sněmu, když ve volbě porazil Volkera Kaudera, což bylo všeobecně interpretováno jako překvapivé a jako důkaz slábnoucí podpory kancléřky Angely Merkelové mezi jejími poslanci.\n\nRalph Brinkhaus byl od roku 1984 členem Mladých křesťanských demokratů, členem přímo Křesťanskodemokratické unie je od roku 1998. Od roku 2004 do roku 2012 byl radním v Güterslohu, za který byl také ve volbách v roce 2009, 2013 a 2017 zvolen do spolkového sněmu (vystřídal Huberta Deitterta, který za CDU v tom obvodě kandidoval dříve).\n\nPůvodně vystudoval ekonomii na Hohenheimské univerzitě ve Stuttgartu a živil se jako daňový poradce.\n\nRalph Brinkhaus je římskokatolického vyznání a je ženatý.\n"}
{"id": "1438637", "url": "https://cs.wikipedia.org/wiki?curid=1438637", "title": "Kino Užhorod", "text": "Kino Užhorod\n\nKino Užhorod (ukrajinsky Кінотеатр Ужгород) se nacházelo v centru západoukrajinského města Užhorodu, na adrese \"Vološyna 22\". Funkcionalistická budova kina byla první svého druhu ve městě. Byla postavena v meziválečném období, kdy byla Podkarpatská Rus součástí První československé republiky. Architektem budovy byl Ludowig Oeslchläger.\n\nLudowig Oeslchläger navrhl budovu prvního kina pro hlavní město tehdejší Země podkarpatskoruské nedlouho poté, co se vrátil ze svého působení v Mukačevu. Na začátku 30. let tamní městský úřad vypsal veřejnou soutěž na stavbu kina. Oeslchläger v ní zvítězil a jeho projekt byl zrealizován; stavební práce byly zahájeny roku 1931 a skončily o rok později. Realizovaly jej společnosti vlastněné podnikateli Hugo Kabosem a Zoltánem Arató. \n\nBudova kina byla navržena tak, aby tvořila jeden celek spolu s obchodním domem Baťa a městskou knihovnou. Fasáda vznikla v duchu tehejšího funkcionalismu; tvořila jí pásová okna, nenacházely se zde žádné ornamenty. Přízemí doplňovaly rozsáhlé výlohy pro řadu obchodů, která se zde mohla nacházet. \n\nV kině byly filmy promítány vždy trojjazyčně; s titulky v češtině, maďarštině a rusínštině. V roce 1934 zde byl promítán první film z SSSR, Čapajev. Po obsazení Podkarpatské Rusi Maďarskem zde byly promítány filmy výhradně maďarské.\n\nKino sloužilo až do druhé světové války. Po připojení Podkarpatské Rusi k SSSR neslo název \"Kino Moskva\". Kino bylo postupně modernizováno a v závěru 80. let 20. století zde pracovalo okolo čtyřiceti lidí. Modernizace kina proběhla v roce 1988. V 90. letech byl název kina změněn opět na \"Kino Užhorod\". Na začátku 21. století kino zaniklo.\n\nV roce 2012 bylo zprivatizováno a o tři roky později zde začal ukrajinský soukrový vlastník provádět stavební práce. V roce 2017 bylo ve svém vnitřku vybouráno.\n"}
{"id": "1438641", "url": "https://cs.wikipedia.org/wiki?curid=1438641", "title": "Manifest (seriál)", "text": "Manifest (seriál)\n\nManifest je americký dramatický televizní seriál, jehož tvůrcem je Jeff Rake. Pilotní díl měl premiéru na stanici NBC dne 24. září 2018. Hlavní role hrají Melissa Roxburgh, Josh Dallas, Athena Karkanis, J. R. Ramirez, Parveen Kaur a Luna Blaise. Dne 18. října 2018 stanice objednala další tři díly k první řadě, celkově tak bude mít 16 dílů. Dne 15. dubna 2019 byla stanicí objednána druhá řada, která by měla mít premiéru dne 6. ledna 2020.\n\nPo přistání letu s číslem 828 z Jamajky do New Yorku se pasažéři dozví, že zatímco letěli uběhlo již pět let. Během těchto pěti let byli považováni za mrtvé. Věci už nejsou takové jaké byly, když před pěti lety vzlétly. \n\n\n\nV dubnu 2019 seriál získal od stanice NBC druhou řadu.\n"}
{"id": "1438644", "url": "https://cs.wikipedia.org/wiki?curid=1438644", "title": "Leon Osman", "text": "Leon Osman\n\nLeon Osman (* 17. květen 1981) je bývalý anglický profesionální fotbalový záložník, který valnou část své kariéry strávil v klubu Everton FC.\n\n"}
{"id": "1438645", "url": "https://cs.wikipedia.org/wiki?curid=1438645", "title": "Melissa Roxburgh", "text": "Melissa Roxburgh\n\nMelissa Roxburgh (* 10. prosince 1992, Vancouver, Britská Kolumbie, Kanada) je kanadská herečka. Proslavila se rolemi ve filmech \"Deník malého poseroutky 2\" a \"Deník malého poseroutky 3\". Od roku 2018 hraje hlavní roli v seriálu \"Manifest\".\n"}
{"id": "1438651", "url": "https://cs.wikipedia.org/wiki?curid=1438651", "title": "Obora Vřísek", "text": "Obora Vřísek\n\nObora Vřísek se nachází na katastrálním území Šváby obce Zahrádky v okrese Česká Lípa v Libereckém kraji. Obora, v minulosti označovaná též jako \"obora Žižkův vrch\", je jednou z nejstarších obor na území České republiky.\n\nJádro ohrazeného území tvoří vyvýšenina Žižkova vrchu s nejvyšším bodem 325,8 m n. m., protažená od západu k východu v délce zhruba 2,5 km a obklopená, zejména v západní části, pískovcovými skalními stěnami. Četné skály a skalnaté rokle se nacházejí také ve vnitřní části obory. Na západní a severní straně oboru obtéká Dolský potok, na jihozápadní straně Švábský potok, pravostranný přítok Dolského potoka. Z geomorfologického hlediska náleží Žižkův vrch do severní části okrsku Polomené hory Dokeské pahorkatiny, která je podcelkem geomorfologického celku Ralská pahorkatina. \n\nV západní části obory se nacházejí pozůstatky zaniklé osady, zvané \"Sischkenberg\" nebo \"Schischkenberg\", a zhruba 250 metrů od tohoto místa směrem na severozápad při okraji náhorní plošiny, obklopené skalními stěnami, stojí renesanční zámek Vřísek, některými historiky označovaný též jako Vítkovec. Připomínkou návštěv básníka Karla Hynka Máchy na Vřísku je tzv. \"Máchova vyhlídka\" na skále poblíž zámku. \n\nPrvní písemná zmínka o existenci obory je z roku 1570. Oboru na Žižkově vrchu založil Jan z Vartenberka, držitel novozámeckého panství (panství bylo pojmenované podle Nového zámku, vybudovaného v roce 1547 Janem z Vartenberka, což bylo původní označení zámku v Zahrádkách). Podle tohoto prvního záznamu bylo v uvedené době v oboře chováno sto kusů jelenů, daňků a jiné zvěře. V roce 1623 získal novozámecké panství Albrecht z Valdštejna. Po jeho smrti drželi panství Kounicové, které v roce 1897 vystřídali Lichtenštejnové. Po druhé světové válce na základě Benešových dekretů byl majetek Lichtenštejnů zestátněn, od roku 1948 spravovaly oboru na Žižkově vrchu státní lesy. Do roku 1992 byla obora Vřísek jako státní majetek ve správě Lesního závodu Česká Lípa národního podniku Severočeské státní lesy Teplice. Od roku 1993 je obora režijní honitbou státního podniku Lesy České republiky, Lesní správy Česká Lípa.\n\nV roce 1848 měla obora výměru 42 ha a byla ohrazena zdí z tesaných pískovcových kvádrů. Až v sedmdesátých letech 20. století byla obora rozšířena na 139 ha, z čehož výměra lesní půdy činí 90 ha a zemědělské půdy 34 ha. V lesních partiích převažují jehličnany, zejména borovice (38 % porostů) a smrky. Mezi listnatými stromy se nejčastěji vyskytují duby, jejichž podíl činí 23 %. Na severozápadním úpatí Žižkova vrchu při severní zdi uvnitř obory roste alej 28 (původně třiceti) dubů letních, která je zapsána mezi památnými stromy České republiky.\n\nPokud jde o zvěř, do roku 1967 byli v oboře Vřísek chováni mufloni, jeleni lesní a jeleni sika, od roku 1967 až do roku 1994 byla obora vyhrazena pouze pro chov muflonů. Od roku 1994 byla zvěř v oboře postupně doplňována o kozy bezoárové, které byly dosud chovány v oblasti Pálavy. V letech 1994 – 1996 bylo z Pavlovských vrchů přivezeno prvních 13 kusů. Postupně se populace záchranného chovu kozy bezoárové na Vřísku rozrostla na více než tři desítky zvířat, přičemž cílový kmenový stav byl stanoven na 40 kusů.\n\nObora Vřísek ani zámek nejsou přístupné veřejnosti. Celý areál se otevírá jen jeden den v roce, a to pouze na několik hodin v rámci Dne lesů, který zde pořádá Lesní správa Česká Lípa v době konání letních \"Zahrádeckých slavností.\"\n\n"}
{"id": "1438655", "url": "https://cs.wikipedia.org/wiki?curid=1438655", "title": "Krásenka zpeřená", "text": "Krásenka zpeřená\n\nKrásenka zpeřená (\"Cosmos bipinnatus\") je teplomilná, středně vysoká, nenáročná letnička kvetoucí od srpna do října. Květy vyrůstají v úborech velkých až 13 cm s nevelkým terčem a nápadnými jazykovitými červenými, růžovými nebo bílými květy po obvodě. V české krajině je považován za úmyslně zavlečený neofyt, který ze zahrad do volné přírody přechodně zplaňuje.\n\nPochází ze Severní Ameriky, z jihovýchodu Kanady, Spojených států amerických a Mexika, odkud se ještě před objevem Nového světa rozšířila i Střední a Jižní Ameriky. Počátkem 18. století byl druh dovezen do Evropy a později rozšířen po velké části zeměkoule s mírným až tropickým podnebím. V některých oblastech, například na Novém Zélandu, se samovolně rozmnožil natolik, že je zařazen mezi invazní druhy.\n\nV Americe roste až do nadmořské výšky okolo 3000 m, kde se vyskytuje na horských skalnatých loukách i na nížinných pastvinách, podél polních cest, u břehů vodních toků a nádrží i na ruderálních stanovištích v blízkosti lidských sídel. V České republice roste a kvete hlavně v okrasných zahradách a pak v jejich blízkostí, kam se dostal po zplanění, nejčastěji podél silnic a cest, na rumištích, skládkách a v blízkosti zahrad i hřbitovů.\n\nBylina se rozmnožuje výhradně semeny, která vyséváme do čerstvé, propustné, kypré a výživné půdy na plné slunce, obvykle od poloviny května přímo na záhon, nebo od začátku března do skleníku a semenáčky koncem května sázíme na stanoviště; mladé rostliny se snadno přesazují. Květiny zpočátku za sucha zavlažujeme, později jsou na vláhu jen málo náročné. Většinou kvetou dva až tří měsíce, za příhodného počasí až do počátku října, pro prodloužení kvetení se doporučuje odkvetlé květy odstraňovat. Ploidie krásenky zpeřené je 2n = 24.\n\nJednoletá rostlina s větvenou lodyhou vysokou 80 až 150 cm, vyrůstající z kůlovitého kořene. Na průřezu oblá lodyha je porostlá vstřícnými, složenými listy s krátkými řapíky. Listová čepel je v obryse široce trojúhelníková, dvou až třínásobně peřenosečná s jemnými, čárkovitými úkrojky. Spodní listy bývají dlouhé až 18 cm a horní jen 6 cm.\n\nKvěty skládají 8 až 13 cm velké úbory na dlouhých stopkách, které jsou sestaveny do řídkých latovitých květenství s listeny podobnými listům. Dvouřadý zákrov je obvykle tvořen šestnácti listeny, vnější jsou delší, zelené a mají dlouhou špičku, vnitřní jsou červeně naběhlé a blanité. lůžko úboru je ploché, drobné květy v nevelkém terči jsou bez kalichu, mají jen asi 1 cm dlouhou, bledě zelenou korunní trubkou s pěti žlutými cípy. V koruně je pět tyčinek, jejich hnědé prašníky jsou spojené v trubičku a z koruny ční čnělka s dvouramennou bliznou. Jazykovitých květů po obvodě úboru bývá osm a jsou plané, mají obvejčitou, na konci vroubkovanou, 2,5 až 5 cm dlouhou a 2 až 3,5 cm širokou ligulu zbarvenou sytě červeně, růžově nebo bíle. Plodné květy v terči jsou navštěvovány a opylovány motýly a dalším hmyzem, sbírající pyl z prašníků a sající nektar ze žláznatého valu na bázi čnělky. Pro znesnadnění samoopylení dozrávají v květu nejdříve prašníky s pylem a teprve po jejích vyprášení dospějí vajíčka.\n\nPlod je úzká, černá nažka až 1,5 cm dlouhá, která je podélně rýhovaná, přitiskle chlupatá, ale nemá chmýr. Semena proto nebývají větrem příliš daleko zanášena a obvykle bývají rozesetá v blízkosti mateřské rostliny.\n\nKrásenka zpeřená je typickou letničkou evropských venkovských zahrádek, kde kvete od druhé poloviny léta do prvých mrazíků. Používá se nejčastěji do pestrých záhonů letniček, nebo se pěstuje k řezu, úbory vydrží ve váze poměrně dlouho.\n\nJe vyšlechtěna řada morfologicky odlišných kultivarů různících se výškou (50 až 200 cm), velikosti úboru nebo barvou, někdy jsou i dvoubarvé. Mohou být dokonce plnokvěté nebo mají rourkovitě stočené korunní plátky.\n\n"}
{"id": "1438661", "url": "https://cs.wikipedia.org/wiki?curid=1438661", "title": "Ekoterapie", "text": "Ekoterapie\n\nEkoterapie (eko – příroda; terapie – léčba) je podpůrná léčba, či uzdravování v prostředí přírody. Terapií se zde rozumí některá ze škol psychoterapie. Ekoterapie přímo navazuje na obor ekopsychologie.\n\n\nNapříklad, když si vyjdete do přírody s někým, komu můžete důvěřovat a vzájemně si popovídáte o svých starostech či problémech. V klidném prostředí přírody jste schopni se více otevřít a verbálním vyjádřením svých emocí můžete získat od svých potíží větší odstup. Tento způsob ekoterapie se uplatňuje také ve svépomocných terapeutických skupinách.\n\nTaké si můžete vyjít do přírody sami. Na nerušeném místě se věnujete vlastní praxi osobního rozvoje. Může to být meditace, nebo relaxační cvičení. Kdo je zaměřený více materiálně, může za pomocí autoanalýzy rozebrat si svou životní situaci sám se sebou. Příroda vám poskytuje nerušený prostor a čas k tomu, abyste se o sobě něco dozvěděli a na své životní obtíže tak získali jiný náhled.\n\nPři profesionální ekoterapii vás bude na cestě přírodou doprovázet odborný psychoterapeut, který bude postupovat podobně, jako při \"terapeutickém sezení\". Terapeutická praxe však nebude probíhat v uzavřené místnosti, ale v klidném a příjemném prostředí přírody.\n\nCestování podporuje ekoterapii tím, že nabízí více prostoru a času k sebepoznávání. Je příležitostí k zastavení se a snaze porozumět vztahu mezi námi a přírodou.\n\n"}
{"id": "1438662", "url": "https://cs.wikipedia.org/wiki?curid=1438662", "title": "Správa národní banky (Užhorod)", "text": "Správa národní banky (Užhorod)\n\nSpráva národní banky je funkcionalistická budova v Užhorodě, která slouží pro potřeby pobočky Národní banky Ukrajiny na území Zakarpatské oblasti. Budova vznikla v meziválečném období a jejím architektem je František Šrámek. Nachází se na adrese \"Nebeskoj sotni 6\"\n\nFunkcionalistická dvoupatrová budova vznikla v duchu tehdejších staveb, které sloužily pro potřeby úřadů nově vzniklého československého státu. Spolu s dalšími budovami, které sloužily především úředníkům, vznikla na rozhraní čtvrti Malé Galago a historického centra města Užhorodu. Tvoří jeden z rohů bloku domů, který z východní strany vymezuje \"Vulica Nebeskoj sotni\" a ze strany jižní nábřeží \"Naberežna Nezaležnosti\". \n\nStavba byla dokončena v roce 1933; na její realizaci se podílela společnost Havlík & Říčař. Průčelí budovy je obložené dekorativním kamenem a zdobí jej čtyři alegorické sochy.\n\nV současné době slouží budova pro potřeby ukrajinské národní banky.\n"}
{"id": "1438670", "url": "https://cs.wikipedia.org/wiki?curid=1438670", "title": "Hublí-Dhárvád", "text": "Hublí-Dhárvád\n\nHublí-Dhárvád () je město v Karnátace, jednom ze svazových států Indie. K roku 2011 v něm žilo přibližně 944 tisíc obyvatel, čímž se jednalo o druhé nejlidnatější město Karnátaky po hlavním městě Bengalúru.\n\nDvojměstí Hublí-Dhárvád leží na severozápadě Karnátaky u západního okraje Dekánské plošiny ve výšce 670 až 760 metrů nad mořem. Je vzdáleno přibližně 410 kilometrů severozápadně od Bengalúru. Centra Hublí a Dharvádu jsou od sebe přibližně 20 kilometrů.\n\nPřes Hublí-Dharvád prochází národní dálnice 48 z Čennaí přes Bengalúr a dále přes Puné, Bombaj, Vádódaru, Udajpur a Džajpur do Dillí.\n"}
{"id": "1438675", "url": "https://cs.wikipedia.org/wiki?curid=1438675", "title": "Reziduum", "text": "Reziduum\n\nReziduum obecně znamená zbytek, zůstatek. Ve specifičtějších významech může znamenat:\n\n"}
{"id": "1438676", "url": "https://cs.wikipedia.org/wiki?curid=1438676", "title": "Činitel stojatého vlnění", "text": "Činitel stojatého vlnění\n\nČinitel stojatého vlnění, ČSV (často mechanicky překládaný z angličtiny jako poměr stojatých vln, PSV, ) je poměr maximální a minimální amplitudy při stojatém vlnění.\n\nPokud se postupné vlnění o amplitudě \"A\" v přenosovém vedení interferuje s vlněním o amplitudě \"A\", vzniká stojaté vlnění, jehož ČSV (PSV) dán vztahem:\n\nPokud druhé vlnění vzniká odrazem na konci přenosového vedení, lze činitel stojatého vlnění vyjádřit pomocí koeficientu odrazu Γ:\n\nMěřením ČSV lze tedy určit také koeficient odrazu, jehož měření je obvykle nemožné nebo obtížné.\n\nOdrazy na vedení způsobují ztráty a mohou vést k poškození vysílače nebo vedení. V praxi se proto obvykle usiluje o to, aby k odrazům nedocházelo. Proto se vedení zakončuje zátěží odpovídající (co možná nejlépe) jeho charakteristické impedanci.\n\n\nStojaté vlny Co to vlastně je? autor: Ing. Karel Jordan, CSc.\n"}
{"id": "1438682", "url": "https://cs.wikipedia.org/wiki?curid=1438682", "title": "Tryskovice", "text": "Tryskovice\n\nTryskovice je zaniklá vesnice v Praze 9. Ves se pravděpodobně nacházela západně od Třeboradic za železničním mostem při Třeboradickém potoce.\n\nRoku 1167 byla ves v listinách uváděna jako Trizcouici, roku 1273 Srriskowicz, roku 1410 Tryskowicz, roku 1512 pustá ves Tryskovice a roku 1558 Třiškovice. Pod názvem Struskovice je zaznamenána na začátku 16. století za majitele pražského konšela Strnada.\n\nVes Tryskovice je písemně poprvé zmíněna roku 1167 kdy patřila litomyšlskému premonstrátskému klášteru. Tato listina však byla později zjištěna jako falzum. Roku 1287 klášter prodal ves pražské kapitule. Kapitula ji roku 1335 prodala Strahovskému klášteru, který již roku 1273 vlastnil některé zdejší pozemky.\n\nMajetek měl roku 1362 v Tryskovicích také staroměstský měšťan Oldřich Schotter (Čotr) a po jeho smrti jeho žena Klára. Tvrz zde byla postavena pravděpodobně ve druhé polovině 14. století, první písemná zpráva o ní pochází z roku 1410.\n\nTryskovice byly jako církevní majetek zabrány při husitských bouřích Pražany. Od nich je roku 1421 získali Petr z Hošťky a Jeronym Šrol. Již v roce 1426 je však Staré Město postoupilo rychtáři Václavu Rakovi z Nebílova. Roku 1453 přešly na Václava Cardu z Petrovic a jeho syna Václava. Carda prodal ves roku 1463 Elišce Kostkové z Postupic, jejíž rod vlastnil sousední Třeboradice. Po Elišce Kostkové byla ves v držení jejího vnuka Zdeňka Sezimy z Ústí a jeho ženy Kateřiny z Petrovic. Sezima prodal ves počátkem 16. století Ondřeji Čachovskému z Jinočan, což bylo králem Vladislavem potvrzeno roku 1512. Majetek zde měl také Matěj Strnad z Tryskovic, který vlastnil nedaleké Hovorčovice. Tryskovickou část pak roku 1532 prodal za 300 kop grošů mochovskému rychtáři Bartoňovi.\n\nOndřej Čachovský odkázal roku 1546 Třeboradice a pustou ves Tryskovice s pustou tvrzí Jaroslavu staršímu ze Šelmberka.\n\nKoncem 19. století se místu, kde původně ves stála, říkalo Struskovice: „Tryskovice stávaly na místě, kde nyní říká se Struskovice“. \nČakovický kronikář Urban psal roku 1944 o opravě staré cesty prosecké od Tryskovic při výstavbě závodu Avia II, která vedla od Avie k železničnímu přejezdu a odtud pokračovala přes Cukrovar na západní okraj Třeboradic k železničnímu mostu přes Třeboradický potok.\n\n\n"}
{"id": "1438685", "url": "https://cs.wikipedia.org/wiki?curid=1438685", "title": "Tux (rozcestník)", "text": "Tux (rozcestník)\n\nTux má více významů:\n"}
{"id": "1438688", "url": "https://cs.wikipedia.org/wiki?curid=1438688", "title": "Villa María", "text": "Villa María\n\nVilla María je město nacházející se v provincii Córdoba v Argentině. Leží v centrální části provincie, která se sama nachází uprostřed Argentiny. Při sčítání lidu v roce 2010 mělo město 79 351 obyvatel bez předměstí a 98 169 obyvatel včetně předměstí a je třetím největším městem v provincii. Rozkládá se na levém břehu řeky Tercero. Založeno bylo v roce 1867 a je pojmenováno po Panně Marii, která je jeho patronkou.\n\n"}
{"id": "1438699", "url": "https://cs.wikipedia.org/wiki?curid=1438699", "title": "Otakar Šourek", "text": "Otakar Šourek\n\nOtakar Šourek (1. října 1883, Praha – 15. února 1956, tamtéž) byl český muzikolog a hudební badatel, sbormistr a klavírista. Je znám především jako znalec, publicista a popularizátor díla Antonína Dvořáka.\nJiž od narození měl blízko k hudbě, neboť jeho otec zpíval v pražském Hlaholu, hudbě se později věnoval po celý život, nebyla však jeho hlavní profesí. Po dokončení gymnázia vystudoval stavební inženýrství na pražském Českém vysokém učení technickém a následně pracoval jako úředník, prakticky až do svého odchodu na odpočinek v roce 1939.\n\nVýznamná je však jeho činnost hudební a především hudebně-publicistická, kterou provozoval vedle svého zaměstnání. Jako hudebník působil v Akademickém orchestru, byl sbormistrem Technického pěveckého sboru a sboru Smetana. Jako hudební publicista se proslavil především svými články v časopisech a novinách Smetana, Samostatnost, Národní obzor, Rozvoj, Lidové noviny, Auftakt, Hudební revue ad. Jeho příspěvky se týkaly zejména Antonína Dvořáka, ale i jiných českých skladatelů. Jeho nejvýznamnějším literárním počinem je čtyřsvazková monografie Život a dílo Antonína Dvořáka. Je také autorem notových edic Dvořákových skladeb. Svým dílem se velmi zasloužil o šíření Dvořákovy slávy v českých zemích i za hranicemi.\n\n"}
{"id": "1438701", "url": "https://cs.wikipedia.org/wiki?curid=1438701", "title": "Alexandra Babincevová", "text": "Alexandra Babincevová\n\nAlexandra Ivanovna Babincevová (* 4. února 1993 Kirov) je ruská zápasnice – judistka.\n\nS judem/sambem začínala v rodném Kirově pod vedením Leonida Kostina. V roce 2009 se přesunula do Moksvy, kde se v roce 2018 připravovala pod vedením Jeleny Timofejevové a Kirilla Dajče. V ruské ženské reprezentaci se pohybovala od roku 2014 v těžké váze nad 78kg. Od roku 2016 startuje v polotěžké váze do 78 kg.\n\n\n"}
{"id": "1438706", "url": "https://cs.wikipedia.org/wiki?curid=1438706", "title": "Barbara Pořízková", "text": "Barbara Pořízková\n\nBarbara Pořízková (* 1968) je česká právnička, soudkyně Nejvyššího správního soudu ČR a od října 2018 jeho místopředsedkyně.\n\nVystudovala Právnickou fakultu Univerzity Jana Evangelisty Purkyně v Brně (dnešní Masarykova univerzita), kde získala titul doktorky práv.\n\nV letech 1993 až 2001 pracovala jako právnička na oddělení nepřímých daní Finančního ředitelství v Brně. Od roku 2001 se v mezinárodní poradenské společnosti PricewaterhouseCoopers specializovala na daňové spory.\n\nV roce 2006 byla jmenována soudkyní a přidělena k Nejvyššímu správnímu soudu ČR. Na začátku roku 2018 obdržela titul \"Právník roku\" za rok 2017 v oboru finanční právo. Je autorkou odborných publikací se zaměřením na daňovou problematiku.\n\nV září 2018 se stala kandidátkou na post místopředsedkyně Nejvyššího správního soudu ČR, prezident Miloš Zeman ji jmenoval 9. října 2018.\n"}
{"id": "1438707", "url": "https://cs.wikipedia.org/wiki?curid=1438707", "title": "Ruzyně (tvrz)", "text": "Ruzyně (tvrz)\n\nTvrz v Ruzyni je zaniklé panské sídlo v Praze. Její lokace není známá.\n\nTvrz v Ruzyni je poprvé písemně zmíněna v listině z roku 1406, kdy byla ves i tvrz v majetku břevnovského kláštera. K tvrzi náležel dvůr s trojím poplužím. Za husitských bouří byl roku 1420 zdejší církevní majetek zabaven Pražany, kteří jej o devět let později postoupili k purkrabským statkům.\n\nTvrz neměla pro nové majitele význam a chátrala, k roku 1429 byla pravděpodobně již pustá. Z pozdějších let o ní nejsou žádné zprávy a není známá ani její lokace.\n\n\n"}
{"id": "1438721", "url": "https://cs.wikipedia.org/wiki?curid=1438721", "title": "Gandalf (rozcestník)", "text": "Gandalf (rozcestník)\n\nJméno Gandalf může označovat:\n\n"}
{"id": "1438723", "url": "https://cs.wikipedia.org/wiki?curid=1438723", "title": "Materializovaný pohled", "text": "Materializovaný pohled\n\nMaterializovaný pohled je „hybrid“ mezi tabulkou a klasickým pohledem. Povahou se podobá vyrovnávací paměti.\nJde o fyzickou tabulku definovanou příkazem SELECT, což zvyšuje výkon databázového systému.\n\nTento pohled přináší zrychlení dotazů, avšak duplikuje data v DB a zvyšuje režii UPDATE tabulky.\n"}
{"id": "1438731", "url": "https://cs.wikipedia.org/wiki?curid=1438731", "title": "Velká vlna u pobřeží Kanagawy", "text": "Velká vlna u pobřeží Kanagawy\n\nVelká vlna u pobřeží Kanagawy, také známý jako Velká Vlna , nebo prostě jen Vlna, je dřevotisk japonského umělce Kacušika Hokusaiho. Toto dílo bylo vydáno někdy mezi lety 1829 a 1833 v pozdním období Edo jako první otisk v Hokusaiho sbírce \"36 pohledů na horu Fudži\". Jedná se o Hokusaiho nejslavnější dílo, které je zároveň jedno z nejznámějších děl japonského umění na světě. \n"}
{"id": "1438744", "url": "https://cs.wikipedia.org/wiki?curid=1438744", "title": "Seznam skeptických časopisů", "text": "Seznam skeptických časopisů\n\nToto je seznam časopisů, které podporují nebo propagují vědecký skepticismus.\n\n"}
{"id": "1438745", "url": "https://cs.wikipedia.org/wiki?curid=1438745", "title": "Annapurna Dakšin", "text": "Annapurna Dakšin\n\nAnnapurna Dakšin (také známá jako Annapurna Dakshin,Annapurna South nebo Moditse), je hora vysoká 7 219 m n. m. nacházející se v Nepálu v pohoří Himálaj.\n\nPrvovýstup byl proveden japonskou expedicí a horolezci Shoichiro Uyeo a Sherpa Mingma Tsering dosáhli vrcholu dne 15. října 1964.\n"}
{"id": "1438746", "url": "https://cs.wikipedia.org/wiki?curid=1438746", "title": "Nijaz Iljasov", "text": "Nijaz Iljasov\n\nNijaz Anvarovič Iljasov (* 10. srpna 1995 Batajsk) je ruský zápasník – judista tatarské národnosti.\n\nS judem/sambem začínal v rodném Batajsku. Připravuje se v armádním tréninkovém centru v Rostově na Donu pod vedením Azalchona Binalijeva. V ruské mužské judistické reprezentaci se pohybuje od roku 2017 v polotěžké váze do 100 kg.\n\n\n\n"}
{"id": "1438747", "url": "https://cs.wikipedia.org/wiki?curid=1438747", "title": "Eomamenchisaurus yuanmouensis", "text": "Eomamenchisaurus yuanmouensis\n\nEomamenchisaurus yuanmouensis („raný \"Mamenchisaurus\"“) byl druh velkého dlouhokrkého sauropodního dinosaura z čeledi Mamenchisauridae, žijícího v období střední jury (asi před 170 miliony let) na území současné jižní Číny (provincie Jün-nan, oblast Jüan-mou). Ve skutečnosti by se však mohlo jednat o zástupce již dříve popsaného rodu \"Yuanmousaurus\". Velikostí patřil mezi středně velké sauropody, při délce asi 17 metrů mohl vážit zhruba 14 tun.\n\nTypový a jediný známý druh \"E. yuanmouensis\" byl formálně popsán pětičlenným týmem čínských paleontologů v periodiku \"Acta Geologica Sinica\" v únoru roku 2008. Dinosaurus byl popsán na základě objevu nekompletní kostry (typový exemplář a holotyp nese označení \"CXMVZA 165\"), odkryté v sedimentech souvrství Čang-che (angl. Zhanghe), datovaných do období střední jury (asi před 175 až 161 miliony let).\n\n\n"}
{"id": "1438748", "url": "https://cs.wikipedia.org/wiki?curid=1438748", "title": "Brunšvicko-lüneburské vévodství", "text": "Brunšvicko-lüneburské vévodství\n\nBrunšvicko-lüneburské vévodství (německy \"Herzogtum Braunschweig-Lüneburg\") byl německý historický státní útvar. Jeho hlavním městem byl Braunschweig a Lüneburg.\n\nTitul vévody Brunšvicko-lünenburského (německy \"Herzog zu Braunschweig und Lüneburg\") byl od roku 1235 výhradně v rukou příslušníků rodu Welfů, mocného rodu, držícího na severu Německa několik malých území. Tyto državy neměly všechny formální atributy moderního unitárního státu, vzhledem ke své nekompaktnosti; když se více vévodových nástupců pokoušelo uzmout moc, často se stávalo, že byla mezi ně rozdělena. Když jedna rodinná větev ztratila moc nebo vymřela, půda byla přerozdělena mezi přeživší členy rodiny; kromě toho si různí vévodové vyměňovali území. Jednotícím prvkem všech těchto území bylo, že byly ovládány mužskými potomky vévody Oty I. (vládl 1235–1252).\n\nPo několika počátečních peripetiích se Brunšvicko-Lünenbursko sjednotilo za vévody Magna II. (zem. 1373). Po jeho smrti vévodství vládli společně jeho tři synové. Po zavraždění svého bratra Fridricha I., vévody Brunšvicko-Lünenburského, si jeho bratři Bernard a Jindřich přerozdělili území, přičemž Jindřich získal oblast Wolfenbüttelu.\n\n\n\n\n\n\n\n\nPo smrti Fridricha Ulricha přešly jeho državy na vzdálené bratrance vládnoucí v Lüneburgu.\n\nFerdinand Albert, březen až září 1735, vnuk Augusta mladšího.\n"}
{"id": "1438749", "url": "https://cs.wikipedia.org/wiki?curid=1438749", "title": "Labyrint na ostrově Samsø", "text": "Labyrint na ostrově Samsø\n\nDánský Labyrint na ostrově Samsø je největším světovým přírodním bludištěm. Otevřen byl pro veřejnost dne 6. května 2000. Bludiště se rozkládá na ploše 60 000 m a má celkovou délku 5,3 kilometrů.\n\nPozemek na kterém bludiště vzniklo je bývalá plantáž vánočních stromků, byl pronajímán od roku 1982. Když v roce 1997 vypršela smlouva, rostlo na pozemku 6 ha neproniknutelné jedlové houštiny. Majitelé, Karen a Erik Poulsenovi, se rozhodli vytvořit zážitkové místo, namísto vykácení celé plochy. Celá oblast se rozkládá na pozemcích rodinné farmy a bludiště bylo od začátku zamýšleno s využitím přírodních materiálů jako je dřevo a přírodní kámen. V okolí se nachází dubový les, pastviny a půda ležící ladem. Dřevní štěpka zbylá po vyklestění cest byla použita na povrchu cest. Umístěním velkých kamenů a vysazením stromů a keřů se zlepšil přírodní ráz oblasti.\n\nBludiště zabírá 60 000 metrů čtverečních s celkovou délkou trasy 5,380 m. To z něj dělá největší přírodní bludiště na světě, které je od roku 2001 zaneseno do Guinnessovi knihy rekordů. Bludiště obsahuje několik dřevěných plastik Henryho Wessela Fyhna s motivy odkazujícími na Hanse Christiana Andersena či skandinávskou mytologii. Zdi bludiště se skládají z 50 000 jedlí kavkazských, které mají výšku 0,5 m až 8 m. Hlavní cíl bludiště je nazván \"Srdce nebo chrám\". První chrám stál téměř 10 let a byl vyzdoben Henrikem Wesselem Fyhnem. Nicméně byl stržen a nově postavený chrám byl vyzdoben sochařem Mortenem Mollerem. K dispozici je také vyhlídková věž, která dává dobrý přehled o bludišti. V době otevření bludiště v roce 2000 existoval jen jeden cíl, ale dnes jich je celkem pět:\n\n\nV souvislosti s desetiletým výročím labyrintu byl postaven nový dubový chrám. Zpěvák Lars Muhl napsal báseň o bludišti, která byla zveřejněna při otevření labyrintu v roce 2000.\n"}
{"id": "1438750", "url": "https://cs.wikipedia.org/wiki?curid=1438750", "title": "Nijaz Bilalov", "text": "Nijaz Bilalov\n\nNijaz Almazovič Bilalov (* 5. září 1994 Naberežnyje Čelny) je ruský zápasník – judista tatarské národnosti.\n\nS judem/sambem začínal v rodném Naberežnyje Čelny. Připravuje se v policejním tréninkovém centru v Dinamo SK pod vedením Konstantina Tolmačeva. V ruské mužské judistické reprezentaci se pohybuje od roku 2015 v polotěžké váze do 100 kg.\n\n\n\n"}
{"id": "1438751", "url": "https://cs.wikipedia.org/wiki?curid=1438751", "title": "Gjalha Peri", "text": "Gjalha Peri\n\nGjalha Peri (také Gyala Peri) je hora vysoká 7 294 m n. m. nacházející se v Čínské lidové republice v pohoří Himálaj.\n\nPrvní výstup na vrchol Gjalha Peri byl proveden v roce 1986 japonskou expedicí. Expedice strávila na hoře asi jeden a půl měsíce. Nejsou zaznamenány žádné další výstupy na vrchol.\n"}
{"id": "1438754", "url": "https://cs.wikipedia.org/wiki?curid=1438754", "title": "Douglas Murray", "text": "Douglas Murray\n\nDouglas Kear Murray (* 16. července 1979 Hammersmith) je britský spisovatel, novinář a politický komentátor. Je zakladatelem Centra pro sociální soudržnost (Centre for Social Cohesion), přidruženým ředitelem Společnosti Henryho Jacksona (Henry Jackson Society) a přidruženým editorem britského politického a kulturního časopisu \"The Spectator\". Je autorem knih \"Neoconservatism: Why We Need It\" (2005), \"Bloody Sunday: Truths, Lies and the Saville Inquiry\" (2011), \"The Strange Death of Europe: Immigration, Identity, Islam\" (2017; česky \"Podivná smrt Evropy,\" 2018) a \"The Madness of Crowds: Gender, Race, and Identity\" (2019).\n\nČasto vyjadřuje své postoje v britských médiích na témata jako jsou svoboda projevu, imigrace a práva homosexuálů z pohledu neokonzervatismu. Je kritikem islámu a západní imigrační politiky.\n\nJe ateista, ačkoli do svých dvacátých let byl praktikující anglikán. Sám sebe popisuje jako kulturního křesťana, přičemž tvrdí, že křesťanství se do britské a evropské kultury silně promítá. Otevřeně se hlásí k homosexualitě.\n\n"}
{"id": "1438756", "url": "https://cs.wikipedia.org/wiki?curid=1438756", "title": "Aero A-24", "text": "Aero A-24\n\nAero A-24 byl československý dvoumotorový dvouplošný bombardér, vzniklý ve 20. letech 20. století. Jednalo se o první dvoumotorový letoun československé konstrukce, ale během letových zkoušek bylo zjištěno jeho značné podmotorování, což jej učinilo nezpůsobilým k bojovému použití. Vznikl pouze jeden prototyp.\n\nTovárna Aero navrhla zdokonalenou variantu označenou A-27, která měla překonat nedostatečné výkony A-24 náhradou pohonných jednotek motory Jupiter, ale Československé letectvo o tuto možnost neprojevilo zájem a další vývoj byl opuštěn. \n\nPrototyp byl zařazen do stavu 1. leteckého pluku a později předán leteckému učilišti v Prostějově, kde sloužil jako předváděcí a k pokusům s padákovými seskoky. Po nouzovém přistání na letišti ve Vysokém Mýtě koncem roku 1929 byl stroj v roce 1930 odepsán.\n\nÚdaje podle\n"}
{"id": "1438757", "url": "https://cs.wikipedia.org/wiki?curid=1438757", "title": "Agusta A.105", "text": "Agusta A.105\n\nAgusta A.105 byl lehký vrtulník zkonstruovaný u italské společnosti Agusta v 60. letech 20. století, který nepřekročil stádium prototypu.\n\nA.105 byl navržen s ohledem na zjednodušení výrobních postupů. Měl sloužit jako spojovací, fotografický a rychlý dopravní. Pohonnou jednotku představoval turbohřídelový motor Turbomeca-Agusta TA-230, vyráběný společností Agusta.\n\nV roce 1965 byly oba vyrobené prototypy, A.105 a A.105B, vystaveny na Pařížském aerosalonu, druhý z nich ve fiktivním zbarvení a označení italského vojenského letectva, ale žádný z nich nevstoupil do sériové výroby.\n\n\n\nÚdaje podle\n"}
{"id": "1438758", "url": "https://cs.wikipedia.org/wiki?curid=1438758", "title": "Saraghrar", "text": "Saraghrar\n\nSaraghrar je hora vysoká 7 338 m n. m. nacházející se v Pákistánu v pohoří Hindúkuš.\n\nSaraghrar se nachází v pákistánské provincii Chajbar Paštúnchwá. Horský masív má několik vrcholů: severovýchodní vrchol, Saraghrar I (7338 m), severozápadní vrchol (7300 m), jihozápadní vrchol (7148 m), jižní vrchol (7307 m) a jihovýchodní vrchol (7208 m).\n\nDne 24. srpna 1959 se podařil uskutečnit prvovýstup italské expedici pod vedením Fosca Marainiho. Z týmu se dostali na vrchol Franco Alletto, Giancarlo Castelli, Paolo Consiglio a Carlo Alberto Pinelli. \n"}
{"id": "1438759", "url": "https://cs.wikipedia.org/wiki?curid=1438759", "title": "František Simandl", "text": "František Simandl\n\nFrantišek Simandl, též \"Franz Simandl\", (1. srpna 1840, Blatná – 15. prosince 1912, Vídeň) byl česko-rakouský kontrabasista a hudební pedagog.\n\nV letech 1855 až 1862 studoval hru na kontrabas u prof. Josefa Hraběte na Pražské konzervatoři, která se v 19. století těšila mezinárodnímu věhlasu ve vyučování hry na kontrabas. Po absolvování Simandl odjel do Vídně, kde nastoupil jako 1. kontrabasista c.k. Dvorní opery a po mnoho let byl aktivní jako předseda orchestru. Nadto byl více než 40 let (1869 až 1910) profesorem hry na kontrabas na vídeňské konzervatoři. V Blatné se od r. 2002 pořádá Mezinárodní kontrabasové bienále, které nese jeho jméno.\n\n"}
{"id": "1438763", "url": "https://cs.wikipedia.org/wiki?curid=1438763", "title": "Zbigniew Michejda", "text": "Zbigniew Michejda\n\nZbigniew Michejda (1. listopadu 1930, Katovice – 25. února 2001, Loughton, hrabství Essex) byl polský informatik, vysokoškolský pedagog a průkopník využití počítačové techniky v knihovnictví v Polsku.\n\nOd roku 1976 působil ve Velké Británii, kde i zemřel.\n\nJeho sestra Barbara Michejda-Pinno utvořila roku 2003 donaci pro Těšínskou knižnici, nazvanou na počest Zbigniewa Michejdy.\n"}
{"id": "1438765", "url": "https://cs.wikipedia.org/wiki?curid=1438765", "title": "Raketa (zbraň)", "text": "Raketa (zbraň)\n\nRaketa je samohybná, neřízená zbraň poháněná raketovým motorem. Rakety se používají v dělostřeleckých systémech především středního a dlouhého dosahu, i když v minulosti se také použivaly v systémech vzduch-země, některé jako vzduch-vzduch a také i v několika případech země-vzduch. Příklady moderních raketových systémémů země-země zahrnují BM-27 a M270 MLRS.\n\nVe vojenském žargonu se \"raketa\" liší od \"střely\" především absencí naváděcího systému (hlavně v ostatních jazycích než čeština, viz anglické výrazy \"rocket\" × \"missile\"); jedny z prvních střel byly známé jako „řízené rakety“ nebo „řízené střely“. Některé rakety byly vyvinuty jako neřízené systémy a později vylepšeny na řízené verze jako například GMLRS, a termín „raketa“ namísto „střela“ si zachovaly. Rakety nebo střely, které cestují pod vodou, jako např. škval, jsou známé jako torpéda bez ohledu na jejich pohonný systém.\n\nPoužití raket jako jakési formy dělostřelectva se datuje do středověké Číny, kde byla používana zařízení jako ohnivé šípy (i když povětšinou jako psychologická zbraň) a postupně se rozšířily do Evropy a na Blízký východ. V průběhu 20. století, kdy přesné výrobní procesy umožnily vyrobit relativně přesné rakety, se rakety staly významnou zbraní.\n\n"}
{"id": "1438766", "url": "https://cs.wikipedia.org/wiki?curid=1438766", "title": "Pavel Kühn", "text": "Pavel Kühn\n\nPavel Kühn (7. července 1938, Praha – 5. ledna 2003, tamtéž) byl český sbormistr, hudební režisér a aranžér, zakladatel Kühnova smíšeného sboru.\n\nPocházel z hudebnické rodiny a již jako dítě zpíval v Kühnově dětském sboru, který založil jeho otec Jan Kühn, sbormistr a operní pěvec, zakladatel Českého filharmonického sboru a Kühnova dětského sboru. Také matka byla operní pěvkyně, sbormistryně a klavíristka.\n\nPo absolvování gymnázia studoval hru na violoncello a následně obor dirigování na pražské HAMU. Poté se ujal sbormistrování Pražského filharmonického sboru, Pěveckého sboru Československého rozhlasu a od roku 1958 vlastního Kühnova smíšeného sboru, který založil. Sbor inspiroval například Bohuslava Martinů ke zkomponování kantáty Mikeš z hor.\n\nPavel Kühn zemřel po krátké těžké nemoci 5. ledna 2003 v Praze.\n\nV roce 2000 získal Cenu Gustava Mahlera za celoživotní dílo.\n\n"}
{"id": "1438767", "url": "https://cs.wikipedia.org/wiki?curid=1438767", "title": "Dalibor Tureček", "text": "Dalibor Tureček\n\nDalibor Tureček (* 11. září 1957 Prachatice) je český literární historik a folklorista. Zabývá se hlavně literaturou a divadlem 19. století. Přednáší na Filozofické fakultě Jihočeské univerzity v Českých Budějovicích.\n\nV letech 1977-1981 studoval bohemistiku a dějiny na Filozofické fakultě brněnské univerzity (v současnosti Masarykova univerzita). V roce 1981 zde získal doktorát (PhDr.). Kandidátem věd (CSc.) se stal v roce 1989 s prací na téma „Fejeton Jana Nerudy“. V roce 1993 následovala habilitace na Filozofické fakultě Masarykovy univerzity. V roce 2003 byl jmenován univerzitním profesorem dějin české literatury na Jihočeské univerzitě v Českých Budějovicích. Jeho práce zahrnují kromě vlastního oboru také témata o česko-německých a česko-rakouských kulturních vztazích.\n\nČesky vyšlo knižně (výběr):\n"}
{"id": "1438769", "url": "https://cs.wikipedia.org/wiki?curid=1438769", "title": "Adama", "text": "Adama\n\nAdama (oromsky Adaamaa, amharsky አዳማ) nebo Nazret je hlavní město etiopského svazového státu Oromie. Žije v něm 324 000 obyvatel (rok 2015). Nachází se sto kilometrů jihovýchodně od Addis Abeby na rozhraní Etiopské vysočiny a Východoafrického riftu, leží v nadmořské výšce přes 1700 metrů a má tropické savanové podnebí. Městem prochází železniční trať Addis Abeba – Džibuti. Vyrábí se zde traktory, funguje rovněž potravinářský, textilní a papírenský průmysl. Ve městě sídlí Adamská univerzita.\n\nNázev Adamy je odvozen od oromského slova pro pryšec. Za vlády císaře Haile Selassie I. bylo město přejmenováno podle biblického Nazaretu, v roce 2000 mu byl oficiálně navrácen původní název. Zároveň sem bylo přeneseno správní sídlo Oromie z Addis Abeby, i když Oromská demokratická strana proti tomu protestovala. \n\nHraje zde prvoligový fotbalový klub Adama City FC.\n"}
{"id": "1438772", "url": "https://cs.wikipedia.org/wiki?curid=1438772", "title": "Georg Schors", "text": "Georg Schors\n\nGeorg Schors [šors] (18. října 1913 – 20. dubna 1997), chybně uváděný jako Karl Schorch nebo Karl Schorsch, byl rakouský fotbalový útočník. Je pohřben ve Vídni.\n\nZačínal ve vídeňském klubu SV Donau, odkud přestoupil do I. ČsŠK Bratislava (1934–1936). V československé lize hrál za I. ČsŠK Bratislava (dobový název Slovanu) v sezonách 1935/36 a 1936/37, v Československu dal čtyři prvoligové góly. Poté působil v Hohenau (1937), Rapidu Vídeň (1937–1946), Wiener Sport-Clubu (1947–1949) a Leopoldsdorfu (1949–1954). Rakouskou ligu hrál za SV Donau, Rapid Vídeň a Wiener SC.\n\nS Rapidem Vídeň se stal čtyřikrát mistrem Rakouska (1937/38, 1939/40, 1940/41 a 1945/46), jednou mistrem Německa (1941), jednou s ním zvítězil v rakouském poháru (1945/46) a jednou v německém poháru (1938). V rakouské lize za něj odehrál 83 utkání, v nichž vstřelil 45 branek (z toho byly 4 starty v nedohraném ročníku 1944/45). V rakouském poháru si připsal dva starty, aniž by skóroval. V německém mistrovství nastoupil desetkrát a dal deset branek, v německém poháru zaznamenal devatenáct branek v 19 startech (vše za Rapid).\n\n"}
{"id": "1438775", "url": "https://cs.wikipedia.org/wiki?curid=1438775", "title": "Mistrovství Evropy ve fotbale 2024", "text": "Mistrovství Evropy ve fotbale 2024\n\nMistrovství Evropy ve fotbale 2024 bude 17. Mistrovství Evropy ve fotbale a konat se bude v červnu a červenci 2024 v deseti německých městech. Vítěz turnaje se kvalifikuje na Konfederační pohár FIFA 2025.\n\nDne 3. března 2017 vypršela lhůta, během které se mohly podávat nabídky na pořádání turnaje. Kandidaturu o hostování podalo Německo a Turecko. Dne 27. září 2018 bylo na zasedání UEFA v Nyonu ve Švýcarsku za pořadatele zvoleno Německo.\n\n"}
{"id": "1438777", "url": "https://cs.wikipedia.org/wiki?curid=1438777", "title": "Saltoro Kangri", "text": "Saltoro Kangri\n\nSaltoro Kangri je hora vysoká 7 742 m n. m. nacházející se v pohoří Karákóram mezi Pákistánem a Indií.\n\nV roce 1962 se zdařil prvovýstup japonsko-pákistánské expedici pod vedením Tsunahika Shidei. Vrcholu dosáhli 24. července dva japonci Atsuo Saito a Yasuo Takamurou a pákistánský člen R.A. Bashir. \n"}
{"id": "1438782", "url": "https://cs.wikipedia.org/wiki?curid=1438782", "title": "Dombås", "text": "Dombås\n\nDombås je vesnice v Norsku. Nachází se v obci Dovre a slouží jako správní centrum horní části údolí Gudbrandsdal. Leží na významné křižovatce cest, jež odtud vedou na jih k současnému hlavnímu městu Norska, Oslu, na západ přes Lesju k přímořskému Åndalsnes a na sever k Trondheimu, bývalému hlavnímu městu. K 1. lednu 2017 zde žilo 1240 obyvatel.\n\nV roce 1913 byla do Dombåsu prodloužena železniční trať Dovrebanen a osm let později pokračovala na sever k Størenu. V roce 1924 byla otevřena odbočná Raumabanen na Åndalsnes. V dubnu 1940 se zde odehrála bitva o Dombås, v níž norské jednotky vyhrály nad německými parašutisty.\n"}
{"id": "1438783", "url": "https://cs.wikipedia.org/wiki?curid=1438783", "title": "Kostel Milosrdné Panny Marie (Vrboska)", "text": "Kostel Milosrdné Panny Marie (Vrboska)\n\nKostel Milosrdné Panny Marie () je opevněný kostel v městečku Vrboska na ostrově Hvar v Chorvatsku. Jedná se o chorvatskou kulturní památku číslo Z-4787.\n\nKostel byl zbudován nákladem měšťanů města Vrbosky v roce 1575 poté, co v roce 1571 zpustošilo turecké vojsko město i další místa na ostrově Hvaru. Současně byla zbudována na kopci severně od města i pevnost Kaštilac.\n\n"}
{"id": "1438784", "url": "https://cs.wikipedia.org/wiki?curid=1438784", "title": "Na Tichém oceánu", "text": "Na Tichém oceánu\n\nNa Tichém oceánu (1894, \"Am Stillen Ozean\") je sbírka dobrodružných povídek německého spisovatele Karla Maye. Sbírka obsahuje pět autorových povídek:\n\nSbírka vyšla roku 1894 jako jedenáctý svazek Mayových spisů vydávaných nakladatelstvím Friedrich Ernst Fehsenfeld ve Freiburgu. Roku 1910 vydal Friedrich Ernst Fehsenfeld ilustrovanou verzi této knihy s ilustracemi Willyho Morlata. Roku 1913 vyšla kniha jako jedenáctý svazek \"Sebraných spisech Karla Maye\" (\"Karl May’s Gesammelte Werke\") v původním Mayově uspočádání.. Od roku 1953 kniha obsahuje povídky uspořádané do dvou příběhů a z povídek se staly kapitoly těchto příběhů:\n\nČeská vydání sbírky i samostatná vydání jednotlivých povídek je možno najít v článku Povídkové dílo Karla Maye.\n\nPrvní varianta povídky vznikla roku 1878 s názvem \"Ehriho pomsta\" (\"Die Rache des Ehri\") a vyšla v časopise \"Frohe Stunden\". V přepracované podobě pak pod názvem \"Ehri\" (\"Der Ehri\") vycházela od prosince roku 1879 do ledna roku 1880 v katolickém týdeníku \"Deutschen Hausschatz in Wort und Bild\". Kromě toho existuje ještě jedna verze tohoto příběhu s názvem \"Tui Fanua\", která vyšla roku 1880 v časopise \"Für alle Welt!\"). Roku 1894 May povídku zařadil do své povídkové sbírky \"Na Tichém oceánu\". V tom samém roce vyšla povídka pod názvem \"Pomsta Ehriho\" (\" Die Rache des Ehri\") v povídkové knize \"Škrtič karavan\" (\"Der Karawanenwürger\") od nakladatelství Hugo Liebau v Berlíně. V \"Sebraných spisech Karla Maye\" z nakladatelství Karl-May-Verlag vychází tato povídka společně s povídkami \"Kiang-lu\" a \"Brodnik\" v jednom příběhu s názvem \"V zemi draka\" (\"Im Zeichen des Drachen\"). Původní text z roku 1878 je obsažen v sedmdesátém prvním svazku spisů \"Old Firehand\".\n\nVypravěč Charley (Karel) cestuje na trojstěžníku \"Poseidon\" z Valparaísa do Hongkongu. U Pomatských ostrovů je překvapí orkán a loď ztroskotá u jednoho z neobydlených atolů souostroví. Všichni se naštěstí ve zdraví dostanou na ostrov a doufají, že je nějaká loď objeví. Přitom se jim podaří zachránit před pronásledovateli muže, který se k atolu dostal na polynéské lodici va'a vybavené proti převrácení tzv. outriggerem (tj. bočním opěrným plovákem). Muž se jmenuje Potomba a je to ehri (ostrovní kníže) z Tahiti. Vzal si za ženu Pareymu, dceru kněze Anuiho z ostrova Eimeu. Když se stal křesťanem, požadoval Anui svou dceru zpět, a když mu nebylo vyhověno, rozhodl se Potombu zabít. Charley s ehrim následně odjedou jeho lodicí na Tahiti pro pomoc.\n\nV Papeete Charley objeví, že zde náhodu se svou lodí kotví jeho přítel kapitán Frick Turnetisck, který mu slíbí, že trosečníky na atolu zachrání. Erih však zjistí, že jeho žena Pareyma byla svým otcem Anuim unesena na Emieu a Anui přitom zavraždil ehriho matku, která jí chtěla bránit. Na Emieu Anui donutí svou dceru, aby si vzala v pohanském rituálu za muže ehriho nepřítele Matembu. Charley sice ehrimu rozmlouvá krvavou pomstu nehodnou křesťana, ale ehri na to nedbá. Sleduje svatební loďstvo, ve kterém si Matemba veze novou ženu domů, pomocím ryb přiláká žraloky, přetáhne Pareymu na svou lodici a Matembovi přerve u lodice lýkové provazy držící outrigger. Lodice, ve které s Matembou pluje i Anui se převrátí, a oba spadnou mezi zuřivé žraloky. Turnestick pak ehriho i jeho ženu odveze na své lodi do bezpečí na Samojské ostrovy, když předtím s Charleym vyzvedne s atolu trosečníky z lodi \"Poseidon\".\n\nText povídky byl prvně vydán roku 1880 v katolickém týdeníku \"Deutschen Hausschatz in Wort und Bild\". Roku 1894 May povídku zařadil do své povídkové sbírky \"Na Tichém oceánu\". V \"Sebraných spisech Karla Maye\" z nakladatelství Karl-May-Verlag vychází tato povídka společně s povídkami \"Ehri\" a \"Brodnik\" v jednom příběhu s názvem \"V zemi draka\" (\"Im Zeichen des Drachen\").\n\nPříběh navazuje na povídku \"Ehri\". Ze Samojských ostrovů se Charley plaví s kapitáne Turnestickm na jeho lodi k Boninským ostrovům. Dostanou se do tajfunu a loď je poškozena. Přistanou proto v přístavu Port Lloyd na největším boninském ostrově Peel a Turnestick dá svou loď opravit. Při lovecké výpravě zachrání život mladého Číňana jménem Kong-ni, kterého na nepřístupné místo vyvrhl tajfun při ztroskotání jeho džunky. Kong-ni je Charlemu tak vděčný, že mu daruje talisman, který, jak se později ukáže, je poznávacím znamením říčních pirátů vedených tajemným Kiang-luem.\n\nPo opravě lodi pokračuje Charleyho cesta do Hongkongu. Zde je při výletě loďkou po řece společně s Turnestickém zajat říčními piráty. Pomocí talismanu se jim oběma podaří uprchnout a dokonce zachránit ze zajetí holandskou dívku. Další zastávka obou přátel je Kanton, ve kterém jim vzniknou problémy s místními obyvateli v krčmě, když navštíví staré čínské čtvrtě. Ukáže se, že soudce, odpovědný za vyřešení případu, je strýcem Kong-niho. Umožní jim, aby Kong-niho mohli navštívit u jeho otce, který bydlí v blízkém městečku. Stanou se hosty v jeho domě, ale zjistí, že je v kontaktu s Kiang-luem. Charley odhalí Kiang-luovu identitu: jde ve skutečnosti o vysoce postaveného císařského úředníka (mandarína). Charley s Turnestickam jsou vlákáni do pasti, zajati a uvrženi do jeskyně Lung-keu-siang (Dračí propast), kde mají zemřít hladem. Osvobodí se a při potyčce Turnestick srazí Kiang-lua ze skály. Podaří se jim dostat se na Turnestickovu loď a plaví se do Macaa, odku pochází zachráněná holandská dívka.\n\nText povídky, do kterého May zakomponoval ústřední motiv ze své dřívější práce \"Na Sibiři\" (1878, \"Nach Sibirien\") vydané v časopise \"Frohe Stunden\", byl prvně vydán roku 1880 v katolickém týdeníku \"Deutschen Hausschatz in Wort und Bild\". Roku 1894 May povídku zařadil do své povídkové sbírky \"Na Tichém oceánu\". V \"Sebraných spisech Karla Maye\" z nakladatelství Karl-May-Verlag vychází tato povídka společně s povídkami \"Ehri\" a \"Kiang-lu\" v jednom příběhu s názvem \"V zemi draka\" (\"Im Zeichen des Drachen\"). Povídka \"Na Sibiři\" je pod názvem \"Na březích Dviny\" (\"An den Ufern der Dwina\") obsažena ve čtyřicátém osmém svazku díla \"Kouzelná voda\" (\"Das Zauberwasser\").\n\nPovídka se postupně odehrává na čtyřech místech (v Porúří, v Drážďanech, v Moskvě a v Mongolsku). Při čekání na vlak do Düsseldorfu se Karel setká s údajnou zpěvačkou z Berlína Adou, která mu nabídne, aby si čekání zkrátili v místní kavárně hrou na piano. Brzy se v kavárně objeví Adin známý, Max Lannerfeld, který je označen za asesora, a také jeden obchodník s dobytkem. Pak Ada navrhne, aby jim asesor ukázal hazardní karetní hru \"three carde monte\". Karel zpočátku vyhrává, ale je mu jasné, že zpěvačka, Max i obchodník jsou falešní hráči, kteří jej chtějí nejprve navnadit a pak obehrát. To se potvrdí, když chce ukončit hru a s výhrou odejít. Než o nich stačí uvědomit policii, všichni tři prchnou. Po několika měsících se Karel s údajným asesorem setká znovu, a to v Drážďanech, kde ho odhalí ho jako výrobce falešných pasů. Max je zatčen a odsouzen na několik let do vězení, jeho společnice, falešná zpěvačka, není dopadena.\n\nDalší setkání Karla s Maxem se odehraje v Moskvě. Tato část povídky obsahuje ústřední motiv z dřívější autorovy povídky \"Na Sibiři\", který spočívá v tom, že Karel zabrání Maxovi (zde vystupuje pod jménem Mieloslav) a jeho společnici, která přijala jméno Vanda, v plánované loupeži vzácných klenotů. Mieloslav je jako brodnik (бродник), tj. tulák, lupič a pobuda, odsouzen s Vandou do vyhnanství na Sibiř.\n\nPoslední část povídky přímo navazuje na příběh \"Kiang-lu\". Karel (Charley) s Turnestickem navtíví Macao a pak dopluji do Tchien-ťinu, kde se Charley s Turnestickem rozloučí, protože má v úmyslu navštívit poušť Gobi a Mongolsko. Cestou se dozví o svatém muži, vyznávajícím křesťanství, který žije v jeskyni na svaté hoře Bookte-oola. Mezi poutníky, kteří se shromažďují pod horou, objeví skupinu uprchlých ruských trestanců vedených Mieloslavem. Ten má v úmyslu svatého muže, který shromažďuje dary na stavbu chrámu, oloupit. Při pokusu o loupež jej však poustevník srazí z hory. Zbylí Rusové uprchnou na ukradených koních, ale během několika dnů se jejich pronásledovatelé vrací s koňmi zpět. O osudu Růsů se Charley nic nedoví.\n\nPrvní varianta povídky vyšla roku 1878 jako \"Dobrodružství na Cejlonu\" (\"Ein Abenteuer auf Ceylon\") v časopise \"Frohe Stunden\". Roku 1879 May povídku přepracoval a s názvem \"Girl-Robber\" (což znamená lupič dívek) jí vydal v katolickém týdeníku \"Deutschen Hausschatz in Wort und Bild\". Roku 1894 pak May povídku zařadil do své povídkové sbírky \"Na Tichém oceánu\". V tom samém roce vyšla povídka pod názvem \"Na palubě Vlaštovky\" (\"An Bord der Schwalbe\") v povídkové knize Škrtič karavan (Der Karawanenwürger) od nakladatelství Hugo Liebau v Berlíně. V \"Sebraných spisech Karla Maye\" z nakladatelství Karl-May-Verlag vychází tato povídka společně s povídkou \"Na Tygřím mostě\" v jednom příběhu s názvem \"Piráti Indického moře\". Původní povídka \"Dobrodružství na Cejlonu\" je obsažena v osmdesáteém čtvrtém svazku díla \"Páter Bowie\" (\"Der Bowie-Pater\").\n\nNa Cejlonu se Charley seznámí s milovníkem sázek lordem Johnem Raffleyem. Společně zachrání bývalého Raffleyova sluhu, Sinhálce Kaladiho, který je odsouzen k smrti, protože zabil muže, který se mu pokusil unést snoubenku. Oba také zjistí, že muž je z podezřelé čínské lodi, jejíž pirátská posádka zřejmě unáší dívky. Lord Raffley a Charley se zúčastní lovu slonů, během něhož piráti unesou několik dívek včetně Kaladiho snoubenky. Piráty na Raffleyově jachtě \"Swallow\" (\"Vlaštovka\") sledují a nakonec je zajmou při rabování jedné pobřežní vsi a do příjezdu guvernéra je uvězní na jejich džunce.\n\nTou povídku May napsal roku 1894 přímo pro vydání své povídkové sbírky \"Na Tichém oceánu\". V \"Sebraných spisech Karla Maye\" z nakladatelství Karl-May-Verlag vychází tato povídka společně s povídkou \"Girl-Robber\" v jednom příběhu s názvem \"Piráti Indického moře\".\n\nPříběh bezprostředně navazuje na předcházející povídku Girl-Robber. Vojáci, kteří hlídají zajaté piráty, tvrdí, že na džunce v noci straší. Raffley a Charley se o tom jdou přesvědčit, protože se obávají, že by někdo mohl pirát osvobodit. Ze strašídla se vyklube bývalý Chareyův černošský sluha Quimbo z doby, kdy cestoval pro Transvaalu (viz Mayova povídka \"Boer van het Roer\"). Po Charleyově odjezdu z Afriky se stal sluhou holandského obchodníka Bontwerkera, se kterým putoval na Jávu, kde byli zajati piráty. Bontwerker je uvězněn na tzv. \"Tygřím mostě\" u Sumatry a Quimbo musí na lodi sloužit. Protože se obával, že by mohl být také považován za piráta, ukrýval se v podpalubí a vycházel pouze v noci pro jídlo.\n\nRaffleymu a Charleymu se nepodaří od pirátů zjistit, kde přesně \"Tygří most\" leží. Cestou na Sumatru se jim ale podaří zajmout uprchlíky z věznice na Andamanských ostrovech a zjistí od nich, jak najít pirátské skladiště vedené pirátem Ta-kim. Charley s Kaladim (viz předcházející povídka) se přestrojí za piráty, vyzví od Ta-kiho polohu \"Tygřího mostu\" a pak jej předají spravedlnosti. Dorazí k \"Tygřímu mostu\", osvobodí zajatce a zajmou vůdce pirátů Číňana Ling-taa. pak se Charely rozloučí s Quimbem, který chce zůstat s Bontwerkerem.\n\n"}
{"id": "1438785", "url": "https://cs.wikipedia.org/wiki?curid=1438785", "title": "Homokbödöge", "text": "Homokbödöge\n\nHomokbödöge je vesnice v Maďarsku v župě Veszprém, spadající pod okres Pápa. Nachází se asi 9 km východně od Pápy. V roce 2015 zde žilo 703 obyvatel, z nichž 92,6 % tvoří Maďaři.\n\nZajímavostí je, že Homokbödöge má ve svém znaku stejně jako Česká republika dvouocasého lva.\n\nKromě hlavní části Homokbödöge zahrnuje i malé části Dóchegy a Kovácstanya.\n\nHomokbödöge leží na silnici 8303. Je přímo silničně spojen s obcemi Nagytevel a Ugod. Homokbödöge leží mezi potoky Gyimóti-Séd a Öreg-Séd, které se stékají. Gyimóti-Séd se poté vlévá do potoka Gerence, který se vlévá do řeky Marcal.\n\nV Homokbödöge se nachází dva kostely, katolický kostel Szent Imre herceg-templom a evangelický kostel. Je zde též škola, hřbitov, kavárna a malý obchod.\n"}
{"id": "1438787", "url": "https://cs.wikipedia.org/wiki?curid=1438787", "title": "Trịnh Xuân Thanh", "text": "Trịnh Xuân Thanh\n\nTrịnh Xuân Thanh (* 13. února 1966 Hanoj) je bývalý vietnamský politik a podnikatel, jehož únos z Německa přes Českou republiku a další země do Vietnamu v červenci 2017 vyvolal diskusi o zapojení vietnamských tajných služeb do případu.\n\nThanh byl vysokým státním funkcionářem za Komunistickou stranu Vietnamu – v období 2009–2013 vedl státní ropní koncern PetroVietnam, posléze byl poslancem vietnamského parlamentu a pracovníkem ministerstva průmyslu a obchodu.\n\nV červenci 2016 byl vyloučen ze strany a zbaven svého poslaneckého mandátu poté, co vládní inspekce z květnu 2016 odhalila v účetnictví PetroVietnamu deficit v přepočtu přibližně 83 miliard korun. Thanh začal být podezříván z korupce, ačkoli podle něj samotného se jednalo o politicky motivované obvinění; přesto uprchl přes Laos, Thajsko a Turecko do Německa, kde zažádal o politický azyl.\n\nDne 23. července 2017 dopoledne (den předtím, než mělo začít projednávání jeho německého azylu) byl Thanh v berlínském parku unesen neznámymi pachateli a naložen do bílé dodávky s českou poznávací značkou. Automobil pronajal v Praze Vietnamec Long Nguyen Hai, jenž se k podílu na únosu doznal a byl za tento čin německým soudem nepravomocně odsouzen na čtyři roky vězení. Dva dny po únosu byl Thanh už v jiném voze převezen do Bratislavy, kde se ve stejný den konalo jednání vietnamského ministra vnitra Tô Lâma se slovenským protějškem Robertem Kaliňákem.\n\nÚnos a zejména úloha slovenského ministra vnitra Kaliňáka v celém případě se stala v létě 2018 předmětem rozsáhlé medializace. Denník N a další slovenská média upozorňovali na různá fakta a nesrovnalosti – zejména na neobvyklost zapůjčení slovenského vládního speciálu zahraniční delegaci a jeho mimořádný let do Prahy, výpovědi některých slovenských policistů o podezřelých Kaliňákových telefonátech před bratislavským vládním hotelem Bôrik a na hrubý nesoulad počtu přiletěvších (4) a odletěvších (12) členů vietnamské delegace.\n\nViditelně omámený Thanh, jehož museli podpírat dva příslušníci vietnamských tajných služeb, nastoupil do letadla společně s oficiální delegací a letoun následně odletěl do Moskvy. O přelet svého vládního speciálu přes území Polska zažádala slovenská strana s odůvodněním, že na palubě se nachází i sám ministr Kaliňák – ten však zůstal v Bratislavě a s partnerskou delegací se rozloučil už před hotelem. Z Moskvy pak další letoun pokračoval do vietnamského hlavního města Hanoje.\n\nThanh byl ve Vietnamu zatčen a za finanční machinace a korupci odsouzen na doživotí, přičemž se vzdal práva na odvolání. Podle některých zdrojů vláda Angely Merkelové usiluje o jeho vydání do Německa, přičemž existuje možnost, že kvůli snaze o uzavření obchodní dohody s Evropskou unií vietnamská strana tomuto požadavku vyhoví. Případ vyšetřuje německá, česká i slovenská policie; v srpnu 2018 bylo na Slovensku v souvislosti s vyšetřováním zbaveno mlčenlivosti celkem 44 osob.\n\n"}
{"id": "1438791", "url": "https://cs.wikipedia.org/wiki?curid=1438791", "title": "Idriss Carlos Kameni", "text": "Idriss Carlos Kameni\n\nIdriss Carlos Kameni (* 18. únor 1984) je kamerunský profesionální fotbalový brankář, který hraje za Fenerbahçe SK. Ve dresu Espanyolu a Málagy odchytal celkem 24 zápasů proti Barceloně, 8× udržel čisté konto.\n\nKameni začal profesionální kariéru v Le Havre AC, ve Francii. Od roku 2004 do roku 2011 strávil sedm sezón v Espanyolu Barcelona, kde byl první volbou do brány.\n\nKameni strávil v Málaze 6 sezón. Zpočátku byl dvojkou za Willym Cabalerrem, od sezóny 2014/15 se stal gólmanem číslo jedna. Jeho výkony pomohly ke zprvu 9., 8. a nakonec 11. místu.\n\nV létě 2017 se vydal do tureckého klubu Fenerbahçe.\nV ročníku 2017/18 se však přes brankáře a kapitána Volkana Demirela do branky neprosadil. Za sezónu odchytal 16 zápasů, z toho 9 v lize. I pro sezónu 2018/19 byl pouze brankářskou dvojkou.\n\nSvůj debut si odbyl 25. května 2001. Zúčastnil se dvou MS ve fotbale, v roce 2002 a v roce 2010. V pěti případech se účastnil Afrického poháru národů.\n\n"}
{"id": "1438799", "url": "https://cs.wikipedia.org/wiki?curid=1438799", "title": "Nelly Dienerová", "text": "Nelly Dienerová\n\nNelly Hedwig Dienerová (5. února 1912 – 27. července 1934 Wurmlingen) byla zaměstnankyně švýcarské letecké společnosti Swissair, známá pod přezdívkou \"Engel der Lüfte\" (\"Vzdušný anděl\"). V květnu 1934 se stala první letuškou v Evropě, její náplní práce bylo podávat pasažérům občerstvení, bavit je za letu konverzací v různých jazycích a rozptylovat jejich strach. Dne 27. července 1934 byla na palubě letadla Curtiss T-32 Condor II na trase z Curychu do Berlína, které spadlo nedaleko Wurmlingenu v Německu a všech dvanáct osob v něm zahynulo. Švýcarská spisovatelka Pascale Marderová o ní napsala životopisnou knihu.\n\n"}
{"id": "1438805", "url": "https://cs.wikipedia.org/wiki?curid=1438805", "title": "Tón (odstín)", "text": "Tón (odstín)\n\nTón, případně barevný tón, je v malířství, grafice a reprodukční technice vlastnost barvy, která zahrnuje odstín, sytost a stupeň světlosti či tmavosti.\n\nTónem se obvykle myslí malá odchylka barvy. Často se zaměňuje s odstínem a mnoho lidí považuje slova tón a odstín za synonyma.\n\n"}
{"id": "1438811", "url": "https://cs.wikipedia.org/wiki?curid=1438811", "title": "Michal Lajcha", "text": "Michal Lajcha\n\nMichal Lajcha (* 1984) je slovenský římskokatolický kněz. Vyslovil se pro zdobrovolnění celibátu, který ve své knize nazval „hnisající ranou“ církve. Je také zastáncem svěcení ženatých mužů. Dne 21. září 2018 ho banskobystrický biskup Marián Chovanec suspendoval. \n\nMichal Lajcha byl duchovním správcem farností Kľak a Ostrý Grúň. Jeho předchůdcem v obci Kľak byl Rudolf Klucha, který dokázal v roce 1945 zachránit před popravou 300 lidí. Bylo přitom veřejným tajemstvím, že měl tři syny. Lajcha v září 2018 Kluchovi odhalil v Kľaku pamětní desku. \n\nPoté, co byl suspendován, plánuje registraci na úřadu práce. Časem by se chtěl oženit. \n\n"}
{"id": "1438813", "url": "https://cs.wikipedia.org/wiki?curid=1438813", "title": "Medikán Zorbas", "text": "Medikán Zorbas\n\nZorbas, někdy také Zorba, je medikán (výrazná cyklóna), která se na konci září 2018 zrodila poblíž pobřeží Libye a během následujících dnů zasáhla Řecko a Turecko. Její intenzitu podpořilo nadprůměrně teplé moře. Bouře si neoficiálně vyžádala jednu oběť.\n\nVečer 27. září se severozápadně od libyjského města Benghází začala vyvíjet cyklóna, jejíž východní část se oproti zbytku vertikálně lépe rozvíjela a začala produkovat blesky. Ve 20:00 SELČ byl naměřen minimální tlak 1004 hPa a vítr o nárazech 90 km/h. Bouřky, které se objevily na studené frontě, v noci 28. září zasáhly Krétu, avšak ráno začaly slábnout. Mezitím se střed cyklóny pohnul k severu až severozápadu a bouřková aktivita výrazně zintenzivněla. Do 8:00 SELČ minimální tlak v systému klesl na 995 hPa a nárazy větru se dostaly na hodnoty kolem 125 km/h (rychlost hurikánu 1. kategorie). Brzy odpoledne se v regionu Messénie na řeckém poloostrově Peloponés projevila slábnoucí část bouřkového pole, zatímco se střed cyklóny stále nacházel stovky km jihozápadně od této oblasti. Pozdě odpoledne se do Messénie a Lakónie dostaly další bouřky, tentokrát silnější a střed cyklóny se začal stáčet k severovýchodu. Ve 20:00 SELČ byl v systému naměřen minimální tlak 994 hPa a stejné nárazy větru jako v 8:00 SELČ. 29. září v 8:00 SELČ se střed cyklóny nacházel pouhých několik desítek km od pobřeží Peloponésu, kde už začaly vypadávat srážky. Minimální tlak se dostal na 993 hPa a nárazy větru klesly na 120 km/h. Ve 14:00 SELČ, když se Zorbas nacházel nad jihozápadním Peloponésem, tlak klesl na 987 hPa a nárazy větru stouply na 140 km/h. Dne 29. září se na Peloponésu vyskytly četné bouřky a na mnoha místech v důsledku medikánu zůstali lidé bez proudu. Při přechodu Peloponésu medikán výrazně ztratil na síle a ve 20:00 SELČ minimální tlak stoupl na 997 hPa a nárazy větru poklesly na 110 km/h.\n\nV centrálním a severním Peloponésu došlo k uzavření desítek silnic, které byly v důsledku intenzivních srážek zaplaveny. K záplavám také došlo ve městěch Argos a Korint a v důsledku dešťů se vyskytly sesuvy půdy. Záchranáři evakuovali stovky lidí ze zatopených domů. K 30. září jsou pohřešovány 4 osoby. Jeden muž zemřel v Korintu při infarktu, když byl uvnitř svého auta uvězněn ve vodě.\n"}
{"id": "1438815", "url": "https://cs.wikipedia.org/wiki?curid=1438815", "title": "Japan Women's Open 2018 – ženská dvouhra", "text": "Japan Women's Open 2018 – ženská dvouhra\n\nŽenská dvouhra Japan Women's Open 2018 probíhala okolo poloviny září 2018. Do singlové soutěže hirošimského tenisového turnaje hraného na tvrdém povrchu nastoupilo třicet dva hráček. Obhájkyní titulu byla kazašská tenistka Zarina Dijasová, kterou ve čtvrtfinále turnajová jednička vyřadila Čang Šuaj.\n\nVítězkou se stala druhá nasazená Tchajwanka Sie Su-wej, jež ve finále zdolala 17letou americkou kvalifikantku Amandu Anisimovovou po dvousetovém průběhu 6–2 a 6–2. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour a první po šesti letech. Ve finálových zápasech udržela 32letá Tchajwanka neporazitelnost. Pro Anisimovovou se jednalo o první přímý boj o titul v kariéře. \n"}
{"id": "1438817", "url": "https://cs.wikipedia.org/wiki?curid=1438817", "title": "Coupe Banque Nationale 2018 – ženská dvouhra", "text": "Coupe Banque Nationale 2018 – ženská dvouhra\n\nŽenská dvouhra Coupe Banque Nationale 2018 probíhala okolo poloviny září 2018. Do singlové soutěže québeckého tenisového turnaje hraného na tvrdém povrchu nastoupilo třicet dva hráček. Obhájkyní titulu byla belgická tenistka Alison Van Uytvancková, která do turnaje nezasáhla.\n\nČeská turnajová pětka Lucie Šafářová po vyřazení v úvodním kole podruhé v řadě předčasně ukončila sezónu po vleklých zdravotních problémech. Do turnaje vstupovala jako 91. žena klasifikace a po jeho skončení opustila elitní světovou stovku. \n\nVítězkou se stala osmá nasazená Francouzka Pauline Parmentierová, jež ve finále zdolala 24letou americkou kvalifikantku Jessicu Pegulaovou po dvousetovém průběhu 7–5 a 6–2. V probíhající sezóně si po triumfu na Istanbul Cupu 2018 připsala druhé turnajové vítězství, které představovalo čtvrtý singlový titul na okruhu WTA Tour a první halový. 32letá Parmentierová ve finále udržela neporazitelnost a bodový zisk ji posunul na 47. příčku, sedm míst za kariérním maximem. Pegulaová se jako 227. hráčka žebříčku stala nejníže postavenou finalistkou turnaje WTA od květnového Nürnberger Versicherungscupu 2017. \n"}
{"id": "1438820", "url": "https://cs.wikipedia.org/wiki?curid=1438820", "title": "Guangzhou International Women's Open 2018 – ženská dvouhra", "text": "Guangzhou International Women's Open 2018 – ženská dvouhra\n\nŽenská dvouhra Guangzhou International Women's Open 2018 probíhala ve druhé polovině září 2018. Do singlové soutěže kantonského tenisového turnaje hraného na tvrdém povrchu nastoupilo třicet dva hráček. Obhájkyní titulu byla čínská tenistka Čang Šuaj, která před prvním kolem s Wang Ja-fan odstoupila.\n\nVítězkou se stala třetí nasazená Číňanka Wang Čchiang, jež ve finále za 1.10 hodin zdolala kazašskou turnajovou pětku Julií Putincevovou po hladkém dvousetovém průběhu 6–1 a 6–2. V probíhající sezóně si po triumfu na Jiangxi Open 2018 připsala druhé turnajové vítězství, které také představovalo druhý titul na okruhu WTA Tour. 26letá Wangová se poprvé v kariéře posunula do elitní světové čtyřicítky a stala se čínskou jedničkou.\n"}
{"id": "1438821", "url": "https://cs.wikipedia.org/wiki?curid=1438821", "title": "Korea Open 2018 – ženská dvouhra", "text": "Korea Open 2018 – ženská dvouhra\n\nŽenská dvouhra Korea Open 2018 probíhala ve druhé polovině září 2018. Do singlové soutěže soulského tenisového turnaje hraného na tvrdém povrchu nastoupilo třicet dva hráček. Obhájkyní titulu byla lotyšská turnajová jednička Jeļena Ostapenková, kterou ve druhém kole vyřadila ruská hráčka Jekatěrina Alexandrovová.\n\nVítězkou se stala druhá nasazená Nizozemka Kiki Bertensová, jež ve finále zdolala Australanku Ajlu Tomljanovićovou po třísetovém průběhu 7–6, 4–6 a 6–2. V probíhající sezóně si připsala po triumfech v Charlestonu a Cincinnati třetí turnajové vítězství, které představovalo sedmý singlový titul na okruhu WTA Tour. 26letá Bertensová se posunula na nové kariérní maximum, když jí po skončení patřila 11. příčka se ztrátou sta bodů na desátou v pořadí. Z předchozích čtrnácti utkání odešla jen jednou poražena, ve třetí fázi US Open, a finálovou výhrou vybojovala 40 vítězný zápas v sezóně. \n"}
{"id": "1438822", "url": "https://cs.wikipedia.org/wiki?curid=1438822", "title": "Toray Pan Pacific Open 2018 – ženská dvouhra", "text": "Toray Pan Pacific Open 2018 – ženská dvouhra\n\nŽenská dvouhra Toray Pan Pacific Open 2018 probíhala ve druhé polovině září 2018. Do singlové soutěže tokijského tenisového turnaje hraného na tvrdém povrchu nastoupilo dvacet osm hráček. Dvojnásobnou obhájkyní titulu byla dánská světová dvojka Caroline Wozniacká, kterou ve druhém kole vyřadila Italka Camila Giorgiová. \n\nVítězkou se stala čtvrtá nasazená Češka Karolína Plíšková, jež ve finále zdolala japonskou turnajovou trojku a úřadující šampionku z US Open Naomi Ósakaovou po dvousetovém průběhu 6–4 a 6–4. V probíhající sezóně si po triumfu na Porsche Tennis Grand Prix připsala druhé turnajové vítězství, které představovalo jedenáctý singlový titul na okruhu WTA Tour. 26letá Plíšková na 7. místě žebříčku WTA vystřídala právě Ósakaovou a ukončila její 10zápasovou neporazitelnost. \n\nČtyři nejvýše nasazené hráčky obdržely volný los do druhého kola.\n"}
{"id": "1438826", "url": "https://cs.wikipedia.org/wiki?curid=1438826", "title": "2Choice", "text": "2Choice\n\n2Choice vlastním jménem Marco Bisceglie (5. listopadu 1997 Řím) je italský diskžokej a hudební producent. Je známý především svou skladbou \"Reasons to Love You\".\n\n\n"}
{"id": "1438829", "url": "https://cs.wikipedia.org/wiki?curid=1438829", "title": "Kostel svatého Vavřince (Vrboska)", "text": "Kostel svatého Vavřince (Vrboska)\n\nKostel sv. Vavřince ( \"Župna crkva sv. Lovrinca\") je barokní kostel v městečku Vrboska na ostrově Hvar v Chorvatsku. Jedná se o chorvatskou kulturní památku číslo Z-4942.\n\nKostel byl založen v 15. století. V roce 1512 vyhořel během Hvarského povstání (1510–1514). Podruhé byl kostel zapálen při nájezdu tureckých vojsk na ostrov Hvar v roce 1571. Kostel byl přestavěn v barokním slohu v 17.století.\n\nNa hlavním oltáři je obraz svatého Vavřince a Panny Marie, po stranách jsou sv. Jan Křtitel a sv. Mikuláš. Další malby zobrazují sv. Vavřince jak přivádí chudé před císaře Valeriána a dále scéna jeho umučení. Traduje se, že autorem maleb je Tizian, ale historikové umění se přiklánějí k názoru, že jsou dílem Paola Veronese.\n\nNa bočních oltářích jsou obrazy malířů Jacopa de Ponte Bassano, Giuseppe Alabardiho, Antonio Scurie, Celestina Medoviće, Marka Rašice a dalších.\n\nV kostele je rovněž barokní kříž Tiziana Aspettiho, který je dílem Benvenuta Celliniho.\n\nNa stropě kostela jsou obrazy, znázornující Korunování Panny Marie a obrazy církevních hodnostářů, které jsou dílem neznámého malíře z 18. století.\n\nNěkterá tato umělecká díla pocházejí z kostela Milosrdné Panny Marie, a byla sem přemístěna kvůli nepříznivému prostředí.\n"}
{"id": "1438836", "url": "https://cs.wikipedia.org/wiki?curid=1438836", "title": "Vysočina Gladiators", "text": "Vysočina Gladiators\n\nVysočina Gladiators je amatérský tým amerického fotbalu. Vznikl v roce 2012. První dvě sezóny tým působil v Nové vsi u Chotěboře. Třetí sezonu přesídlil do města Polná a od čtvrté sezóny působil v Jihlavě Na Stoupách. V sezóně 2018 se týmu podařilo postoupit do nejvyšší soutěže tzv. Bitters ligy. Od té doby pořádají zápasy na domácí půdě stadionu FC Vysočina Jihlava. Současný hlavní trenér Ondřej Paulus za čtyři roky na této pozici dostal tým čtyřikrát do finále z toho jednou slavil mistrovský titul. V roce 2018 se dostali čtyři hráči týmu Vysočina Gladiators do širšího výběru české reprezentace.\n\nKapitány týmu jsou:\nOd roku 2017 má i juniorský tým, který ve své premiéře došel až do finále druhé ligy opět pod trenérem Paulusem. Sezónu 2018 po něm převzal Vojtěch Mašita a Jiří Brychta.\n\nV sezóně 2019 tým zainvestoval do amerického importa QB Reginalda Langforda, který už dříve hrál v Evropě, a to v německém Hamburku a v pardubických Stallions. Langford v týmu Vysočina Gladiators oblékl dres s číslem #6. Týmový útok pod jeho vedením obsazuje první příčku ofenzivních statistik, a to jak v počtu touchdownů, tak v průměrných získaných bodech za zápas.\n\nHlavním trenérem a zároveň ofensivním koordinátorem týmu je Ondřej Paulus. Gladiators mají také dva defenzivní koordinátory. Prvním z nich je bývalý WR a CB Štěpán Calta, kterého zaučuje druhý zkušený koordinátor původem z Rakouska, Gerhard Hochreiter. Ten má dvacetileté hráčské zkušenosti v kombinaci s více než dvaceti lety na pozici trenéra například v týmu Amsetten Thunder.\n\nV roce 2018 měla Vysočina Gladiators nejlepší fanouškovský Bitters index mezi všemi týmy na české scéně amerického fotbalu. Ten se měří na základě návštěvnosti zápasů, nárůstu sledujících na Facebooku a darování krve nebo krevní plazmy v akci \"Poteče krev!\". V prvních dvou oblastech Vysočina Gladiators zvítězila na plné čáře, v darování krve skončila na 5. místě z celkového počtu 25 účastnících se týmů. Celkem tedy skončili fanoušci Vysočiny Gladiators na prvním místě mezi fanoušky v republice.\n"}
{"id": "1438837", "url": "https://cs.wikipedia.org/wiki?curid=1438837", "title": "Ugod", "text": "Ugod\n\nUgod je velká vesnice v Maďarsku v župě Veszprém, spadající pod okres Pápa. Nachází se asi 11 km východně od Pápy, 38 km severozápadně od Zircu a 40 km severovýchodně od Ajky. V roce 2015 zde žilo 1389 obyvatel, z nichž 92,8 % tvoří Maďaři.\n\nKromě hlavní části Ugod zahrnuje i malé části Boldiszártánya, Dióspuszta, Franciavágás, Hubertlak, Huszárokelőpuszta a Irtáspuszta.\n\nUgod leží na silnici 8303. Je přímo silničně spojen s obcemi Bakonykoppány, Béb, Csót a Homokbödöge. Ugodem protéká potok Öreg-Séd, který se vlévá do potoka Gerence. Ten je přítokem řeky Marcal.\n\nDo území Ugodu spadá část Bakoňského lesa. V něm se nachází kopec Durrantós (425 m) a několik archeologických nalezišť.\n\nV Ugodu se nachází katolický kostel svatého Petra a Pavla. Nachází se zde též hřbitov, hřiště, škola, hospoda, restaurace, tři malé obchody, bufet, lékárna, pošta a hotel.\n"}
{"id": "1438841", "url": "https://cs.wikipedia.org/wiki?curid=1438841", "title": "A24", "text": "A24\n\nA-24 nebo A24 může mít v různých oblastech různé významy:\n\n\n\n"}
{"id": "1438844", "url": "https://cs.wikipedia.org/wiki?curid=1438844", "title": "Seznam dílů seriálu Barva moci", "text": "Seznam dílů seriálu Barva moci\n\nToto je seznam dílů seriálu \"Barva moci\".\n\n<onlyinclude></onlyinclude>\n\n</onlyinclude>\n\n"}
{"id": "1438847", "url": "https://cs.wikipedia.org/wiki?curid=1438847", "title": "Pomník mezinárodní solidarity protifašistické koalice – STALAG VIII B", "text": "Pomník mezinárodní solidarity protifašistické koalice – STALAG VIII B\n\nPomník mezinárodní solidarity protifašistické koalice – Stalag VIII B se nachází v místě zajateckého tábora Stalag VIII B Český Těšín. Památník je kulturní památkou ČR.\n\nZ iniciativy Svazu protifašistických bojovníků v Českém Těšíně byl v místě zajateckého tábora v Kontešinci odhalen 9. září 1979 památník. Autor návrhu je makedonský Řek Ing. arch. Koc Krstovský a autorem je akademický sochař Štěpán Mikula. Památník je deset metrů vysoký hranolový pilíř z pohledového betonu, v jehož dolní třetině výšky se nacházejí bronzové desky s reliéfy utrpení vězňů. Památník stojí na dlážděném prostranství.\n\nV roce 2011 byl rekonstruován (Michal Mikula, syn sochaře Mikuly) a v jeho blízkosti bylo 29. dubna 2011 odkryto sedm pamětních desek rodáků, kteří padli v letech 1939–1945. Dvě tabule nesou jména příslušníků československé armády, dvě tabule polských vojáků a tři tabule důstojníků polské armády zavražděných v Katyni v roce 1940 příslušníky NKVD.\n\nPamátník je evidován v Centrální evidenci válečných hrobů vedené ministerstvem obrany.\n"}
{"id": "1438851", "url": "https://cs.wikipedia.org/wiki?curid=1438851", "title": "MAC Budapest", "text": "MAC Budapest\n\nMAC Budapest (celým názvem: Magyar Athletikai Club Budapest) je maďarský klub ledního hokeje, který sídlí v Budapešti. Založen byl v roce 1963 pod názvem Központi Sportiskola. V roce 1993 došlo k fúzi s klubem Magyar Athletikai Club. Svůj současný název nese od roku 2011. MAC je mistrem Maďarska ze sezóny 2017/18. Od sezóny 2018/19 působí v Tipsport lize, slovenské nejvyšší soutěži v ledním hokeji. Klubové barvy jsou modrá a žlutá.\n\nSvé domácí zápasy odehrává v hale Tüskecsarnok s kapacitou 2 500 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "1438852", "url": "https://cs.wikipedia.org/wiki?curid=1438852", "title": "Debreceni Hoki Klub", "text": "Debreceni Hoki Klub\n\nDebreceni HK (celým názvem: Debreceni Hoki Klub) je maďarský klub ledního hokeje, který sídlí v Debrecínu v župě Hajdú-Bihar. Založen byl v roce 1989. V letech 2014–2017 působil v Erste Lize, současné maďarské nejvyšší soutěži. Od sezóny 2017/18 působí v Erste Bank Young Stars League, nejvyšší rakouské juniorské soutěži v ledním hokeji. Klubové barvy jsou červená, bílá a žlutá.\n\nSvé domácí zápasy odehrává v hale Debrecen Jégcsarnok s kapacitou 500 diváků.\n\nZdroj: \n\n\n"}
{"id": "1438855", "url": "https://cs.wikipedia.org/wiki?curid=1438855", "title": "KMH Budapest", "text": "KMH Budapest\n\nKMH Budapest (celým názvem: Kanadai Magyar Hokiklub Budapest) je maďarský klub ledního hokeje, který sídlí v Budapešti. Založen byl v roce 2006. V letech 2016–2018 byl účastníkem třetí nejvyšší soutěže na Slovensku. Od sezóny 2018/19 působí v Erste Lize, maďarské nejvyšší soutěži v ledním hokeji. Klubové barvy jsou červená, bílá a zelená.\n\nSvé domácí zápasy odehrává v hale Tüskecsarnok s kapacitou 2 500 diváků.\n\nZdroj: \n\n\n"}
{"id": "1438860", "url": "https://cs.wikipedia.org/wiki?curid=1438860", "title": "Kostel svatého Petra (Vrboska)", "text": "Kostel svatého Petra (Vrboska)\n\nKostel sv. Petra ( \"Crkva sv. Petra\", někdy označován též jako kaple, \"Crkvica sv. Petra\") je kostelík ve městě Vrboska na ostrově Hvaru v Chorvatsku. Jedná se o chorvatskou kulturní památku číslo Z-4788.\n\nKostel je poprvé zmiňován v roce 1331, jako hranice mezi obcemi Pitva a Vrbanja (obce Vrboska a Jelsa tehdy ještě neexistovaly). V roce 1469 byla kaple opravena pod patronátem patriarchy Harnotiće. V průčelí kostela je umístěna socha sv. Petra, která je dílem Nikoly Firentince (před 1430–1506). Kostel byl opraven v roce 1999.\n\n"}
{"id": "1438863", "url": "https://cs.wikipedia.org/wiki?curid=1438863", "title": "Vasas SC (lední hokej)", "text": "Vasas SC (lední hokej)\n\nVasas SC (celým názvem: Vasas Sport Club) je maďarský klub ledního hokeje, který sídlí v Budapešti. Oddíl patří pod sportovní organizaci Vasas Sport Club. Založen byl v roce 2011 po fúzi mateřského klubu s klubem ledního hokeje Budapešť Stars. Od sezóny 2018/19 působí v Erste Lize, maďarské nejvyšší soutěži v ledním hokeji. Klubové barvy jsou modrá a červená.\n\nSvé domácí zápasy odehrává v hale Jegpalota Budapest s kapacitou 2 048 diváků.\n\nZdroj: \n\n\n\n"}
{"id": "1438867", "url": "https://cs.wikipedia.org/wiki?curid=1438867", "title": "Seznam dílů seriálu Muž s posláním", "text": "Seznam dílů seriálu Muž s posláním\n\nToto je seznam dílů seriálu \"Muž s posláním\".\n\n<onlyinclude>\n</onlyinclude>\n\n"}
{"id": "1438873", "url": "https://cs.wikipedia.org/wiki?curid=1438873", "title": "Frederick William Frohawk", "text": "Frederick William Frohawk\n\nFrederick William Frohawk (16. července 1861 − 10. prosince 1946) byl anglický ilustrátor zoologických publikací a lepidopterolog.\n\nFrohawk se narodil jako nejmladší dítě do rodiny farmáře v části Norfolku, Derehamu. K jeho zájmu o malování a přírodní dějiny jej vedla matka, v sedmi letech odchytil jedince vzácného žluťáska čičorečkového (\"Colias hyale\"). Rodina se přestěhovala do Great Yarmouth a později do Ipswiche, kde Frohawk objevil řadu zajímavých motýlů. Po smrti otce (1873) se rodina stěhovala do Croydonu a později do jižního Norwoodu, kde Frohawk absolvoval Norwood College. Během této doby prodělal tyfus, který ho připravil o zrak v jednom oku. Roku 1880 se rodina opět stěhovala (do horního Norwoodu), kde se Frohawk soustředil na ilustrace živočichů. V jeho práci jej podporoval Lionel Walter Rothschild, který od něj později odkoupil vodomalby motýlů. Roku 1891 se Frohawk stal členem Královské entomologické společnosti. V roce 1927 donutily finanční potíže Frohawka prodat své sbírky motýlů Rothschildovi (ty jsou dnes vystaveny ve sbírkách Přírodopisného muzea v Londýně).\n\nFrohawk byl autorem publikací \"Natural History of British Butterflies\" (1914), \"The Complete Book of British Butterflies\" (1934) a \"Varieties of British Butterflies\" (1938). První dvě knihy patří mezi jeho největší práce. Ilustroval též řadu ornitologických knih, lze jmenovat \"Aves Hawaiienses: The Birds of the Sandwich Islands\" a \"Birds of the British Isles and their Eggs\".\n\nFrohawk se roku 1895 oženil s Margaret Grantovou a měli spolu dvě dcery. Grantová zemřela roku 1907, o dva roky později se Frohawk oženil s Mabel Jane Hart Bowmanovou, s níž se mu narodila třetí dcera Valezina. Zemřel 10. prosince 1946 a pohřben je v Headley (Surrey).\n"}
{"id": "1438874", "url": "https://cs.wikipedia.org/wiki?curid=1438874", "title": "Debreceni EAC (lední hokej)", "text": "Debreceni EAC (lední hokej)\n\nDebreceni EAC (celým názvem: Debreceni Egyetemi Atlétikai Club) je maďarský klub ledního hokeje, který sídlí v Debrecínu v župě Hajdú-Bihar. Oddíl patří pod sportovní organizaci Debreceni Egyetemi Atlétikai Club. Založen byl v lednu 2018, členem Maďarského svazu ledního hokeje se stal v témže měsíci. V květnu 2018 se organizace stala úspěšně členem maďarské nejvyšší soutěže. Jejím účastníkem se tak stala od sezóny 2018/19. Klubové barvy jsou tmavě modrá a žlutá.\n\nSvé domácí zápasy odehrává v hale Debrecen Jégcsarnok s kapacitou 500 diváků.\n\nZdroj: \n\n\n\n"}
{"id": "1438876", "url": "https://cs.wikipedia.org/wiki?curid=1438876", "title": "William Alanson Bryan", "text": "William Alanson Bryan\n\nWilliam Alanson Bryan (23. prosince 1875 – 18. června 1942) byl americký zoolog, ornitolog a přírodovědec.\n\nNarodil se na farmě v New Sharon v Iowě. Po ukončení vzdělání a jeho zoologických studií absolvoval roku 1896 Iowa State College. Roku 1900 odjel na Havajské ostrovy a stal se kurátorem ornitologie na Bernice P. Bishop Museum. V červnu téhož roku se oženil s Ruth May Gossemovou, která ale o tři roky později zemřela. Roku 1907 odešel Bryan z muzea a založil Pacific Scientific Institution, která se zaměřila na podporu biologického a antropologického výzkumu v Pacifiku. Poté se stal profesorem zoologie na fakultě University of Hawaii at Manoa. Roku 1909 se podruhé oženil s Elizabeth Letson Bryanovou, která pracovala jako sběratelka měkkýšů. Bryan neúspěšně v letech 1913 a 1917 kandidoval na post guvernéra Havaje. Po smrti své druhé ženy dokončil práci na univerzitě a odešel do Jižní Ameriky. V lednu 1920 se stal členem expedice na Rapa Nui.\n\nMezi lety 1921 až do svého odchodu do důchodu v roce 1940 byl ředitelem Los Angeles Museum of History, Science and Art.\n"}
{"id": "1438887", "url": "https://cs.wikipedia.org/wiki?curid=1438887", "title": "Baskická mytologie", "text": "Baskická mytologie\n\nBaskická mytologie (baskicky \"Euskal Herriko mitologia\") bylo náboženstvím Basků, které zaniklo nátlakem křesťanství v 4-12. století.\n\nJednou z hlavních postav této mytologie byla bohyně Mari a její manžel Sugaar.\n\nO tom, jaká byla baskická mytologie není mnoho známo, protože postupně zanikla pod nátlakem křesťanství. Přesto je o ní něco známo a to z těchto zdrojů:\n\n\nBaskicko si uchovalo četné legendy, které hovoří o mytologii nejbohatších v Evropě. Tato kultura přežila až do 21. století z rukou spisovatelů a umělců, kteří se narodili a vyrůstali s magií mytologie, mezi nimiž musí být Patxi Xabier Lezama Perier vyzdviženi příběhy o mýtech a božstvech baskického mytologického vesmíru.\n\n\n"}
{"id": "1438889", "url": "https://cs.wikipedia.org/wiki?curid=1438889", "title": "Reichenberg (rozcestník)", "text": "Reichenberg (rozcestník)\n\nReichenberg může být:\n\n"}
{"id": "1438893", "url": "https://cs.wikipedia.org/wiki?curid=1438893", "title": "Stukač", "text": "Stukač\n\nStukač (\"Hernandia\") je rod rostlin z čeledi stukačovité. Jsou to dřeviny s měkkým dřevem a jednoduchými střídavými listy s dlanitou nebo zpeřenou žilnatinou. Pravidelné květy jsou uspořádané ve vrcholových květenstvích. Plody jsou u většiny druhů obalené charakteristickou nafouklou, dužnatou číškou. Rod zahrnuje asi 24 druhů a je zastoupen v tropech celého světa. Největší počet druhů roste v tropické Americe a Tichomoří.\n\nDřevo stukačů je měkké a málo trvanlivé a má jen místní význam. Některé druhy jsou využívány v domorodé medicíně a z plodů je získáván olej. Nejznámějším druhem je stukač leknínolistý, dřevina rozšířená na tropických pobřežích různých oblastí Starého světa.\n\nStukače jsou povětšině jednodomé, stálezelené stromy a keře s měkkým dřevem. Druh \"Hernandia ovigera\" dorůstá výšek až 40 metrů a výčetního průměru kmene 100 cm. Listy jsou jednoduché, střídavé, celistvé nebo řidčeji dlanitě laločnaté, u některých druhů je čepel štítnatá. Žilnatina je dlanitá nebo tvořená 3 až 7 páry prohnutých žilek, obloukovitě prohnutých k vrcholu čepele.\nKvětenství jsou dlouze stopkatá, latovitá nebo thyrsoidní, nahloučená při konci větví. Jsou zpravidla složena ze svazečků tvořených 2 stopkatými samčími a jedním téměř přisedlým, středovým, samičím nebo oboupohlavným květem. Samčí květy jsou 3 až 5 (6) četné, se 3 až 5 (až 6) volnými nebo částečně srostlými tyčinkami. Samičí květy jsou 4 až 6 četné.\nSemeník je spodní a obsahuje jedinou komůrku. Čnělka je dužnatá, na bázi obklopená několika žlázkami vzniklými přeměnou staminodií.\nPlodem je peckovice (podle některých zdrojů oříšek), u většiny druhů obklopená zvětšenou, nafouklou, zdužnatělou číškou. Peckovice bývá podélně rýhovaná. Semena mají buď tvrdé nebo houbovité osemení.\n\nRod stukač zahrnuje 24 až 27 druhů. Je zastoupen v tropech všech kontinentů. Největší počet druhů se vyskytuje v tropické Americe a na Tichomořských ostrovech. Stukače rostou charakteristicky v nížinných tropických deštných lesích. Některé endemické tichomořské druhy dosahují i submontánního stupně.\nStukač leknínolistý (\"Hernandia nymphaeifolia\") je rozšířen na mořských pobřežích tropů Starého světa od východní Afriky až po Austrálii a Polynésii. Roste téměř výhradně při mořských pobřežích, často v asociaci s mangrovovými porosty. Obvykle obsazuje zónu mezi litorální mangrovovou vegetací a tropickým pralesem a často roste pospolu s vrcholákem pravým (\"Terminalia catappa\"), kalbou obvejčitou (\"Calophyllum inophyllum\") a baringtonií \"Barringtonia asiatica\".\n\nKvěty stukačů jsou vonné a obsahují lepkavá pylová zrna. Jsou pravděpodobně opylovány hmyzem.<ref name=\"mam-12/2\"></ref>\nSemena stukače leknínolistého mají houbovité osemení a díky tomu plavou na hladině. Jsou odolná vůči mořské vodě a druh se tak rozšířil mořskými proudy na tropických pobřežích různých oblastí Starého světa.\nNa Jamajce jsou stukače živnými rostlinami velkého a kriticky ohroženého otakárka \"Papilio homerus\", v jihovýchodní Asii živí housenky otakárků \"Graphium codrus\" a \"Graphium empedovana\".\n\nDruh \"Hernandia sonora\" popsal již Carl Linné v díle Species plantarum z roku 1973. V minulosti byl tento druh často mylně uváděn z tropické Asie a Austrálie. Vyskytuje se pouze v Latinské Americe, zatímco rostliny z tropů Starého světa byly ztotožněny s druhem \"Hernandia nymphaeifolia\".\n\n\nEkonomický význam stukačů není velký. Dřevo není příliš ceněné, neboť je měkké a málo trvanlivé. Stukač leknínolistý má měkké, lehké a snadno opracovatelné dřevo, které je v Malajsii známo pod názvem \"buah keras laut\". Je používáno např. na výrobu plováků, dřeváků a nábytku. V Tichomoří se z něj zhotovují i rakve a z kmenů se vyrábějí kánoe. Olej ze semen se používá na svícení.\nNa Maledivách je z plodů připravována pasta zvaná \"madhang\", sloužící k utěsňování kánoí.\nMěkké dřevo australského druhu \"Hernandia bivalvis\" bylo v minulosti používáno na brzdové obložení koňských povozů a olej ze semen sloužil jako mazivo.\nStředoamerický druh \"Hernandia sonora\" je na Floridě vysazován jako pouliční a parkový strom.\n\nNěkteré druhy jsou využívány v domorodé medicíně. Pasta z listů stukače leknínolistého je používána na spáleniny, vředy, zranění a je také aplikována na čelo při bolestech hlavy. Rovněž kořeny a výhony slouží k léčení zranění. Na Maledivách jsou listy, kořeny, kůra a semena složkou tradičního přípravku na léčení zlomenin, zvaného 'ruhglu beys\".\nRovněž listy, kůra a květy druhu \"Hernandia moerenhoutiana\" jsou v Tichomoří používány na spáleniny.\n\n"}
{"id": "1438898", "url": "https://cs.wikipedia.org/wiki?curid=1438898", "title": "Tweebuffelsmeteenskootmorsdoodgeskietfontein", "text": "Tweebuffelsmeteenskootmorsdoodgeskietfontein\n\nTweebuffelsmeteenskootmorsdoodgeskietfontein je farma v Severozápadní provincii Jihoafrické republiky. Nachází se asi 200 kilometrů západně od Pretorie a asi 20 kilometrů východně od Lichtenburgu. Název této farmy má 44 písmen, takže je nejdelší v celé Jihoafrické republice a je dokonce i jedním z nejdelších na světě.\n\nNázev je odvozen z afrikánštiny a v překladu znamená: \"Pramen, kde byli dva buvoli zabiti jedním výstřelem.\" Tento název je příkladem toho, jak se v germánských jazycích (kam patří i afrikánština, odvozená z nizozemštiny) dají spojením slov vytvořit slova nová.\n\n\nRoku 1866 byla vládou Jihoafrické republiky tato farma přidělena A.P. de Nysschenovi. Tato informace pochází ze záznamů, kde byl jako název farmy uváděn \"Twee Buffels Geschiet\" (v překladu \"výstřel na dva buvoly\") a bylo zde napsáno, že farma má rozlohu 6119 jiter a 5241,7 hektarů. V oficiálních mapách vydávaných společností \"National Geo-spatial Information\" je farma uváděna pod názvem \"Tweebuffels\" (v překladu \"dva buvoli\"). Podle této farmy se také jmenuje jedna píseň afrikánského hudebníka Antona Goosena, který je někdy označován jako \"\"otec afrikánského rocku\"\".\n"}
{"id": "1438908", "url": "https://cs.wikipedia.org/wiki?curid=1438908", "title": "Äteritsiputeritsipuolilautatsijänkä", "text": "Äteritsiputeritsipuolilautatsijänkä\n\nÄteritsiputeritsipuolilautatsijänkä je rašeliniště ve Finsku (konkrétně v Laponsku, v regionu Savukoski). Název tohoto rašeliniště má 35 písmen a je tak nejdelším názvem místa ve Finsku a druhým nejdelším v Evropě (prvním je velšský Llanfairpwllgwyngyllgogerychwyrndrobwllllantysiliogogogoch).\n\nPůvod názvu je neznámý.\nPodle tohoto rašeliniště byl pojmenován pub (hospoda) v blízké vesnici Salla. Tento pub se jmenoval \"Äteritsiputeritsipuolilautatsi-baari\". Říká se, že majitel měl pro tento pub vymyšlené dva názvy, ale oba byly zabrané. Frustrovaný majitel tedy svůj pub pojmenoval jménem, o kterém věděl, že ho nikdo nepoužil. Také to byl nejdelší název komerčního objektu ve Finsku. Pub byl zavřen v dubnu roku 2006.\n"}
{"id": "1438913", "url": "https://cs.wikipedia.org/wiki?curid=1438913", "title": "Lanová dráha Podbaba – Bohnice", "text": "Lanová dráha Podbaba – Bohnice\n\nKabinová visutá lanová dráha Podbaba – Bohnice byla navržena v roce 2016 jako alternativa k dosud zamýšlené tramvajové trati v obdobné relaci. Na záměr byla na základě zadání městské organizace ROPID zpracována studie proveditelnosti a kladné stanovisko vyjádřily dvě ze tří dotčených městských částí. \n\nLanová dráha byla navržena jako levnější a ekologičtější alternativa k dříve zamýšlené tramvajové trati, která by do Bohnic musela vést tunelem ve složitých geologických podmínkách a jejíž součástí by v Troji musel být i složitý systém náspů a opěrných zdí. Jak však zdůraznil městský radní pro dopravu Petr Dolínek i někteří zástupci městských částí, vybudování lanovky do budoucna nevylučuje ani vybudování tramvajové tratě a lanovku pak bude případně možné přemístit nebo přesměrovat jinam. V komísích Prahy 6 dlouhodobě panuje shoda, že tramvaj představuje komplexnější řešení a lanovka představuje spíše náhradní řešení.\n\nSe spojením Holešovic a Bohnic lanovkou počítaly i nerealizovatelné projekty z let 2010 a 2013. V roce 2010 prosazoval starosta městské části Praha 7 Marek Ječmének (ODS) lanovku z nádraží Holešovice přes Výstaviště do zoologické a botanické zahrady, s možným vedením až do Bohnic. V roce 2013 pak předložil Marek Ječmének městu rozsáhlejší návrh lanovky Holešovice – Bohnice – Dejvice, s dvěma odbočnými větvemi, Podobnou vizi zmínil v roce 2012 pro televizi Metropol Václav Kočka starší, který tehdy zpracoval materiál a poslal jej magistrátu i městské části Praha 7.\n\nV červenci 2016 se objevila zpráva, že Praha 6 prosazuje postavení lanovky z Podbaby do Bohnic, s možnou mezistanicí u zoologické zahrady, z veřejných peněz města a zařazené do systému MHD. Médiím záměr prezentovala místostarostka Eva Smutná (TOP 09), podle níž je lanovka dopravní prostředek poměrně atraktivní a přitom docela levný. Uvedla, že městská část chce zadat studii, která by prověřila místa, kde by se mohlo stavět. Náměstek primátorky Petr Dolínek řekl, že projekt velmi podporuje a byl by svolný, aby se na financování podílelo město, a že město se pokusí najít soukromého investora.\n\nOrganizace ROPID zadala v září 2017 na podnět radního Petra Dolínka studii proveditelnosti stavby. Studie zahrnovala čtyři různé varianty trasy. Všechny varianty měly výchozí bod u stanice v Podbabě. Modrá a zelená varianta byly přímé přes areál zoologické zahrady, z toho zelená s mezizastávkou v oblasti parkoviště u horního vstupu zoologické zahrady a modrá bez mezizastávky. Vítězná červená varianta areál zoologické zahrady obchází a mezizastávku má u Podhoří, žlutá obchází i Císařský ostrov, má navíc i mezizastávku u zastávky V Podbabě a nahrazovala by tak i podbabský přívoz. Krom toho náčrt z Ropidu obsahoval i nachovou variantu z bohnického sídliště do Holešovic do oblasti železniční zastávky Praha-Holešovice zast. Studii zpracovaly společnosti PRO CEDOP, kterou vlastní Petr Šlegr, ve spolupráci s francouzskou projekční kanceláří Egis. Podle zprávy ze září 2017 měla být hotová na přelomu let 2017 a 2018.\n\nStudii představil CEDOP na konci ledna 2018 na společném jednání komise dopravy a komise strategického rozvoje rady městské části Praha 6.\n\nZ navržených variant se již v březnu 2018 jednání přiklonila k červené variantě, kterou pak v září 2018 ROPID skutečně vybral. Nástupní zastávku má poblíž železniční zastávky Praha-Podbaba vedle autobusové zastávky Podbaba v Bubenči, u hranice Dejvic. Mezizastávka má být u západní části zoo v Troji u Podhoří, kde by měl vzniknout nový vchod do zoo, a horní stanice před obchodním centrem Krakov v Troji na sídlišti Bohnice. Lanovka by měla zkrátit cestu mezi Prahou 6 a Bohnicemi až o půl hodiny. Uvažuje se o výstavbě parkoviště P+R u dopravního uzlu v Podbabě.\n\nDo září 2018 získala tato varianta i podporu městských části Praha 6 a Praha 8, na jejichž území leží konečné stanice. Městská část Praha-Troja byla v minulosti proti lanovce, protože by mohla narušit krajinné prvky v trojské kotlině, tj. chráněné registrované významné krajinné prvky Sklenářka a Paliárka a přírodní park Drahaň–Troja. Ředitel zoologické zahrady Miroslav Bobek byl proti vedení lanovky přes areál zahrady, protože by ohrožovala bezpečnost zvířat a narušovala klidové území. Proti vedení kolem západní části zahrady není, ale preferoval by místo lanovky tramvaj. Ústřední čistírna odpadních vod, nad jejímž areálem na Císařském ostrově tři z variant vedou, zplatnila požadavek, aby nebylo možné otevírat okna kabin, aby z nich cestující nemohli nic vyhazovat.\n\nDopravní podnik hl. m. Prahy a. s. dopravnímu magazínu MHD86.cz sdělil, že dosud nebyl s projektem lanovky oficiálně seznámen a má informace pouze z médií, a proto i nadále připravuje severní tramvajovou tangentu Kobylisy – Bohnice – ZOO – Podbaba v souladu se schválenou koncepcí rozvoje tramvajových tratí, tramvajová trať je zanesena jako územní rezerva v Zásadách územního rozvoje hl. m. Prahy a jako záměr k územní stabilizaci do roku 2030 byla schválena RHMP dne 5. 9. 2017 v rámci Strategie rozvoje tramvajových tratí. Ve studii zadané Institutem plánování a rozvoje hl. m. Prahy v roce 2016 bylo toto řešení shledáno jako funkční. Dopravnímu podniku nebyl v březnu 2018 znám relevantní dokument obsahující podrobnosti technického řešení, dopravní funkce a kapacity systému lanové dráhy, a proto nebylo možné lanovou dráhu s tramvajovou tratí z hlediska technického porovnat.\n\nPo schválení studie radou i zastupitelstvem města bude možné začít pracovat na zanesení lanové dráhy do územního plánu, současně projektovat pro územní rozhodnutí a následně připravit dokumentaci pro stavební povolení. Podle odhadů ze září 2018 by lanovka mohla být uvedena do provozu mezi lety 2023 a 2024. Samotná výstavba by trvala rok. Pokud by záměru město vyslovilo podporu, bylo by možné (dle informace z ledna 2019) do čtyř let stavbu zahájit a další rok až rok a půl by stavba trvala. Proti tomu stavba tramvajové trati není obsažena v plánech do roku 2030. \n\nV lednu 2019 prezentoval Martin Fafejta z organizace ROPID studii dopravnímu výboru pražského zastupitelstva. Podle této prezentace by lanová dráha byla čtyřikrát levnější než vybudování tramvajové trati. Člen dopravního výboru zastupitelstva Prahy a radní Prahy 7 pro dopravu Ondřej Mirovský uvedl, že je to první projekt lanovky, který má smysl, a současně je od počátku deklarováno, že bude součástí pražské integrované dopravy. Členové dopravního výboru zastupitelstva v půlhodinové diskusi neměli k záměru vážnější výhrady, ale projednávání záležitosti přerušili. Podle Martina Fafejty z ROPIDu by v případě realizace bylo nejprve vypsáno výběrové řízení na provozovatele lanové dráhy, který může dodávat technologie s full servisem a údržbou toho systému na deset až dvacet let, přičemž se zatím nepředpokládá, že by oním provozovatelem byl dopravní podnik.\n\nAutor studie ze společnosti Cedop uvedl, že se inspirovali například lanovkou v Koblenzi na soutoku Rýna s Moselou či lanovkou v Brestu.\n\nLanovka má mít šest pilířů, z toho dva pilíře na úseku mezi Podbabou a zoologickou zahradou. Trasa nevede nad žádnými obytnými budovami.\n\nKabina má být nesena dvěma nosnými lany a tažena třetím, tažným lanem, tento systém by měl být odolný i proti silnému větru. Podle prezentace vydrží i rychlost větru 140 km/h. Pro případ nouze je možno použít evaukační kabinu, která se k uvízlé kabině dostane po tažném laně.\n\nCena výstavby byla odhadována na 1 až 1,5 miliardy korun, provozní náklady 44,8 milionu korun ročně. Vypracování studie proveditelnosti stálo 1,5 milionu Kč.\n\nPodle organizace ROPID by kapacita lanovky měla být dva až čtyři tísíce osob za hodinu, přičemž 2000 os/h je základní hodinová kapacita, do 4000 os/h je rezerva pro sezonní výkyvy poptávky a budoucí nárůst počtu cestujících. Kapacita kabiny má být 35 osob. Doba jízdy má být 7 minut a interval 60 sekund. Ve stanicích se kabina od lan odpojí, do kabin se má nastupovat při rychlosti 0,54 kilometru za hodinu. Nástup do kabin má být bezbariérový. Na letní sezónu mají být zařazeny i speciální kabiny pro cyklisty.\n\nMěly by na jí platit jízdenky na MHD. Oproti předchozím návrhům by nemělo jít pouze o turistický projekt, ale o běžnou součást MHD. V provozu by měla být od 5 do 24 hodin, podobně jako metro. \n\n"}
{"id": "1438921", "url": "https://cs.wikipedia.org/wiki?curid=1438921", "title": "Státní znak Haiti", "text": "Státní znak Haiti\n\nStátní znak Haiti je tvořen královskou palmou v přirozených barvách, vyrůstající ze zeleného trávníku. Z její koruny vystopuje hnědá hůl s modro-červenou frygickou čapkou. Po obou stranách palmy jsou za sebou vždy tři skloněné haitské prapory na žerdích zakončených zlatými hroty a modro-červenými stuhami. Mezi kmenem palmy a prapory jsou umístěny trojice hnědých ručnic se stříbrnými bodáky. Před palmou jsou dvě stříbrné sekery s hnědými topůrky, zlatý buben s modrým okrajem a červenou šňůrou. Po stranách bubnu jsou bronzová děla. Na hlavních je heraldicky vpravo vojenská čapka s modrou ozdobou (na obrázku bez ní), vlevo pak zlatá přilba s červeným chocholem (na obrázku zelená). U levého (z heraldického hlediska) stojí zlatá trubka a zlatý vytěrák, u pravého zlatá polnice a zlatý nabiják (na obrázku však stejné). Před děly leží stříbrné váčky na střelný prach, bronzové dělové koule (volné i v pyramidách) a před bubnem přetržený zlatý řetěz. Heraldicky vlevo od děla je bronzová kotva, částečně zapuštěná do země, vpravo volně položená. Za nimi jsou lodní stožáry s červenými fábory. Pod znakem je na trávníku stříbrná stuha s černým francouzským mottem L'UNION FAIT LA FORCE ().\n\n1. ledna 1804 byla vyhlášena nezávislost Haiti. Generálním guvernérem se stal generál Dessalines, jenž se 8. října 1804 prohlásil císařem Jakubem I. Haitským (tzv. černý Napoleon). Po jeho zavraždění (17. října 1806 vypukl boj mezi černochy a mulaty a důsledkem byl vznik dvou útvarů:\n\n\n17. října 1807 se prezidentem Haitského státu stal Henri Christophe, který se stal po vyhlášení Haitského království dne 28. března 1811 králem \"Henrim I.\" Král užíval vlajku s královským znakem, který tvořil zlatý, korunovaný štít se zlatým fénixem a stříbrnou stuhou s francouzským heslem JE RENAIS DE MES CENDRES (). Kolem znaku byl ovinut zlatý řád Svatého Henriho. Štítonoši byli dva zlatí lvi stojící na stříbrné stuze s heslem DIEU MA CAUSE ET MON ÉPÉE ().\n\n10. března 1807 se stal prezidentem Haitské republiky Alexandre Sabès Pétion. Pétion v roce 1807 navrhl a poté i zavedl první haitský státní znak, jenž se po úpravách užívá dodnes. V době zavedení byl tvořen královskou palmou, vyrůstající ze svazku hnědých liktorských prutů na zeleném trávníku. Z palmové koruny vystupovala hnědá hůl s červenou frygickou čapkou. Po stranách byly za sebou tři skloněné haitské prapory s kovovými hroty a stuhami v národních barvách, trojice ručnic s bodáky a po jednom kopí. Před palmou byly zkřížené kotva a halapartna, před nimi hnědý buben, dvě bronzová děla a dvě trojice dělových koulí. Na hlavních děl byly vojenská helma a čapka (není obrázek).\n\nRoku 1820 byly oba haitské státy sloučeny pod názvem Haitská republika. Republika užívala státní symboly Haitské republiky (jižní) z roku 1807.\n\n26. srpna 1849 bylo obnoveno císařství (Faustin I.). Malý státní znak byl tvořen zlatým, korunovaným štítem se zelenou palmou na trávníku, před kterou stál, na dvou zkřížených dělových hlavních, hnědý orel s roztaženými křídly. Znak byl ovinut červenou stuhou s řádem Svatého Faustina. Po stranách stáli jako štítonoši dva zlatí lvi, stojící na zelených kartuších ve tvaru listů (není obrázek).\n\nVelký znak byl tvořen malým, položeným na plášť podšitý hermelínem a zakončený císařskou korunou. Velký státní znak byl umístěn i v bílém obdélníku na státní vlajce.\n\n15. ledna 1859 bylo císařství zrušeno a znovuobnovená republika se vrátila ke znaku z let 1807–1849.\n\nDalší změna znaku nastala až po odchodu intervenčních jednotek armády USA, které byly na Haiti v letech 1915–1934. Znak byl opět tvořen palmou na trávníku, hnědou holí s frygickou čapkou (ale bez liktorských prutů) a trojicí praporů s ručnicemi a bodáky. Před palmou byly dvě sekery, šíp a oštěp. Před palmou byl zlatý buben, dvě bronzová děla, trubka, polnice, vytěrák, nabiják, dělové koule, dvě kotvy, dva lodní stožáry s bílými fáborky, šavle a přetržený řetěz. Na dělových hlavních byly zlatá helma a vojenská čapka. Pod znakem byla na trávníku stříbrná stuha s černým mottem L'UNION FAIT LA FORCE. V roce 1949 byly provedeny na znaku nepatrné změny (nejsou obrázky).\n\nV červnu roku 1964 uspořádal haitský prezident François Duvalier (ve funkci v letech 1957–1971) lidové referendum, kterým si zajistil doživotní mandát. V této souvislosti prosadil i změnu vlajky na již užívanou černo-červenou bikolóru se svislými pruhy z roku 1805. Do středu vlajky byl ale umístěn bílý obdélník s pozměněným státním znakem (změněny prapory, bez frygické čapky). Vlajka, a zřejmě i znak, byly oficiálně zavedeny 21. června 1964. Znak se užíval i na vlajce haitského prezidenta.\n\nProzatímní vláda po útěku prezidenta Jean-Clauda Duvaliera (syna předchozího prezidenta, který převzal úřad po smrti otce v roce 1971) v únoru 1986 již 7. února oznámila návrat ke dřívějším státním symbolům. 11. února 1986 prezident Henri Namphy podepsal příslušný dekret a 29. března 1987 byly symboly ústavou potvrzeny a zůstaly v platnosti dodnes.\n\nÚplný státní znak je vyobrazen v bílém obdélníku na haitské vlajce. Znak je též zobrazen na haitských bankovkách a mincích.\n\n"}
{"id": "1438923", "url": "https://cs.wikipedia.org/wiki?curid=1438923", "title": "Lanová dráha Dvořákovo nábřeží – Letná", "text": "Lanová dráha Dvořákovo nábřeží – Letná\n\nVisutá kabinková lanová dráha Dvořákovo nábřeží – Letná je soukromý podnikatelský projekt prezentovaný v roce 2016 investorkou Klárou Sovovou a v roce 2018 skupinou investorů v čele s Evou Sovovou. Náměstek primátorky hlavního města Prahy Petr Dolínek hodlal předložit na jednání rady města dne 30. srpna 2018 ke schválení memorandum o spolupráci města s investorem a vyvolal tím široký mediální zájem. Vzhledem k převážně negativním reakcím nakonec návrh ani radě nepředložil. \n\nPodnikatelka Klára Sovová, spolumajitelka Luční a Labské boudy v Krkonoších, přišla v roce 2016 s nápadem na vybudování lanovky z Revoluční třídy na Starém Městě přes Vltavu k parkovišti u stadionu Sparty. Tehdy městský radní pro dopravu Petr Dolínek sice nebyl proti, ale trval na podmínce, aby projekt nestál město ani korunu. Klára Sovová v roce 2016 uvedla, že začátek stavby nelze očekávat před rokem 2019, přičem záleží na tom, jak se k tomu postaví Praha 7 a zda investor získá územní rozhodnutí. Starosta Prahy 7 k tomu tehdy řekl, že lanovka v žádném případě nesmí zasáhnout zeleň na letenském svahu. Na obhajobu, že lanovka bude a vysokých stožárech, opáčil tím, te v tom případě bude narušen horizont, a sdělil, že se záměrem bude zabývat komise rozvoje městské části. Šéf pražských památkářů Jiří Skalický návrh předem nezavrhoval i když projekt ještě neviděl. Zdůraznil historický kontext a řekl, že to rozhodně nenaruší panorama jako ruské kolo (které v té době bylo plánováno na Smíchově). Náměstek primátorky Petr Dolínek řekl, že uvidíme, jak bude vypadat projekt, ale že důležité pro něj bude, že město nebude stát ani korunu.\n\n30. srpna 2018 hodlal radní Petr Dolínek předložit radě města ke schválení memorandum o spolupráci se soukromou společností Lanovka Letná, za kterou stojí skupina podnikatelů v čele s Evou Sovovou. Společnost měla lanovku postavila na vlastní náklady a ty by pokryla během následujících 15 let ze vstupného. Lanovka měla být podle představ investora zprovozněna jako součást oslav ke stému výročí vzniku Československé republiky v říjnu 2018. Podle informací iDnes však ani sám radní Dolínek s úspěchem projektu příliš nepočítal. Podle mluvčího IPR Váchy však v takovém termínu jakákoliv výstavba prostě není reálná, už proto, že to není v územním plánu, přičemž změna územního plánu může trvat třeba rok. Podle informací iDnes však ani sám radní Dolínek s úspěchem projektu příliš nepočítal.\n\nPodle materiálu radního Dolínka je projekt pro hlavní město přínosem nejen jako zcela nové dopravní spojení, ale především výrazně zvýší atraktivitu této části města pro turisty. Podle informací iDnes však ani sám radní Dolínek s úspěchem projektu příliš nepočítal.\n\nPodle Dolínkovy důvodové zprávy projekt předběžně odsouhlasili památkáři a zástupci Institutu plánování a rozvoje avšak mluvčí IPR Marek Vácha k tomu novinářům řekl, že případné propojení by mělo respektovat krajinu, a ne jí takto dominovat, a úvahy o lanové dráze by měly kopírovat spíše původní umístění, tedy trasu pod pavilonem Expo 58 směrem k Letenskému zámečku, nikoliv přes Vltavu.\n\nStarosta Prahy 1 Oldřich Lomecký (TOP 09) uvedl, že je to šílenost, nikdy předtím o tom neslyšel a je to pro něj představitelné, jako kdyby měla vést lanovka z Prahy na Matterhorn.\n\nStarosta Prahy 7 Jan Čižinský uvedl, že pokud by měla být nějaká vhodná lanovka vedoucí na Letnou postavena, musí být podřazena systému veřejného jízdného a musí sloužit jako doprava, a ne pouze jako atrakce. Místostarosta Prahy 7 Ondřej Mirovský řekl, že náměstek Dolínek předkládá do rady nesmysl, Petra Kolínská pro to hlasovat určitě nebude a Mirovský doufá, že to neprojde. „Před volbami se to na magistrátě koukám asi u některých přehnalo s omamnými látkami,“ dodal Mirovský.\n\nNáměstkyně pro územní rozvoj Petra Kolínská (Trojkoalice/Zelení) návrh komentovala konstatováním, že na magistrátu se asi rozdávají nějaké drogy a jí neřekli kde, a že by pro takový projekt v žádném případě nehlasovala a nechápe, proč by město v takto exponovaném místě mělo podporovat nějaký soukromý a architektonicky nepřijatelný projekt.\n\nKaždá kabinka měla mít kapacitu 7 cestujících. Kabinek mělo být sedm, vzdálenost mezi kabinkami 240 metrů (na jiném místě téže prezentace je uvedena vzdálenost 225,71 metru), interval mezi kabinkami 48 sekund (na jiném místě prezentace uvedeno 45,14 sekund), jízdní doba přibližně 1 minutu 48 sekund (na jiném místě téže prezentace jsou uvedeny až 3 minuty) při rychlosti 17,5 km/h (5 m/s), celková přepravní kapacita má být 638 os/h. V nejvyšším bodě měla být kabinka ve výšce 76 metrů nad zemí, délka lanovky 540 metrů, převýšení 30 metrů. Výrobcem měla být firma Leitner a měl být použit stejný typ lanovky, jaký tento výrobce použil v Peci pod Sněžkou pro lanovou dráhu na Sněžku, díky modulové předmontované konstrukci by montáž mohla proběhnout ve velmi krátkém čase. Lanovka měla být poháněna přímým pohonem bez použití převodovky, motor měl zároveň sloužit jako generátor při brzdění. Náklady na výstavbu byly odhadovány mezi 70 a 90 miliony korun.\n\n\n"}
{"id": "1438924", "url": "https://cs.wikipedia.org/wiki?curid=1438924", "title": "Smrk východní", "text": "Smrk východní\n\nSmrk východní (\"Picea orientalis\") je jehličnatý, stálezelený strom vzhledově se na prvý pohled příliš nelišící od smrku ztepilého, nejběžnějšího smrku v přírodě střední Evropy. Jeho původním areálem je Kavkaz, jižní okraj evropského Ruska ke Kavkazu přiléhající a pohoří v severovýchodní část Turecka u Černého moře. Do Evropy byl přivezen v roce 1770 a do české krajiny, kde není původním druhem, byl pro svůj dekorativní vzhled zavlečen s největší pravděpodobnosti v roce 1813. Byl využíván jako exotická, okrasná dřevina s hustým habitem a krátkými jehlicemi a vysazován hlavně v lázeňských lesích a v lesoparcích u panských sídel. V porovnání se smrkem ztepilým roste pomaleji a proto v lesnickém hospodářství nebývá příliš častý. V současnosti je jako exotická dřevina pěstován i v Severní Americe.\n\nSmrk východní snese velké zastínění, suché stanoviště, horké léto a je běžně odolný proti mrazu do -30 °C, dobře roste i v sevřených lesních porostech, na pH a kvalitu půdy není náročný. Přestože v jeho domovině se vyskytují průměrné roční dešťové srážky v rozsahu od 650 do 2000 mm, bez problémů se přizpůsobuje i klesajícímu objemu srážek a tím i snižující se půdní vlhkosti na nynějších evropských stanovištích. V domovině má optimum růstu v nadmořské výšce 1300 až 1800 m, často se ale roste i ve výšce přes 2100 m, kde vytváří s jedlí kavkazskou a bukem východním horní hranici lesa. Je pouze středně tolerantní ke znečištěnému městskému prostředí a nesnáší zasolení půdy.\n\nPyl se v samčích šišticích tvoří v dubnu a květnu, semena v šiškách dozrávají během října a listopadu; stromy začíná plodit nejdříve ve věku 25 až 30 let a dožívají se 400 až 450 let. Dřevina je v mládí často poškozována okusem zvěří, později se u ní vyskytují mšice korovnice kavkazská (\"Dreyfusia nordmannianae\") a bývá napadána houbami václavkou smrkovou (\"Armillaria ostoyae\") a popraškou smrkovou (\"Coniophora puteana\"). V otevřených větrných polohách trpívá její porost, pro nehluboko sahající kořeny, občasnými vývraty.\nJehličnatý strom dorůstající do výšky 25 až 40 m, výjimečně až 60 m, s průměrem kmene 1 až 1,5 m a široce kuželovitou, až k zemi sahající korunou a špičatým vrcholem. Kmen rostoucí z plochého, nehluboko rozloženého kořenového systému má v mládí kůru hladkou a červenohnědou, později jemně rozbrázděnou a hnědou. Větve tmavě zelené koruny rostou v přeslenech a v mládí šikmo odstávají od kmene, na průřezu okrouhlé letorosty jsou lesklé a žlutě šedé až hnědavé a v mládí hustě chlupaté. Pupeny bývají asi 3 mm dlouhé, červenavě hnědé, vejčité, tupě špičaté a nemají pryskyřici. Jehlice jsou dlouhé 5 až 10 mm a široké 1 mm, čtyřhranné, lesklé, tmavě zelené s jednou až čtyřmi řadami bělavých průduchů a jsou hustě nahloučené se svrchní strany větévky, kterou hustě překrývají.\n\nSamčí šištice jsou válcovité, tmavě červené, 1 až 2 cm dlouhé a vyrůstají v úžlabí horních jehlic na starších větvičkách. Samičí jsou zprvu tmavě červené a později purpurově fialové, dlouhé až 3 cm, zpočátku vzpřímené a po opylení svěšené, vyrůstají na konci letorostů. Šišky složené z tvrdých, nehtovitých, světle hnědých šupin jsou dlouhé 5 až 12 cm a široké asi 2,5 cm, nerozpadavé a mnohdy pryskyřičnaté. Semena v nich na podzim uzrávají a počátkem zimy se šišky otevírají a semena uvolňují; šišky následujícím rokem opadají. Semena se žlutohnědým, asi 10 mm dlouhým blanitým křídlem jsou tmavě hnědá a 5 mm velká, při klíčení mívají pět až sedm děložních lístků.\n\nMimořádně vzrostné exempláře nejsou v České republice příliš časté, v registru AOPK není uveden žádný významný jedinec. Za největší exemplář je považován strom v zámeckém parku v Buchlovicích vysoký 33 m a s obvodem kmene 252 cm (o průměru asi 80 cm). Za nejmohutnější strom rostoucí mimo původní areál je považován jedinec v parku u zámečku Cortachy Castle s obvodem kmene 418 cm a za nejvyšší je považován strom u vesnice Logierait vysoký 40 m, obě místa jsou ve Skotsku ve Velké Británii.\n\nStromy lze množit vegetativně i pohlavně. Vegetativní množení je mnohem úspěšnější při roubování na podnože vlastní nebo smrku ztepilého, než při snaze zakořenit řízky. Jeho spodní větve však někdy při déletrvajícím styku s půdou samy zakoření. Při množení semeny se sbírají ještě neotevřené šišky počátkem prosince. Klíčivost čerstvých semen je poměrně slabá, bývá asi 50 %.\n\nSmrk východní má dřevo světlé žlutohnědé barvy, které je měkké a středně těžké, asi 460 kg/m³, jeho letokruhy jsou úzké a rovnoměrné. V místě hlavního rozšíření, v oblasti Kavkazu, je významnou produkční dřevinou. Je široce využíván pro výrobu nábytku, překližek, pro stavbu domů a dalších lehkých staveb, na obklady, šindele, přepravní bedny a buničinu pro výrobu papíru. Pěstuje se i na vánoční stromky. Pro venkovní použití dřeva je nutná jeho impregnace proti hmyzím i houbovitým škůdcům.\n\nJe vhodnou dřevinou pro dekorativní sadovnictví, kde se prosazuje jako poměrně rychle rostoucí strom s rovným kmenem, ozdobnou, tmavě zelenou korunou a šiškami v době plodnosti. Je vyšlechtěno několik kultivarů, například žlutě rašící 'Aureum' a málo vzrůstný 'Aureospica'.\n\n"}
{"id": "1438926", "url": "https://cs.wikipedia.org/wiki?curid=1438926", "title": "Lanová dráha Nové Butovice – Barrandov", "text": "Lanová dráha Nové Butovice – Barrandov\n\nLanová dráha Nové Butovice – Barrandov (Prokopská lanovka) byl projekt visuté lanové dráhy přes Prokopské a Dalejské údolí, prosazovaný v roce 2010–2012 městskými částmi Praha 5 a Praha 13, podle tehdejších starostů městských částí Milana Jančíka a Davida Vodrážky zmíněný též jako Jančíkovo-Vodrážkova lanovka.\n\nMěstská část Praha 5 si v roce 2010 nechala zpracovat studii Park Barrandov jako podklad pro změnu územního plánu. Z této studie vzešel námět na propojení území na obou stranách Prokopského údolí, zpracovaný rovněž roku 2010 ve studii Prokopská lanovka. Tento návrh byl považován za ekologičtější, méně invazivní alternativu mostního propojení, které se objevovalo ve dřívějších studiích. Starosta Prahy 5 Radek Klíma (TOP 09) v roce 2012 uvedl, že městská část Praha 5 disponuje studií na výstavbu Barrandovského parku, jehož součástí by mohla být i stavba lanovky.\n\nPodle starosty Prahy 13 s myšlenkou přišli zástupci Prahy 5, kteří si nechali zpracovat koncepční studii a zahájili kroky k tomu, aby bylo možno v budoucnu projekt uskutečnit. Rada městské části Praha 13 v polovině ledna 2012 schválila kladné stanovisko k návrhu na změnu územního plánu. Předpokládala zapojení lanovky do systému Pražské integrované dopravy.\n\nTermín výstavby nebyl navržen. Odhady nákladů šly do stovek milionů korun, městská část mluvila o půl miliardě korun, spekulovalo se i o využití evropských fondů. Tvůrcem projektu bylo studio PSK Tuzar. Investorem lanovky by měla být Praha 5.\n\nJedna stanice měla být u tramvajové konečné Sídliště Barrandov, druhá u nákupního centra Galerie Butovice. Součástí stanice v Nových Butovicích měla být technologická část, vstupní hala, turnikety a bistro s veřejnými toaletami. Na barrandovské straně by stanice byla zakomponována do plánovaného parku a projektant zde navrhuje restauraci, toalety a trafiku, případně prodejnu pečiva.\n\nLanovka měla být dlouhá 2062 metrů s převýšením 28 metrů. Na trase měla mít tři nosné sloupy vysoké 32 až 45 metrů, z toho pouze prostřední by podle novinového článku stál přímo v Prokopském údolí, podle komentáře by naopak měl stát přímo uprostřed butovického hradiště z mladší doby kamenné. Lanovka měla mít v kyvadlovém provozu dvě kabiny až pro 60 osob, přepravní kapacita by byla 550 lidí za hodinu, jízdní doba při rychlosti 7–10 m/s by byla 5 minut, zatímco dnes trvá autem kolem 15 minut a hromadnou dopravou až 25 minut. \n\nV roce 2012 záměr obhajovala hlavní architekta městské části Praha 5 Elena Lacinová, a to především srovnáním s dříve navrhovaným mostním řešením.\n\nPředseda výboru pro životní prostředí a zastupitel Prahy 5 Ondřej Velek (SZ) projekt označil za pozůstatek z dob starostování Milana Jančíka (ODS) z doby, kdy chtěl vybudovat na Barrandově park. Projekt označil za nesmysl nejen ekonomický, ale i ekologický, sloupy podle něj Prokopské údolí vizuálně velmi poškodí a dojde k výraznému zásahu do unikátního prostředí údolí. Dopady případné stavby v oblasti Butovického hradiště považuje za ekologické zvěrstvo. Pro Českou pozici Ondřej Velek uvedl, že projekt považuje za odvádění pozornosti od podstatných věcí na Praze 5 a 13 a za tunelování veřejných rozpočtů prostřednictvím různě ohebných projektů a studií.\n\nRedaktor Hospodářských novin Karel Tinl ve svém komentáři ozančil lanovku za „první tunel ve vzduchu“. U okénka by podle jeho představy probíhal pravidelně probíhal boj mezi mužem s fotoaparátem a barrandovskou babičkou s nákupními taškami a redaktor se ptá, co s turistou na Barrandově a zda potřebuje babička nakupovat zrovna v Nových Butovicích. V Nových Butovicích neměla být lanovka ukončena u stanice metra, ale v obchodním centru Galerie Butovice, které je pro svou neúspěšnost označováno za projekt duchů, a dle názoru Karla Tinla by do dokončení projektu lanovky stejně zkrachoval.\n\nV anketě na iHNed.cz jen 23 % lidí hlasovalo, že je tato lanovka potřebná, a necelé tři čtvrtiny zvolily možnost „ne“.\n"}
{"id": "1438936", "url": "https://cs.wikipedia.org/wiki?curid=1438936", "title": "Veřejné hodiny v Praze", "text": "Veřejné hodiny v Praze\n\nPouliční veřejné hodiny v Praze jsou tradičně spravovány společně s veřejným osvětlením a slavnostním osvětlením a věžními hodinami. Některé veřejné hodiny však jsou vlastnictvím majitelů budov či komunikací, městských částí, developerů, dopravců nebo jiných subjektů. \n\nVeřejné hodiny jako samostatné prvky městského mobiliáře začaly být v Praze umisťovány v první čtvrtině 20. století.\n\nV roce 1986 Československá televize vysilala půlminutový zpravodajský příspěvek, podle které předchozí typ hodin (se čtvercovými ciferníky a s vyznačením čárek i pro jednotlivé minuty), který byl starý více než dvacet let, je postupně nahrazován třemi novými typy zhotovenými podle návrhu výtvarníků Elektropodnikem hlavního města Prahy. Kompletní výměna měla být ukončena do konce pětiletky a celkový počet pouličních hodin v Praze přitom měl vzrůst na zhruba 400.\n\nNověji správce městského osvětlení umisťuje hodiny typu MetroCity od firmy Mobatime, resp. Elekon, jejichž ES prohlášení o shodě je datováno 20. dubnem 2013.\n\nV dubnu 2018 ředitel městské firmy Technologie hlavního města Prahy, která veřejné hodiny ve vlastnictví města přebírala do správy, uvedl v rozhovoru s ČTK, že v ulicích města je na sedm stovek hodin, z nichž některé se potýkají s technickými problémy. Budoucí podobu hodin chtěla firma řešit s památkáři a Institutem plánování a rozvoje, celkovou výměnu však v té době nechystala. Modernizovat chtěl zejména ty hodiny, které nelze seřídit na dálku, a ty, které neumí automaticky reagovat na změnu letního a zimního času. Situaci plánovala společnost řešit zřejmě tendrem, v němž bude hledat firmu, která hodiny jako subdodavatel opraví, protože „hodiny opravuje hodinář, ne elektrikáři“.\n\nPrvní exempláře hodin typu JCDecaux od firmy SPEL podle návrhu architekta Jiřího Špačka byly umístěny začátkem roku 2002 v ulici Újezd na křižovatkách s Všehrdovou a s Vítěznou ulicí a celkově jich mělo být instalováno 40 kusů. Tyto hodiny nejsou ve správě městského správce osvětlení, ale jsou spravovány společností JCDecaux. Jejich umisťování nebylo s rozmístěním městských uličních hodin koordinováno, a tudíž jsou v některých lokalitách duplicitní – na téže křižovatce jsou dvoje hodiny, každé jiného správce.\n\nTypicky jsou umístěny na sloupech veřejného osvětlení. V noci, v době zapnutého veřejného osvětlení, jsou napájeny a dobíjeny společně s ním a zároveň je napájeno prosvícení ciferníků, přes den pak hodiny napájí vestavěný akumulátor. \n\nHodiny v sobě mají centrální řídicí jednotku, akumulátor, napájecí zdroj a anténu pro příjem signálu DCF, u moderních hodin vestavěný GPRS modem. Typické hodiny jsou třístranné, přičemž každá strana má vlastní ciferník s vlastním hodinovým strojkem. Každé hodiny jsou vybaveny světelným zdrojem pro podsvícení ciferníků, u novějších hodin jsou to různě provedené LED prvky. Moderní hodiny jsou vybaveny zařízením, které slouží k detekci polohy ručiček, sleduje intenzitu osvětlení, funkci dobíjení akumulátoru a další funkce hodin. THMP a.s. však má ve správě hodiny s jedním, se dvěma, se třemi či čtyřmi ciferníky.\n\nDo 80. let 20. století chod veřejných hodin ovládal impuls poštovního časového signálu, tzv. jednotného času. V 80. letech 20. století byl nahrazen ovládním prostřednictvím dlouhovlnného rádiového signálu DCF, vysílaného z Frankfurtu nad Mohanem. Od roku 2010 jsou nové a nově rekonstruované hodiny kompletně řízeny a monitorovány prostřednictvím internetu a propojeny s dispečinkem a servisním střediskem společnosti, která provádí jejich údržbu. Změnu času ze standardního na letní a opačně si většina hodin řídí automaticky dle nastaveného algoritmu. Starší typy hodin jsou závislé na příjmu radiosignálu DCF. Pavel Donev, vedoucí divize realizace zakázek firmy Eltodo-Citelum, na jaře 2016 uvedl, že každé hodiny mají přijímač a po přijmutí signálu se přetočí, pokud však je signál slabší, může k přetočení dojít s několikaminutovým zpožděním. Jednou za tři roky prý nastane situace, kdy se hodiny přetočí až během dne. Při přechodu z letního času na standardní musí ručičky přeskákat o 11 hodin dopředu (redaktor Smlsal tvrdil, že o 23 hodin), protože zpětného chodu nejsou hodiny schopny.\n\nDosud nejběžnější typ pouličních hodin na území Prahy vychází svou konstrukcí ze 70. let 20. století. Nejnovější typ veřejných hodin, instalovaný v Pražské památkové rezervaci, pochází z let 2010 až 2013.\n\nSpolečně s pouličními hodinami tradičně jsou spravovány i věžní hodiny. Městský správce veřejného osvětlení spravuje v roce 2018 věžní hodiny na 57 místech Prahy, přičemž na některých věžích je hodinových strojů několik. Věžní hodiny jsou stejně jako pouliční hodiny řízeny DCF signálem. Všechny věžní hodiny ve správě města jsou dnes poháněny elektromotory, někdejší šachty pro závaží ve starších věžích jsou mnohdy zastavěny.\n\nSpráva veřejných pouličních i věžních hodin je tradičně uváděna jako součást zakázky na správu veřejného osvětlení v Praze. Vyškovská společnost Elekon s.r.o. však ve svých referencích uvádí, že od roku 2009 se ve spolupráci s firmou ELTODO-CITELUM, s.r.o. a magistrátem podílí na celkové revitalizaci veřejných hodin a od roku 2014 zajišťuje správu a údržbu systému veřejných hodin na území hl. města Prahy. Na svém webu v dubnu 2017 (a stejně i v září 2018) v nedatovaném článku uvádí, že Praha má v majetku celkem 57 ks věžních hodin, 61 ks veřejných hodin v Pražské památkové rezervaci a další na zbylém území hl. m. Prahy (celkem 417). Eltodo-Citelum podle prezentace na svém webu v Praze v posledních letech své zakázky evidovalo 439 kusů veřejných hodin a 57 věžních hodin. Společnost THMP v září 2018 na svém webu uvedla, že spravuje 457 veřejných hodin z majetku hlavního města o šestnácti typech, z nichž jsou některé pouze v jednotlivém provedení). \n\nObčanské sdružení Oživení ve své analýze z roku 2010 vyhodnotilo vypsání dvou zakázek na opravu/modernizaci hodin v Pražské památkové rezervaci dne 4. listopadu 2009 (Výměna a modernizace veřejných hodin, ev. č. 144870, Revitalizace veřejných hodin na území Pražské památkové rezervace, ev. č. 144871) jako jednoznačné rozdělení předmětu plnění na 2 menší identické zakázky: stejný předmět a místo plnění v jednom účetním období, stejný okruh oslovených firem, stejné data vyhlášení zakázky, výběru dodavatele a dokončení. Součet zakázek přitom činil 2 488 875 Kč bez DPH, což překročilo zákonný dvoumilionový limit pro zadání veřejné zakázky malého rozsahu, čímž došlo k porušení § 13 zákona o veřejných zakázkách a porušení Pravidel VZ o způsobu stanovení předpokládané hodnoty a zákazu dělit zakázky pod zákonem stanovené limity. Podle analýzy není jasné, na základě čeho zadavatel jednu zakázku označil za služby a druhou za dodávku, když se jedná o identický předmět plnění - opravu a modernizaci veřejných hodin. Podle vyžádaného výpisu ze zápisu o posouzení a hodnocení nabídek VZMR jsou přílohy obou nabídek s plánem revitalizace veřejných hodin na území Pražské památkové rezervace pro obě zakázky zcela totožné, předmět plnění byl rozdělen na opravu stávajících hodin a dodávku nových hodin. Podle § 10, odst. 2 zákona o veřejných zakázkách se však za určitých okolností, do nichž daný případ spadá, poskytnutí dodávky či provedení stavebních prací považuje za součást poskytovaných služeb. Osloveny byly společnosti ELEKON, s.r.o. a ELTODO EG, a.s., v obou případech byla jako vítězná vybrána nabídka ELEKON, s.r.o. \n\nVyškovskou společnost Elekon ze 40 % vlastní švýcarský hodinářský holding Moser-Baer (Mobatime), v roce 2013 tato společnost koupila pražskou společnost Elektročas, která se prezentovala pod značkou Elektročas-Pragotron. \n\nV roce 1998 náklady na provoz jedněch hodin činily denně 28 Kč.\n\nHodiny, které umístila společnost JCDecaux a kterých původně mělo být kolem 40 kusů, jsou spravovány v odlišném režimu a nejsou součástí systému hodin spravovaných správcem veřejného osvětlení. Jejich umísťování nebylo s umístěním původních hodin koordinováno, a tak se na některých místech nacházejí dvoje uliční hodiny, každé jiného správce. Na některých místech se nacházejí i hodiny umístěné jinými vlastníky či správci, například Dopravním podnikem hl. m. Prahy, městskými částmi, majiteli budov či komunikací atd.\n\n"}
{"id": "1438949", "url": "https://cs.wikipedia.org/wiki?curid=1438949", "title": "Armand Duplantis", "text": "Armand Duplantis\n\nArmand Duplantis (* 10. listopadu 1999 Lafayette, USA) je švédský atlet, světový rekordman a mistr Evropy ve skoku o tyči z roku 2018. Žije ve Spojených státech amerických, ve kterých se i narodil. Otec je Američan, matka Švédka.\n\nJeho prvním mezinárodním úspěchem se stal titul mistra světa ve skoku o tyči na mistrovství světa do 17 let v Cali v roce 2015. V následující sezóně vybojoval bronzovou medaili na juniorském mistrovství světa v Bydhošti. V roce 2017 vylepšil juniorský světový rekord ve skoku o tyči – nejprve na 575 cm, později na 590 cm. V červenci tohoto roku se stal juniorským mistrem Evropy. Při svém prvním startu mezi dospělými obsadil na světovém šampionátu v Londýně v soutěži tyčkařů deváté místo.\nRok 2018 mu přinesl dva tituly – nejdřív se stal mistrem světa v juniorské kategorii, 12. srpna zvítězil na mistrovství Evropy v Berlíně výkonem 605 cm.\n\n8. února roku 2020 Duplantis pokořil světový rekord výkonem 6,17 m v polské Toruni. 15. února roku 2020 v Glasgow vylepšuje svůj světový rekord na 618 cm.\n\n"}
{"id": "1438950", "url": "https://cs.wikipedia.org/wiki?curid=1438950", "title": "Jezerský vrch", "text": "Jezerský vrch\n\nJezerský vrch je přírodní památka v okrese Karlovy Vary. Chráněné území s rozlohou 11,2608 hektarů bylo vyhlášeno 3. ledna 2018. Nachází se na jihozápadním, jižním a východním úbočí stejnojmenného kopce severně od Podštěl u Chyše. Předmětem ochrany jsou polopřirozené suché trávníky a facie křovin na vápnitých podložích bez význačného výskytu vstavačovitých a bez jalovce obecného.\n\nJezerský vrch se nachází na západním okraji geomorfologického celku Rakovnická pahorkatina. Je součástí podcelku Žihelská pahorkatina a okrsku Rabštejnská pahorkatina.\n\nMezi významné druhy rostlin na lokalitě patří hlaváček letní, pochybek prodloužený, rmen barvířský, bodlák nicí, pcháč bezlodyžný, pcháč kulatohlavý, bělolist rolní, černýš rolní, pipla osmahlá, mateřídouška časná, rozrazil Dilleniův, rozrazil rozprostřený, vstavač bledý a ostřice dvouřadá.\n\n"}
{"id": "1438953", "url": "https://cs.wikipedia.org/wiki?curid=1438953", "title": "Pernink (přírodní památka)", "text": "Pernink (přírodní památka)\n\nPernink je přírodní památka v okrese Karlovy Vary. Chráněné území s rozlohou 68,8396 hektarů bylo vyhlášeno 9. června 2016. Nachází se v Krušných horách v prostoru mezi vesnicí Pernink, osadou Rybná a městem Abertamy. Předmětem ochrany jsou horské podmáčené biotopy tvořené vrchovišti, přechodovými rašeliništi a podmáčenými smrčinami. Jižní částí chráněného území vede Krušnohornická naučná stezka.\n\nPernink se nachází v Krušných horách. Je součástí podcelku Klínovecká hornatina a okrsku Jáchymovská hornatina.\n\n"}
{"id": "1438959", "url": "https://cs.wikipedia.org/wiki?curid=1438959", "title": "Zajatecký tábor Stalag VIII D Teschen", "text": "Zajatecký tábor Stalag VIII D Teschen\n\nZajatecký tábor Stalag VIII D Teschen se nacházel v letech 1941–1945 na území Českého Těšína. Zajatecký tábor byl určen pro poddůstojníky a vojíny bojujících spojeneckých armád proti nacistickému Německu a Italů. V roce 1979 byl na místě zajateckého tábora odhalen pomník mezinárodní solidarity protifašistické koalice - STALAG VIII B.\n\nZajatecký tábor vznikl na jaře 1941 v místě vojenského lazaretu rakousko-uherské armády, který byl zřízen v době první světové války na území Českého Těšína v místní části Kontešinec. Po válce v letech 1920–1938 byl využíván československou armádou po odstoupení území Polsku pak polskou armádou. Po vypuknutí druhé světové války staré dřevěné baráky byly využívány německými okupanty jako garáže pro vojenské automobily wehrmachtu.\n\nPod oblast vojenského okruhu VIII Vratislav, který zahrnoval severní Moravu, Slezsko s Těšínskem a severní Čechy, v roce 1941 (květen) patřily čtyři stalagy:\n\nA–Zhořelec (Görlitz), B–Łambinowice u Opolí (Lamsdorf), C–Zaháň (Sagan), D–Těšín (Teschen)\n\nOd září 1942 \"Stalag VIII D Těšín\" se stal podřízeným pobočným táborem \"Stalagu VIII B Łambinowice\" a nesl název \"Stalag Lamsdorf VIII B/Z Teschen\" (\"Z\" = znamená Zweiglafer).\n\nV jednotlivých zajateckých táborech byla vytvořena pracovní komanda, která byla nasazována v zemědělství, těžkém průmyslu, dolech, lesnictví, dopravě (železnici) a jiných odvětvích.\n\nPod správu těšínského zajateckého tábora patřily pracovní komanda francouzská, belgická, polská a jugoslávská, která pracovala v zemědělství a lesnictví (do prosince 1943).\n\nV prosinci 1943 došlo k další reorganizaci. \"Stalag VIII B v Łambinowicích\" byl přenesen do Těšína pod označením \"Stalag VIII B Teschen\". V Łambinowicích vznikl nový \"Stalag číslo 344\". Velitelství těšínského tábora řídilo desítky pobočných zajateckých táborů, stovky pracovních komand, ke strážním jednotkám patřily také čtyři prapory werhmachtu.\n\nV zajateckém táboře \"Stalag VIII D\" Těšín byli umístěni zpočátku Francouzi, Belgičané, Poláci, Jugoslávci a Angličané. Po vpádu německých vojsk do Sovětského svazu se první sovětští zajatci objevili koncem roku 1942. Po pádu Mussoliniho vlády v Itálii v roce 1943 byli internováni italští zajatci.\n\nNež byli do tábora přivedeni první zajatci, musely se zchátralé budovy rychle opravit. Tábor byl obehnán dvojitým ostnatým drátem s šesti strážnými věžemi. Uvnitř oplocení byly pro ubytování k dispozici dřevěné baráky s kapacitou cca 240 osob (celkem šest baráků), lazaret, strážnice, vězení, dezinfekční barák, kuchyně, řemeslnické dílny, hospodářské budovy, místo pro zelinářskou zahrádku a chov angorských králíků a sportoviště. K dipozici byla knihovna a kulturní místnost. Lazaret byl od ostatních částí oddělen ostnatým drátem. Mimo oplocení byly budovy velitelství a kanceláří, které se rozrostly hlavně po reorganizaci na podzim 1943.\n\nLágr měl kapacitu cca 1650 osob.\n\nVojenští zajatci přicházeli z průchozích táborů (Dulag B). V Těšíně byli internováni Francouzi, Belgičani, Poláci, Jugoslávci a Angličané (včetně Kanaďanů, Jihoafričanů, Novozélanďanů, Australanů atd.).\n\nV období samostatného tábora (do konce roku 1943) se počty zajatců pohybovaly kolem pěti set osob. Celkově s pobočkami se počty pohybovaly mezi pěti tisíci až sedmi tisíci osob. V roce 1943 pod velením zajateckého tábora \"Stalag VIII B Těšín\" se počet rozrostl o Italy a sovětské zajatce. Největší nárůst je po reorganizaci v prosinci 1943, kdy bylo vězněno na sedmdesát tisíc osob (v roce 1944 bylo vězněno 71 968 osob, z toho v Těšíně 1074). Tyto počty se dále už nezvyšovaly. Koncem roku 1944 byla většina italských zajatců převedena do civilního pracovního poměru. Tito Italové museli pracovat na původních pracovištích, jejich statut se změnil na zahraniční dělníky.\n\nZacházení se zajatci bylo různé. Podle ženevských úmluv měli vojenští zajatci garantovaná určitá práva, která nebyla vždy dodržována, zvláště v případě sovětských a italských zajatců.\n\nVojáci západních armád dostávali balíčky červeného kříže a měli písemný styk s rodinami, slušnější zacházení, lepší oblečení a některé další výhody (např. knihovna, sportoviště, zelinářská zahrádka, chov králíků). Nejhorší zacházení bylo se sovětskými zajatci, menší dávky potravy, nehygienické podmínky bydlení, brutalita k vězńům atd. Sovětští vojáci mohli psát a dostávat zprávy od svých rodin z území obsazených Němci. Polští vojáci mohli dostávat z domova potravinové balíčky odpovídající přídělům osobě starší čtrnácti let na čtyři týdny.\n\nV druhé polovině roku 1944 se přiblížila východní fronta k Visle. Na základě vypracovaných evakuačních plánů měli zajatci pěšky postupovat přes Olomouc, Hradec Králové, jižní Čechy a Karlovy Vary do \"Stalagu XIII B\" ve Weidenu v Bavorsku. Dne 21. ledna 1945 začala evakuace prvních zajatců a pak v rychlém sledu další do dubna 1945.\n\nZajatci museli pěšky zvládnout vzdálenost 15–20 km při teplotách -15 až -20 °C. Z důvodů vyčerpání a zlého zdravotního stavu každý den umíraly desítky z nich, hlavně sovětští zajatci.\n\nZ iniciativy Svazu protifašistických bojovníků v Českém Těšíně byl v místě zajateckého tábora v Kontešinci odhalen 9. září 1979 pomník mezinárodní solidarity protifašistické koalice – STALAG VIII B, který byl v roce 2011 rekonstruován a doplněn.\n\n\n"}
{"id": "1438962", "url": "https://cs.wikipedia.org/wiki?curid=1438962", "title": "Mbed", "text": "Mbed\n\nmbed je jednak počítačová platforma na bázi procesorů ARM Cortex-M a jednak stejnojmenný operační systém určený pro tuto platformu. Operační systém mbed je napsaný v kombinaci C a C++ a uvolněný pod licencí Apache License. Jeho vývoj koordinuje firma ARM Holdings, která celou platformu inzeruje jako základ pro vytváření zařízení internetu věcí.\n\nMezi podpůrný software napsaný přímo pro mbed patří integrované vývojové prostředí implementované pomocí webové aplikace, tedy běžící ve webovém prohlížeči. Kromě toho pro tuto platformu existují i jiná vývojová prostředí, například Eclipse doplněné o patřičnou variantu GCC.\n\n"}
{"id": "1438965", "url": "https://cs.wikipedia.org/wiki?curid=1438965", "title": "Hassanal Bolkiah", "text": "Hassanal Bolkiah\n\nSultán hadži Hassanal Bolkiah Mu'izzaddin Waddaulah (* 15. července 1946 Bandar Seri Begawan, Brunej) je \"Yang di-Pertuan Negara\" (hlava státu) a sultánem Bruneje.\n\nNarodil se 15. července 1946 v Istana Darussalam (nyní nazývaném Bandar Seri Begawan) v Bruneji jako Pengiran Muda (korunní princ) Hassanal Bolkiah. Vysokoškolské vzdělání získal na Victoria Institution v Kuala Lumpur, poté co byl na Královské vojenské akademie ve Sandhurstu ve Spojeném království.\n\nPo abdikaci jeho otce se stal sultánem dne 5. října 1967. Jeho korunovace se konala 1. srpna 1968, čímž stal se Yang di-Pertuan (hlava státu) Bruneje. Stejně jako jeho otec byl korunován královnou Alžbětou II., jelikož byl Brunej až do roku 1984 protektorátem Spojeného království.\n\nDne 14. listopadu 1971 odjel do Londýna, aby projednal záležitosti týkající se změn ústavy z roku 1959. Nová smlouva byla podepsána 23. listopadu 1971 s britským zástupcem Anthony Roylem.\n\nDne 7. ledna 1979 byla mezi Brunejem a Spojeným královstvím podepsána další smlouva. Tato dohoda udělila Bruneji převzít mezinárodní odpovědnost jako nezávislý národ. Spojené království souhlasilo, že pomůže Bruneji v diplomatických záležitostech. V květnu 1983 britská vláda oznámila, že Brunej bude od 1. ledna 1984 nezávislým státem. Dne 31. prosince 1983 se uskutečnilo masové shromáždění v hlavních mešitách ve všech čtyřech okresech země. O půlnoci 1. ledna 1984, četl sultán Hassanal Bolkiah proklamaci nezávislosti. Následně převzal titul \"Jeho Veličenstvo\" než předchozí \"Jeho královská výsost\". \n\nV září 1984 se obrátil na Valné shromáždění OSN o přijetí Bruneje do Organizace spojených národů. V roce 1991 představila Brunej konzervativní ideologii nazvanou Melayu Islam Beraja (Malajská islámská monarchie, MIB), která představuje monarchii jako obránce víry. Následně upřednostnil demokratizaci vlády v Bruneji a vyhlásil se za předsedu vlády a prezidenta. V roce 2004 byla znovu zavedena Legislativní rada, která byla rozpuštěna v roce 1962.\n\nV roce 2014 Hassanal Bolkiah obhajoval přijetí islámských šaría trestů, včetně toho, že cizoložství je potrestáno smrtí ukamenováním pouze tehdy, když je prokázáno svědectvím čtyř důvěrných, nestranných a pravdivých svědků. Hassanal Bolkiah také zakázal veřejné slavnosti vánoc v roce 2015, včetně nošení klobouků nebo oblečení, které připomínají Santa Clause. Zákaz se týká pouze místních muslimů. \n\nSultán Hassanal Bolkiah je současný \"Yang di-Pertuan Negara\" (hlava státu) Bruneje. Podle ústavy Bruneje z roku 1959 je sultán hlavou státu s plnou výkonnou pravomocí, včetně nouzových pravomocí od roku 1962. Jako premiér je také předseda vlády. Kromě toho je také ministr obrany a ministr financí. Jako ministr obrany je také nejvyšší velitel Královských Brunejských ozbrojených sil, stejně jako čestný generál v britských a indonéských ozbrojených sil a čestný admirál loďstva v Britském královském námořnictvu. Stanovil se za generálního inspektora policie (IGP) královského policejního sboru Bruneje. \n\nZa jeho vlády bylo založeno mnoho univerzit a vysokých škol, jejichž se stal kancléřem. Brunejská Darussalamská univerzita byla první univerzita v zemi a následně v roce 2007 byla založena Islámská univerzita sultána Sharifa Ali (UNISSA). Byly vybudovány také technické a profesní instituce, jako je Brunejská technologická univerzita (UTB), Technická vysoká škola sultána Saifula Rijala a odborné školy. \n\nKvůli hostování summitů ASEAN byl v letech 2001 až 2013 také předseda Sdružení národů jihovýchodní Asie (ASEAN).\nByl třikrát ženatý. Jeho první manželka je jeho sestřenice Pengiran Anak Saleha, také známa jako princezna Saleha, která se později stala \"Raja Isteri\" (královnou). Jeho bývalá druhá manželka, Aisha Mariam (bývalá Pengiran Isteri), byla letuška národního dopravce Royal Brunei Airlines. V roce 2003 se s ní rozvedl a byly ji odebrány všechny královské tituly. V srpnu 2005 si vzal bývalou malajskou televizní moderátorku Azrinaz Mazhar Hakim, která je o 33 let mladší než sultán. Rozvedli se v roce 2010 a stejně jako Aishu Mariam, ji byly odebrány všechny tituly, vyznamenání a pravidelný měsíční příspěvek. Se svými třemi manželkami má pět synů a sedm dcer.\n\nByl zařazen mezi nejbohatší lidi světa. Společnost Forbes odhadla v roce 2008 jeho celkové čisté jmění na 20 miliard amerických dolarů. Jeho hlavní rezidence Istana Nurul Iman má 1800 pokojů a je považována za největší soukromou rezidenci světa. Po královně Alžbětě II. je sultán druhý nejdůležitější současný monarcha na světě.\n\nJe vášnivý sběratel aut. Jeho palác má podzemní garáž, kde královská rodina udržuje sbírku s více než 100 vozy. V minulosti vlastnil jednu z největších soukromých automobilových sbírek na světě s asi 2500 auty. \n\nDne 5. října 2017 oslavil své zlaté jubileum, 50. rok ve funkci sultána Bruneje. \n\n"}
{"id": "1438966", "url": "https://cs.wikipedia.org/wiki?curid=1438966", "title": "Zemětřesení a tsunami na Sulawesi 2018", "text": "Zemětřesení a tsunami na Sulawesi 2018\n\nZemětřesení na ostrově Sulawesi v Indonésii se odehrálo večer 28. září 2018, zhruba 80 km severně od města Palu, kde žije přibližně 300 000 obyvatel. Dosáhlo síly 7,5 M a vyvolalo vysokou vlnu tsunami, která zasáhla okolní oblasti. Hlavnímu otřesu předcházelo zemětřesení o síle 6,1 M, jež si vyžádalo jednoho mrtvého. Dohromady po těchto otřesech zemřelo 1763 lidí, zhruba 2500 utrpělo zranění a přes 5000 se pohřešuje. Tísíce budov byly zničeny nebo poškozeny. Jedná se o nejsmrtelnější zemětřesení na světě od roku 2015, v Indonésii od roku 2006 a na ostrově Sulawesi v celé zaznamenané historii.\n\nVarování před vlnou tsunami bylo vyhlášeno ve městech Palu a Donggala, přičemž v Donggale se očekávala výška vlny kolem 0,5 až 3 metrů a v Palu méně než 0,5 metru. Překvapivě však měla tsunami v Palu výšku až 3 metry, zaplavila velkou část města a zemřely při ní stovky lidí. Nejvyšší vlna způsobená zemětřesením byla odhadnuta až na 15 m.\n"}
{"id": "1438967", "url": "https://cs.wikipedia.org/wiki?curid=1438967", "title": "Justyna Świętyová-Erseticová", "text": "Justyna Świętyová-Erseticová\n\nJustyna Święty-Ersetic (* 3. prosince 1992 Ratiboř) je polská sprinterka se specializací na 400 metrů. \n\nStartovala v štafetě na 4 × 400 m na letních olympijských hrách 2012 a 2016 . Získala bronzovou medaili na Mistrovství světa v roce 2017 na 4 × 400 m. Na Mistrovství Evropy v roce 2018 v Berlíně získala individuální zlato na 400 m.\nJejí osobní nejlepší výkony na 400 m jsou 50,41 sekundy venku (Berlín 2018) a 51,78 sekundy v hale (Toruń 2018). \n\nNa evropském halovém šampionátu v roce 2017 byla členkou vítězné polské štafety na 4 x 400 metrů. Stejného úspěchu dosáhla v březnu 2019 na halovém mistrovství Evropy v Glasgow.\nV září 2017 se provdala za polského zápasníka Dawida Ersetice.\n\n"}
{"id": "1438970", "url": "https://cs.wikipedia.org/wiki?curid=1438970", "title": "For My Crimes", "text": "For My Crimes\n\nFor My Crimes je studiové album americké zpěvačky Marissy Nadler. Vydáno bylo v září roku 2018 společnostmi Bella Union a Sacred Bones Records a na jeho produkci spolu se zpěvačkou pracovali Justin Raisen a Lawrence Rothman. Většina hudebníků na albu jsou ženy, výjimku tvoří pouze saxofonista Dana Colley. Podílely se na něm například Kristin Kontrol, Sharon Van Etten, Angel Olsen a Patty Schemel.\n\n\n"}
{"id": "1438973", "url": "https://cs.wikipedia.org/wiki?curid=1438973", "title": "My Woman", "text": "My Woman\n\nMy Woman je třetí studiové album americké zpěvačky Angel Olsen. Vydáno bylo v září roku 2016 společností Jagjaguwar a na jeho produkci spolu se zpěvačkou pracoval Justin Raisen, přičemž částečně se na ní podílel také Lawrence Rothman. Album bylo nahráno ve studiu Vox Studios v Los Angeles. Ke třem písním z alba, konkrétně „Intern“, „Shut Up Kiss Me“ a „Sister“, byly natočeny videoklipy.\n\nAutorkou všech skladeb je Angel Olsen.\n"}
{"id": "1438974", "url": "https://cs.wikipedia.org/wiki?curid=1438974", "title": "Dana Colley", "text": "Dana Colley\n\nDana Colley (* 17. října 1961 Portland, Maine) je americký saxofonista. Roku 1985 začal hrát s post-punkovou kapelou Three Colors, v níž působil do jejího rozpadu v roce 1988. V roce 1989 spoluzaložil kapelu Morphine, s níž zůstal až do roku 1999, kdy se po smrti jejího frontmana Marka Sandmana rozpadla. Colley později působil ve skupinách Twinemen a The Deltahorse. Také hostoval s kapelou Primus. Také se podílel na nahrávkách dalších hudebníků, mezi něž patří například Marissa Nadler, Bill Morrissey, Rita Redshoes a The Grownup Noise. V roce 1997 přispěl spolu s Lee Ranaldem zhudebněnou básní Jacka Kerouaca na album \"\".\n\n"}
{"id": "1438981", "url": "https://cs.wikipedia.org/wiki?curid=1438981", "title": "Kostel svatého Marka (Hvar)", "text": "Kostel svatého Marka (Hvar)\n\nBývalý kostel svatého Marka s dominikánským klášterem ( Zvonik i ostatci crkve sv. Marka) je kostel ve městě Hvaru na ostrově Hvar v Chorvatsku. Jedná se o chorvatskou kulturní památku číslo Z-6773.\n\nKostel a klášter je poprvé zmiňován v roce 1312. Kostel v současné podobě byl postaven v 16. - 17. století. Byl místem pohřbívání předních šlechtických rodin až do 18. století. Klášter byl uzavřen v době francouzské vlády nad ostrovem v roce 1807. V devatenáctém století bylo kněžiště kostela změněno na kapli.\n\n"}
{"id": "1438990", "url": "https://cs.wikipedia.org/wiki?curid=1438990", "title": "Luna Blaise", "text": "Luna Blaise\n\nLuna Blaise(* 1. října 2001, Los Angeles, Kalifornie, USA) je americká herečka a zpěvačka. S herectvím začala v šesti letech s malou rolí ve filmu \"Vicious Circle\" v roce 2008. V roce 2013 si zahrála ve filmu \"Memoria\". V roce 2014 byla obsazena do vedlejší role Nicole v seriálu \"Huangovi v Americe\". V roce 2016 si zahrála v hudebním videu Jacoba Sartoriuse k singlu „Sweatshirt“. Na začátku roku 2017 vydala svůj první singl „Over You“. V roce 2018 začala hrát jednu z hlavních rolí seriálu \"Manifest\".\n\n"}
{"id": "1438996", "url": "https://cs.wikipedia.org/wiki?curid=1438996", "title": "Bristol Phoenix", "text": "Bristol Phoenix\n\nBristol Phoenix byl britský experimentální devítiválcový vznětový hvězdicový motor, zkonstruovaný společností Bristol Engine Company na základě jejího motoru Pegasus. Mezi lety 1928 a 1932 jich vzniklo jen několik málo, ale exempláře instalované ve Westland Wapiti dosáhly 11. května 1934 výškového rekordu pro letouny s dieselovými motory v hodnotě 27 453 stop (8 368 m), který zůstal nepřekonán až do počátku druhé světové války.\n\nHlavní výhodou Phoenixu byla oproti Pegasu až o 35 % nižší spotřeba paliva v režimu cestovní rychlosti.\n\n\n\nÚdaje podle\n\n"}
{"id": "1439000", "url": "https://cs.wikipedia.org/wiki?curid=1439000", "title": "Fokker XA-7", "text": "Fokker XA-7\n\nFokker / General Aviation XA-7 byl prototyp bitevního letounu objednaný United States Army Air Corps v roce 1929, vyrobený společností Fokker-America a po roce 1930 dokončený nástupnickou General Aviation Corporation, který poprvé vzlétl v dubnu 1931. Zúčastnil se soutěže US Army na nový útočný letoun, v níž ale zvítězil Curtiss A-8, a vývoj XA-7 dál nepokračoval.\n\nXA-7 byl dvoumístný celokovový dolnoplošník, se samonosným křídlem s tlustým profilem. Typ disponoval chladičem tunelového typu a dvěma otevřenými kokpity osádky blízko sebe v tandemovém uspořádání.\n\nNavzdory některým inovativním prvkům typ nepřekročil stadium zkoušek, po jejichž ukončení byl jediný prototyp sešrotován.\n\nÚdaje podle\n\n\n"}
{"id": "1439002", "url": "https://cs.wikipedia.org/wiki?curid=1439002", "title": "Volha Mazuronaková", "text": "Volha Mazuronaková\n\nVolha Mazuronaková (* 14. dubna 1989 Karaganda) je běloruská atletka, běžkyně, která se věnuje dlouhým tratím.\n\nJejím životním úspěchem bylo vítězství v maratonském závodě na mistrovství Evropy v roce 2018.\n\n\n"}
{"id": "1439003", "url": "https://cs.wikipedia.org/wiki?curid=1439003", "title": "CSA Steaua București (lední hokej)", "text": "CSA Steaua București (lední hokej)\n\nCSA Steaua București (celým názvem: Clubul Sportiv al Armatei Steaua București) je rumunský klub ledního hokeje, který sídlí v Bukurešti. Oddíl patří pod sportovní klub CSA Steaua București. Založen byl v roce 1951. Svůj současný název nese od roku 1961. CSA je celkově čtyřicetinásobným mistrem Rumunska, což z něj dělá národního ligového rekordmana. Poslední titul je z roku 2006. Od sezóny 1951/52 působí v Liga Națională de hochei, rumunské nejvyšší soutěži v ledním hokeji. Klubové barvy jsou červená a modrá.\n\nSvé domácí zápasy odehrává v hale Mihai Flamaropol s kapacitou 8 000 diváků.\n\nZdroj: \n\n\n\n\nZdroj: \n\n\nZdroj: \n\n\n\n"}
{"id": "1439005", "url": "https://cs.wikipedia.org/wiki?curid=1439005", "title": "Uhličitan cesný", "text": "Uhličitan cesný\n\nUhličitan cesný je bílá krystalická látka dobře rozpustná v polárních rozpouštědlech jako jsou voda, alkoholy a dimethylformamid. V organických rozpouštědlech se rozpouští lépe než ostatní uhličitany, například uhličitan draselný a uhličitan sodný, ovšem stále je prakticky nerozpustný v nepolárních organických rozpouštědlech jako jsou toluen, xylen a chlorbenzen.\n\nTato látka se používá v organické syntéze jako zásada a má rovněž využití v zařízeních na přeměny energie.\n\nUhličitan cesný lze získat tepelným rozkladem šťavelanu cesného. Šťavelan cesný se zahříváním přeměňuje na uhličitan cesný za uvolnění oxidu uhelnatého:\n\nCsCO → CsCO + CO\n\nDalším způsobem přípravy uhličitanu cesného je reakce hydroxidu cesného s oxidem uhličitým:\n\nUhličitan cesný je důležitý pro \"N\"-alkylace sloučenin jako jsou mimo jiné sulfonamidy, aminy, β-laktamy, indoly, heterocyklycké sloučeniny, N-substituované aromatické imidy a ftalimidy. Výzkum těchto sloučenin byl zaměřen na jejich přípravu a biologickou aktivitu. Za přítomnosti tetrachlorozlatitanu sodného (Na[AuCl]) je CsCO velmi účinný při aerobní oxidaci různých druhů alkoholů na ketony a aldehydy při pokojové teplotě bez přítomnosti polymerních sloučenin. Při použití primárních alkoholů se nevytváří žádná kyselina. Selektivní oxidace alkoholů na karbonylové sloučeniny může být obtížná kvůli nukleofilní povaze karbonylového meziproduktu. Dříve se k oxidaci alkoholů používaly chromové a manganisté sloučeniny, ovšem ty jsou toxické a poměrně drahé.\nUhličitan cesný může použit při citlivých syntézách, kde je potřeba silná zásada.\n"}
{"id": "1439012", "url": "https://cs.wikipedia.org/wiki?curid=1439012", "title": "Řízená střela", "text": "Řízená střela\n\nJako řízené střely se ve vojenské terminologii označují zbraně vybavené vlastním pohonem, které jsou k cíli za letu řízeny automaticky nebo obsluhou (na rozdíl od balistických nebo neřízených raket). Na druhou stranu raketový pohon není povinným rysem - existují také střely s tryskovými motory závislými na vzduchu. Používají se hlavně proti mobilním pozemním nebo hladinovým a vzdušným cílům.\n\nHistorie řízených raket začala nasazením střely Fieseler Fi 103 na ostrově Usedom. Šlo o první hromadně nasazenou vojenskou řízenou raketou na světě.\n\n"}
{"id": "1439013", "url": "https://cs.wikipedia.org/wiki?curid=1439013", "title": "Budova Teplotechny", "text": "Budova Teplotechny\n\nBudova Teplotechny je kancelářský objekt nacházející se v ulici Ječná v Novém Městě na Praze 2. Byl postaven ve stylu brutalismu. Má železobetonovou konstrukci, průčelí je členěné dvojící arkýřů. Dům je obložen kovovými deskami modré barvy. V parteru se nachází obchody. Návrh pochází od architekty Věry Machoninové, realizace proběhla v letech 1975 až 1984. Původně budova sloužila především jako ubytovna.\n"}
{"id": "1439014", "url": "https://cs.wikipedia.org/wiki?curid=1439014", "title": "Béb", "text": "Béb\n\nBéb () je malá vesnička v Maďarsku v župě Veszprém, spadající pod okres Pápa. Nachází se asi 8 km severovýchodně od Pápy a 28 km jihovýchodně od Tétu. V roce 2015 zde žilo 229 obyvatel, z nichž 90,5 % tvoří Maďaři.\n\nKromě hlavní části spadá k Bébu i malá část Újtelep.\n\nBéb leží na silnicích 8301 a 8303. Je přímo silničně spojen s obcemi Bakonykoppány, Csót, Nagygyimót, Ugod a Vanyola. Béb leží mezi potoky Gerence a Öreg, které se stékají. Gerence se poté vlévá do řeky Marcal.\n\nV Bébu se nachází katolický kostel sv. Anny, malý obchod, rybník a hřbitov.\n"}
{"id": "1439016", "url": "https://cs.wikipedia.org/wiki?curid=1439016", "title": "Korinna z Tanagry", "text": "Korinna z Tanagry\n\nKorinna () byla starořecká básnířka.\n\nKorinna, lyrická básnířka z boiótské Tanagry podle Pausania soupeřila s Pindarem (5. století př. n. l.), ale ve skutečnosti je možné, že tvořila až ve 3. století př. n. l. nebo později. Boióťanka Korinna své lyrické básně (hlavně narativní básně z místních boiótských mýtických témat) skládala v místním aiolském nářečí. Svými jedinečnými vyjadřovacími schopnostmi do jisté míry ovlivnila dórskou sborovou lyriku a pozdější básníky (např. Theokritovy idyly z 1. pol. 3. stol. př. n. l. atd.). Její básně byly zřejmě známy ještě římským básníkům v době Augusta, t. j. na přelomu našeho letopočtu. Z básnických děl Korinny se zachovaly jen nepatrné zlomky (např. Závody dvou hor \"Kithairónu a Helikónu\" ve zpěvu).\n\nŘecký cestovatel Pausanias o Korinně zaznamenal: \"„Na významném místě města postavili památník Korinny, která jediná v Tanagre skládala verše. Na cvičišti také mají její obraz, představující dívku, jak si ovinuje stužku kolem hlavy na připomínku toho, jak písní (básní) zvítězila v Thébách nad Pindarom. Jsem přesvědčen, že zvítězila nářečím, protože přednášela verše ne v dórštině jako Pindaros, ale tak, že tomu mohli i Aiólové rozumět, také proto, že vynikala nad ostatními ženami spanilostí, pokud můžeme usuzovat z podoby.“\" Dle Plutarcha, řeckého historika, Korinna ještě mladému Pindarovi řekla, že \"člověk by měl sít rukou, ne celým pytlem\", vyčítala mu, že se ve své poezii až příliš zabývá mýtickou tématikou. Řecký básník Antipatros ze Soluně ji zařadil mezi devět „\"lyrických Múz\"“, mezi hvězdy, které kdysi zářily na obloze řecké. Silanión, aténský sochař ze 4. století př. n l., jí zhotovil portrétní sochu.\n"}
{"id": "1439022", "url": "https://cs.wikipedia.org/wiki?curid=1439022", "title": "Charles Krauthammer", "text": "Charles Krauthammer\n\nCharles Krauthammer (13. března 1950 New York – 21. června 2018 Washington) byl americký psychiatr a konzervativní politický komentátor.\nNarodil se na Manhattanu jako syn židovských uprchlíků před nacismem. V roce 1970 promoval na McGillově univerzitě v kanadském Montrealu, kde absolvoval politologii a ekonomii. Poté studoval jeden rok politickou teorii na Oxfordské univerzitě. Protože byl uprostřed studentských bouří zklamaný v politiky, změnil svůj obor na medicínu, kterou začal studovat na Harvardově univerzitě. V prvním ročníku studia medicíny měl Charles Krauthammer nehodu v bazénu, důsledkem níž byl po celý zbytek života paraplegikem. Po 14 měsících zotavování se vrátil do školy, kterou úspěšně dokončil v roce 1975 a stal se psychiatrem. Od roku 1978 působil v administrativě prezidenta Cartera jako ředitel pro psychiatrický výzkum. Od roku 1980 byl autorem projevů viceprezidenta Waltera Mondalea.\n\nPo skončení Carterovy vlády začal pracovat v týdeníku New Republic. Od roku 1985 působil jako komentátor deníku Washington Post a v roce 1987 obdržel Pulitzerovu cenu. Svými komentáři přispíval do deníku Washington Post přispíval až do srpna roku 2017, kdy musel svoji činnost kvůli diagnostikované rakovině, jíž o necelý rok později podlehl, ukončit.\n\nV srpnu roku 2017 podstoupil operaci k odstranění rakovinného nádoru v břiše, nicméně nemoc se mu vrátila. Ve svém posledním sloupku se 8. června 2018 Charles Krauthammer rozloučil se svými čtenáři, kterým oznámil, že rakovina je v konečném stádiu a má před sebou jen několik týdnů života. Své nemoci podlehl o necelé dva týdny později, 21. června téhož roku.\nZa vlády prezidenta George Bushe byl součástí Prezidentské rady pro bioetiku. Působil také jako komentátor na televizní stanici Fox News.\n\nZpočátku inklinoval k Demokratické straně a zpočátku se považoval za „demokratického studenoválečníka“, který zastával ostře protikomunistické postoje a zároveň podporoval programy na podporu těch nejzranitelnějších skupin ve společnosti. Protože byl ale velkým podporovatelem užívání vojenské síly, postupně se svými postoji vzdaloval Demokratické straně. V 80. letech 20. století byl člověkem, který přišel s termínem Reaganova doktrína.\n\nUžití vojenské síly podporoval i po skončení studené války. Byl jedním z těch, kteří podporovali americké tažení do Iráku v roce 2003. Později ostře kritizoval politiku prezidenta Baracka Obamy.\n\nOd řady ostatních konzervativců se lišil svým vstřícným postojem k interrupcím (přestože nesouhlasil s rozhodnutím v Roe vs. Wade) a výzkumu kmenových buněk. Odmítal také teorii inteligentního designu jako podvodnou a vyšňořenou verzi kreacionismu.\n"}
{"id": "1439034", "url": "https://cs.wikipedia.org/wiki?curid=1439034", "title": "CS Sportul Studențesc București", "text": "CS Sportul Studențesc București\n\nCS Sportul Studențesc București (celým názvem: Clubul Sportiv Sportul Studențesc București) je rumunský klub ledního hokeje, který sídlí v Bukurešti. Oddíl patří pod sportovní klub Sportul Studențesc București. Založen byl v roce 1966. Od sezóny 2009/10 působí v Liga Națională de hochei, rumunské nejvyšší soutěži v ledním hokeji. Klubové barvy jsou černá a bílá.\n\nSvé domácí zápasy odehrává v hale Mihai Flamaropol s kapacitou 8 000 diváků.\n\n\nZdroj: \n\n\n\n"}
{"id": "1439047", "url": "https://cs.wikipedia.org/wiki?curid=1439047", "title": "Gustav Vasa (opera)", "text": "Gustav Vasa (opera)\n\nGustav Vasa (P XXIII:6) je jediná dochovaná opera Leopolda Koželuha. Jejím námětem je osvobození Švédska od dánské nadvlády v roce 1521. Zajímavým aspektem je významná dějinná úloha ženských postav, která v Koželuhově době nebyla obvyklá.\n\nO dobovém uvedení opery nejsou žádné informace. Je tedy možné, že světovou premiérou díla bylo nastudování opery v Helsinkách v roce 2018 pod vedením dirigenta Aapo Häkkinena, keré bylo uvedeno při příležitosti dvoustého výročí úmrtí skladatele.\n\n\n2,2,2,2; 2,2,3,0; tp; bat; archi\n\n"}
{"id": "1439055", "url": "https://cs.wikipedia.org/wiki?curid=1439055", "title": "Základní frekvence", "text": "Základní frekvence\n\nZákladní frekvence je nejnižší frekvence periodického průběh signálu. V hudbě je základní tón (fundament) nejnižší vnímaný tón, který je přítomný. V termínech superpozice sinusových signálů (ve Fourierově řadě) je základní frekvence nejnižší frekvencí sinusového průběhu v součtu. Základní frekvence se obvykle označuje f\" (nebo FF), jako první frekvence při číslování od nuly. Někdy se používá zkratka f\", jako první harmonická. (Druhá harmonická je pak f = 2⋅f, atd. Při tomto zápisu by nultá harmonická byla 0 Hz.)\n\nVšechny sinusové a mnoho nesinusových průběhů jsou periodické, což znamená, že se určitý průběh signálu po určitém době přesně opakuje. Jestliže okamžitou hodnotu signálu v čase formula_1 označíme formula_2, pak je perioda signálu libovolné formula_3, pro které platí:\n\nTo znamená, že pro úplný popis signálu postačuje tato rovnice a definice hodnot tvaru vlny v libovolném intervalu délky formula_5.\n\nPrůběh signálu lze popsat pomocí jakéhokoli celočíselného násobku této základní periody. Nejmenší perioda, pomocí které lze úplně popsat průběh signálu, je perioda odpovídající základní frekvenci. Základní frekvence je její převrácená hodnota:\n\nProtože perioda se měří v časových jednotkách, je rozměr frekvence 1/čas. Pokud se čas měří v sekundách, frekvence je v cyklech za sekundu, formula_7, zpravidla nazývaných Hertz.\n\nPro válcovou dutinu délky formula_8 s jedním koncem uzavřeným a druhým koncem otevřeným je vlnová délka základní frekvence formula_9 jak ukázují první dvě animace. Odtud\n\nOdtud můžeme pomocí vztahu\nkde formula_12 je rychlost vlny, spočítat základní frekvenci z rychlosti vlny a délky dutiny:\nPokud má dutina oba konce uzavřené nebo oba otevřené jako na dalších dvou animacích, bude vlnová délka základní frekvence formula_14. Stejnou metodou jako výše lze určit základní frekvenci:\n\nPři 20 °C je rychlost zvuku ve vzduchu 343 m/s. Rychlost zvuku závisí na teplotě; při zvýšení teploty o jeden stupeň Celsia se rychlost zvuku zvyšuje o 0,6 m/s.\n\nRychlost zvukové vlny při různých teplotách:\n\n\nV hudbě je základní frekvence výška tónu, která je vnímána jako nejnižší přítomná složka. Základní frekvence může být dána vibrací celé délky struny nebo vzduchového sloupce nebo vyšší harmonické vybrané hráčem. Základní frekvence je jednou z harmonických. Harmonická je jakýkoli člen harmonické řady, což je ideální řada frekvencí, které jsou celočíselnými násobky společné základní frekvence. I základní frekvence je považována za harmonickou složku, protože je jednonásobkem sebe sama.\n\nZákladní frekvence je frekvence kmitů celé vlny. Vyšší složky jsou ostatní sinusové složky přítomné ve frekvenci nad základní frekvencí. Všechny frekvenční složky, které vytvářejí celkový tvar vlny, včetně základní frekvence a vyšších harmonických, se nazývají složky a dohromady tvoří harmonickou řadu. Vyšší složky, které jsou přesně celočíselnými násobky základní frekvence se nazývají harmonické složky. Vyšší složka, která je blízko, ale ne přesně rovna harmonické, se někdy nazývá částečně harmonická, ale často se jednoduše označuje jako harmonická. Někdy zvuk obsahuje vyšší složky, které nejsou blízko harmonických a nazývají se složky nebo neharmonický svrchní tóny.\n\nZákladní frekvenci považujeme za \"první harmonickou\" a \"první složku.\" Číslování složek a harmonických je pak obvykle stejné; druhá složka je druhá harmonická, atd. Pokud však existují neharmonické složky, číslování se již neshoduje. Vyšší složky jsou číslované, protože se vyskytují \"nad\" základní frekvencí. Takže striktně řečeno, \"první\" vyšší harmonická je \"druhá\" složka (a obvykle \"druhá\" harmonická). Protože toto může vést k nedorozumění, bývají pomocí čísel označovány pouze harmonické složky a vyšší harmonické a složky jsou popsány svými vztahy k těmto harmonickým.\n\nUvažujme pružinu upevněnou na jednom konci s hmotou připevněnou na druhém konci; celek tvoří oscilátor s jedním stupněm volnosti. Pokud jej uvedeme do pohybu, bude kmitat na své přirozené frekvenci. Oscilátor s jedním stupněm volnosti tvoří systém, v němž lze pohyb popsat jednou souřadnicí, jehož přirozená frekvence závisí na dvou vlastnostech systému: hmotě a tuhosti; (pokud je systém netlumený). Úhlovou frekvenci \"ω\" lze vyjádřit pomocí rovnice\n\nkde\n\"k\" je tuhost pružiny\n\"m\" je hmotnost \n\"ω\" je úhlová frekvence (v radiánech za sekundu)\n\nZ úhlové frekvence lze získat přirozenou frekvenci \"f\" prostým vydělením \"ω\" číslem 2\"π\". Pokud nechceme použít úhlovou frekvenci, lze přirozenou frekvenci zapsat takto:\n\nkde\n\"f\" = přirozená frekvence v hertzech (cyklech/sekundu)\n\"k\" = tuhost pružiny (Newton/metr nebo N/m)\n\"m\" = hmotnost (kg) \n\nPři provádění modální analýzy struktur a mechanických zařízení se frekvence prvního módu nazývá základní frekvence.\n\n"}
{"id": "1439057", "url": "https://cs.wikipedia.org/wiki?curid=1439057", "title": "René de Saussure", "text": "René de Saussure\n\nRené de Saussure (17. března 1868 Ženeva – 2. prosince 1943 Bern) byl švýcarský esperantista a matematik. Je autorem významných děl o esperantu a interlingvistice z jazykovědného pohledu. Jeho stěžejním dílem je analýza způsobu tvorby slov v esperantu (), která vznikla za účelem obhajoby esperanta před kritiky z řad zastánců jeho reformované podoby – jazyka ido.\n\nV roce 1907 navrhl vznik mezinárodní měnové jednotky spesmilo (symbol: ₷). Tu pak až do první světové války skutečně využívala esperantská banka Ĉekbanko esperantista a též některé britské a švýcarské banky.\n\nPocházel ze známé švýcarské rodiny vzdělanců, jeho otec byl mineralog a entomolog Henri de Saussure, bratr Ferdinand de Saussure je považován za zakladatele moderní lingvistiky. Ferdinand de Saussure se zmiňoval o umělých jazycích a konkrétně esperantu ve svých přednáškách zachycených v knize \"Kurs obecné lingvistiky\" vydané v roce 1913.\n\nV roce 1919 předložil René de Saussure vlastní sadu reforem esperanta a po jejich nepřijetí začal sám na jeho místo neúspěšně prosazovat jiné projekty mezinárodního pomocného jazyka – nejprve vlastní projekt Esperanto II a posléze jazyk interlingua.\n\n"}
{"id": "1439061", "url": "https://cs.wikipedia.org/wiki?curid=1439061", "title": "Bitva u Araru", "text": "Bitva u Araru\n\nBitva u Araru se odehrála v červnu roku 58 př. n. l. mezi římskými legiemi Julia Caesara a keltským kmenem Helvéců. \n\nKmen Helvéců žil na území dnešního Švýcarska, kde v polovině 1. století př. n. l. začal být ohrožován narůstající přítomností Germánů, kteří migrovali z východu pod vedením Ariovista. Helvéciové byli nuceni pod tímto tlakem ustoupit na západ, kde měli v plánu získat nová území na březích Atlantiku. Římané tuto migraci vnímali jako ohrožení stability. Usídlení Helvéců mezi provincií Gallia Narbonensis a Hispánií představovalo pro ně skutečnou hrozbu. \n\nO přípravách na migraci se dozvěděl Julius Caesar, který opustil okolí Říma a v polovině března roku 58 př. n. l. přijel do okolí dnešního města Ženevy. K dispozici měl pouze jednu legii, což bylo žalostně málo oproti migrujícím kmenům a tak byl nucen hrát na čas. Když Helveciové požádali o povolení k překročení Předalpské Galie a Galie Narbonensis, tak Caesar předstíral, že tuto žádost musí zvážit. Ve skutečnosti získaný čas využil k vybudování několika kilometrového opevnění a ke zničení mostu přes řeku Rhônu poblíž dnešního města Ženevy.\n\nV polovině dubna nakonec Julius Caesar informoval Helvéce, že jejich žádosti nebylo vyhověno. Helvéciové byli tedy nuceni hledat alternativní cestu na západ, tentokrát přes území Aeduů, kteří byli spojenci Říma. Dumnorix, jeden z vůdců kmene Aeduů, přesvědčil i kmen Sekvanů, aby umožnili Helvecům projít přes jejich území. Již v březnu roku 58. př. n. l. Helveciové spálili své vesnice, zničili všechno co nemohli vzít sebou do nového domova a spolu s Rauriky, Tulingy, Latobrigy a Bóji se začali pohybovat směrem na západ. Do pohybu se dalo nejméně 300 000 lidí s toho jedna čtvrtina byla bojeschopná. Nyní museli překročit řeku Arar (dnes Saôna) a přejít přes území Aeduů směrem na západ.\n\nBezprostřední hrozba migrace Helvéců přes římské provincie byla zažehnána, přesto byl Julius Caesar stále odhodlán migraci zabránit. Vrátil se zpět na Apeninský poloostrov, kde shromáždil tři veteránské legie z Aquleje, k tomu přidal dvě nové legie, které byly umístěné v Předalpské Galii a vrátil se zpět přes Alpy na sever k řece Arar. V té době Helvéciové dorazili k také k Araru, přes který se chystali přejít na druhý břeh, na území kmene Aeduů. Julius Caesar ve svých Zápiscích o válce galské napsal, že ho v té době Aeduové požádali o pomoc, aby migrujícím kmenům zabránili v přechodu přes jejich území, což snad naznačuje, že Dumnorix byl patrně sesazen a k moci se dostala pro-římská frakce. Julius Caesar byl za tuto žádost rád, stala se mu záminkou k napadení migrujících kmenů.\n\nHelvéciové již z velké části řeku Arar již překročili. Byli rozděleni na čtyři skupiny, tři z nich byly již na západním břehu, ale členové poslední skupiny v niž byli převážně příslušníci Tigurinů, zůstávali ještě na východním břehu. Julius Caesar si uvědomil, že je to dobrá příležitost k napadení této skupiny. Vzal tři své legie a vydal se na noční pochod k řece, kde Tiguriny překvapil ve chvíli, kdy se chystali překročit řeku. Velká část migrujících Tigurinů byla v bitvě pobita a zbytek utekl do okolních lesů. Po bitvě Julius Caesar postavil most přes Arar a jeho armáda překročila řeku za jediný den. \n\nRychlé napadení migrující skupiny velmi zapůsobilo na Helvéce a proto začali s Římany vyjednávat, ale vyjednávání selhalo. Zbylé tři skupiny Helvéců pokračovali v cestě na západ a Římané se pustili do jejich pronásledování. Po patnácti dnech pronásledování Římanům docházely zásoby a proto se Julius Caesar rozhodl s legiemi zastavit se v Bibracte, kde doufal, že najde zásoby jídla pro své legie. Helvéciové se rozhodli využít šance a vyhladovělé římské legie napadnout, ale místo toho utrpěli rozhodující porážku v bitvě u Bibracte.\n\n"}
{"id": "1439073", "url": "https://cs.wikipedia.org/wiki?curid=1439073", "title": "Ribatejo", "text": "Ribatejo\n\nRibatejo je region ve středním Portugalsku. Nachází se severovýchodně od Lisabonu a je pojmenován podle řeky Tejo, která jím protéká. Díky příznivému podnebí a úrodné půdě patří k nejvýznamnějším zemědělským oblastem Portugalska, pěstuje se vinná réva, olivovník, ovoce, zelenina, pšenice a rýže. Pro zdejší folklór jsou charakteristické býčí zápasy a tanec fandango, významnou turistickou atrakcí je templářský hrad v Tomaru. V letech 1936 až 1976 tvořilo Ribatejo provincii zahrnující dvacet dva obcí s hlavním městem Santarém (bylo jedinou portugalskou provincií, která nehraničila se Španělskem ani s mořem). Ribatejo se dělí na tři části: Bairro na severu, Lezíria podél řeky Tejo a Charneca na jihu.\n\n"}
{"id": "1439074", "url": "https://cs.wikipedia.org/wiki?curid=1439074", "title": "Brodalumab", "text": "Brodalumab\n\nBrodalumab (v USA pod názvem Siliq, v Evropě Kyntheum) je lidská monoklonální protilátka určená k léčbě zánětlivých onemocnění.\nV únoru 2017 byl Brodalumab schválen FDA pro léčbu středně těžké až těžké ložiskové psoriázy (lupénky) u lidí, jejichž předchozí léčba selhala.\n\nBrodalumab je humánní monoklonální imunoglobulin, který se váže na lidský IL-17RA a blokuje biologickou aktivitu prozánětlivých cytokinů (např. IL-17A), což vede k ztlumení zánětlivých aktivit a zlepšení klinických příznaků spojených s psoriázou.\n\nBrodalumab byl vyvinut společností Amgen, Inc. pod názvem AMG 827. V roce 2013 proběhly dvě klinické studie fáze III zaměřené na léčbu středně těžké až těžké ložiskové psoriázy. V listopadu 2014 oznámily splečnosti Amgen a AstraZeneca povzbudivé výsledky studií fáze III. Přípravek splnil svůj primární cíl a v porovnání s ustekinumabem a placebem vykazoval vynikající zlepšení a vyčištění pleti. V květnu 2015 však Amgen oznámil, že kvůli nahlášeným případům pacientů majících „sebevražedné představy a chování“ ukončí svoji účast na společném vývoji léku. AstraZeneca bude výhradně zodpovědná za budoucí vývoj Brodalumabu a jeho uvedení na trhy ve všech oblastech, s výjimkou určitých asijských zemí (jako je Japonsko), kde vlastní práva na Brodalumab společnost Kyowa Hakko Kirin pod názvem KHK-4827. V září 2015 AstraZeneca oznámila partnerství se společností Valeant Pharmaceuticals, ve kterém společnost Valeant převzala výhradní práva na vývoj a obchodování s přípravkem Brodalumab. V červenci 2016 byla práva na Brodalumab prodána společnosti LEO Pharma A/S. V lednu 2016 podala společnost LEO Pharma A/S americkému FDA žádost o registraci biologického léčivého přípravu (BLA - Biologics License Application).\nSchválení následovalo v únoru 2017.\n"}
{"id": "1439076", "url": "https://cs.wikipedia.org/wiki?curid=1439076", "title": "Letadlový nosič raketoplánu", "text": "Letadlový nosič raketoplánu\n\nLetadlové nosiče raketoplánů (anglicky: Shuttle Carrier Aircraft, SCA) byla dvě rozsáhle upravená dopravní letadla Boeing 747, která NASA používala k přepravě raketoplánů. Prvním se stal typ 747-123 a následně i model 747-100SR-46 pro krátký dolet (short range). Celkově se uskutečnilo přes sto letů, se započtením mezipřistání se jednalo o přibližně tři sta letů. \n\nNosiče sloužily převážně k převozu raketoplánů po skončení misí ze záložního letiště na Shuttle Landing Facility, které je letištěm v Kennedyho vesmírném středisku na Floridě. Ukotvení a rozpojení s hřbetem trupu letadla probíhalo ve spojovacímu zařízení (Mate-Demate Device), tvořeném kovovou konstrukcí věží s plošinami a jeřábů.\n\nTesty přiblížení a přistání nosiče s raketoplánem Enterprise probíhaly v roce 1977, kdy se také za letu raketoplán oddělil od hřbetu trupu nosiče a doplachtil na Edwardsovu základnu. Do výslužby byla obě letadla poslána v roce 2012. \n\nRaketoplány nebyly konstruovány na samostatné lety v atmosféře za použití motorů. Při návratu z misí se chovaly pouze jako kluzáky. Hlavní motory SSME s přídavnými startovacími raketami SRB sloužily výlučně k vynesení na orbitu a manévrovací jednotky OMS s reaktivními motory orientace a stabilizace RCS měly za úkol upravovat trajektorii letu ve vesmíru. 700 tun paliva v zevní palivové nádrži bylo spotřebováno při vynesení raketoplánu za cca 8,5 minut.\n\nKandidátem na funkci nosiče raketoplánů se nejdříve stalo čtyřmotorové transportní letadlo Lockheed C-5 Galaxy, určené k přepravě nadměrných nákladů ve vlastnictví armády. NASA však nakonec zvolila dopravní letadlo Boeing 747, které na rozdíl od Lockheedu C-5 představovalo dolnoplošník, s výhodou křídel v dolní polovině trupu. Kosmická agentura byla také majitelem Boeingu, zatímco nosiče Lockheed by zůstaly ve vlastnictví amerického letectva.\n\nPrvním nosičem se v roce 1974 stal vyřazený dopravní letoun Boeing 747 typu 123 aerolinek American Airlines, vyrobený roku 1970. Specifikaci N905NA stroji zaregistroval federální letecký úřad. V úvodní fázi se testovaly charakteristiky odtokových vírů v Drydenově leteckém výzkumném středisku a možnosti redukce turbulencí při letech v těsné formaci s F-104. Od roku 1976 započaly v dílnách Boeingu rozsáhlé úpravy zahrnující maximální odlehčení, zesílení trupu, přidání konstrukce pro připojení raketoplánu i únikového tunelu pro evakuaci posádky, modernizaci avioniky, motorů a doplnění vertikálních ploch na ocasní část k lepší stabilizaci při letu. Únikový tunel byl po dokončení testů přiblížení a přistání odstraněn z obavy možného nasátí členů posádky motory.\n\nVlastní připojení zkušebního prototypu raketoplánu Enterprise k nosiči se uskutečnilo 15. února 1974 na Edwardsově letecké základně. V tento den došlo v rámci testů přiblížení a přistání (Approach and Landing Tests, ALT) ke třem pojížděcím testům na vzletové dráze, kdy nosič s raketoplánem na hřbetu vyvinul při posledním z nich rychlost 253 km/h. Dobré výsledky stability a dalších ukazatelů umožnily o tři dny později první vzlet. Ten proběhl bez posádky raketoplánu s časem 2.05 hodin a byl následován čtyřmi obdobnými testy, s posledním z nich 2. března 1977. Od 18. června téhož roku již při letech seděla v Enterprise dvoučlenná posádka. Vrcholem se stala zkouška oddělení raketoplánu od nosiče během letu, k níž došlo 12. srpna ve výšce 7 346 metrů při rychlosti 499 km/h. Raketoplán následně doklouzal na Edwardsovu základnu za 5.21 minut. Testování skončilo v listopadu 1977, s nejdelší délkou letu 4.17 hodiny. Během března 1978 byl pak raketoplán převezen do alabamského Huntsville, kde se podrobil zkouškám v Marshalově středisku vesmírných letů.\n\nTechnické parametry modifikovaného nosiče v porovnání s dopravním letadlem Boeing 747 byly zredukovány. Nosič měl dolet 1 850 km. Ve srovnání s dopravním strojem tak došlo ke snížení na méně než pětinu délky z původních 10 100 km. Důsledkem se stalo několik mezipřistání při cestě napříč americkým kontinentem z Kalifornie na Floridu. Maximální letová výška byla snížena z původních cca 11 km na 4,5 km a cestovní rychlost z 900 km/h na 640 km/h. Při letu bez raketoplánu byla kvůli vyvážení vyžadována balastní zátěž v trupu. Týdenní příprava na let vyžadovala práci 170členného týmu.\n\nPokusy s doplňováním paliva za letu doprovázely potíže vertikálních stabilizátorů u N905NA, což vedlo k upuštění od této varianty. Spotřeba nosiče činila přibližně 100 litrů na kilometr. Původně byly zvažovány úpravy na způsob Boeingu E-4 (modifikovaného 747-200s) amerického letectva, který mohl doplňovat pohonné hmoty za letu z KC-135 Stratotankeru.\n\nPůvodní barevné provedení American Airlines s červeným, bílým a modrým pruhem na trupu bylo zachováno až do roku 1983, kdy byl nosič přestříkán na bílo s modrým pruhem, typickým vzorem NASA. Mezi 16. květnem až 13. červnem 1983 byl raketoplán Enterprise také přepravován po západoevropském turné. Jednalo se o rekordní délku letu i celkový počet 21 mezipřistání, než opět dvojice strojů dosedla na Edwardsově základně. Při přeletech došlo k zastávkám na dotankování v labradorském sídle Goose Bay, islandském Keflavíku, v Anglii a Západním Německu. Následně se raketoplán představil na Pařížském aerosalonu.\n\nPo havárii Challengeru se v roce 1989 NASA rozhodla přikoupit druhý Boeing 747 vyrobený roku 1973, v modelu 100SR-46 pro krátký dolet, od Japan Airlines. Japonská letecká společnost používala Boeingy 747 s vyšším počtem míst na vnitrostátních linkách mezi velkoměsty. Tato verze měla objem nádrží snížený o 20 % a tím pádem omezený dolet, ale i zesílený trup s podvozkem kvůli nutnosti častějších vzletů a přistání. Varianta Boeing 747-100SR tak byla konstrukčně vhodná pro přepravu těžších nákladů. Federální letecký úřad stroji přidělil registrační označení N911NA a po úpravách byl letoun připraven k plnění funkce nosiče od listopadu 1990. K prvnímu využití pak došlo roku 1991, kdy přepravil nově zhotovený Endeavour od kalifornského výrobce v Palmdale do Kennedyho vesmírného střediska.\n\nZákladnou obou letadlových nosičů bylo Drydenovo letecké výzkumné středisko na Edwardsově letecké základně v Kalifornii. Z hlediska funkce se jednalo o identické stroje, ačkoli N911NA měl na každé straně horní paluby pět oken, zatímco N905NA pouze dvě. Spojovací prvky na hřbetu byly opatřeny humornými instrukcemi „raketoplán připojit zde“ či „raketoplán umístit zde“, s dovysvětlující výstražnou poznámkou „černou stranou dolů“.\n\nLetadlové nosiče mohly využívat všechna záložní místa přistání raketoplánů ve Spojeném království, Španělsku a Francii.\n\nSpolečnost Boeing také nosiče využila 11. prosince 2010 k přepravě předváděcího modelu bezpilotního bojového letounu stealth, Phantom Ray, z missourijského St. Louis na Edwardsovu základnu.\n\nHlavním využitím letadlových nosičů se stal převoz raketoplánů z kalifornské Edwardsovy letecké základny, která sloužila jako záložní místo přistání při nevhodných meteorologických podmínkách, na letiště Shuttle Landing Facility ve floridském Kennedyho vesmírném středisku. Několik letů zajistilo transport z Drydenova leteckého výzkumného střediska na Edwardsově základně poté, co stroje byly dodány NASA z výrobních hal Rockwell International a sestaveny v zařízeních kalifornského Palmdale.\n\nTranskontinentální vzdálenost z Edwardsovy základny do Kennedyho střediska činila více než 3 600 km a vyžadovala tak mezipřistání pro dotankování paliva. Převoz trval dva až tři dny, z toho vlastní letový čas činil přibližně 12 hodin. Nosič 905 uskutečnil v rámci oficiálního programu 70 z 87 celkových převozů, z toho 54 přímo po misích z Edwardsovy základny na Floridu. Nosič 911 na této trase provedl 17 transportů po misích. Druhá nejvytíženější trasa v počtu dvaceti letů začínala i končila na Edwardsově základně. Osm letů proběhlo z Palmdale do Kennedyho střediska a sedm nazpátek. Zbylé transporty nepřesáhly frekvenci jednoho či dvou letů. Před nosičem vzlétalo průzkumné letadlo Pathfinder, které monitorovalo meteorologické podmínky na dráze letu, protože dvojice strojů byla náchylná zejména na turbulence i teplotu nižší než -9°C.\n\nJiž při první oficiální misi STS-1 mezi 12. až 14. dubnem 1981 raketoplán Columbia přistál na Edwardsově základně. Jeho transport do Kennedyho centra se pak odehrál 27. a 28. dubna téhož roku. Také druhá mise Columbie STS-2 během listopadu téhož roku skončila identickým scénářem. Výjimečnou se stala třetí mise STS-3 z března 1982, kdy, jedinkrát v historii programu Space Shuttle, raketoplán přistával ve White Sands Space Harbor u Las Cruces v Novém Mexiku. V těchto případech tak mohlo být využito mobilní spojovací zařízení Orbiter Lifting Frame, vyrobené pro místa přistání bez trvalého spojovacího zařízení. Jeho součásti byly přepravovány dvěma nákladními letadly Lockheed C-5 Galaxy, s operační kapacitou po celém světě. \n\nSpeciální let se uskutečnil mezi 22. až 29. březnem 1984, kdy nosič dopravil prototyp Entreprise do alabamského přístavu Mobile. Odtud byl raketoplán lodí přepraven do New Orleans, kde se stal až do listopadu exponátem Světové výstavy 1984. Premiérový transkontinentální přelet Atlantisu na nosiči proběhl 12. a 13. dubna 1985. Transport téhož raketoplánu po misi STS-76 z 6. dubna 1986 se stal nejdramatičtější epizodou letů. Přibližně pět minut po startu vzplanul třetí motor Boeingu. Dvojice strojů se musela vrátit a nouzově přistát na Edwardsově základně. Opakovaný let se odehrál o pět dní později. Poslední přelet napříč kontinentem uskutečnil nosič N911NA ve dnech 20. a 21. září 2009 s raketoplánem Discovery po misi STS-128. \n\nPo ukončení programu Space Shuttle transportovaly nosiče raketoplány z Kennedyho vesmírného střediska do muzeí. Discovery tak 19. dubna 2012 zakotvil v Centru Udvara-Házyho, součásti Národního muzea letectví a kosmonautiky Smithsonova institutu ve virginském Chantilly. Nahradil v něm prototyp Enterprise. Během slavnostní ceremonie byly oba raketoplány postaveny vedle sebe. \n\nK úplně poslednímu letu raketoplánu na nosiči došlo 19. až 21. září 2012, kdy byl Endeavour převezen z Kennedyho střediska na mezinárodní letiště Los Angeles. Stal se pak součástí expozice losangeleského Kalifornského vědeckého střediska.\n\nLetadlový nosič N911NA skončil ve výslužbě 8. února 2012 po uskutečnění poslední mise do Drydenova střediska Edwardsovy letecké základny v kalifornském Palmdale. Během 38leté služby letadlo, jak v dopravním i nákladním využití, celkově nalétalo 33 044 letových hodin, z toho jako nosič NASA uskutečnilo 386 letů včetně 66 převozů raketoplánu. Součásti nosiče byly použity jako náhradní komponenty pro Stratosférickou observatoř pro infračervenou astronomii (SOFIA), která se stala projektem NASA v podobě upraveného Boeingu 747SP s instalovaným infračerveným dalekohledem o průměru 2,7 metru. Trup letadla N911NA byl zakonzerován a vystaven v Leteckém parku Joe Daviese v Palmdale, v rámci dlouhodobého zapujčení stroje městu od NASA.\n\nStarší letadlový nosič N905NA přepravil vysloužilé raketoplány do muzeí. Během 42leté služby letadlo, jak v dopravním i nákladním využití, celkově nalétalo 11 018 letových hodin a uskutečnilo 6 335 vzletů a přistání. Závěrečnou služební misí se stal transport Endeavouru do Los Angeles v září 2012. Následně nosič přistál v Drydenově středisku, kde jej NASA zamýšlela použít na náhradní díly projektu SOFIA, rovněž jako nosič N911NA. Ovšem po technickém zmapování inženýři usoudili, že by bylo možné využít jen velmi omezený počet součástek. V roce 2013 tak bylo rozhodnuto zachovat celistvý nosič a vystavit jej v Houstonském vesmírném středisku s maketou raketoplánu Independence připojenou na hřbetu trupu. Název Independence maketa získala v soutěži z roku 2013, původně se jmenovala Explorer a byla částí expozice Kennedyho vesmírného střediska. Nosič N905NA přistál během dubna 2014 na operační základně NASA v texaském Ellington Field u Johnsonova vesmírného střediska. Po rozmontování byl v sedmi dílech převezen do Johnsonova střediska, kde došlo k jeho opětovnému smontování. V průběhu srpna 2014 pak byl opatřen maketou raketoplánu. K otevření exponátu pro veřejnost na ploše tzv. Independence Plaza Houstonského vesmírného střediska došlo 23. ledna 2016.\n\n\n\n\n"}
{"id": "1439077", "url": "https://cs.wikipedia.org/wiki?curid=1439077", "title": "Jelena Krasovská", "text": "Jelena Krasovská\n\nJelena Alexandrovna Krasovská (: Елена Александровна Красовская; * 29. května 2000 Miass) je ruská reprezentantka ve sportovním lezení. Vítězka zimních armádních světových her v boulderingu, juniorská vicemistryně světa v lezení na rychlost, juniorská mistryně Evropy v lezení na rychlost a v boulderingu.\n\n\n"}
{"id": "1439081", "url": "https://cs.wikipedia.org/wiki?curid=1439081", "title": "Taškent Open 2018 – ženská dvouhra", "text": "Taškent Open 2018 – ženská dvouhra\n\nŽenská dvouhra Taškent Open 2018 probíhala ve druhé polovině září 2018. Do singlové soutěže taškentského tenisového turnaje hraného na tvrdém povrchu nastoupilo třicet dva hráček. Obhájkyní titulu byla ukrajinská tenistka Kateryna Bondarenková, která do turnaje nezasáhla.\n\nVítězkou se stala 24letá nenasazená Ruska Margarita Gasparjanová, jež v nejkratším taškentském finále za 61 minut zdolala 17letou ruskou kvalifikantku Anastasiji Potapovovou po hladkém dvousetovém průběhu 6–2 a 6–1. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, čímž navázala na triumf z Baku Cupu 2015. Gasparjanová, která se na okruh vrátila v květnu 2018 po dvouleté přestávce zaviněné zraněními, startovala pod žebříčkovou ochranou. Jako 299. hráčka žebříčku se stala druhou nejníže postavenou vítězkou dvouhry v historii WTA Tour. Zařadila se tak za Indonésanku Angelique Widžajaovou, která zvítězila na Bali 2001 jako 579. žena klasifikace. Pro obě Rusky se jednalo o druhou semifinálovou i finálovou účast v kariéře. Bodový zisk zajistil Potapovové debutový průnik do elitní světové stovky a Gasparjanová se vrátila do první dvoustovky. \n"}
{"id": "1439082", "url": "https://cs.wikipedia.org/wiki?curid=1439082", "title": "Wuhan Open 2018 – ženská dvouhra", "text": "Wuhan Open 2018 – ženská dvouhra\n\nŽenská dvouhra Wuhan Open 2018 probíhala ve druhé polovině září 2018. Do singlové soutěže wuchanského tenisového turnaje hraného na tvrdém povrchu nastoupilo padesát šest hráček. Obhájkyní titulu byla francouzská tenistka Caroline Garciaová, kterou ve druhém kole vyřadila Češka Kateřina Siniaková.\n\nVítězkou se při svém prvním wuchanském startu stala 20letá Běloruska Aryna Sabalenková, jež ve finále zdolala estonskou tenistku Anett Kontaveitovou po dvousetovém průběhu 6–3 a 6–3, když nečelila žádné brejkové hrozbě. V probíhající sezóně si po triumfu na Connecticut Open 2018 připsala druhé turnajové vítězství, které představovalo také druhý singlový titul na okruhu WTA Tour. Bodový zisk posunul obě finalistky na nová kariérní maxima, když Sabalenkové v následném vydání žebříčku patřila 16. příčka a Kontaveitové 21. místo.\n\nOsm nejvýše nasazených hráček obdrželo volný los do druhého kola.\n"}
{"id": "1439083", "url": "https://cs.wikipedia.org/wiki?curid=1439083", "title": "China Open 2018 – ženská dvouhra", "text": "China Open 2018 – ženská dvouhra\n\nŽenská dvouhra China Open 2018 probíhala v první polovině října 2018. Do singlové soutěže pekingského tenisového turnaje hraného na tvrdém povrchu nastoupilo šedesát hráček. Z dvoukolové kvalifikace se do hlavní soutěže probojovalo deset tenistek. Obhájkyní titulu byla francouzská hráčka Caroline Garciaová, kterou ve třetím kole vyřadila běloruská světová šestnáctka Aryna Sabalenková.\n\nSemifinalistky wuchanského turnaje Wuhan Open 2018, hraného v týdnu před pekingskou událostí – Aryna Sabalenková, Anett Kontaveitová a Wang Čchiang, obdržely volný los do druhého kola. Čtvrtá z nich, Ashleigh Bartyová, se z turnaje odhlásila.\n\nVítězkou se stala dánská světová dvojka Caroline Wozniacká, jež ve finále zdolala dvacátou hráčku žebříčku Anastasiji Sevastovovou z Lotyška po dvousetovém průběhu 6–3 a 6–3. 28letá Dánka navýšila aktivní vzájemnou bilanci zápasů na 6–0. V probíhající sezóně si připsala po triumfech na Australian Open a Nature Valley International třetí turnajové vítězství, které představovalo jubilejní třicátý singlový titul na okruhu WTA Tour. Na China Open navázala na trofej z roku 2010.\n"}
{"id": "1439086", "url": "https://cs.wikipedia.org/wiki?curid=1439086", "title": "St. Petersburg Open 2018 – mužská dvouhra", "text": "St. Petersburg Open 2018 – mužská dvouhra\n\nMužská dvouhra St. Petersburg Open 2018 probíhala ve druhé polovině září 2018. Do singlové soutěže petrohradského tenisového turnaje hraného v hale na tvrdém povrchu nastoupilo dvacet osm hráčů. Obhájcem titulu byl bosenský tenista Damir Džumhur, kterého ve čtvrtfinále vyřadil Švýcar Stan Wawrinka.\n\nVyřazením ve druhém kole ukončil profesionální kariéru bývalý osmý hráč světa Michail Južnyj z Ruska.\n\nVítězem se stal 25letý nejvýše nasazený Rakušan Dominic Thiem, jenž ve finále zdolal slovenského šampiona z roku 2012 Martina Kližana po dvousetovém průběhu 6–3 a 6–1. Snížil tak pasivní vzájemný poměr utkání na 2–3. V probíhající sezóně si po triumfech na Argentina Open 2018 a Lyon Open 2018 připsal třetí turnajové vítězství, které představovalo jedenáctý singlový titul na okruhu ATP Tour a vůbec první z haly. Kližan prohrál první finále kariéry, když předtím na túře ATP v singlu a deblu ovládl desetkrát boj o titul, z toho rekordně šestkrát ve dvouhře.\n\nČtyři nejvýše nasazení hráči obdrželi volný los do druhého kola.\n"}
{"id": "1439089", "url": "https://cs.wikipedia.org/wiki?curid=1439089", "title": "J. R. Ramirez", "text": "J. R. Ramirez\n\nJ. R. Ramirez(* 8. října 1980, Matanzas, Kuba) je kubánský herec, který se proslavil rolemi v seriálech \"Power\", \"Jessica Jones\" a \"Arrow\". Od roku 2018 hraje jednu z hlavních rolí v seriálu \"Manifest\".\n\nRamirez se narodil v Matanzasu na Kubě. Po jeho narození se jeho rodina přestěhovala do Spojených států amerických. Vyrostl v Tampě na Floridě.\n\nRamirez hrál jednu z hlavních rolí ve dvou řadách seriálu \"Power\". Následovala vedlejší role Teda Granta / Wildcata v seriálu \"Arrow\". Roli Oscara Arocho si zahrál ve druhé řadě seriálu \"Jessica Jones\". V únoru 2018 byl obsazen do role detektiva Jareda Vasqueze v seriálu stanice NBC \"Manifest\".\n\n"}
{"id": "1439090", "url": "https://cs.wikipedia.org/wiki?curid=1439090", "title": "Athena Karkanis", "text": "Athena Karkanis\n\nAthena Karkanis (* 1981, Alberta, Kanada) je kanadská herečka a dablérka. Od roku 2018 hraje hlavní roli v seriálu \"Manifest\".\n\nKarkanis se narodila v Albertě a vyrostla v Torontu. Má egyptské a řecké kořeny. Navštěvovala McGillovu univerzitu v Montrealu v Quebecu. Plánovala studia na právnické fakultě, ale nakonec se rozhodla pro herectví. Začala získávat několik hostujících, vedlejších i hlavních rolích v kanadských televizních seriálech. Svůj hlas propůjčovala do seriálu \"Skyland, MetaJets, Poznáváme přírodu\" a \"Total Drama Island\"\".\" Zahrála si také v několika hororových snímcích jako \"Saw 4\" (2007), \"\" (2008), \"Saw 6\" (2009), \"Survival of the Dead\" (2009) a \"The Barrens\" (2012). V hlavní roli se objevila v kanadských seriálech \"Nejlepší roky\" (2007), \"The Border\" (2008–2010) a \"Almost Heroes\" (2011). Vedlejší roli si během let 2011 až 2012 hrála vedlejší roli v seriálu \"Dívka odjinud\". V roce 2013 hrála v dramatickém seriálu stanice AMC \"Low Winter Sun\". V roce 2014 byla obsazena do hlavní roli dramatického seriálu \"The Lottery\". V roce 2015 začala hrát roli Octavie Muss v seriálu \"The Expanse\". Od roku 2018 hraje hlavní roli v seriálu \"Manifest\".\n\n"}
{"id": "1439091", "url": "https://cs.wikipedia.org/wiki?curid=1439091", "title": "Moselle Open 2018 – mužská dvouhra", "text": "Moselle Open 2018 – mužská dvouhra\n\nMužská dvouhra Moselle Open 2018 probíhala ve druhé polovině září 2018. Do singlové soutěže metského tenisového turnaje hraného na tvrdém povrchu v hale nastoupilo třicet dva hráčů. Obhájcem titulu byl německý tenista Peter Gojowczyk, kterého ve druhém kole vyřadil Kei Nišikori.\n\nVítězem se stal 33letý Francouz Gilles Simon, jenž ve finále zdolal 31letého německého kvalifikanta Matthiase Bachingera, figurujícího na 166. pozici, po dvousetovém průběhu 7–6 a 6–1. V probíhající sezóně si po triumfu na Maharashtra Open 2018 připsal druhé turnajové vítězství, které představovalo čtrnáctý singlový titul na okruhu ATP Tour. V rámci Moselle Open se jednalo o třetí Simonovu trofej, když turnaj ovládl již v letech 2010 a 2013. Francouz zahájil sezónu na 89. příčce. Bodový zisk jej 24. září 2018 vrátil do první světové třicítky na 29. místo. Poprvé od sezóny 2011 vyhrál dva turnaje v jednom kalendářním roce. Pro Bachingera to bylo první kariérní finále na túře ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1439092", "url": "https://cs.wikipedia.org/wiki?curid=1439092", "title": "Kivi hnědý", "text": "Kivi hnědý\n\nKivi hnědý (\"Apteryx mantelli\") je jeden ze zástupců čeledi kiviovití (Apterygidae). Obývá Severní ostrov Nového Zélandu.\n\n"}
{"id": "1439098", "url": "https://cs.wikipedia.org/wiki?curid=1439098", "title": "Snovač kaferský", "text": "Snovač kaferský\n\nSnovač kaferský (\"Euplectes orix\") je malý druh pěvce z čeledi snovačovitých (Ploceidae).\n\nSnovač kaferský je 10–11 centimetrů velký. Má tlustý kuželovitý zobák. Šat samce je kontrastní, černá tvář přechází ve výrazné oranžovočervené temeno (někdy rozhraní posunuto více k temenu), šíji a obojek, který odděluje černou bradu (někdy chybí) od černé hrudi. Pláštík je oranžovohnědavý a pozvolna přechází k oranžovočervené kostrči. Peří křídel a ocasu je svrchu hnědé se světlým lemem.\n\n"}
{"id": "1439103", "url": "https://cs.wikipedia.org/wiki?curid=1439103", "title": "Nagygyimót", "text": "Nagygyimót\n\nNagygyimót je vesnice v Maďarsku v župě Veszprém, spadající pod okres Pápa. Nachází se asi 4 km východně od Pápy a 28 km jihovýchodně od Tétu. V roce 2015 zde žilo 552 obyvatel, z nichž 97,5 % tvoří Maďaři.\n\nKromě hlavní části zahrnuje Nagygyimót i malé části Pusztagyimótalsó a Pusztagyimótfelső. Pod území Nagygyimótu spadá i letiště Pápa.\n\nNagygyimót leží na silnici 832. Je přímo silničně spojen s obcemi Béb, Csót, Vanyola a městem Pápa. Vesnicí protéká potok Gyimóti-séd, který je přítokem potoka Gerence. Ten se vlévá do řeky Marcal.\n\nV Nagygyimótu se nachází katolický kostel Szent Móric-templom, reformovaný kostel se zvonicí a evangelický kostel. Nachází se zde též kulturní centrum Művelődési Ház, dvě hospody a dva malé obchody.\n"}
{"id": "1439104", "url": "https://cs.wikipedia.org/wiki?curid=1439104", "title": "Fiťácký informatický korespondenční seminář", "text": "Fiťácký informatický korespondenční seminář\n\nFiťácký informatický korespondenční seminář (FIKS) je korespondenční seminář pro studenty středních škol pořádaný Fakultou informačních technologií ČVUT v Praze. Byl založen na podzim roku 2013.\n\nKaždý ročník má několik kol následovaných soustředěním. V každém kole je možné řešit úlohy z domova a poté je odeslat na opravení organizátorům soutěže. Soutěžící dostanou ke každému odeslanému řešení zpětnou vazbu od organizátorů soutěže a bodové ohodnocení. Body se za každé kolo sčítají do finálního žebříčku. Podle umístění v žebříčku jsou studenti pozváni na soustředění. Úspěšní řešitelé (studenti, kteří získali alespoň 50% z celkového počtu řádných bodů v daném ročníku) jsou přijati na FIT ČVUT bez přijímacích zkoušek. \n\n"}
{"id": "1439112", "url": "https://cs.wikipedia.org/wiki?curid=1439112", "title": "Bill Nye", "text": "Bill Nye\n\nWilliam Sanford Nye (* 27. listopadu 1955 Washington, D.C.) je americký popularizátor vědy. V roce 1977 absolvoval technický obor na Cornellově univerzitě, pracoval jako konstruktér ve firmě Boeing a vynalezl hydraulický tlumič otřesů. Od roku 1986 vystupoval jako televizní komik a od roku 1993 moderoval na stanici PBS dětský pořad o vědě \"Bill Nye the Science Guy\", který získal devatenáct cen Emmy. Vydal knihu \"Nepopiratelné – Evoluce a věda o stvoření světa\", v níž odmítl kreacionismus. Je členem Committee for Skeptical Inquiry a The Planetary Society a nositelem Carl Sagan Award for Public Appreciation of Science, American Humanist Association ho vyhlásila osobností roku 2010. Hostoval v televizních seriálech \"Blindspot\" (\"Mrtvý bod\"), \"Vražedná čísla\" a \"Teorie velkého třesku\", \"\" zúčastnil se soutěže \"Dancing with the Stars\".\n\n"}
{"id": "1439114", "url": "https://cs.wikipedia.org/wiki?curid=1439114", "title": "Karl Korn", "text": "Karl Korn\n\nKarl Korn (29. října 1852, Wadowice – 20. ledna 1906, Bílsko) byl architekt a stavitel židovského původu, spjatý svou činností zejména s městem Bílskem.\n\nRoku 1882 založil architektonickou a stavební firmu, kterou po jeho smrti vedl jeho syn Felix.\n"}
{"id": "1439115", "url": "https://cs.wikipedia.org/wiki?curid=1439115", "title": "Systémové inženýrství", "text": "Systémové inženýrství\n\nSystémové inženýrství () je mezioborový přístup ke strukturovanému vývojovému procesu. Zaměřuje se na definici potřeb zákazníka a požadované funkcionality již v prvotním stádiu vývoje, dokumentací požadavků, syntézou návrhu a validací se zohledněním vstupů jako: náklady a časový plán, trénink a potřeby know-how podpory, testování, možnosti výroby, atd.\n\nSystém v pojetí systémového inženýrství je definován jako soubor různých elementů, které společně produkují výsledky nedosažitelné elementy samotnými. Tyto elementy mohou být například lidé, hardware, software, nástroje, zařízení, nařízení a normy, dokumentace a jiné. Tyto elementy, pokud pracují společně, produkují výsledky na systémové úrovni jako kvalita, vlastnosti, charakteristiky, funkce, chování, výkonnost...Přidaná hodnota vytvářena systémem spočívá hlavně ve vybudovaných vztazích jednotlivých elementů.\n\nSIMILAR je zkratka pro základní model přístupu k procesu identifikace a definice systému.\n\nZkratka pochází z anglických názvů typických úloh v tomto procesu:\n\n\nNalezení vhodné definice problému začíná typicky srukturovaným přístupem, kde se nejprve identifikují elementy nebo funkce na nejvyšší úrovni abstrakce. Hledá se odpověď na otázku CO musí systém dělat a ne JAK by to měl dělat. Definice systému by se měla vyjadřovat v pojmech popisujících funkčnost a chování. Na konečnou formu definice budou mít vliv faktory jako požadavky koncového uživatele, údržby, dodavatelů, majitelů, relevantní právní a technické normy, výrobní možnosti atd.\n\nNa základě definovaného problému se typicky odvodí několik základních návrhů řešení. Tyto návrhy se liší v různém plnění požadavků na cenu, náročnost realizace, údržby atd. Je třeba vyhodnotit rizika toho kterého modelu a zvolit jeden ze systémových návrhů.\n\nPo zvolení jednoho hrubého návrhu nastává krok modelování systému. Modelování se provádí podle potřeb a možností pomocí blokových diagramů, stavových strojů, rovnic a podobně. Je třeba mít na paměti, že jelikož se pohybujeme v oblasti systémového inženýrství, součástí modelu systému je nejen produkt samotný, ale i procesy, které k jeho návrhu a výrobě vedou. Proto i tyto musí být v modelu zohledněny a je třeba definovat rozhraní a interakci produktu a procesů.\n\nSystém, obchodní vztahy a lidé musí být spolu integrováni pomocí vzájemných interakcí. To znamená že během integrace je třeba pokusit skloubit všechny systémové faktory dohromady tak, aby definovaným způsobem spolupracovaly. Předpokladem jsou definovány rozhraní a komunikační kanály mezi subsystémy - jednotlivými elementy, tvořícími systém. Dobře navržený subsystém posílá hotový produkt na zpracování dalšímu subsystému. Výsledek integrace by měl být systém, který je funkční vzhledem k prvotní požadavky a v ideálním případě s optimálními procesy.\n\nStart procesů a produkování výsledků. Zde se sleduje skutečný běh systému v reálných podmínkách. Pokud jde o ekonomický model, může se sledovat jak se ujímá v mezinárodních podmínkách. Zde probíhá validace a verifikace systému.\n\nU běžícího systému se měří parametry výkonnosti, kvality potřebné pro další optimalizaci systému. Parametry v ekonomickém systému mohou být cena komunikace, logistiky, spokojenost pracovníků a jejich výkonnost, konkurenceschopnost atd. Při výrobním systému můžeme sledovat parametry jako počet reklamací, počet výrobků neodpovídajících nadefinované kvalitě a požadavkům, cena výroby a administrace atd. Při vývojovém procesu jsou důležité parametry například počet chyb softwaru při vývojářských testech, procento splněných požadavků, procento nerealizovatelných požadavků, objevených během vývoje, množství přidaných požadavků, které vznikly dodatečně, jako vývojový tým hlouběji chápal problém a podobně.\n\nTato fáze je důležitým krokem s vylepšování systému. Zde se vyhodnotí naměřené hodnoty parametrů běžícího systému a použijí se jako jeden ze vstupů pro vývoj nové generace.\n"}
{"id": "1439122", "url": "https://cs.wikipedia.org/wiki?curid=1439122", "title": "Křeslice (tvrz)", "text": "Křeslice (tvrz)\n\nTvrz v Křeslicích je zaniklé panské sídlo v Praze 10. Stála v Horních Křeslicích při hospodářském dvoře.\n\nRoku 1324 část Křeslic daroval Oldřich z Říčan klášteru svaté Anny, druhá část byla v majetku vyšehradské kapituly a ta ji pronajímala. Při husitských bouřích zabrali roku 1421 Pražané zdejší církevní majetek a postoupili jej Janu Běhalovi a jeho manželce Markétě.\n\nTvrz, která stála u dvora v Horních Křeslicích, je poprvé zmíněna roku 1431. Jednalo se o rozhodnutí sporu o ves Křeslice mezi Štěpánem Běhalem a Jakubem. Z pozdější doby informace o tvrzi nejsou.\n\nRoku 1491 daroval Vladislav Jagellonský ves Starému Městu. Tomu byla roku 1547 zkonfiskována a později ji Ferdinand I. prodal Hanušovi Reinšpergerovi z Reinšperku. Roku 1570 držel Horní Křeslice Bohuněk Hrzek ze Mšena. Roku 1616 náležela ves k průhonickému panství.\n\n\n"}
{"id": "1439123", "url": "https://cs.wikipedia.org/wiki?curid=1439123", "title": "László Trócsányi", "text": "László Trócsányi\n\nLászló Trócsányi (* 6. březen 1956, Budapešť) je maďarský diplomat, právník, univerzitní profesor, bývalý soudce ústavního soudu a velvyslanec Maďarska v Bruselu a Paříži. Od 6. června 2014, respektive od 18. května 2018, zastával post ministra spravedlnosti ve III. a IV. vládě Viktora Orbána až do června 2019, kdy se stal poslancem Evropského parlamentu zasedajícím v parlamentní politické skupině Evropské lidové strany zvoleným za stranu Fidesz – Maďarská občanská unie.\n\nNarodil se v revolučním roce 1956 v Budapešti v tehdejší Maďarské lidové republice. Roku 1975 započal studium práv na Právnické fakultě na József Attila Tudományegyetem (dnes Szegedi Tudományegyetem) v Szegedu, ale v roce 1977 přestoupil na Fakultu státních a právních věd na Univerzitě Loránda Eötvöse (ELTE) v Budapešti, kde získal v roce 1980 právnický diplom. Poté začal pracovat v Knihovně maďarského parlamentu (Országgyűlési Könyvtár), v roce 1981 se stal pracovníkem Maďarské akademie věd (MTA) a působil v Institutu státní a právní vědy. Roku 1987 byl jmenován adjunktem na katedře ústavního práva na Univerzitě v Szegedu. V roce 1991 založil svou vlastní právnickou kancelář. Roku 1992 byl jmenován univerzitním docentem a v roce 2000 univerzitním profesorem. \n\nOd roku 2000 do 2004 zastával post velvyslance Maďarska v belgickém Bruselu, v letech 2000 až 2003 i s rozšířenou působností pro Lucembursko. V letech 2005 až 2013 byl členem Benátské komise. V únoru 2007 byl Zemským sněmem zvolen členem maďarského Ústavního soudu (Alkotmánybíróság), a tento post vykonával až do jmenování velvyslancem Maďarska v Paříži v říjnu 2010. \n\nDne 6. června 2014 byl jmenován do úřadu ministra spravedlnosti ve III. vládě Viktora Orbána (2014–2018). V souvislosti s úspěchem v parlamentních volbách 2018 byl jako ministr dne 18. května 2018 znovu pověřen a setrvává ve funkci i ve IV. vládě Viktora Orbána (2018–2022). \n\nVe volbách do Evropského parlamentu 2019 kandidoval na 1. místě společné kandidátní listiny vládní koalice Fidesz—KNDP a byl zvolen poslancem EP.\n\nMluví anglicky, francouzsky a maďarsky. \nJe ženatý, s manželkou Trócsányi Lászlóné Krisztina Doór mají tři děti: dcera Dorottya (* 1984), syn Gábor (* 1994) a dcera Hanna (* 1997).\n\nJe autorem více než 130 odborných článků a publikací, které vydává v maďarštině, angličtině, francouzštině a němčině.\n\n\n\n"}
{"id": "1439128", "url": "https://cs.wikipedia.org/wiki?curid=1439128", "title": "Durhamská univerzita", "text": "Durhamská univerzita\n\nDurhamská univerzita (anglicky University of Durham, často také Durham University) je veřejná výzkumná univerzita v Durhamu (Severovýchodní Anglie) založená v roce 1832; díky tomu je považována za třetí nejstarší univerzitu v Anglii. Sídlí v centru univerzitního města (mj. v Durhamském hradu), kde spolu s Durhamskou katedrálu spravuje místní památkovou rezervaci UNESCO.\n\nDurhamská univerzita patří mezi několik málo britských univerzit, na nichž funguje tradiční kolejní systém (tvoří ji 16 kolejí). Akademický rok se zde člení na tři trimestry: Michaelmas Term, Epiphany Term a Easter Term. Univerzita je členem sítě předních britských výzkumných univerzit Russel Group.\n\nUniverzita patří mezi nejvýběrovější vysoké školy ve Spojeném království a v britských univerzitních žebříčcích se v roce 2018 umístila na 5. místě (The Guardian), 5. místě (The Times) a 6. místě (Complete University Guide).\n\n"}
{"id": "1439131", "url": "https://cs.wikipedia.org/wiki?curid=1439131", "title": "The Simpsons: Tapped Out", "text": "The Simpsons: Tapped Out\n\nThe Simpsons: Tapped Out (často zkracováno jako \"TSTO\") je v základu bezplatná mobilní hra pro systémy Android a iOS, založená na americkém animovaném seriálu \"Simpsonovi\". Hráči vytvářejí a udržují vlastní verzi Springfieldu pomocí známých postav a budov. Hra je pravidelně aktualizována s novým obsahem a obsahuje „eventy“ (události), např. Den díkuvzdání či Halloween (související se Speciálními čarodějnickými díly). Hra je k dispozici v několika jazycích, např. v angličtině, francouzštině, turečtině, italštině, němčině, zjednodušené čínštině, španělštině a portugalštině. V češtině distribuována není. \n\nHru vyvíjí společnost EA Mobile, oficiálně byla vydána pro systém iOS v Evropě 29. února 2012 a v Severní Americe 1. března téhož roku, následně 6. února 2013 celosvětově pro Android. Podle odhadů firma EA vydělala na hře více než 130 milionů dolarů. Např. v roce 2015 hra patřila mezi prvních 10 nejziskovějších her pro systém iOS.\n\nPříběh hry je uvozen scénou, kdy Homer Simpson při jedné ze svých pracovních směn v jaderné elektrárně hraje na tabletu hru \"Happy Little Elves\" a mezitím dojde k přehřátí jádra, elektrárna vybuchne a s ní i celé město Springfield. Hráč pak vede Homera k tomu, aby od základů vystavěl nový Springfield podle svého.\n\nVýstavba budov a umisťování dekorací spotřebovává herní peníze a plnění úkolů dává hráči finanční výdělky a zkušenosti, jejichž hromaděním postupuje v úrovních hry. Zpřístupňuje tak nové příběhy i úkoly a také budovy a postavy, známé ze seriálu. Úkoly zadávané postavám trvají různou dobu, od minimálních 6 sekund přes obvykle jednu, čtyři, osm, dvanáct až po 24 hodin. Lze je zpravidla urychlit pomocí prémiové měny, jíž jsou koblihy. Ty může hráč v omezeném množství získat i ve hře, ale zejména je nakupuje za reálné peníze. Za koblihy také může nakupovat prémiové budovy, dekorace a postavy.\n\nHra vyžaduje online připojení k internetu. Hrát lze i v anonymním režimu, pro synchronizaci však nabízí připojení k uživatelskému účtu Origin. Plnění úkolů a výstavba budov probíhá v reálném čase, hra však nemusí být spuštěna, o splnění úkolů informuje pomocí push notifikací. Hráč také může navazovat přátelství s jinými hráči (prostřednictvím Origin nebo Facebooku) a porozhlédnout se po jejich městě, jednou za 24 hodin také provést tři akce: vysbírat výdělky z budov nebo provést drobné vandalství.\n\nGraficky je hra věrná stylu kresleného seriálu, hráč město vidí z izometrického 3D pohledu, který si může plynule přibližovat a oddalovat. Jednotlivé prvky jsou navíc animované. Postavy běžně chodí po chodnících, pokud nedostanou úkol – ten plní buď v některé z budov (či dekorací), nebo přímo „na očích“ hráči. U mnoha budov se při plnění úkolu postavou spouští speciální drobné animace, např. zavlažovač trávníku, vlající záclony v okně, otáčející se ventilátor střešní klimatizace, pohybující se siluety ve svítících oknech. Řada postav je navíc ozvučena hláškami, namluvenými původním obsazením ze seriálu.\n\nKromě základní hry s postupným vršením dosažených zkušenostních úrovní zavedli vývojáři od podzimu 2012 navíc časově omezené tematické události (\"events\"), které ke hře přidávají dodatečný děj a obsah. Zpravidla se střídají velké a malé události. Velké události (\"major events\") trvají více týdnů a obvykle bývají rozděleny na 2 až 4 dějství (typicky 3), jimiž prochází hlavní příběhová linka. Malé události (\"minor events\") jsou kratší a spočívají zpravidla v jedné dějové a úkolové linii, která hráčům postupně poskytuje dosažené odměny při nasbírání dostatečného množství příslušného oběživa. Hráčům, kteří malé události v termínu jejich původního spuštění neodehráli (ani nezačali hrát), je tato nabídnuta k hraní o rok později. Velké události se však neopakují. Část obsahu, který hráči mohou získat, se však někdy vrací během pozdějších událostí v rámci různých slevových akcí a jiných mimořádných příležitostí.\n\nKromě těchto dvou typů událostí se ve hře vyskytují ještě další menší jednorázové akce, např. propagující aktuálně premiérově vysílané díly seriálu \"Simpsonovi\" nebo krátkodobě nabízející další dokoupitelný obsah (\"promotionals\"), případně avizující chystanou velkou událost (\"promotions\").\n\nSeznam všech speciálních velkých i malých událostí ve hře (v závorce jsou uvedeny neoficiální české překlady):\n\n\n\n\n\n\n\n\n\nVydavatel hry Electronic Arts při spuštění hry koncem února 2012 podcenil hráčský zájem, takže jeho servery nezvládaly první nápor hráčů. Docházelo k problémům s přístupem k herním serverům, což dospělo k půlročnímu uzavření hry pro nové hráče až do srpna 2012. Ani poté potíže s přístupem k serverům zcela nevymizely.\n\nJaroslav Kubricht z \"Bonusweb.cz\" udělil hře krátce po jejím spuštění 55% hodnocení, vyzdvihl „skvělou grafiku“ a „vtipné hlášky“, kritizoval omezené možnosti hratelnosti spočívající „prakticky jen v klikání a čekání“, podle něj jde o klon \"FarmVille\" z Facebooku. Martin Šimon z \"Mobilenet.cz\" s půlročním odstupem a po zavedení prvních tematických „eventů“ hodnotil hru na 70 %. Vyzdvihl velmi pěknou grafiku, bezplatný základ hry a nevnucování in-game nákupů, negativně hodnotil nutnost internetového připojení v kombinaci s výpadky v dostupnosti herních serverů a časté čekání bez in-game nákupů.\n\n"}
{"id": "1439135", "url": "https://cs.wikipedia.org/wiki?curid=1439135", "title": "Tlumočník (film)", "text": "Tlumočník (film)\n\nTlumočník je slovensko-rakousko-český film, jehož hlavními hrdiny jsou dva staří muži, které ztvárnili Jiří Menzel a Peter Simonischek a kteří cestující po Slovensku, aby se dozvěděli více o vlastní minulosti. \n\nNa filmovém festivalu v Haifě byl oceněn jako nejlepší mezinárodní film, který zkoumá židovskou a izraelskou zkušenost.\n"}
{"id": "1439136", "url": "https://cs.wikipedia.org/wiki?curid=1439136", "title": "Joan Vollmer", "text": "Joan Vollmer\n\nJoan Vollmer (4. února 1923 – 6. září 1951) byla americká žena, členka hnutí Beat generation. Studovala na Barnard College v New Yorku, kde se seznámila s Edie Parker, pozdější manželkou Jacka Kerouaca. Ona sama se ve čtyřicátých letech provdala za studenta práv Paula Adamse, s nímž měla dceru Julii, a který brzy odešel do armády. Když se vrátil, manželství skončilo. V roce 1946 začala žít s Williamem Sewardem Burroughsem. V roce 1947 se jim narodil syn William S. Burroughs Jr. V roce 1951 ji Burroughs v Ciudad de México zastřelil, když na hlavě držela sklenku, do níž se Burroughs snažil střelit. Existují však i jiné teorie, jak přesně k zastřelení došlo. Pod různými jmény byla její postava použita v několika beatnických knihách, včetně \"Jane Lee\" (Jane Lee) a \"Maloměsto, velkoměsto\" (Mary Dennison).\n"}
{"id": "1439138", "url": "https://cs.wikipedia.org/wiki?curid=1439138", "title": "Strongroom Studios", "text": "Strongroom Studios\n\nStrongroom Studios (případně The Strongroom) je nahrávací studio v Londýně. Založil jej v roce 1984 Richard Boote v ulici Curtain Road v distriktu Shoreditch. Prvními alby, které zde byla nahrána, byla \"Artificial Intelligence\" od Johna Calea a \"Camera Obscura\" od Nico, jehož producentem byl rovněž Cale. Později zde své nahrávky pořizovali například Nick Cave, Björk či Spice Girls. Původně šlo o jedno studio, později se komplex rozrostl a k roku 2018 obsahoval dvanáct studií. V roce 2018 vznikla petice na záchranu studia kvůli výstavbě kancelářských budov na stejném místě.\n\n"}
{"id": "1439143", "url": "https://cs.wikipedia.org/wiki?curid=1439143", "title": "Metropole Orkest", "text": "Metropole Orkest\n\nMetropole Orkest je orchestr působící v nizozemském Hilversum od roku 1945, kdy jej založil dirigent Dolf van der Linden. Ten soubor vedl až do roku 1980, kdy jeho vedení předal Rogier van Otterloo (do 1988). Později funkci hlavního dirigenta zastávali Dick Bakker (1991–2005), Vince Mendoza (2005–2013) a Jules Buckley (od 2013). Orchestr doprovázel řadu hudebníků, mezi něž patří například Elvis Costello, Professor Green, Laura Mvula a Chuck Israels. Velšský hudebník a skladatel John Cale odehrál za doprovodu tohoto orchestru premiéru svého cyklu The Falklands Suite (1987). Roku 1998 jej orchestr doprovázel při speciálním koncertu s názvem \"With a Little Help from My Friends\". Roku 2017 byla vyhlášena soutěž o skupinu, která vytvoří společný projekt s orchestrem. Zvítězila metalová kapela Epica. Jejich společná nahrávka „Beyond the Matrix: The Battle“ byla vydána 26. října roku 2018.\n\n"}
{"id": "1439144", "url": "https://cs.wikipedia.org/wiki?curid=1439144", "title": "Metropole (rozcestník)", "text": "Metropole (rozcestník)\n\nMetropole může být:\n\n"}
{"id": "1439145", "url": "https://cs.wikipedia.org/wiki?curid=1439145", "title": "Supralibros", "text": "Supralibros\n\nSupralibros (z latinského \"supra\" = na a \"libros\" = knihách, v latině akuzativ) je druh knižních značek, které jsou umisťovány vně knihy (na rozdíl od ex libris, které jsou umisťovány do knih tak, že nejsou viditelné, pokud je kniha zavřená), typicky na předních, zadních deskách, hřbetu, případně ořízce.\n\n\n"}
{"id": "1439146", "url": "https://cs.wikipedia.org/wiki?curid=1439146", "title": "Kristin Kontrol", "text": "Kristin Kontrol\n\nKristin Kontrol, rodným jménem Kristin Gundred, známá též jako Dee Dee a Kristin Welchez, je americká zpěvačka a kytaristka. Začínala v kapele Grand Ole Party (od 2006). Počínaje rokem 2008 působí v projektu Dum Dum Girls, jehož je jedinou stálou členkou a autorkou naprosté většiny písní. Do roku 2014 s projektem vydala tři alba. V květnu 2016 vydala své první sólové album \"X-Communicate\" (vydavatelství Sub Pop). V září 2017 vydala nový singl „Concrete Love“. Téhož roku přispěla na album \"The Book of Law\" zpěváka Lawrence Rothmana. Později zpívala na albu \"For My Crimes\" (2018) zpěvačky Marissy Nadler. Je vegan.\n"}
{"id": "1439149", "url": "https://cs.wikipedia.org/wiki?curid=1439149", "title": "Ahmed IV. Nihad", "text": "Ahmed IV. Nihad\n\nAhmed IV. Nihad (5. července 1883 – 4. června 1954), byl 38. hlavou Osmanské dynastie v letech 1944-54. Zároveň byl také druhou hlavou dynastie po rozpadu říše.\n\nNarodil se v paláci Çırağan a byl nejstarším synem prince Mehmeda Selaheddina Efendiho a jeho manželky \"Naziknaz Hanimefendi\". Byl vnukem sultána Murada V. V dětství byl vyučován soukromě. Stal se plukovníkem pěchoty Osmanské armády.\n\nAhmed získal vyznamenání Hanedan-i-Ali-Osman a Nişan-ı-Ali-Imtiyaz za službu v armádě. Po smrti jeho bratrance, prince Abdulmecida Efendiho, který byl posledním islámským chalífou, se stal v srpnu 1944 hlavou Osmanské dynastie. Jako první představitel od dob sultána Selima I. nezastával funkci chalífy, která od roku 1517 byla garantována každému vládci. Kdyby byl vládnoucím sultánem, byl by uváděn jako \"Ahmed IV.\"\n\nAhmed Nihad strávil většinu svého dětství a dospívání v paláci Çırağan v Konstantinopoli (Istanbulu). Palác v té době sloužil jako vynucená rezidence pro jeho dědečka, sultána Murada V., který byl v roce 1876 sesazen a uvězněn jeho bratrem Abdulhamidem II. Tato omezení vydaná vládnoucím sultánem platila pro něj a celou jeho rodinu až do roku 1904, kdy zemřel. Po smrti svého dědečka se Ahmed Nihad přesunul z paláce Çırağan do Feneryolu v Istanbulu. Od roku 1911 až do vyhnání do exilu žil v panství, které si nechal sám vystavět v Serencebey a od roku 1915 zde trávil letní měsíce. Nicméně svoboda v jeho rodné zemi trvala jen dvacet let; po vzniku Turecké republiky v roce 1924 se rozpadl Osmanský sultanát a chalífát a celá rodina musela v březnu toho roku opustit zemi.\n\nVe svým jednačtyřiceti letech Ahmed opustil Turecko a už se zpět nikdy nevrátil. Exil se zrušil až po jeho smrti. Do exilu odešel s oběma svými manželkami, nejdříve na pár měsíců do Budapešti, poté žili dvanáct let v Nice ve Francii. Když se poslední sultán Mehmed VI. usadil v San Remu, většina členů rodiny se usídlila na jihu Francie. V roce 1937 se odstěhoval do Beirutu v Libanonu, kde strávil zbytek svého života. Život v exilu se změnil, když rodina vyčerpala peněžní prostředky a toužili po tom, aby se mohli vrátit do své vlasti. Pro Ahmeda se život změnil hlavně po mozkové mrtvici, po které zůstal ochrnutý. V roce 1944 se stal hlavou rodiny v exilu; jako první „vládce“ od 16. století však nenesl titul chalífy. I když většina rodiny žila na Středním východě, přijeli jej navštívit. Ahmed Nihad byl pobožný a svědomitý muž, který měl talent na architekturu a tesařství. Byl také talentovaný skladatel a schopný hudebník a malíř.\n\nAhmed Nihad byl třikrát ženatý a měl jednoho syna:\n\n"}
{"id": "1439150", "url": "https://cs.wikipedia.org/wiki?curid=1439150", "title": "Siedlanka", "text": "Siedlanka\n\nSiedlanka je vesnice v gmině Niwiska v okrese Kolbuszowa v Podkarpatském vojvodství v jihovýchodním Polsku.\nSiedlanka byla pravděpodobně založena na konci 16. století.\nV letech 1975–1998 bylo město administrativně součástí okresu Řešov.\nVesnice má, mimo jiné zdravotní středisko, OSP Siedlanka a působí zde sportovní klub \"Błękitni Siedlanka\". Jsou zde také dvě historické kaple.\n\nOd roku 1889 působil v Siedlance 1. stupeň lidové školy, která v roce 1891 získala novou školní budovu. V současné době je v Siedlance osmiletá základní škola s vlastní tělocvičnou.\n"}
{"id": "1439151", "url": "https://cs.wikipedia.org/wiki?curid=1439151", "title": "Eva Gardner", "text": "Eva Gardner\n\nEva Gardner (* 17. února 1979) je americká baskytaristka. Jejím otcem byl anglický baskytarista Kim Gardner. V roce 2001 stála u zrodu kapely The Mars Volta, s níž však nahrála pouze jedno třípísňové EP nazvané \"Tremulant\". Se skupinou nahrála i další písně, které později vyšly na albu \"Arañas en la Sombra\" jejího frontmana Omara Rodrígueze-Lópeze. Během své kariéry spolupracovala s mnoha dalšími hudebníky, mezi něž patří například Tim Burges, Moby, Tegan and Sara a Marissa Nadler. Je dlouholetou členkou doprovodné koncertní skupiny zpěvačky Pink.\n\n"}
{"id": "1439153", "url": "https://cs.wikipedia.org/wiki?curid=1439153", "title": "Miškovice (tvrz)", "text": "Miškovice (tvrz)\n\nTvrz v Miškovicích je zaniklé panské sídlo v Praze 9. Její lokace není známá.\n\nPrvní písemná zpráva o Miškovicích pochází z roku 1456. O tři roky později je Jiří z Poděbrad zastavil Starému Městu. Staroměstským byla ves zkonfiskována roku 1547 po nezdařeném protihabsburském povstání. Následujícího roku je spolu s Líbeznicemi koupil staroměstský měšťan Duchek Chmelíř ze Semechova a roku 1552 k nim přikoupil nedaleké Měšice. Po jeho smrti roku 1569 zdědil ves jeho nejmladší syn Benjamin.\n\nRoku 1588 koupila zdejší dvůr a ves Magdaléna Robmhápová z Ptení. Od ní ji roku 1599 koupil Vratislav Trmal z Toušic, který po pěti letech postoupil Miškovice s tvrzí Mikuláši Trmalovi z Toušic.\n\nRoku 1623 byla Mikuláši Trmalovi z Toušic třetina jeho jmění zkonfiskována. Podle konfiskační listiny \"„..statek Miškovice, tvrz a ves s dvorem poplužním s příslušenstvím, který od komory české v sumě odhadní 9005 kop míšeňských léta 1623..“\" koupil benediktinský klášter na Slovanech. Po skončení třicetileté války miškovická tvrz zanikla.\n\n\n"}
{"id": "1439158", "url": "https://cs.wikipedia.org/wiki?curid=1439158", "title": "László Nagy (politik, 1948)", "text": "László Nagy (politik, 1948)\n\nLászló A. Nagy, , (* 10. srpen 1948, Bodiná) je slovenský psycholog, sociolog a politik maďarské národnosti, mezi lety 1990 až 2012 poslanec Národní rady SR, a v roce 2004 krátce také poslanec Evropského parlamentu. Před listopadem 1989 působil jako disident a maďarský lidskoprávní aktivista v tehdejší Československé socialistické republice.\n\nNarodil se roku 1948 v obci Bodiná, v okrese Považská Bystrica, v poválečném Československu. Vystudoval pedagogickou psychologii a filozofii na Univerzitě Komenského v Bratislavě, kde byl v letech 1967 až 1970 předsedou maďarského \"Akademického klubu mládeže Attily Józsefa v Bratislavě\". Poté pracoval v sociologickém výzkumu. V roce 1970 byl zakládajícím členem Výboru pro ochranu práv maďarské menšiny v Československu (). V roce 1989 se stal zakladatelem Maďarské nezávislé iniciativy, a prvním signatářem jejího programového prohlášení ze dne 18. listopadu 1989, poté od roku 1990 byl i jejím předsedou, později přejmenovanou na Maďarskou občanskou stranu, a to až do roku 1998, kdy byl zvolen místopředsedou sjednocené SMK-MKP. V roce 1996 byl rovněž zvolen místopředsedou Liberální internacionály. V roce 2009 přešel do nové strany MOST-HÍD, kde byl zvolen i členem předsednictva. V letech 1998 až 2009 byl předsedou parlamentního Výboru pro menšiny a lidská práva NR SR. Pořádá a vede odborné přednášky o lidských právech na mezinárodních i slovenských fórech a seminářích. Aktivně spolupracuje s lídry národnostních a etnických menšiny, s lidskoprávními menšinovými občanskými sdruženími na Slovensku, a také s běloruskou a kubánskou politickou opozicí.\n\n\nŽije v Bratislavě. Jeho švagrem je Iván Bába (* 1950, Teplice) maďarský diplomat, státní úředník a velvyslanec. Naopak není v příbuzenském stavu s Józsefem Nagyem (* 1968, Dunajská Streda), bývalým ministrem životního prostředí a poslancem Evropského parlamentu za MOST-HÍD v 8. volebním období (2014–2019).\n\n\n"}
{"id": "1439160", "url": "https://cs.wikipedia.org/wiki?curid=1439160", "title": "Pěna dní (rozcestník)", "text": "Pěna dní (rozcestník)\n\nPěna dní je román francouzského spisovatele Borise Viana z roku 1947\n\nDalší významy:\n\n"}
{"id": "1439161", "url": "https://cs.wikipedia.org/wiki?curid=1439161", "title": "Maják Seskar", "text": "Maják Seskar\n\nMaják Seskar (rusky: \"Сескар\", švédsky: \"Seitskär,\" finsky: \"Seiskari majakka\") stojí na pobřeží stejnojmenného ostrova ve Finském zálivu v Baltském moři v Leningradské oblasti v Rusku. Nachází se 19 km od jižního pobřeží zálivu a 38 km od severního. Petrohrad je vzdálen 100 km a Kronštadt 78 km východně.\n\nNa severozápadní části ostrova na Severním mysu se nachází molo v délce 500 m a také maják, který byl postaven v roce 1858. V roce 2005 bylo na maják nainstalováno zařízení Regionálního systému námořní bezpečnosti (Региональной Системы Безопасности Мореплавания (РСБМ))\n\nLitinová věž o výšce 30 m je ukončená ochozem a prosklenou lucernou. Věž majáku je bílá (dolní část) a červená (horní část). Zdroj světla se nachází ve výšce 30 m n. m. Světlo je elektrické (Fresnelova čočka). Na ostrově je vlastní výroba elektrické energie diesel agregáty. V areálu jsou přízemní obytné budovy, sklady nafty a olejů.\n\n\noznačení:\n\n\n\n"}
{"id": "1439163", "url": "https://cs.wikipedia.org/wiki?curid=1439163", "title": "Theurgie", "text": "Theurgie\n\nTheurgie je nábožensko-magická technika vzniklá v pozdním starověku, známá především z díla Chaldejská orákula a jeho reflexe novoplatonistickými filosofy, později často chápána jako vyvolávání či vzývání božstev v rámci rituální magie.\n\nNejvýznamnějším dílem starověké theurgie jsou Chaldejská orákula sepsaná Juliánem Theurgem během 2. století v Sýrii. Tento soubor textů odkazuje na dávnou chaldejskou, tedy babylónskou, moudrost a popisuje komplikovaný obraz oduševnělého či živého vesmíru s řadou duchovních prostředníků. Podle tohoto díla je fyzický svět vězením z kterého lze uniknout prostřednictvím askeze a theurgie. Chaldejská orákula byla velmi vážená a oblíbená mezi novoplatoniky jako Porfyrios, Proklos, Hieroklés a Syriános, systematicky theurgii obhájil Iamblichos ve svém díle \"O mystériích egyptských\".\n\nPřesný význam slova je nejasný, je odvozeno ze starořeckého \"theúrgos\" (θεουργός), novotvaru zavedeného v Chaldejských orákulech, a je vytvořeno ze slov \"theós\" „bůh“ a \"érgon\" „práce, konání“, též ale „rituální akt“, a lze jej vykládat jako „ten, kdo působí na bohy “, nebo naopak „ten, na koho bozi působí “. Zatímco Chaldejská orákula chápou theurgii spíše v prvním slova smyslu, novoplatonici zdůrazňovali dobrovolnou účast bohů na rituálech a přikláněli se tak druhému významu. Podle Josepha Bideze a Samsona Eitrema má tento novotvar odlišit théurga který podle boha jedná či je dokonce tvoří od theologa, který o nich pouze mluví.\n\nU starších novoplatoniků, například u Iamblicha, se jedná spíše o praktiku s náboženským či spásonosným cílem, Porfýrios považoval theurgii za nástroj odpoutávání duše od vnímatelného světa a vzestupu do duchovního světa. Pozdější novoplatonická theurgie se přibližuje magii, především věštění, oblíbené bylo přivolávání božstev do soch, což Jamblichos odmítal s ohledem na svůj názor že v hmotě nemůže být nic božského.\n\nVe svém díle \"O Boží obci\" z počátku 5. století svatý Augustin theurgii odmítá jako démonickou, což převzali i následní teologové. Později však byla oživena renesančními učenci jako byl Marsilio Ficino a byla obhajována jejich synkretickou křesťansko-neoplatonickou filosofií, ač jindy obhajovali svojí koncepci přirozené magie stojící v opozici k rituální magii jako je theurgie. Na konci 18. století byla theurgie významnou součástí praxe esoterické hnutí martinistů.\n\nNásledující rituály se objevují v Chaldejských orákulech:\n\n\nDalší rituály mohli být součástí Orákul, ale též se může jednat o invenci novoplatonických theurgů\n\n\nZ uvedeného výčtu lze usuzovat že theurgie Chaldejských orákul byla nepříliš rituální a magické povahy, ale měla spíše spirituální charakter.\n\nPodle byzantského učence Michaela Psella citujícího nedochovaný Proklův komentář k Chaldejským orákulům Julián Chaldejec získal pomocí theurgie pro svého syna archandělskou duši od „Držitele všeho“ – Boha a po jeho narození ji uvedl ve styk s duší Platóna a všech božstev, výslovně pak Herma a a Apollóna.\n"}
{"id": "1439164", "url": "https://cs.wikipedia.org/wiki?curid=1439164", "title": "Pratt &amp; Whitney Canada PT6", "text": "Pratt &amp; Whitney Canada PT6\n\nPratt & Whitney Canada PT6 je turbovrtulový letecký motor vyráběný společností Pratt & Whitney Canada. \n\nJeho vývoj začal v roce 1958, poprvé se rozeběhl v roce 1960, vzlétl poprvé 30. května 1961, do služby vstoupil roku 1964 a od té doby je dále vyvíjen. Skládá se ze dvou částí: plynového generátoru, který dodává horký plyn na volnou turbínu a je často namontován zpětně se sáním v zadní části a výfukem po stranách. \n\nDo listopadu 2015 bylo vyrobeno 51 000 ks, které mezi lety 1963 až 2016 nalétaly 400 milionů hodin. Motor je známý svojí spolehlivostí – během letu dochází k vysazení jednou za 651 126 hodin (v roce 2016). PT6A pokrývá výkonové rozpětí mezi 580 a 1 940 koňskými silami (430 a 1 450 kW), varianty zatímco PT6B/C jsou turbohřídelové pro použití ve vrtulnících. Našel uplatnění v mnoha civilních i vojenských letadlech včetně vrtulníků.\n\n\n"}
{"id": "1439166", "url": "https://cs.wikipedia.org/wiki?curid=1439166", "title": "Skalník celokrajný", "text": "Skalník celokrajný\n\nSkalník celokrajný (\"Cotoneaster integerrimus\") je keř z čeledi růžovitých, podčeledi \"Spiraeoideae\", jeden ze dvou druhů rodu skalník původních v české flóře. Místy se využívá i jako okrasná dřevina.\n\nJe to vzpřímeně rostoucí keř velmi proměnlivého vzhledu, 0,5–2 metry vysoký. Mladé letorosty jsou na koncích jemně žlutozeleně plstnaté, později olysávají; borka je zprvu červenohnědá, u starších jedinců šedá, hladká. Vejčité až eliptické, řapíkaté, střídavé listy o rozměrech zhruba 3 x 2 cm (často i menší) jsou celokrajné, na konci okrouhlé nebo zašpičatělé, vespod plstnaté, svrchu lysé; na podzim opadávají. Drobné, pravidelně pětičetné květy, rozlišené na kalich a korunu, rozkvétají v dubnu až červnu; jsou uspořádány v chudých převislých chocholičnatých květenstvích po 1-5, korunní lístky jsou narůžovělé. Květy jsou opylovány hmyzem, je popisována též autogamie (samosprašnost). Plodem je drobná kulovitá malvice o průměru 5-7 mm, v barvě od cihlově červené po fialovou, uvnitř se dvěma až čtyřmi peckami.\n\nSkalník celokrajný je světlomilný a teplomilný druh, který snáší i značně vysýchavé kamenité a skalnaté podklady. V ČR se vyskytuje hojně v pahorkatinách termofytika, především na jižní Moravě, v Českém středohoří a Českém krasu, roztroušeně v mezofytiku a pouze výjimečně i v horách oreofytika. Jeho biotopem jsou teplomilné doubravy a jejich křovinaté pláště, lesostepi, teplomilné a suchomilné křoviny svazu \"Berberidion vulgaris\", prosluněné skalnaté svahy (vápencové i silikátové) a skalní výchozy, roste též v suchých trávnících a akátinách.\n\nCelkový areál jeho rozšíření se táhne v Evropě od Španělska po Anglii a jižní Skandinávii na severu, dále přes střední Evropu.Balkán, Malou Asii, Krym a Kavkaz až do Střední Asie a na Sibiř.\n\nV Červeném seznamu ohrožených druhů ČR je řazen do kategorie C4a, mezi vzácnější druhy vyžadující další pozornost.\n\nFialovoplodí jedinci jsou někdy pokládáni za produkt hybridizace se skalníkem černoplodým (\"Cotoneaster melanocarpus\"), značná morfologická proměnlivost vedla některé autory i k odlišení drobného druhu skalníku alaunského (\"Cotoneaster alaunicus\"), pro něž však pravděpodobně není důvod.\n\nDříve užívané synonymum pro druh je skalník obecný (\"C. vulgaris\").\n"}
{"id": "1439168", "url": "https://cs.wikipedia.org/wiki?curid=1439168", "title": "Kostel svatého Štěpána (Hvar)", "text": "Kostel svatého Štěpána (Hvar)\n\nKatedrála svatého Štěpána, papeže a mučedníka ( Katedrala sv. Stjepana Pape) je hlavním římskokatolickým kostelem města Hvaru na ostrově Hvaru v Chorvatsku. Jedná se o chorvatskou kulturní památku číslo Z-5084.\n\nNa místě dnešní katedrály stál původně benediktýnský klášter s kostelem Panny Marie. Katedrála byla zbudována ve 13. století, kdy bylo biskupství přesunuto ze Starého Gradu do Hvaru. Současná trojlodní katedrála byla postavena v průběhu 16. – 18. století. Zvonice byla postavena v letech 1549–1550. V interiéru katedrály je řada prvků z původní gotické stavby, jako jsou kazatelny, pulpity, křtitelnice a reliéfy.\n\nHlavní vstup do katedrály zdobí novodobé bronzové dveře z roku 1990, jejichž autorem je sochař Kuzma Kovačić.\n\nOd vstupu do katedrály proti směru hodinových ručiček:\n\nPři vstupu do kněžiště jsou umístěny dvě pozdně gotické kazatelny a dva pulpity, které pocházejí z původní katedrály. Některé románské prvky pocházejí ze 12. století. Je zde rovněž umístěn epitaf Niko Vukašinoviće z roku 1607 s nápisem v chorvatštině.\n\nHlavní barokní oltář ze 17. století je zasvěcen patronu kostela, svatému Štěpánovi. Oltář je dílem benátských mistrů Melchisedecha a Baldassare Longhena (autorů benátského kostela Basilica di Santa Maria della Salute). Kamenické práce provedl mistr Ivan Pomenić z ostrova Korčula. Oltářní obraz, na kterém je zobrazena Panna Maria spolu se svatým Štěpánem, svatým Jeronýmem a svatým Karlem Boromejským je dílem Jacopo Negrettiho, které po jeho smrti dokončil Nicolo Reineri Mabuseo.\n\nOd hlavního oltáře proti směru hodinových ručiček:\n\n"}
{"id": "1439169", "url": "https://cs.wikipedia.org/wiki?curid=1439169", "title": "László Nagy", "text": "László Nagy\n\nLászló Nagy , doslovně přeloženo jako \"Ladislav Velký\", je maďarská poměrně frekventovaná kombinace mužského křestní jména László a příjmení Nagy.\n\n\n\n"}
{"id": "1439176", "url": "https://cs.wikipedia.org/wiki?curid=1439176", "title": "Horní Pelhřimov", "text": "Horní Pelhřimov\n\nHorní Pelhřimov () byla obec v okrese Cheb v Karlovarském kraji.\nZanikl po druhé světové válce, kdy se ves ocitla v zakázaném hraničním pásmu. V roce 1960 byla obec úředně zrušena.\n\nHorní Pelhřimov ležel v katastrálním území Dolní Pelhřimov o rozloze 6,96 km².\n\nZaniklá obec se nacházela přibližně 3,5 km jihozápadně od centra Chebu, asi 1,5 km od státní hranice se spolkovou zemí Bavorsko. Rozprostírala se na jihovýchodním svahu Zelené hory (637 m). Z geomorfologického hlediska leží území zaniklé obce v podcelku Ašská vrchovina, geomorfologického celku Smrčin.\n\nHorní Pelhřimov byl založen zřejmě na počátku 12. století, první písemná zmínka o něm pochází z roku 1125. Na počátku 15. století zde vznikla tvrz, panské sídlo.\n\nV roce 1424 jsou zde uváděny dva větší a šest menších dvorců. Kolem rozlehlé návsi se rozkládaly usedlosti a na jihovýchodě vsi uzavíral zástavbu poplužní dvůr s jednopatrovou zámeckou budovou. Tato budova byla až do roku 1945 známá jako \"U železného rytíře\" a byla vyhlášenou výletní restaurací. Na místě bývalého zámku a přilehlých usedlostí se rozkládají pole.\n\nSamostatnou obcí se stal Horní Pelhřimov v roce 1850, s připojenými osadami Dolní Pelhřimov a Horní Hraničná. V roce 1869 byl však již Horní Pelhřimov pod názvem Horní Pilmersreuth osadou obce Pilmersreuth (Pelhřimov, dříve Dolní Pelhřimov).\n\nPo roce 1945 došlo k nucenému vysídlení německého obyvatelstva a nepříliš úspěšným pokusům o nové osídlení. Vzhledem ke své poloze v blízkosti státní hranice se obec ocitla v roce 1950 v nově zřízeném hraničním pásmu, což rozhodlo o jejím zániku. Fara u kostela svaté Anny a škola se staly sídlem roty pohraničníků, Bismarckova rozhledna na Zelené hoře posloužila pohraničníkům jako pozorovatelna. Z pozemků bývalých statků vzniklo vojenské cvičiště. V roce 1960 byl Horní Pelhřimov oficiálně zrušen. V průběhu 60. let 20. století byly postupně zbořeny všechny stavby, včetně poutního kostela Svaté Anny. V oficiální statistice z roku 1970 zbylo z kdysi samostatné obce pouze směrovací číslo, zchátralá vyhlídková věž na Zelené Hoře, z poutního kostela Svaté Anny hromada sutin a v obci jedna polorozpadlá stodola.\n\nNa území zaniklého Horního Pelhřimova se po sametové revoluci začala rozrůstat vesnice Pelhřimov, místní část města Chebu.\n\n"}
{"id": "1439178", "url": "https://cs.wikipedia.org/wiki?curid=1439178", "title": "Villa Sturm (Kadaň)", "text": "Villa Sturm (Kadaň)\n\nVilla Sturm (čp. 821) je vilový dům v Kadani. Nalézá se v Mánesově ulici (dříve Beethovenova) v předměstské vilové čtvrti dříve známé jako čtvrť Svatovojtěšská. Projekt navrhl významný kadaňský vilový architekt a stavitel Johann Petzet. Projekt a výstavbu vily si u něj objednaly sestry Anna a Paula Sturm. Anna byla zaměstnána jako zdravotní sestra, Paula pracovala jako učitelka. Obě sestry pocházely z Kadaně. Stavební práce byly dokončeny roku 1925. \n\nNa jaře roku 1925 vyhotovil kadaňský vilový architekt a stavitel Johann Petzet na zakázku sester Anny a Pauly Sturm projekt nevelké vily na stavební parcele ve vznikající Beethovenově ulici (nyní Mánesova), jež měla nově vytvořit spojnici mezi ulicí Vernéřovskou (nyní Klášterecká) a Goethovou (nyní Fibichova). Stavební práce, kterých se ujala Petzetova stavební firma, byly dokončeny již v během září 1925 a ještě téhož měsíce se v novostavbě sešla kolaudační komise vedená kadaňským městským radním a gymnaziálním profesorem Dr. Hansem Klitznerem. Tato komise shledala novostavbu obyvatelnou a nové majitelky se tak mohly do \"Villy Sturm\" nastěhovat. \n\nStavebníky a prvními majitelkami \"Villy Sturm\" byly sestry Anna a Paula Sturm. Mladší ze sester Anna (*1881) pracovala jako zdravotní sestra. Anna Sturm zůstala celý život svobodná a občas pracovala také mimo Kadaň, například v letech 1934 až 1935 v rakouském Salzburgu. Paula Sturm (*1876) byla učitelkou. Ještě roku 1925 se však v děkanském kostele Povýšení svatého Kříže v Kadani provdala za učitele Antona Dittricha (1859–1944), rodáka z Úhošťan na Kadaňsku, novomanželé se přestěhovali do \"Villy Sturm\", a Paula zanechala práce a zůstala v domácnosti. Rodina Sturmových, ze které byly obě sestry, pocházela z Horního Poohří a Anna a Paula byly tetami pozdějšího významného historika a archiváře PhDr. Heriberta Sturma (1904–1981), rodáka z Chodova na Sokolovsku, který roku 1923 také maturoval na gymnáziu v Kadani. Vysokoškolská studia absolvoval na Německé univerzitě v Praze, kde následně obhájil disertaci zaměřenou na krušnohorské panství Přísečnice na Kadaňsku. Později během svého působení v Chebu a v bavorském Ambergu, se Heribert Sturm vracel ke kadaňským historickým tématům. Proslul rovněž tím, že stál roku 1956 u založení mnichovského Collegia Carolina, které se zaměřuje na studium českých dějin. \n\nMajitelé \"Villy Sturm\" řešili s městskými úřady dlouho dobu problém ohledně vlastnictví chodníku před vilou. Podle dohody totiž mělo město část pozemku s chodníkem převzít pod svoji správu. Na to, že tak město neučinilo upozornila Anna Sturm úřady roku 1935, avšak bez výsledku. Na náklady Sturmových musel být dokonce chodník v roce 1938 předlážděn. K převodu chodníku do majetku města došlo až roku 1940, kdy byla již Kadaň součástí Říšské župy Sudety. Zástupci města však zároveň konstatovali, že v případě jakýchkoliv úrazů nese město zodpovědnost jedině tehdy, pokud nebyly způsobeny zanedbáním povinného úklidu ze strany majitelů vily. \n\nJeště před koncem Druhé světové války v roce 1944 zemřel ve věku pětaosmdesáti let Paulin manžel Anton Dietrich. Sestry Anna a Paula tak vilu opět obývaly samotné. Po skončení války jim byla \"Villa Sturm\" zkonfiskována obnovenými československými úřady jako tzv. německý majetek a ještě v červnu 1945 byly obě sestry vypovězeny z Kadaně do okupovaného Německa.\n"}
{"id": "1439179", "url": "https://cs.wikipedia.org/wiki?curid=1439179", "title": "Czech Series", "text": "Czech Series\n\nCzech Series je oficiální název finálové série české baseballové extraligy. Nejúspěšnějším celkem je klub Draci Brno, který finálovou sérii ovládl 21 krát.\n\n"}
{"id": "1439181", "url": "https://cs.wikipedia.org/wiki?curid=1439181", "title": "Villa Wagner (Kadaň)", "text": "Villa Wagner (Kadaň)\n\nVilla Wagner (čp. 848) je honosný vilový dům v Kadani. Nachází se v Klášterecké ulici (dříve Vernéřovská) v předměstské vilové čtvrti dříve známé jako čtvrť Svatovojtěšská. Autorem projektu je významný kadaňský vilový architekt a stavitel Johann Petzet. Stavebníky a prvními majiteli vily byli manželé Karl a Anna Wagnerovi. Karl Wagner byl kadaňský řezník a přední dodavatel masa pro řadu restauračních zařízení v Kadani. Stavební práce dokončila firma Johanna Petzeta koncem roku 1927.\n\nPočátkem roku 1927 si manželé Karl a Anna Wagnerovi objednali u kadaňského architekta a stavitele Johanna Petzeta projekt nové vily. Petzet v krátké době zhotovil kompletní projektovou dokumentaci a již v únoru 1927 bylo Wagnerovým vydáno stavební povolení. Na exkluzivním pozemku ve Vernéřovské ulici (nyní Klášterecká) začala vznikat \"Villa Wagner\". Zvláště výrazný prvek představuje hlavní vchod, který je zdoben dvěma antikizujícími sloupy s tzv. toskánskými hlavicemi. Na žádost stavebníků byla ještě v březnu 1927 schválena zásadní změna projektu. Vila totiž směla být postavena o metr dále od tzv. regulační (uliční) linie, než to vyžadovala pravidla Stavebního úřadu v Kadani. Výjimka byla Wagnerovým udělena na základě jejich argumentace, že je ve Vernéřovské ulici čilý dopravní ruch, a tudíž i prašnost, a rozšíření předzahrádky povede k významnému zvýšení kvality bydlení. \n\nÚřední kolaudace nové \"Villy Wagner\" proběhla ještě v prosinci roku 1927. V čele kolaudační komise stanul Josef Mockner, stavební referent Správní komise města Kadaně. Dalšími členy byli Ing. Hans Jungwirth, vedoucí Stavebního úřadu v Kadani, a MUDr. Franz Patera, městský lékař. Kromě Karla a Anny Wagnerových se komisionální prohlídky novostavby osobně zúčastnil také architekt Johann Petzet. Manželé se do vily nastěhovali v lednu 1928. Roku 1929 vznikl v sousedství vily nový dům čp. 895, který obýval úředník Sigmund Wagner s manželkou Annou a dcerou Annaliese. Tato rodina byla s obyvateli \"Villy Wagner\" vzdáleně příbuzná.\n\nŘada rekonstrukcí, kterými vila později prošla částečně pozměnila její původní architektonickou formu, což platí především o fasádě.\n\nStavebníky a prvními majiteli \"Villy Wagner\" byli manželé Karl a Anna Wagnerovi. Karl Wagner (*1872), rodák z Kadaně, byl provozovatelem úspěšné řeznické živnosti. Byl předním dodavatelem masa do řady restaurací a hostinců v Kadani. Roku 1902 se v děkanském kostele Povýšení svatého Kříže v Kadani oženil s Annou (*1877), také pocházející z Kadaně, a před stavbou vlastní vily žili v jednom z domů v Žatecké ulici (dříve Kovářská) na Špitálském předměstí. Wagnerovi neměli děti. Důvodem mohl být špatný zdravotní stav Anny Wagner, která často stonala. V lednu 1941 byla převezena do nemocnice u kadaňského alžbětinského kláštera, kde byla následně hospitalizována celý rok. Na začátku roku 1942 byla propuštěna domů, a ještě v lednu téhož roku ve \"Ville Wagner\" zemřela. Karl Wagner zůstal ve vile sám. Přechodně ve vile v letech 1942 až 1943 pobývala jejich příbuzná Lieselotte Wagner (*1923), pocházející z Vojkovic, která byla v Kadani zaměstnána jako učitelka. Jejím manželem byl obchodník Franz Wagner ze Svatošských skal u Karlových Varů. Ihned po skončení Druhé světové války byla ovdovělému Karlu Wagnerovi \"Villa Wagner\" zkonfiskována a on sám byl v červnu 1945 vypovězen z Kadaně a Československa do okupovaného Německa.\n"}
{"id": "1439182", "url": "https://cs.wikipedia.org/wiki?curid=1439182", "title": "Made in Abyss", "text": "Made in Abyss\n\nMade in Abyss () je série mangy od Akihita Cukušiho. Pojednává o mladé dívce, která najde robotího kluka a spřátelí se s ním, společně klesají do strašlivé propasti Abyss, s cílem najít její matku. Manga vychází online v nakladatelství Takešobó a jeho digitální publikaci Web Comic Gamma od roku 2012 a zatím čítá sedm svazků. Anime adaptace, za kterou stojí studio Kinema Citrus, vysílala první sérii od 7. července do 29. září 2017, na pokračování se nyní pracuje.\n\nPříběh se točí okolo sirotka jménem Riko, která žije v Belcherském sirotčinci, jenž se nachází ve městě zvaném Orth. Město bylo vybudováno na ostrově, které obklopuje moře Beoluska. Středem města je obrovská díra (propast), která je běžně nazývána Abyss. V Abyssu leží nespočetné množství artefaktů a pozůstatků po prastarých civilizacích. Díky tomu je tato propast světoznámá mezi horníky, kteří se zde nebojí riskovat život při honbě za artefakty. Avšak návrat z Abyssu může být dost nebezpečný, protože žádný horník se nevyhne takzvané „Kletbě Abyssu“. Ta zasáhne každého, kdo v Abyssu vystoupá nahoru víc jak 10 metrů. Čím hlouběji se poutníci vydají, tím horší důsledky kletby jsou. Existuje pár horníků, kteří se vydali do nejnižších vrstev Abyssu, těmto legendárním horníkům se říká „Bílé píšťaly“, jedna z nich je matka hlavní hrdinky Riko, Lyza. \n\nRiko chce jít ve stopách své matky a vyřešit všechny záhady Abyssu. Jednoho dne, když Riko prozkoumává jeskyni, objeví robota. Pojmenuje ho Reg, a jelikož vypadá jako člověk, Riko se s ním spřátelí. Po nějakém čase je Riko informována, že se našly předměty, které poslala její matka Lyza. U nich byl přiložen dopis, ve kterém stálo: „Čekám na tebe, na dně propasti.“ Riko se tedy rozloučí se svými přáteli a společně s Regem se vydají na výpravu do Abyssu. I přes to, že ví, že se z něj nikdy nebudou moci vrátit.\n\nRiko (リコ)\n\nOriginální znění: \"Miju Tomita\" (japonské); \"Brittany Lauda\" (anglické)\n\nRiko je 12letá dívka, která chce být slavná jako její matka, legendární hornice, Bílá Píšťala s přezdívkou \"Lyza Ničitelka\", která započala její poslední výpravu do Abyssu před deseti lety. Riko je horník ve výcviku, v Belcherském Sirotčinci, je začátečník a proto má Červenou Píšťalu. Tajně si přivlastnila jeden ze svých nálezů, Hvězdný kompas. Doufá, že ho využije při své výpravě do Abyssu. Riko nosí brýle, není to kvůli špatnému zraku, ale kvůli tomu že se své mamce narodila zrovna, když byla na výpravě v Abyssu. \n\nReg (レグ, \"Regu\")\n\nOriginální znění: \"Marija Ise\" (japonské); \"Luci Christian\" (anglické)\n\nRobot, vypadající jako člověk. Nepamatuje si jak se jmenuje, jeho jméno Reg mu dala Riko, podle svého psa kterého dřív měla. Reg překvapivě dokáže konzumovat organické jídlo, i přes to že je to robot. Jeho mechanické ruce jsou prodlužovací, ze svých dlaní také dokáže střílet smrtící paprsek, který dokáže roztavit i kámen, Riko tento paprsek nazvala „Spalovna“.\n\nNanači (ナナチ)\n\nOriginální znění: \"Šiori Izawa\" (japonské); \"Brittney Karbowski\" (anglické)\n\nNanači je tzv. „Přízrak“, v podobě zajíce. Když byla ještě člověk, byly se svou kamarádkou Mitty seslány dolů do šesté úrovně jako jeden z Bondrewdových experimentů. Po dokončení experimentu zůstala Nanači částečně člověkem, zatímco Mitty ztratila všechnu svoji lidskost. Stala se z ní jakási hrouda masa, byla ovšem nesmrtelná. Nanači už se nevydržela na Bondrewdovy pokusy na Mitty koukat a utekla společně s ní do čtvrté úrovně. Starala se o ni až do její smrti (zabili ji pomocí Regovy „Spalovny“). Potom se přidala k Riko a Regovi, a dále spolu cestovali do hlubin Abyssu.\n\nMitty (ミーティ, Mítei)\n\nOriginální znění: \"Eri Kitamura\" (japonské); \"Monica Rial\" (anglické)\n\nNeobvyklé stvoření, které žije s Nanači ve čtvrté úrovni Abyssu. V minulosti byla Mitty normální dívka (s červenými vlasy), která žila s Nanači a další skupinou sirotků v chudinské čtvrti, připomínající jeskyně. Kvůli nelidským pokusům, které na ni prováděl Bondrewd, je uzavřena v těle připomínající zdeformovanou kočku s velkou pusou, jedním okem a chováním jako přátelský pes. Nyní je nesmrtelná, jakékoli zranění se jí zahojí. Nanači nechce aby se trápila navždy, jelikož po její smrti by tu byla. Domluví se tedy s Regem a Mitty zabijí jeho „Spalovnou“. Takto může Mitty konečně najít svůj zasloužený klid. \n\nDžiruo (ジルオ) / Velitel (リーダー, Rídá)\n\nOriginální znění: \"Taiši Murata\" (japonské); \"Daniel Regojo\" (anglické)\n\nMladý instruktor („Měsíční píšťala“) v Belcherském sirotčinci, bývalý student Lyzy, staral se o Riko po tom, co se narodila. Přestože je přísný, je velice ochotný, chápající a spravedlivý. Studenti ho obvykle nazývají Velitel. Je mu okolo 20 let. \n\nNat (ナット, Natto)\n\nOriginální znění: \"Mucumi Tamura\" (japonské); \"Shannon Emerick\" (anglické)\n\nNat je kamarád Riko. Je jasné že k ní něco cítí, protože nejvíc odporoval tomu, aby se vydala do hlubin Abyssu.\n\nShiggy (シギー, Šigí)\n\nOriginální znění: \"Manami Numakura\" (japonské); \"Terri Doty\" (anglické)\n\nShiggy je další kamarád Riko. Pomohl jí schovat Rega, aby na něj v sirotčinci nepřišli. Také věděl o jejích plánech, které stály za výpravou za její mámou.\n\nKijui (キユイ)\n\nOriginální znění: \"Manami Hanawa\" (japonské); \"Kalin Coates\" (anglické)\n\nNejmladší člen Belcherského sirotčince a jeden z kamarádů Riko.\n\nÓzen (オーゼン) \n\nOriginální znění: \"Sajaka Ohara\" (japonské); \"Christine Auten\" (anglické)\n\nBílá píšťala, známá jako „Nepřekonatelná Ózen“, má na starost Hledačský kemp ve druhé úrovni. Byla učitelkou Lyzy a pomohla jí odnést Riko zpět na povrch potom, co se narodila.\n\nMarulk (マルルク, Maruruku) \n\nOriginální znění: \"Aki Tojosaki\" (japonské); \"Kelley Peters\" (anglické)\n\n„Modrá píšťala“ a Ózenin pomocník. Skamarádí se s Riko a Regem při jejich pobytu v kempu.\n\nLyza (ライザ, Raiza) \n\nOriginální znění: \"Maaja Sakamoto\" (japonské); \"Shelley Calene-Black\" (anglické)\n\nRičina matka. Jedna z mála horníků, kteří si drží titul Bílé píšťaly, byla nazývána \"Lyza Ničitelka\".\n\nBondrewd (ボンドルド, Bondorudo) \n\nOriginální znění: \"Tošijuki Morikawa\" (japonské); \"David Harbold\" (anglické)\n\nBílá píšťala se špatnou pověstí, „Bondrewd Román“ má na starost Idofront, hornickou operační základnu v páté úrovni. Je zodpovědný za několik neetických experimentů prováděných na dětech, včetně transformace Nanači a Mitty do „Přízraků“. Jeho laboratoř je na místě, dříve využíván k rituálům. Idofront je jediný vstup do šesté úrovně.\n\nAkihito Cukuši začal vydávat mangu do Takeshobové internetové stránky Web Comic Gamma v roce 2012. Od té doby, bylo vydáno celkem sedm svazků této mangy. Seven Seas Entertainment oznámilo na Anime Expo 2017 licenci mangy a překlad do angličtiny. \n\nTelevizní série byla oznámena v prosinci 2016. Třináctidílná série byla vysílána od 7. července do 29. září 2017 na stanicích AT-X, Tokyo MX, TV Aichi, SUN, KBS Kyoto, TVQ, Saga TV, and BS11. Poslední epizoda byl 1 hodinu dlouhý speciál. Anime bylo režírováno Masajuki Kodžimou a scénář byl sepsán Hidejuki Kuratou, o animaci se postaralo studio Kinema Citrus a design postav měl na starost Kazučika Kise. Austraský umělec Kevin Penkin složil soundtrack přímo pro toto anime. Opening „Deep in Abyss“ a ending „Tabi no Hidarite, Saihate no Migite“ nazpívaly Miju Tomita (Riko), Marija Ise (Reg) a Šiori Izawa (Nanači). Dva kompilační filmy, které zrekapitulují dění z prvních třinácti epizod, budou vydány 4. a 18. ledna 2019. Pokračování bylo oznámeno na akci v prosinci 2017. Sentai Filmworks má licenci na toto anime v USA. Sentai také vydá anglický dabing pro tuto sérii.\n\nO anglickou adaptaci anime se postaral Sentai Filmworks. O adaptaci mangy pak Seven Seas.\n\nManga byla nominována pro 11. Manga Taišó ocenění a dostala dohromady 40 bodů, díky čemuž skončila na osmém místě. \"Made in Abyss\" byl ohodnocen mnoha kritiky jako nejlepší anime série roku 2017.\n\nSérie byla ohodnocena jako anime roku 2017 a získala nejlepší skóre na Crunchyroll 2017 Anime Awards.\n\n"}
{"id": "1439189", "url": "https://cs.wikipedia.org/wiki?curid=1439189", "title": "Básil al-Asad", "text": "Básil al-Asad\n\nBásil al-Asad (23. března 1962, Damašek, Sýrie – 21. ledna 1994, tamtéž) byl nejstarší syn někdejšího syrského prezidenta Háfize al-Asada a starší bratr současného syrského prezidenta Bašára al-Asada. Jako prvorozený syn byl na roli prezidenta připravován právě Básil, ve věku 31 let však zemřel při automobilové nehodě.\n\nBásil al-Asad absolvoval špičkový vojenský výcvik v Sýrii i v Sovětském svazu. Stal se velitelem elitní Republikánské gardy. Už během období příprav na jeho nástup do prezidentské funkce mu režim budoval kult osobnosti, stavěl mu např. pozlacené jezdecké sochy v životní velikosti.\n\nDne 21. ledna 1994 ve vysoké rychlosti nezvládl řízení svého Mercedesu a po kolizi byl na místě mrtev. Po své smrti byl prohlášen národním mučedníkem. \n"}
{"id": "1439193", "url": "https://cs.wikipedia.org/wiki?curid=1439193", "title": "Csót", "text": "Csót\n\nCsót je vesnice v Maďarsku v župě Veszprém, spadající pod okres Pápa. Nachází se asi 9 km severovýchodně od Pápy, 23 km jihovýchodně od Tétu a 30 km jihozápadně od Pannonhalmy. V roce 2015 zde žilo 987 obyvatel, z nichž 94,7 % tvoří Maďaři.\n\nKromě hlavní části k Csótu připadají i malé části Járóháza a Újmajor.\n\nCsót leží na silnici 832. Je přímo silničně spojen s obcemi Bakonykoppány, Bakonyszentiván, Béb, Nagygyimót, Pápateszér, Vanyola a Ugod. Poblíže Csótu pramení potok Gecsei, který se vlévá do potoka Csikvándi-Bakony. Ten se vlévá do řeky Marcal.\n\nV Csótu se nachází katolický kostel Szent Mihály-templom a evangelický kostel. Nachází se zde též hřbitov, hřiště, kulturní centrum Faluház, pošta, tři obchody, dva bufety a hospoda.\n"}
{"id": "1439198", "url": "https://cs.wikipedia.org/wiki?curid=1439198", "title": "Dündar Ali Osman", "text": "Dündar Ali Osman\n\nDündar Ali Osman (* 30. prosince 1930), známý také jako Dündar Ali Osmanoğlu nebo Dündar Aliosman, je 45. hlavou upadlé Osmanské dynastie, která v letech 1299-1922 řídila Osmanskou říši. Tato říše existovala ještě krátce po první světové válce. Historikové datují konec říše na pád sultanátu v roce 1922, vznik Turecké republiky v roce 1923 a pád chalífátu v roce 1924. Kdyby říše nadále existovala, byl by titulován jako sultán \"Ali II.\"\n\nDündar je prapravnukem 34. sultána Abdulmecida II., vnukem prince Mehmeda Selima a synem prince Mehmeda Abdülkerima. Jeho mladším bratrem je Sehzade Harun Osmanoglu.\n"}
{"id": "1439201", "url": "https://cs.wikipedia.org/wiki?curid=1439201", "title": "Şehzade Mehmed Abdülkerim", "text": "Şehzade Mehmed Abdülkerim\n\nŞehzade Mehmed Abdülkerim (27. června 1906 – 3. srpna 1935) byl osmanský princ a vnuk 34. sultána Abdulhamida II. Jeho otcem byl princ Mehmed Selim. V roce 1933 byl Mehmed Abdülkerim pozván japonskou vládou do Japonska, aby zde využil své postavení a pomohl zde uklidnit konflikt mezi středoasijskými muslimy a Sovětským svazem.\n\nStudoval na koleji Galatasaray v Istanbulu. \n\nMehmed Abdülkerim se oženil v únoru 1930 v Aleppu s Nimet Hanimefendi (1911-81), se kterou se v roce 1931 rozvedl. Společně měli dva syny:\n\n"}
{"id": "1439203", "url": "https://cs.wikipedia.org/wiki?curid=1439203", "title": "Maják Sommers", "text": "Maják Sommers\n\nMaják Sommers (rusky: \"Маяк Соммерс\", švédsky: \"Sommarö\", finsky: \"Someri\") stojí na pobřeží stejnojmenného ostrova ve východní části Finského zálivu v Baltském moři v Leningradské oblasti v Rusku.\n\nPrvní maják byl postaven na skalnatém ostrově Sommers v roce 1808. Byla to zděná stavba z bílých cihel pět metrů vysoká s lucernou nahoře. V roce 1866 byl maják o osm metrů zvýšen a lucerna byla vybavena Fresnelovou čočkou a hodinovým strojkem, který otáčel lampou s dvěma knoty. Maják svítil červeným světlem. Počátkem 20. století byl naproti majáku instalován nautofon. U majáku byl dřevěný dům pro obsluhu majáku.\n\nV období Zimní války byl ostrov obsazen finskou armádou. V roce 1939 byl finskou armádou maják zničen.\n\nPo ukončení druhé světové války ostrov připadl pod správu Sovětského svazu. V roce 1945 byl na ostrově postaven nový maják. Maják ukazuje polohu skalnatého ostrova a navádí na bezpečnou plavební dráhu do Kronštadtu a Vyborgu.\n\nV roce 2005 byla na ostrově postavena nová navigační radarová věž Regionálního systému námořní bezpečnosti (Региональной Системы Безопасности Мореплавания (РСБМ)).\n\nČtyřboká příhradová červená věž s lucernou nahoře. V horní části je kovová věž krytá roštovou konstrukcí, která má červeno-bílé horizontální pásy. Zdroj světla ve výšce 53 m n. m.\n\n\noznačení:\n\n\n\n"}
{"id": "1439204", "url": "https://cs.wikipedia.org/wiki?curid=1439204", "title": "LoRaWAN", "text": "LoRaWAN\n\nLoRaWAN je síť, na níž LoRa pracuje, a může být využívána IoT zařízeními v obtížně připojitelných oblastech. Je protokolem MAC úrovně druhé OSI komunikační vrstvy pro řízení přístupu pro správu komunikace mezi branami a koncovými zařízeními, který spravuje LoRa Alliance.\n\nVerze 1.0 specifikace LoRaWAN byla vydána v červnu 2015. Obecně lze LoRaWAN považovat za WiFi pro připojení IoT zařízení. LoRaWAN definuje komunikační protokol a architekturu sítě, zatímco fyzická vrstva LoRa obstará vlastní komunikaci po radiových vlnách. LoRaWAN zajišťuje správu komunikačních frekvencí, přenosové rychlosti a napájení pro všechna zařízení. Zařízení v síti jsou asynchronní a vysílají, když mají k dispozici data k odeslání. Data vyslaná koncovými zařízeními jsou přijímána vícenásobnými branami, ty předávají datové pakety centralizovanému síťovému serveru. Síťový server filtruje duplicitní pakety, provádí kontroly zabezpečení a spravuje síť. Data jsou poté předávána na aplikační servery. Tato technologie vykazuje vysokou spolehlivost pro mírné zatížení, nicméně má některé problémy s výkonem související s odesláním potvrzení.\n"}
{"id": "1439205", "url": "https://cs.wikipedia.org/wiki?curid=1439205", "title": "Richard Drury", "text": "Richard Drury\n\nRichard Frederick Drury (* 3. září 1967 Scarborough, North Yorkshire, Anglie) je výtvarný kritik a historik umění, kurátor moderního a současného umění, galerijní pracovník, překladatel, redaktor a vysokoškolský pedagog.\nRichard Drury pochází z rodiny anglického otce Rodneyho Druryho (právníka, keramika a sběratele umění) a irské matky Sally Drury, (armádní důstojnice a učitelky). Jeho děda z matčiny strany Frederick Gill byl v letech 1946-1948 prezidentem Royal College of Surgeons in Ireland. V letech 1980-1986 Drury absolvoval soukromou internátní školu Christ’s Hospital, Horsham, West Sussex, kde složil maturitní zkoušku z ruštiny, francouzštiny a dějin umění. Vystudoval rusistiku a bohemistiku na Corpus Christi College, Cambridge University u profesora Karla Brušáka a složil zkoušky z české literatury, ruského jazyka a interdisciplinárního uměleckohistorického a literárního oboru evropské avantgardní kultury 1914-1939 (1990 BA, 1993 MA).\n\nPo přestěhování do Prahy se zprvu živil jako učitel angličtiny v jazykové škole a v letech 1991-1992 pracoval v redakci časopisu Ateliér jako asistent a překladatel. K jeho studentům angličtiny patřili pracovníci Českého muzea výtvarných umění v Praze, kde roku 1992 dostal nabídku pracovat jako asistent kurátora. Od roku 1995 byl kurátorem sbírky grafiky a kresby, od r. 2000 kurátorem sbírky plastiky, v letech 2008-2009 zastával funkci odborného náměstka ředitele ČMVU. Po změně vedení svou činnost v ČMVU ukončil.\n\nV letech 2010-2012 byl zástupcem ředitele pro uměleckou, výzkumnou a vývojovou činnost v Ústavu umění a designu Západočeské univerzity v Plzni. V letech 2011-2013 zde přednášel dějiny umění dvacátého století. Po změně vedení Galerie středočeského kraje v Kutné Hoře byl téhož roku jmenován vedoucím jejího uměleckého oddělení. Je autorem koncepce stálé expozice GASKu \"Stavy mysli / Za obrazem\" (2014, 2018)\n\nOd roku 1999 působil v porotách pro udělování uměleckých cen Jindřicha Chalupeckého (1999-2000), Grafika roku (předseda poroty 2002, 2005), Ceny Vladimíra Boudníka (předseda poroty 2002, 2003), Mezinárodního trienále grafiky Praha (2004, 2007), jako člen odborné jury Zlínského salonu (2002, 2006, 2008, 2009) a jako člen nákupních komisí GVU v Ostravě, GMU v Roudnici nad Labem a GFJ v Kutné Hoře. Od roku 2008 do roku 2017 byl předsedou Výtvarného odboru Umělecké besedy.\nOd svého příchodu do České republiky Richard Drury přeložil do angličtiny stovky odborných statí, textů k výstavám i k uměleckým sbírkám. Působí jako výtvarný kritik a publikuje v časopisech Ateliér, Grapheion, Prostor Zlín, Revue Art.\n\nJako kurátor představil v zahraničí díla Jiřího Koláře, Vladimíra Boudníka, Jiřího Anderle, Josefa Čapka nebo okruh výtvarníků Volného seskupení 12/15 Pozdě, ale přece, v České republice umělce z Finska, Spojeného království, Polska, Rakouska, Německa nebo Ukrajiny. Ve funkci předsedy Výtvarného odboru Umělecké besedy připravil desítky individuálních výstav členů tohoto spolku i společné členské výstavy Umělecké besedy (2007, 2009, 2013, 2014, 2016).\n\nByl autorem výstavních projektů „Krajina duše. České výtvarné umění přelomu 19. a 20. století ze sbírky ČMVU“ (Pardubice, Kutná Hora, Košice), „6 + 1“ (Saratoga Springs, Londýn), \"Postindustriální krajina / The Post-industrial Landscape“ (Praha). „Psi jsou bez vyznání – Umělci ze Severního Irska / Dogs Have No Religion – Artists from Northern Ireland“ (Praha, Tralee) a retrospektivních výstav Květy a Jitky Válových a Pavla Brázdy. Kurátorsky se podílel na výstavě „Soustředěný pohled – Grafika 60. let ze sbírek členských galerií Rady galerií České republiky / Focused View – 1960s Prints from the Collections of Czech Galleries Association Members“ (Liberec, Jihlava).\n\nRichard Drury vytvořil novou koncepci stálé expozice Galerie Středočeského kraje v Kutné Hoře (GASK) s názvem „Stavy mysli / Za obrazem“ (2014). Ta za neotřelý přístup získala v roce 2015 prestižní ocenění v národní soutěži Gloria musaealis jako Muzejní výstava roku. Nová expozice \"Stavy mysli / Za obrazem – obměny a intervence (2018-2020)\", ke které vyšel katalog, je obměněna a aktualizována intervencemi současného umění.\n\n\n\n"}
{"id": "1439210", "url": "https://cs.wikipedia.org/wiki?curid=1439210", "title": "Su-čou (přítok Chuang-pchu-ťiangu)", "text": "Su-čou (přítok Chuang-pchu-ťiangu)\n\nSu-čou (), rovněž zvaná Wu-sung (), je 125 kilometrů dlouhá řeka v Čínské lidové republice. Vytéká z Tchaj-chu v provincii Ťiang-su a dolních 54 kilometrů protéká Šanghají, v které se i vlévá do Chuang-pchu-ťiangu. Pod jezerem Tchaj-chu protéká přes město Su-čou, před hospodářským vzestupem Šanghaje nejvýznamnější město oblasti, podle něhož se jmenuje. \n"}
{"id": "1439213", "url": "https://cs.wikipedia.org/wiki?curid=1439213", "title": "Šispare", "text": "Šispare\n\nŠispare (také Shispare Sar, Šispare Sar, Shispare nebo Shisparé Sar) je hora vysoká 7 611 m n. m. nacházející se v pohoří Karákóram v Pákistánu. Leží 16 km jihovýchodně od vrcholu Batura Sar.\n\nPrvovýstup na vrchol Šispare byl proveden v roce 1974 polsko-německou expedicí pod vedením Janusze Kurczába. Výstup trval 35 dní a během něj byl jeden člen expedice (Heinz Borchers) zabit v lavině.\n\nDalší pokus o vrchol byl v roce 1989 Japonskou expedicí, kterou vedl Masato Okamoto. Skupina byla na hoře téměř dva měsíce, ale výstup na vrchol se nezdařil - dosáhli výšky přibližně 7 200 m.\n\nV roce 1994 dosáhla Japonská expedice pod vedením Yukiteru Masuiho druhého výstupu na vrchol. Masui, Kokubu a Ozawa dosáhli vrcholu 20. července stejnou cestou jako prvovýstupci.\n\n22. srpna 2017 stanuli Kazuya Hiraide a Kenro Nakajima na vrcholu Šispare novou výstupovou cestou. Výstup trval 4 dny a Japonci strávili na hoře 3 noci. Za tento výstup získal japonský tým cenu Asijský zlatý cepín (ocenění podobné zlatému cepínu) v roce 2018.\n\nNejsou zaznamenány žádné další výstupy nebo pokusy o vrchol.\n"}
{"id": "1439218", "url": "https://cs.wikipedia.org/wiki?curid=1439218", "title": "Triššúr", "text": "Triššúr\n\nTriššúr () je město v Kérale, jednom ze svazových států Indie. K roku 2011 mělo přes 315 tisíc obyvatel, tedy bylo pátým nejlidnatějším v Kérale, a bylo správním střediskem stejnojmenného okresu.\n\nMěsto je významné svým jarním hinduistickým svátkem Triššúr púram.\n\nTriššúr leží ve vnitrozemí Kéraly za Malabárským pobřežím, přibližně sedmnáct kilometrů západně od Arabského moře. Nejbližší větší město v okolí je Kóčin přibližně 55 kilometrů jižně.\n\nPřed začleněním do Kéraly v roce 1956 byl Triššúr součástí svazového státu Travankúr–Kóčin a ještě předtím knížecího státu Kóčin.\n"}
{"id": "1439227", "url": "https://cs.wikipedia.org/wiki?curid=1439227", "title": "Blahník", "text": "Blahník\n\nPříjmení Blahník nosí více osobností:\n\n"}
{"id": "1439228", "url": "https://cs.wikipedia.org/wiki?curid=1439228", "title": "Ledumahadi mafube", "text": "Ledumahadi mafube\n\nLedumahadi mafube („obří zahřmění“ v sesothštině) byl druh starobylého sauropodního dinosaura z čeledi Lessemsauridae. Žil v období nejranější jury (geologický věk hettang až sinemur, asi před 200 až 195 milion let) na území dnešní Jihoafrické republiky (provincie Svobodný stát). Fosilie byly objeveny v sedimentech souvrství Elliot a mají podobu částečně zachované postkraniální kostry. Formálně byl popsán týmem paleontologů na konci září roku 2018.\n\nStejně jako v případě o trochu staršího argentinského druhu \"Ingentia prima\", i tento sauropodomorf představoval jednoho z prvních obřích zástupců této skupiny dinosaurů. Podle odhadů autorů popisné studie dosahoval hmotnosti kolem 12 000 kilogramů a patřil tak k největších živočichům své doby. Zajímavé je, že obřích rozměrů dosáhl tento dinosaurus i přes to, že neměl sloupovité nohy, typické pro pozdější obří sauropody.\n\nTento vývojově primitivní sauropod byl zařazen do čeledi Lessemsauridae a jeho nejbližšími příbuznými jsou tak rody \"Lessemsaurus\", \"Antetonitrus\" a \"Ingentia\".\n\n"}
{"id": "1439229", "url": "https://cs.wikipedia.org/wiki?curid=1439229", "title": "Bohyně země", "text": "Bohyně země\n\nBohyně země je personifikace a divinizace země či Země jako ženského božstva. Vlastnosti a motivy spojené s touto postavou vychází ze vzájemného symbolického ztotožnění země, ženy a plodnosti. Pozdějším vývojem, především od vzniku zemědělství, se od tohoto archetypu oddělila představa bohyně matky, bohyně zemědělství a velké bohyně, v nenáboženském smyslu pak matka příroda.\n\nPodle Mircy Eliadeho představovala ve své nejstarší formě bohyně země nejen zemi samotnou, ale celý blízký viditelný vesmír, včetně kamenů, vod, rostlin a stromů, jako celek. Tato představa se odráží v užití slova země pro území či kraj, podle Eliadeho se bohyně reprezentující zemi jako takovou objevila až se vznikem pasteveckých a především rolnických společností. Starší širší působnost se projevuje v představě lidstva i jednotlivců zrozených ze země, nikoliv svých biologických matek, v evropské lidové tradici tak je přisuzován dětem původ v močálech, pramenech, řekách či stromech. Zemská podstata je přisuzována lidem například v indoevropské tradici kteří jsou „pozemšťané“ či „zemní“, což se odráží například v latinském \"humus\" „země“ vedle \"homo\" „člověk“, ale také ve frýžském \"zemelō\" „lidská bytost, pozemšťan“ nebo staroirském \"duine\" „lidská bytost“.\n\nŽenský charakter země je vyjadřován například srovnáním plodné ženy s obdělávanou půdou, zatímco neplodné s pustou zemí. Se zemí je také ztotožňována brázda, díky čemuž byl rýč či pluh symbolicky chápán jako penis a orba jako oplodnění. Ženám, především těhotným, je přisuzována magická moc nad úrodou a často jsou považovány za objevitelky zemědělství.\n\nZemě je spojována s narozením i umíráním, což se projevuje zvykem pokládáním novorozence na zem. Často se také objevuje porod přímo na zem nebo rození v lese či u potoka – tedy v zemi v širším slova smyslu. Později byl spíše než telurický původ dětí akcentována role bohyně země jako ochránkyně dětí, například v Řecku byly opuštěné děti nechávány na zemi aby se sama bohyně rozhodla zda je nechá přežít. Zatímco mrtví dospělí a starší děti jsou zpravidla pohřbíváni žehem tak malé děti jsou pohřbívány do země, někde se objevuje i oběť dětí pohřbem zaživa bohyni země. Symbolické pohřbení a položení na zem se zase užívalo u nemocných a umírajících jako rituál odpovídající novému narození. Země byla považována zároveň za místo kde přebývají mrtví i odkud se berou nové děti a díky tomu, že tak vstřebávala všechny živé bytosti, byla pokládána za mocné orákulum.\n\nU některých společností úcta k zemi zahrnuje také různé zákazy a tabu. Indiánský prorok Smohalla přirovnával orbu k zaboření nože do matčiny hrudi, drávidští Baigové sejí pouze v popelu zbylém po vypálení džungle, Marijci si na zem nesedají když jsou přesvědčeni že je nemocná a ve slovanské lidové kultuře je zakázáno do ní tlouct, především v zimě kdy spí.\n\nBohyně Země v mnoha mytologiích vystupuje jako družka nejvyššího boha zosobňujícího Nebesa. Tento pár často figuruje často již při stvoření světa. Mezi tyto dvojice patří například:\n\n\nPraindoevropské slovo pro zemi je rekonstruováno jako \"*dhéĝhōm\", případně \"*dʰéǵʰōm\", z čehož vychází například české \"země\", latinské \"humus\", starořecké \"chthón\", chetitské \"dégan\" nebo sanskrtské \"kṣam\".\n\nMezi indoevropské bohyně země patří:\n\n\nŘadu bohyň země či postav s jejím jménem lze nalézt v Řecku:\n\n\n"}
{"id": "1439253", "url": "https://cs.wikipedia.org/wiki?curid=1439253", "title": "Ebru Yildiz", "text": "Ebru Yildiz\n\nEbru Yildiz je turecko-americká fotografka. Narodila se a vyrůstala v Ankaře a později se usadila v Brooklynu. Zabývá se především portréty hudebníků. Fotografovala například Johna Calea, Laurie Anderson či Maca DeMarca. V roce 2016 vydala fotografickou knihu \"We’ve Come So Far: The Last Days of Death by Audio\", v níž zaznemanává poslední dny brooklynského klubu Death by Audio. Časopis \"Complex\" ji v roce 2012 zařadil na 42. příčku žebříčku nejlepších současných hudebních fotografů.\n\n"}
{"id": "1439258", "url": "https://cs.wikipedia.org/wiki?curid=1439258", "title": "Kosmonautix.cz", "text": "Kosmonautix.cz\n\nKosmonautix.cz je internetový časopis věnující se historii, současnosti a budoucnosti kosmonautiky. Byl založen Dušanem Majerem v roce 2012. Součástí webové stránky je i diskuzní fórum, kde se setkávají fanoušci kosmonautiky. Web pravidelně navštěvovali či navštěvují i známí odborníci na kosmonautiku, přičemž někteří z nich s Kosmonautix.cz pravidelně spolupracují, např. Michal Václavík z České kosmické kanceláře, publicista a popularizátor Tomáš Přibyl, nebo Milan Halousek . Financování bylo zajištěno díky spolupráci Dušana Majera se službou Stream.cz, pro kterou vytvářel pořady \"Vesmírné výzvy\" a \"Dobývání vesmíru\" . Od ledna 2019 přešel k Mall.tv. Postupně se redakce portálu rozrostla o další autory a denně jsou publikovány dva články a krátké novinky. Články na aktuální témata vznikají nejčastěji souhrnem příspěvků z diskuzního fóra.\n\nČlánky zveřejňované na Kosmonautix.cz jsou psané přístupnou formou pro laiky. Významné projekty, překlady či medailonky osobností jsou rozepisovány do mnoha seriálů, ve kterých bývá prostor pro málo známé podrobnosti. Dva seriály (\"Kritické momenty kosmonautiky\" a \"Vesmírné osudy\") se podařilo vydat knižně. Mezi nejpopulárnější seriály patří:\n\n\nKosmonautix.cz nabízí živě komentované přenosy startů raket a jiných významných kosmonautických událostí, který doprovází živě psaný komentář, pokud má návštěvník omezené možnosti ve sledování videa z YouTube. Všechna videa jsou následně ke zhlédnutí i v archivu . Nadšení redaktorů je znát nejen ze zanícených komentářů Dušana Majera, ale i z faktu, že jsou živě komentovány i starty raket v brzkých ranních hodinách.\n\nV dubnu 2014 obdržel blog kosmonautix.cz ocenění na 49. ročníku festivalu Academia Film Olomouc 2014 za populárně vědecký blog. \n\n"}
{"id": "1439265", "url": "https://cs.wikipedia.org/wiki?curid=1439265", "title": "Sacred Bones Records", "text": "Sacred Bones Records\n\nSacred Bones Records je americké nezávislé hudební vydavatelství. Vzniklo v roce 2007 v Brooklynu, kde jej založil Caleb Braaten. Vydává nahrávky mnoha hudebníků, včetně Davida Lynche, Marissy Nadler či Zoly Jesus. Britský časopis \"The Wire\" jej v roce 2011 označil za „jedno z nejlepších amerických vydavatelství poslední let.“ Americký časopis \"Billboard\" jej zařadil mezi padesát nejlepších nezávislých vydavatelství.\n"}
{"id": "1439269", "url": "https://cs.wikipedia.org/wiki?curid=1439269", "title": "Bella Union", "text": "Bella Union\n\nBella Union je britské nezávislé hudební vydavatelství. Založila jej v roce 1997 skupina Cocteau Twins, aby jeho prostřednictvím mohla vydávat jak své nahrávky, tak i tvorbu dalších hudebníků. Kapela se však ještě před vydáním nějakých nahrávek společností Bella Union rozpadla. Namísto zrušení vydavatelství se však dva z členů, Robin Guthrie a Simon Raymonde, rozhodli v jeho činnosti pokračovat. Své nahrávky u společnosti vydávali například Van Dyke Parks, Marissa Nadler, Josh T. Pearson či duo Xylouris White.\n\n"}
{"id": "1439277", "url": "https://cs.wikipedia.org/wiki?curid=1439277", "title": "Mary Lattimore", "text": "Mary Lattimore\n\nMary Lattimore je americká harfenistka. Pochází ze Severní Karolíny a na harfu začala hrát ve svých jedenácti letech pod dohledem své matky, která na harfu hrála v symfonických orchestrech. Byla členkou uskupení The Valerie Project, které v roce 2007 vydalo své debutové album. To bylo koncipováno jako „alternativní soundtrack“ k československému filmu \"Valerie a týden divů\" (1970). Své první sólové album s názvem \"The Withdrawing Room\" vydala v roce 2013 (původně vyšlo nezávisle o rok dříve, a to pouze na audiokazetě pod eponymním titulem). Později vydala další alba, například \"Slant of Light\" (2014) ve spolupráci s Jeffem Zeiglerem. Během své kariéry hrála i na albech jiných hudebníků, mezi něž patří například Marissa Nadler, Thurston Moore, Heather McEntire a Kurt Vile.\n\n"}
{"id": "1439285", "url": "https://cs.wikipedia.org/wiki?curid=1439285", "title": "Canal Street (Manhattan)", "text": "Canal Street (Manhattan)\n\nCanal Street je velká východně-západní ulice na Manhattanu v New Yorku. Táhne se od ulice East Broadway (mezi křižovatkami s Essex Street a Jefferson Street) na východě k West Street (mezi křižovatkami s Watts Street a Spring Street) na západě. Prochází Čínskou čtvrtí a tvoří jižní hranice čtvrtí SoHo a Little Italy, stejně jako severní hranici Tribecy. Ulice je hlavním spojovníkem New Yorku s Jersey City, a to přes Hollandův tunel. Zároveň spojuje Manhattan s Brooklynem (navazuje na Manhattanský most). Po většinu své délky je ulice obousměrná.\n"}
{"id": "1439286", "url": "https://cs.wikipedia.org/wiki?curid=1439286", "title": "Canal Street", "text": "Canal Street\n\nCanal Street může být:\n\n"}
{"id": "1439288", "url": "https://cs.wikipedia.org/wiki?curid=1439288", "title": "Hermann Georg Fritsche", "text": "Hermann Georg Fritsche\n\nHermann Georg Fritsche (20. prosince 1846, Bílsko – 8. října 1924, Bělá) byl rakouský evangelický teolog, publicista, duchovní a církevní hodnostář. \n\nRoku 1897 se stal superintendentem haličské superintendence a. v. Evangelické církve v Rakousku; v letech 1920–1924 zastával úřad prvního superintendenta \"Evangelické církve augsburského a helvetského vyznání v Malopolsku\".\n\n"}
{"id": "1439290", "url": "https://cs.wikipedia.org/wiki?curid=1439290", "title": "The Things Network", "text": "The Things Network\n\nThe Things Network (TTN) je otevřená, decentralizovaná infrastruktura pro internet věcí. Pro férové užití je její komunitní verze zdarma.\nTTN je budována jako nízkonákladová globální datová IoT síť vlastněná a provozovaná uživateli. Zahrnuje uzly, brány, síťový server, správu koncových zařízení a integraci s hlavními poskytovateli cloudových služeb a dalšími IoT platformami. Vše je plně konfigurovatelné koncovým uživatelem a veškerá komunikace je zabezpečená.\nProjekt byl oficiálně spuštěn v Amstrodamu 21. srpna 2015 díky iniciativě holandského podnikatele Wienke Giezemana, který si uvědomil, že pouhých deset bran stačí na pokrytí města. Technologické demo bylo díky podpoře města a společností The Next Web a KPMG vybudováno za pouhých šest týdnů a upozorňovalo na vnikající vodu vlastníky lodí. Neboť na počátku nestál podnikatelský projekt, jevila se jako problém cena LoRaWAN brány (1 000 €). Prostřednictvím Kickstarteru byla vyhlášena úspěšná kampaň s cílem vyvinout bránu s cenou pětinovou. TTN se velmi rychle rozšířila, takže při navázání spolupráce s iniciativou Things Connected (založena roku 2016 z důvodu chybějícího národní LPWAN pokrytí v UK) bylo konstatováno její působení na šesti světadílech. V říjnu 2018 byla nejsilnější komunitu curišská se 144 přispěvateli a disponující 117 branami, což je odrazem skutečnosti, že tamní IBM vývojáři spolupracovali na vývoji LoRaWAN specifikace a nedaleko je jedna z poboček Semtechu, který patří k výrobcům LoRa hardware.\n\nJako první v ČR tuto formu pokrytí LPWAN signálem a zároveň vytváření svobodného prostoru pro technologický rozvoj a inovace zvolilo Nové Město na Moravě, které v součinnosti s Otevřenými městy pořídilo dvě brány vytvořené v brněnském hackerspace base48 jako open-source hardware. K oficiálnímu spuštění došlo 1. října 2018 zároveň s ukázkovou instancí demonstrační aplikace LoRaWAN Demo.\n\nV současné době TTN podporuje technologii LoRaWAN pro její velký dosah (~ 5 až 15 km), nízkou spotřebu energie (měsíce na roky na baterie), zároveň však komunikaci s malou šířkou pásma (51 bytů/zpráva). Je plánováno rozšíření na různé Bluetooth Broadcast/Mesh sítě a podobné.\nTTN nemá decentralizovanou architekturu a tudíž je závislá na centrálních serverech a ohrožena jejich případnými výpadky. Stejně tak plně spoléhá na funkčnost internetu.\n\n"}
{"id": "1439295", "url": "https://cs.wikipedia.org/wiki?curid=1439295", "title": "Janel Leppin", "text": "Janel Leppin\n\nJanel Leppin (* 1981 Vienna) je americká violoncellistka. Vydala dvě společná alba s Anthonym Pirogem nazvaná \"Janel and Anthony\" (2007) a \"Where Is Home\" (2012). V roce 2016 vydala své první sólové album \"Mellow Diamond\". Své sólové nahrávky vydává pod pseudonymem Mellow Diamond. Rovněž hrála na albech dalších hudebníků, mezi něž patří například Eyvind Kang, Jeremy Enigk, Marissa Nadler a Oren Ambarchi.\n"}
{"id": "1439312", "url": "https://cs.wikipedia.org/wiki?curid=1439312", "title": "Simeon ten Holt", "text": "Simeon ten Holt\n\nSimeon ten Holt (24. ledna 1923 – 25. listopadu 2012) byl nizozemský skladatel vážné hudby. Jeho učitelem byl Jakob van Domselaer, od něhož převzal zájem o vztahy mezi hudbou a výtvarným uměním i hudbou a matematikou. Stejně jako van Domselaer také ten Holt používal klavír jako hlavní hudební nástroj svých skladeb. Simeon ten Holt si vytvořil osobitý minimalistický hudební jazyk, organizující hudební dílo jako soubor hudebních buněk, jež hráči dle libosti opakují. Nejznámějším ten Holtovým dílem je \"Canto Ostinato\" z roku 1976.\n"}
{"id": "1439316", "url": "https://cs.wikipedia.org/wiki?curid=1439316", "title": "Jude Demorest", "text": "Jude Demorest\n\nClaire Jude Demorest (* 11. března 1992 Detroit, Michigan, Spojené státy americké) je americká herečka, zpěvačka a textařka, která se proslavila rolemi v seriálech \"Dallas\" a \"Star\".\n\nDemorest se narodila v Detroitu do věřící rodiny. V šestnácti letech se přestěhovala do Los Angeles, aby se mohla věnovat herectví. Poté co si zkusila všechno od tanečního křoví až k zpívání, podepsala smlouvu s nahrávací společností Epic Records.\n\nV několika seriálech a filmech si zahrála v komparzu nebo tanečnici. V roce 2008 natočila první krátkometrážní film \"History of Made Up Things\". V roce 2014 získala vedlejší roli v seriálu \"Dallas\". Během léta 2016 se zúčastnila konkurzu na seriál \"Star,\" do kterého získala jednu z hlavních rolí. \n\nV roce 2016 se provdala za hudebního producenta Ammo. V září 2018 oznámila těhotenství. Syn Judah Calvin Coleman se narodil dne 11. listopadu 2018.\n\n"}
{"id": "1439317", "url": "https://cs.wikipedia.org/wiki?curid=1439317", "title": "Karol Pollak", "text": "Karol Pollak\n\nKarol Franciszek Pollak (15. listopadu 1859, Sanok – 17. prosince 1928, Krakovská Bělá) byl polský elektrotechnik, podnikatel a vynálezce, přezdívaný \"„polský Edison“\"..\n\nNarodil se do polské rodiny českého původu, jeho otec Karol Pollak st. (1818–1880) se narodil v Brně. Do roku 1922 pracoval v Londýně, Berlíně a Paříži. V Berlíně vystudoval elektrotechniku.\n\nS manželkou Marcelou, roz. Wścieklica, provd. Abakanowicz (1858–1933) měl syna Karola (1890–??).\n\nZaložil továrny na výrobu akumulátorů ve Frankfurtu nad Mohanem a Vídni, po návratu do Polska se roku 1923 rozhodující měrou podílel na zahájení výroby akumulátorů v Bělé.\n\nZa své objevy získal na Světové výstavě v Paříži 1889 stříbrnou medaili a celkem obdržel 98 patentů. Věnoval se především výzkumu galvanických článků a akumulátorů. Mezi jeho objevy patří např. olověné jádro s žebrováním, různé konstrukce a technologické postupy výroby akumulátorů; byl mj. držitelem patentu na výrobu olověných akumulátorů. Jako první navrhoval použití diodového můstku, později známého jako Graetzův můstek. V roce 1896 vynalezl elektrolytický kondenzátor.\n\n"}
{"id": "1439326", "url": "https://cs.wikipedia.org/wiki?curid=1439326", "title": "Half-Earth", "text": "Half-Earth\n\nHalf-Earth (původní angl. název \"Half-Earth\") je vědecko-populární literární dílo britského zoologa a evolučního biologa E. O. Wilsona.\n"}
{"id": "1439339", "url": "https://cs.wikipedia.org/wiki?curid=1439339", "title": "Aero A-26", "text": "Aero A-26\n\nAero A-26 byl československý vojenský bitevní a pozorovací dvouplošník vyráběný továrnou Aero v 20. letech 20. století. Šlo o její poslední typ odvozený od strojů Hansa-Brandenburg B.I, počínaje první poválečnou kopií Aero Ae-10.\n\nTyp poprvé vzlétl v roce 1923 a vznikla série 23 kusů. Československé letectvo je klasifikovalo jako bitevní stroje, ale brzy je přeřadilo do role cvičných, zejména při výcviku pilotáže bez vidu. Po vyřazení z vojenské služby byly zbývající A-26 předány aeroklubům a organizacím Masarykovy letecké ligy.\n\nÚdaje podle\n\n"}
{"id": "1439342", "url": "https://cs.wikipedia.org/wiki?curid=1439342", "title": "Avia BH-22", "text": "Avia BH-22\n\nAvia BH-22 byl československý akrobatický cvičný letoun vzniklý roku 1926. Byl založený na stíhací Avii B-21, a hlavní změny zahrnovaly demontáž výzbroje a instalaci pohonné jednotky Škoda Hispano-Suiza 8Aa. Užití lehčí pohonné jednotky vedlo k posunu těžiště, které si vyžádalo drobné zkrácení trupu a zmenšení stupnění křídel. Nedošlo k jiným podstatným změnám konstrukce draku, a snížená hmotnost vedla k dalšímu nárustu pevnostního násobku (BH-21 byl konstruován pro přetížení 12,5 g). Některé exempláře byly vybaveny fotokulometem. Typ dlouho sloužil pro výcvik a kondiční lety stíhacích pilotů a několik strojů později přešlo do vlastnictví aeroklubů.\n\nÚdaje podle\n\n\n"}
{"id": "1439346", "url": "https://cs.wikipedia.org/wiki?curid=1439346", "title": "Hančova bouda", "text": "Hančova bouda\n\nHančova bouda je název stavení čp. 32 v krkonošské obci Benecko, okrese Semily v Libereckém kraji. Nachází se při hlavní silnici v nadmořské výšce 820 metrů.\n\nNejstarší zmínka o horském stavení v obci Benecko na místě dnešní Hančovy boudy pochází z počátku 19. století. Majitel objektu je potomek rodiny Hančových, spjatých s místním rodákem, tragicky zesnulým lyžařem Bohumilem Hančem.\n\nRodina Hančových zde založila rekreační podnik ve třicátých letech 20. století, který však byl zkonfiskován za německé okupace Sudet a bylo zde zřízeno sanatorium pro německé letce.\n\nPo válce se Hančovi vrátili, ale o tři roky později, po únoru 1948, byla chata znárodněna komunisty a došlo k jejímu úpadku. Až do změny režimu v roce 1989 byla bouda ve správě národního podniku Restaurace a jídelny, poté objekt získali zpět původní majitelé, kteří zde provozují ubytovací zařízení a restauraci.\n"}
{"id": "1439350", "url": "https://cs.wikipedia.org/wiki?curid=1439350", "title": "Vorombe titan", "text": "Vorombe titan\n\nVorombe titan je vyhynulý druh velkých nelétavých ptáků z čeledi Aepyornithidae, řazený do skupiny běžců. Jeho blízkým příbuzným byl známější druh \"Aepyornis maximus\", žijící rovněž v geologicky nedávné době na území Madagaskaru. Tento endemický druh žil v době před několika tisíciletími (fosilie jsou datovány asi na 3700 až 2400 let před současností) až možná několika staletími (je možné, že tito velcí ptáci byli člověkem vyhubeni teprve v rozmezí zhruba 13. až 17. století).\n\nJako \"Aepyornis titan\" byl popsán již v roce 1894 a roku 1963 jej synonymizoval s druhem \"Aepyornis maximus\" americký ornitolog Pierce Brodkorb. V roce 2018 byl však původní fosilní materiál znovu popsán a protože je odlišný, získal vlastní rodové jméno.\n\"Vorombe titan\" byl obří nelétavý pták, který je v současnosti považován za největšího známého zástupce ptačí říše v dějinách života na Zemi. Dochované kostní části nohou (stehenní kost a tibiotarsus) ukazují, že mohl při výšce kolem 3 metrů dosahovat hmotnosti v rozmezí 536 až 732 kilogramů. Tím překonává jak rod \"Dinornis\" (61 až 275 kg) tak i mohutnější rod \"Dromornis\" (317 až 728 kg). Obvod femuru (přinejmenším 308 mm) dokládá, že jeho původce mohl dosahovat hmotnosti až 860 kilogramů, čímž dalece překonává všechny ostatní známé ptačí taxony.\n\n"}
{"id": "1439354", "url": "https://cs.wikipedia.org/wiki?curid=1439354", "title": "Pápateszér", "text": "Pápateszér\n\nPápateszér je velká vesnice v Maďarsku v župě Veszprém, spadající pod okres Pápa. Nachází se asi 17 km severovýchodně od Pápy, 22 km jihozápadně od Pannonhalmy, stejnou vzdálenost jihovýchodně od Tétu a 35 km severozápadně od Zircu. V roce 2015 zde žilo 1168 obyvatel, z nichž 91,2 % tvoří Maďaři.\n\nKromě hlavní části k Pápateszéru připadají i malé části Farkashegy, Fényeshegy, Teszérimajor a Zsörk.\n\nPápateszér leží na silnici 832. Je přímo silničně spojen s obcemi Bakonyszentiván, Bakonytamási a Csót. Pápateszérem protéká potok Burcsi, který se vlévá do potoka Bánya-Völgyi. Ten se vlévá do potoka Sokorói-Bakony, který se vlévá do řeky Marcal.\n\nV Pápateszéru se nachází kostel Szűz Mária Neve-templom. Nachází se zde též hřbitov, rybník, hřiště, škola, pošta, lékárna, autoservis, knihovna, hospoda a tři obchody.\n"}
{"id": "1439358", "url": "https://cs.wikipedia.org/wiki?curid=1439358", "title": "Kelela", "text": "Kelela\n\nKelela Mizanekristos (* 6. června 1983 Washington, D.C.) je americká zpěvačka etiopského původu. Vyrůstala v Gaithersburgu. Ve čtvrté třídě začala hrát na housle a rovněž zpívala ve školním sboru. Studovala na Montgomery College a následně na Americké univerzitě. V roce 2008 se stala členkou kapely Dizzy Spells. Roku 2010 se usadila v Los Angeles. V roce 2013 vydala svůj první mixtape \"Cut 4 Me\". V říjnu 2015 následovalo EP \"Hallucinogen\" a o dva roky později první dlouhohrající deska \"Take Me Apart\". Rovněž přispěla na alba jiných interpretů, jako jsou Solange Knowles (\"A Seat at the Table\"), Danny Brown (\"Atrocity Exhibition\") a Clams Casino (\"32 Levels\"). Identifikuje se jako queer.\n"}
{"id": "1439363", "url": "https://cs.wikipedia.org/wiki?curid=1439363", "title": "Take Me Apart", "text": "Take Me Apart\n\nTake Me Apart je první studiové album americké zpěvačky Kelely. Vydáno bylo v říjnu roku 2017 společností Warp Records a na jeho produkci se podílela řada osob, mezi něž patří například Ariel Rechtshaid, Mocky a Arca. Nahráno bylo v Burbank a v Londýně. Název alba byl oznámen 14. července 2017, zatímco jeho obal byl zveřejněn 31. července toho roku. Dostalo se mu pozitivního přijetí od kritiků. V hitparádě Billboard 200 se umístilo na 128. příčce. Řada periodik (včetně \"Billboard\", \"Entertainment Weekly\" a \"Pitchfork Media\") jej zařadila do žebříčků nejlepších alb roku. Roku 2018 bylo vydáno album \"Take Me a Part, the Remixes\" obsahující remixy písní z této desky.\n\n"}
{"id": "1439364", "url": "https://cs.wikipedia.org/wiki?curid=1439364", "title": "John Boorman", "text": "John Boorman\n\nJohn Boorman CBE (* 18. ledna 1933) je anglický režisér, scenárista a producent. Proslavil se díky režii filmů \"Bez okolků\" (1967), \"Peklo v Pacifiku\" (1968), \"Vysvobození\" (1972), \"Zardoz\" (1974), \"Vymítač ďábla 2\" (1977), \"Excalibur\" (1981), \"Smaragdový les\" (1985), \"Naděje a sláva\" (1987), \"Neznámý Rangún\" (1995), \"Generál\" (1998), \"Agent z Panamy\" (2001) či \"Za vlast a královnu\" (2014).\n\nByl celkem pětkrát nominován na Oscara a v roce 2002 obdržel Cenu za mimořádný umělecký přínos světové kinematografii na MFF Karlovy Vary.\n\n\n\n\n\nBerlinale IFF\n\n\n\nKarlovy Vary IFF\n\n\nBAFTA\n\n\n\nSan Sebastián IFF\n\n\nTokyo IFF\n\n"}
{"id": "1439365", "url": "https://cs.wikipedia.org/wiki?curid=1439365", "title": "Cassia O'Reilly", "text": "Cassia O'Reilly\n\nCassia O'Reilly, vystupující pod jménem Bonzai, je irská zpěvačka. Vyrůstala v hudební rodině ve městě Wicklow. Její matka byla zpěvačka a otec bubeník. Své první EP s názvem \"Royah\" vydala v roce 2015. Následovalo několik dalších. Na jejím připravovaném dlouhohrajícím debutovém albu se podílejí například Justin Raisen a Rostam Batmanglij.\n"}
{"id": "1439367", "url": "https://cs.wikipedia.org/wiki?curid=1439367", "title": "BL S-series", "text": "BL S-series\n\nMotor British Leyland (BL) S-series je benzínový čtyřválcový řadový motor s rozvodem SOHC vyvinutý firmou Austin Rover Group (dceřiná společnost British Leyland) vyráběný v letech 1984 – 1993. Motor byl používán v modelech Austin Montego, Rover 200 (SD3) a MG Maestro. V modelu Austin Maestro byl osazen až od roku 1985.\n\nMotor vychází ze stejné řady jako motory BMC E-series vyvinuté někdejší British Motor Corporation (BMC) a využívané od roku 1969 v modelu Austin Maxi. Motor nicméně prošel řadou důležitých modifikací, aby byla zajištěna kompatibilita s konvenční převodovkou umístěnou vedle motoru, jejíž hřídel pak za spojkou navazuje na klikovou hřídel, namísto tradičních převodovek používaných BMC/BL, umístěných společně s motorem v olejové vaně. Příruba převodovky byla upravena tak, aby bylo možné instalovat buď manuální převodovku Volkswagen (pro Maestro a Montego) nebo převodovku PG-1 (pro Rover 200).\n\nBL z této řady motorů také vyvinul starší motor R-series, ale ten byl prakticky jen meziřadou při počátku výroby modelu Maestro, protože motor S-series nebyl ještě připraven k výrobě. Následkem toho, že motor E-series měl být otočen o 180 stupňů aby se usnadnil přístup k přírubě převodovky bylo, že R-series měl sací potrubí na čelní straně hlavy válců, což se ukázalo jako fatální pro spolehlivost motoru, jelikož tím docházelo k zamrzání karburátoru. Vývojem motoru S-series se tento problém vyřešil, neboť sací potrubí bylo nyní na zadní straně motoru. Dalším důležitým vylepšením oproti řadám E a R bylo nasazení vačkového hřídele poháněného ozubeným řemenem namísto předchozího pohonu rozvodovým řetězem.\n\nVýroba motoru řady S pokračovala až do konce výroby modelů Montego a Maestro v roce 1993. Zbývající vozy, které Rover vyráběl až do roku 1994, používaly pouze vznětový motor O-series.\n\nVerze se čtyřmi ventily na válec byla ve vývoji vedle motorů K-series v objemech 1100 cm³ a 1400 cm³. Projekt byl však zrušen poté, co byla řada K-series přepracována což umožnilo její rozšíření na objemy 1600 cm³ a 1800 cm³. Motor z tohoto projektu byl označen jako L16. Nicméně by neměl být zaměňován se vznětovými motory řady L-series nebo motorem Datsun / Nissan L16.\n"}
{"id": "1439369", "url": "https://cs.wikipedia.org/wiki?curid=1439369", "title": "Jess Kent", "text": "Jess Kent\n\nJess Kent je britsko-australská zpěvačka. Narodila se v anglickém Derby jako dcera kytaristy. Od dětství sama hrála na kytaru. V jedenácti letech se s rodinou usadila v Adelaide a v osmnácti pak v Sydney. V letech 2016 a 2017 předskakovala skupině Coldplay při oceánské a asijské části turné k albu \"A Head Full of Dreams\". Rovněž předskakovala zpěvačce Hayley Kiyoko. Své první EP s názvem \"My Name Is Jess Kent\" vydala v roce 2016.\n\n"}
{"id": "1439375", "url": "https://cs.wikipedia.org/wiki?curid=1439375", "title": "Guntis Galvinš", "text": "Guntis Galvinš\n\nGuntis Galvinš (* 25. leden 1986, Lotyšsko) je lotyšský hokejista. Hraje na postu obránce.\n\n\n"}
{"id": "1439378", "url": "https://cs.wikipedia.org/wiki?curid=1439378", "title": "Saab 91 Safir", "text": "Saab 91 Safir\n\nSaab 91 Safir byl švédský jednomotorový dolnoplošný cvičný letoun. Existoval ve variantách třímístných (91A, B, B-2) či čtyřmístných (91C, D) a vyráběn byl společností Saab v Linköpingu, která vyrobila 203 kusů, a licenčně u firmy De Schelde v nizozemském Dordrechtu, kde vzniklo 120 kusů.\n\nSaab 91 poprvé vzlétl 20. listopadu 1945. Jednalo se o stroj celokovové konstrukce, jehož šéfkonstruktér Anders J. Andersson v období před druhou světovou válkou pracoval u německé společnosti Bücker, kde navrhl převážně dřevěný Bücker Bü 181 Bestmann, s nímž Safir sdílel mnoho prvků koncepce.\n\nSafir 91A byl poháněn čtyřválcovým motorem de Havilland Gipsy Major 2c o výkonu 125 hp, a později motorem Gipsy Major 10 o výkonu 145 hp. Varianty 91B, B-2 a C byly poháněny šestiválcem Lycoming O-435A o výkonu 190 hp, a 91D měl čtyřválcový Lycoming O-360-A1A o výkonu 180 hp. \n\nVznikly také experimentální varianty, určené ke zkouškám šípového křídla pro stíhací letouny Saab 29 a Saab 32 při nízkých rychlostech.\n\nBylo vyrobeno celkem 323 kusů typu, v pěti variantách (A, B, B-2, C a D) a Safir byl užíván letectvy Švédska, Norska, Finska, Rakouska, Tuniska a Etiopie jako cvičný a spojovací letoun, a jeden exemplář byl užíván japonským úřadem pro obranu jako experimentální při testování letounů vlastností STOL.\n\nHlavními civilními uživateli byli Air France, Lufthansa a nizozemská letecká škola \"Rijksluchtvaartschool\" (RLS) na letišti Groningen Airport Eelde nedaleko Groningen.\n\nBěhem vývoje typu Saab 29 byl původní prototyp Saabu 91 vybaven šípovými křídly Saabu 29 ve zmenšeném měřítku, se kterým nesl označení Saab 201. Týž drak byl později osazen křídly určenými pro testování aerodynamické koncepce stíhače Saab 32 Lansen, pod označením Saab 202.\nJeden exemplář Saabu 91 byl v Japonsku modifikován na experimentální pod označením X1G1.\n\n\n\nÚdaje platí pro variantu Saab 91A\n\n\n\n"}
{"id": "1439385", "url": "https://cs.wikipedia.org/wiki?curid=1439385", "title": "Petr Venhoda", "text": "Petr Venhoda\n\nPetr Venhoda (* 25. července 1986 Třebíč) je český politik a manažer, od října 2018 poslanec Poslanecké sněmovny PČR, od roku 2019 místopředseda podvýboru pro bankovnictví, pojišťovnictví a finanční trhy. Od roku 2018 je zastupitelem městské části Praha 3.\n\nAbsolvoval obor hospodářská politika a správa na Univerzitě Jana Amose Komenského v Praze s titulem Bc. Od roku 2018 studuje souběžně obory evropská studia a veřejná správa, regionální studia a mezinárodní obchod na Metropolitní univerzitě Praha. \n\nOd roku 2005 pracoval v oblasti stavebnictví na několika pozicích. Na poslední pozici v tomto oboru byl zodpovědný za vedení projektů ve vazbě na finanční řízení projektů v objemu několika stovek milionů korun. \n\nOd roku 2016 do roku 2019 zastával pozici člena, následně místopředsedy dozorčí rady akciové společnosti Pražská plynárenská Distribuce.\n\nOd roku 2015 působí rovněž jako člen školské rady Konzervatoře a Vyšší odborné školy Jaroslava Ježka v Praze. \n\nPetr Venhoda žije v Praze, v městské části Praha 3.\n\nJe zakládajícím členem hnutí ANO 2011 v městské části Praha 3. Tamním předsedou organizace se stal v roce 2014. \n\nOd roku 2014, s krátkou přestávkou, působí jako člen finančního výboru zastupitelstva městské části Praha 3. \n\nV komunálních volbách v roce 2018 byl lídrem kandidátky a kandidátem na starostu za hnutí ANO 2011 do Zastupitelstva městské části Praha 3, kde se stal zastupitelem a předsedou klubu. V současnosti působí jako řadový člen bytové komise a komise pro vedlejší hospodářskou činnost. \n\nVe volbách do Poslanecké sněmovny PČR v roce 2017 kandidoval za hnutí ANO 2011 v Praze. \n\nPoslancem Poslanecké sněmovny PČR se stal 1. října 2018 v 8. volebním období. \n"}
{"id": "1439390", "url": "https://cs.wikipedia.org/wiki?curid=1439390", "title": "Mehmed VII. Orhan", "text": "Mehmed VII. Orhan\n\nMehmed VII. Orhan (11. července 1909 – 12. března 1994) byl 42. hlavou Osmanské dynastie v letech 1983–94. Stalo se tak po smrti jeho předchůdce Ali Vâsiba. Kdyby Osmanská říše nezanikla, vládl by jako \"sultán Orhan II.\"\n\nNarodil se v paláci Serencebey v Kızıltopraku; podle Hamide Ayşe Sultan to bylo v paláci Naime Sultan. Byl synem Şehzade Mehmed Abdülkadira, kapitána osmanské armády, a jeho třetí manželky \"Mihriban Hanimefendi\". Také byl vnukem sultána Abdulhamida II. a jeho čtvrté manželky Bidar Kadınefendi.\n\nMehmed Orhan pracoval jako lodní konstruktér v Brazílii, taxikář v Beirutu a Damašku, dozorce hřbitova v USA a pomocník Ahmeta Zoga. Zemřel v Nice a je zde i pohřben.\n\nV roce 1990 v magazínu Life řekl, že jeho dědictví je \"posvátné, avšak absurdní\" a také, že \"být Osmanem je dýchat s časem\".\n\nMehmed Orhan se poprvé oženil s \"Nafiye Yeghen\" v roce 1933, s kterou se poté v roce 1947 rozvedl. V roce 1944 se oženil s mladou těhotnou francouzsko-americkou herečkou \"Marguerite Irmou Fournier\". Se svou první ženou měl dceru a s druhou měl nevlastního syna:\n"}
{"id": "1439391", "url": "https://cs.wikipedia.org/wiki?curid=1439391", "title": "Hatice Sultan", "text": "Hatice Sultan\n\nHatice Sultan může být:\n\n"}
{"id": "1439411", "url": "https://cs.wikipedia.org/wiki?curid=1439411", "title": "Ladislav Macháček", "text": "Ladislav Macháček\n\nLadislav Macháček (* 5. září 1928 Semín) je český nevidomý akademický malíř, grafik a sochař.\n\nNarodil se v roce 1928 v Semíně. Již od mládí trpěl oční vadou. V letech 1946 až 1950 studoval na Státní škole grafické v Praze, jeho studiem ho doprovázel profesor Karel Müller.\n\n"}
{"id": "1439412", "url": "https://cs.wikipedia.org/wiki?curid=1439412", "title": "Maybelle Carter", "text": "Maybelle Carter\n\nMaybelle Carter, narozená jako Maybelle Addington (10. května 1909 – 23. října 1978) byla americká country muzikantka, členka Carter Family ve dvacátých létech a třicátých létech 20. století a také členka \"Mother Maybelle and the Carter Sisters\".\nMaybelle Carterová se narodila jako Maybelle Addington 10. května 1909 v Nickelsville ve Virginii. Byla to dcera Margaret Elizabeth (rozené Kilgore, 1879 – 1960) a Hugh Jackson Addington (1877 – 1929). Podle rodinné tradice, rodina Addingtonů ve Virginii pochází z bývalého britského premiéra Henry Addington, 1. vikomta Sidmouth. \n\n13. března 1926 si Maybelle vzala s Ezru Cartera. Měli tři dcery, Helen, Valerie June (známější v pozdějším životě jako June Carter Cash) a Anitu. \n\nByla členkou původní Carter Family, kterou založila v roce 1927 se svým švagrem A. P. Carterem, který byl ženatý se sestřenicí Sarou, která je také součástí tria. Carter Family byla jednou z prvních komerčních venkovských hudebních skupin. Maybelle, která hrála autoharp a banjo stejně jako kytarista skupiny, vytvořila pro skupinu jedinečný zvuk s inovativním stylem gitarové hry \"scratch\", kde použila svůj palec, aby hrála melodii na basových a středních strunách a ukazovák pro vyplnění rytmu. Ačkoli sama Maybelle nejprve převzala tuto techniku od kytaristy Lesley Riddle, stalo se to široce známé jako technika Carter Family, indikace stěžejní role skupiny v popularizaci stylu.\n\nMaybelle Carter zemřela v roce 1978 po několika letech špatného zdravotního stavu a byla pohřbena vedle svého manžela Ezry v Hendersonville Memory Gardens v Hendersonville v Tennessee. Všechny tři jejich dcery, \"The Carter Sisters\" – Helen, June, a Anita – jsou pohřbeny poblíž na stejném hřbitově.\n\n\nOriginální rodinné trio Carter Family<br>\nPamáteční hudební centrum\n"}
{"id": "1439414", "url": "https://cs.wikipedia.org/wiki?curid=1439414", "title": "László Szigeti", "text": "László Szigeti\n\nLászló Szigeti může být: \n\n"}
{"id": "1439415", "url": "https://cs.wikipedia.org/wiki?curid=1439415", "title": "László Szigeti (spisovatel)", "text": "László Szigeti (spisovatel)\n\nLászló Szigeti, , (* 26. květen 1949 Dunajská Streda) je slovenský dramaturg, novinář, publicista, spisovatel maďarské národnosti žijící na jižním Slovensku, jeden z představitelů maďarské menšiny a Maďarské nezávislé iniciativy v době Sametové revoluce, zakladatel a ředitel bratislavského vydavatelství Kalligram.\n\nNarodil se roku 1949 ve městě Dunajská Streda v tehdejším Československu. V roce 1972 odmaturoval na gymnáziu v Komárně. Od roku 1973 psal pro \"Csallóköz\", v letech 1975 až 1982 pro \"Új Szó\". Mezi lety 1981 a 1982 byl dramaturgem v košickém maďarském divadle Thália Színpad. V letech 1983 až 1989 byl redaktorem dámského týdeníku s názvem \"Nő\". V listopadu 1989 byl spoluzakladatelem Maďarské nezávislé iniciativy (, MNI-FMK), a v době politické transformace v letech 1989 až 1990 byl mezi jedním z lídrů mezi slovenskými Maďary. V roce 1991 založil v Bratislavě maďarsko-slovenské vydavatelství Kalligram.\n\n\n\n\n"}
{"id": "1439416", "url": "https://cs.wikipedia.org/wiki?curid=1439416", "title": "László Szigeti (politik)", "text": "László Szigeti (politik)\n\nLászló Szigeti, , (* 3. srpen 1957, Moča) je slovenský pedagog a politik maďarské národnosti. V roce 2006 byl od února do června ve funkci ministra školství SR za SMK-MKP ve druhé vládě Mikuláše Dzurindy.\n\nNarodil se v roce 1957 v obci Moča (), v okrese Komárno v tehdejším Československu. Absolvoval studium na Filozofické fakultě Univerzity Komenského v Bratislavě, kde v roce 1981 získal diplom v oboru učitel fyzika–matematika–zeměpis. Od téhož roku pracoval jako středoškolský učitel, v letech 1990 až 1995 byl ředitelem gymnázia ve městě Štúrovo. Je místopředsedou \"Unie maďarských pedagogů na Slovensku\" ().\n\nV roce 1993 se stal členem Maďarského křesťanskodemokratického hnutí (MKDH–MKDM), a v jejích barvách byl v parlamentních volbách 1994 zvolen poslancem Národní rady SR, a stal se členem Výboru pro školství a kulturu NR SR. V roce 1998 se stal členem sjednocené Strany maďarské koalice – Magyar Koalíció Pártja (SMK–MKP), za kterou kandidoval v parlamentních volbách 1998, kdy byl zvolen poslancem NR SR, a stal se státním tajemníkem na Ministerstvu školství SR. V parlamentních volbách 2002 byl znovu zvolen poslancem parlamentu za SMK–MKP. Krátce před koncem volebního období byl po demisi Martina Fronce dne 8. února 2006 jmenován za SMK-MKP do funkce ministra školství SR v tehdy dosluhující druhé koaliční vládě Mikuláše Dzurindy (SDKÚ–DS). \n\nDne 7. března 2011 byl zvolen do komise GECT Ister-Granum (celým názvem slovensky: \"Európske zoskupenie územnej spolupráce Ister-Granum s rucením obmedzeným\"). \n\nV roce 2017 byl ve volbách do VÚC zvolen zastupitelem Nitranského samosprávného kraje za SMK-MKP.\n\n\n\n"}
{"id": "1439424", "url": "https://cs.wikipedia.org/wiki?curid=1439424", "title": "General Electric T64", "text": "General Electric T64\n\nGeneral Electric T64 je turbohřídelový motor s volnou turbínou původně vyvinutý pro vrtulníky, ale později se ujal i na letounech s pevnými nosnými plochami. Společnost General Electric motor uvedla v roce 1964. Původní konstrukce motoru zahrnovala technické inovace jako jsou antikorozní a vysokoteplotní vrstvy. Motor má vysoký celkový poměr stlačení, čímž má nižší měrnou spotřebu paliva. I když je celý kompresor axiální jako u staršího motoru General Electric T58, hnací hřídel od turbíny je koaxiální s vysokotlakou hřídelí a dodává sílu do přední časti motoru, nikoli směrem dozadu. Pro dosažení požadovaného celkového poměru stlačení je zapotřebí 14 stupňů kompresoru. Na rozdíl od motoru T58 má volná turbína 2 stupně.\n\nPozdější verze motoru poskytují výkon 3 925 až 4 750 koní (2 927 až 3,542 kW).\n\n\n"}
{"id": "1439430", "url": "https://cs.wikipedia.org/wiki?curid=1439430", "title": "2017 v dopravě", "text": "2017 v dopravě\n\nTento článek obsahuje seznam událostí souvisejících s dopravou, které proběhly roku 2017.\n"}
{"id": "1439440", "url": "https://cs.wikipedia.org/wiki?curid=1439440", "title": "István Harna", "text": "István Harna\n\nIstván Harna, , (* 2. září 1940, Šahy) je slovenský ekonom, podnikatel, vysokoškolský pedagog a politik maďarské národnosti. V letech 1998 až 2002 zastával post ministra výstavby a regionálního rozvoje SR za SMK-MKP v první vládě Mikuláše Dzurindy.\n\nNarodil se v průběhu druhé světové války ve městě Ipolyság v tehdejším Maďarském království (dnes Šahy, okres Levice), kde také v roce 1959 odmaturoval na tamější Střední odborné škole zemědělské (\"Mezőgazdasági Szakközépiskola\"). Roku 1964 vystudoval obor ekonomika vnitřního obchodu na Vysoké škole ekonomické v Bratislavě, poté pracoval jako ekonom a vysokoškolský pedagog. V roce 1981 dosáhl akademického titulu docent. v V listopadu 1989 během Sametové revoluce patřil k předním osobnostem maďarské menšiny v Československu. V roce 1990 byl spoluzakladatelem maďarského politického hnutí Spolužitie, . \n\n\n\n\n\n"}
{"id": "1439442", "url": "https://cs.wikipedia.org/wiki?curid=1439442", "title": "Kutbuddín Ajbak", "text": "Kutbuddín Ajbak\n\nKutbuddín Ajbak (1150 – 1210) byl zakladatel Mamlúcké dynastie a prvním sultánem Dillíského sultanátu.\nKutbuddín Ajbak se narodil tureckým rodičům v Turkestánu. V dětství byl prodán jako otrok a vyrůstal v Níšápúru v Persii, kde byl koupen místním gázím. Po smrti jeho pána byl prodán jeho synem a stal se otrokem Muhammada z Ghóru, který mu dal funkci \"Amir-i-Akhur,\" pán otroků.\n\nNicméně Ajbak byl jmenován do vojenského velené a stal se schopným generálem Muhammada z Ghóru. V roce 1193 po dobytí Dillí se jeho majitel vrátil zpět do Chorásánu a nechal vedení provincií severozápadní Indie jemu. Se svým hlavním sídlem v Dillí sjednotil území mezi řekami Gangou a Jamunou. Poté se zaměřil na Rádžpúty, kteří si stále bránili svou dominanci na tomto území. V letech 1195-1203 podnikal výpravy proti jejich pevnostem, zatímco Muhammad bin Bakhtiyar Khalji, jeden z Rádžpútů, dobyl Bihar a Bengálsko.\n\nKdyž byl jeho pán Muhammad z Ghóru v roce 1206 zavražděn, stal se Ajbak jeho nástupcem. Technicky vzato byl stále otrokem, ale velmi rychle získal svobodu. Oženil se s dcerou Taj al-Din Yildize z Ghazni, jednoho z dalších nástupců Muhammada z Ghóru. Dále chytře uzavřel další manželství, aby posílil svou vládu. Vládl pouhé čtyři roky.\n\nAjbak přebudoval mešitu Qutb Minar v Dillí, hinduistický chrám a mešitu v Adžméru. Začal také budovat minaret a nový hinduistický chrám (dodnes možno navštívit základy a zbytky chrámu), který poté dostavěl jako památku na něj jeho nástupce Šamsuddín Iltutmiš.\n\nDochované zápisy popisují Ajbaka jako \"Malika\" (krále). Jeho mešita Qutb Minar stojí dodnes jako vzpomínka na jeho vítězství.\n\nSmrt a následovník\n\nAjbak zemřel na následky zranění způsobených pádem z koně v roce 1210. Byl pohřben v Láhauru na Anarkali Bazaar. Jeho nástupce, Šamsuddín Iltutmiš, který díky jeho smrti získal moc, byl schopen vytvořit nezávislý Dillíský sultanát pod vládou Mamlúcké dynastie.\n"}
{"id": "1439444", "url": "https://cs.wikipedia.org/wiki?curid=1439444", "title": "Shadowgun Legends", "text": "Shadowgun Legends\n\nShadowgun Legends je česká hra pro mobily z roku 2018. Hru vytvořilo studio Madfinger Games.\n\nJedná se o First-person shooter v němž hráč bojuje proti mimozešťanům ohrožujícím Zemi. Hra nabízí řadu herních módů jako například příběhovou kampaň nebo boj proti skutečným hráčům.\n\n"}
{"id": "1439448", "url": "https://cs.wikipedia.org/wiki?curid=1439448", "title": "Aram Šáh", "text": "Aram Šáh\n\nAram Šáh byl druhým sultánem z mamlúcké dynastie v Dillíském sultanátu.\n\nVztah mezi Aram Šáhem a Kutbuddínem Ajbakem (první dillíský sultán, který vládl v letech 1206-10) je předmětem kontroverze. Podle některých historiků byl Aram Ajbakův syn, avšak Minhaj-i-Siraj zdůrazňuje, že Ajbak měl pouze tři dcery. Abul Fazl učinil \"udivující prohlášení\", že Aram Šáh byl Ajbakovým bratrem. Moderní autoři přicházejí s názorem, že mezi nimi nebyl žádný vztah, ale že byl Aram zvolen pouze jako nástupce, jelikož byl vždy k dispozici.\n\nNeexistovala žádná pravidla o následnictví sultanátu. Aram byl zvolen turkickými emíry (šlechtici) v Láhauru, avšak nebyl schopen řídit království. Skupina čtyřiceti elitních šlechticů, známých jako \"Chihalgani\", se proti němu brzy spojili a pozvali si Šamsuddín Iltutmiše, guvernéra z Budaunu, aby Arama nahradil. Oba pochodovali směrem k Dillí, jeden z Láhauru, druhý z Budaunu. Setkali se na planině nedaleko Dillí v roce 1211, kde Šamsuddín Arama porazil.\n\nJe nejasné zda byl Aram mučen, zabit v boji a nebo popraven ve vězení.\n"}
{"id": "1439450", "url": "https://cs.wikipedia.org/wiki?curid=1439450", "title": "Astřička novoanglická", "text": "Astřička novoanglická\n\nAstřička novoanglická (\"Symphyotrichum novae-angliae\") je vytrvalá, půl až jeden a půl metru vysoká bylina kvetoucí v pozdním létě mnoha červenofialovými nebo modrofialovými květy se žlutým středem, s úbory velkými až 4 cm. Rostlina je druhem z rodu astřička, do kterého byla přeřazena po podrobném prozkoumání fylogenetického vývoje z původního rodu hvězdnice, v němž nesla jméno „hvězdnice novoanglická“ (\"Aster novae-angliae\").\n\nV České republice je tato původem severoamerická květina považována za neofyt, účelově vnesený do evropské přírody. Bývá pěstována v okrasných zahradách a parcích, kde je pro nenáročnost i pravidelné a dlouhé kvetení oblíbená. Ojediněle zplaňuje a dostává se do volné přírody, kde ale má jen malou tendenci se dále samovolně šířit nebo křížit s jinými druhy.\n\nRostlina pochází ze Severní Ameriky a centrum jejího výskytu je území na jihovýchodní Kanadě a na severovýchodě Spojených států, kde se vyskytuje do nadmořské výšky 1600 m. Odkud se brzy rozšířila až na západní pobřeží a po objevení Ameriky Evropany se zakrátko stala oblíbenou květinou zahrad a parků západní a střední Evropy. V současnosti je mimo severských oblastí pěstována po celém evropském kontinentu, včetně severních oblasti Kavkazu.\n\nJe hemikryptofyt rostoucí nejlépe na stanovišti s plným sluncem v lehké, propustné a zásadité půdě, jemuž nevadí občasná období sucha. Rostlina nevytváří výběžky, jimiž by se doširoka rozrůstala, ale vytváří kompaktní trs. Na jednom stanovišti vydrží i desítky let, postupně však méně kvete a střed trsu odumírá, řídne a kvetoucí lodyhy se pozvolna posouvají směrem ven. Rostlina obvykle začíná kvést teprve v srpnu. Ploidie druhu je 2n = 10.\n\nPůvodní rostliny, které dorůstaly do výšky 120 až 150 cm a jejichž květy se na noc a za nepříznivého počasí zavíraly, byly v Anglii a pak i v Německu šlechtěny a dnes v zahradnictví používané jsou těm původním hodně vzdálené, hlavně výškou a barvou květů. \n\nKvětiny s vyššími lodyhami občas poléhají, a proto je vhodné v období dubna a května venkovní část trsu zastřihnout, čímž vnější lodyhy zesílí, rozvětví se a zabrání středu trsu polehnout. Zkrácené lodyhy začnou kvést později a díky tomu se doba kvetení prodlouží.\n\nVytrvalá bylina s přímou lodyhou vysokou přibližně 0,5 až 1,5 m rostoucí z tlustého oddenku. Lodyha je pevná, ve spodní půli dřevnatí a bývá brzy bezlistá, v horní půli je větvená, nahnědlá nebo načervenalá, drsně chlupatá a hustě střídavě porostlá jednoduchými listy. Jejich čepele jsou světlé či tmavě zelené, celokrajné, drsné a mají tři žilky. Bazální listy mají čepel až 6 cm dlouhou a 1,5 cm širokou, celokrajnou nebo mělce zubatou a vadnou ještě před kvetením. Listy výše postavené jsou dlouhé až 10 cm a širé 2 cm a lodyhu ouškatě objímají. Hlavním odlišovacím znakem od ostatních zahradnicky využívaných druhů je drsně chlupatý povrch celé rostliny.\n\nNa konci lodyhy a větví jsou v poměrně krátkém, do 4 cm dlouhém latnatém květenství nahloučeny četné 3 až 4 cm velké úbory s nevonnými, oboupohlavnými květy. Stopky s několika listům podobnými listeny jsou pod úbory ztlustlé. V terči bývá 50 až 110 trubkovitých květů 5 mm dlouhých, které jsou zpočátku světle žluté a později tmavnou až do purpurová. Po obvodě je 50 až 75 jazykovitých květů s tmavě růžovými až fialovými, nápadně úzkými ligulami asi 12 mm dlouhými. Zákrov je zvonkovitý či polokulovitý, asi 1 cm vysoký a složený ze tři až pěti řad stejně dlouhých zákrovních listenů kopinatého tvaru. Vnější zelené listeny mívají špičku ven vyhnutou, vnitřní červenofialové nebo slámově žluté jsou užší a zakončené osinkatou špičkou. Květy jsou opylovány hmyzem s delším sosákem, jako jsou včely, čmeláci a motýli, po samoopylení vznikají neplodná semena.\n\nPlod je 2,5 mm velká, hnědá nažka s nažloutlým, asi 5 mm dlouhým chmýrem. Bývá roznášena větrem nebo ulpívá na srsti zvířat.\n\nRostliny jsou nenáročné a dobře rostou v běžné zahradní půdě. Ve středoevropských podmínkách spolehlivě přezimují a vyžadují jen minimální starostlivost. Původní druh již prakticky nelze koupit, všude se pěstují jen vyšlechtěné kultivary, které se pro zachování získaných vlastností množí výhradně vegetativně. Nejčastěji se nechávají zakořenit vrcholové řízky v délce 5 až 8 cm odebírané z rostliny v květnu nebo počátkem června. Méně vydatné je množení odtržky z dřevnatějících podzemních oddenků po obvodu rostliny, které se oddělují v záři a říjnu.\n\nJedním z nejoblíbenějších kultivarů je 'Purple Dome', jenž dorůstá jen do výše 60 cm, zasychání jeho spodních listů je minimální a v kompaktních, nízkých trsech nasazuje množství sytě fialových květů se žlutavými středy, pro úspěšné kvetení potřebují rostliny co nejvíce slunných dnů. Mimo něj bylo vyšlechtěno mnoho dalších lišících se především barvou úborů, která může být lososová ('Andenken an Alma Pötschke', 'Lachsglut', 'Rudelsburg'), rubínově červená ('Rubinschatz', 'Septemberrubin'), růžová ('Abendsonne', 'Lill Fardell', 'Herbstflieder', 'Treasure'), bílá ('Herbstschnee') a mnohé jiné.\n\nAstřička novoanglická je trvalkou vhodnou pro smíšené záhony a je ceněná hlavně pro podzimní termín kvetení. Vyšší odrůdy se vysazuje na pozadí, nižší se spíše hodí do předních partií záhonů. Protože jejich spodní části lodyh nebývají olistěné a působí nepěkně, je vhodné před ně sázet nižší rozvětvené trvalky. Astřičky novoanglické se také hodí k řezu.\n\n"}
{"id": "1439453", "url": "https://cs.wikipedia.org/wiki?curid=1439453", "title": "Arman Ter-Minasyan", "text": "Arman Ter-Minasyan\n\nArman Ter-Minasyan (: Арман Тер-Минасян; : Արման Տեր-Մինասյան; * 19. ledna 1992 Moskva) je ruský reprezentant ve sportovním lezení, juniorský vicemistr světa a juniorský mistr Ruska.\n\nJeho otec, horolezec a lékař Armen Ter-Minasyan (* 1962) pochází z Arménie a v Moskvě působí jako lékař ruské reprezentace sportovního lezení.\n\n"}
{"id": "1439455", "url": "https://cs.wikipedia.org/wiki?curid=1439455", "title": "Anita Carter", "text": "Anita Carter\n\nIna Anita Carter (31. března 1933 – 29. července 1999) byla všestranná americká zpěvačka, která experimentovala s několika různými druhy hudby a zpívala se svými sestrami Helen Carter a June Carter Cash jako The Carter Sisters. Trio se v roce 1950 zúčastnilo rozhlasové přehlídky Grand Ole Opry v roce 1950 (Anitě bylo 17 let), uvádělo show Elvise Presleyho a připojilo se k The Johnny Cash Show v roce 1971. Jako sólová umělkyně i s Carter Family nahrávala pro mnoho značek včetně RCA Victor, Cadence, Columbia, Audiograph, United Artists, Liberty a Capitol.\n\nNarodila se v Maces Spring v Virginii jako nejmladší dcera Ezry a matky Maybelle Carterových. V roce 1951 se umístila v Top Ten s „Down The Trail of Achin 'Hearts“ s Hankem Snowem (na 2. místě) a „Blue Bird Island“ (na 4. místě) a v roce 1968 s písní „I Got You“ s Waylonem Jenningem obsadila 4. místo. Ostatní sólová alba byla také úspěšná. V 60. letech natočila dvě folková alba.\n\nV roce 1962 natočila skladbu napsanou sestrou June a Merle Kilgore nazvanou „Love's Ring of Fire“. Po vyslechnutí nahrávky se jejímu budoucímu švagrovi Johnnymu Cashovi údajně zdálo, že v ní slyší mexickou dechovku, a řekl Anitě, že pokud její píseň nebude za posledních pět nebo šest měsíců hit, nahraje ji sám „tak, jak to cítím“. Poté, co se písni nepodařilo uspět, v březnu 1963 ji Cash nahrál jako „Ring Of Fire“ s dechovou sekcí a Carter Sisters (spolu s matkou Maybelle). Revidovaná skladba získala širokou mezinárodní popularitu a stala se jedním z největších hitů jeho kariéry. Objevila se na Večerní hodině Kate Smith, aktuálně na YouTube, v duetu s Hankem Williamsem, o své píseň „I Can not Help It (If I'm Still in Love with You)“.\n\nAnita Carter si v roce 1950 vzala houslistu Dalea Pottera (později se rozvedli), v roce 1953 studiového hudebníka Dona Davise (rozvedli se a pak se znovu vzali), a v roce 1974 Boba Woottona, sólového kytaristu Cashovy skupiny The Tennessee Three (později se rozvedli). Měla dvě děti, Lorrie Frances a Jaye Davise.\n\nCarterová trpěla již řadu let revmatoidní artritidou a léky, které kvůli ní užívala, jí vážně poškodily pankreas, ledviny a játra. Zemřela 29. července 1999, ve věku 66 let, rok po nejstarší sestře Helen a čtyři roky před prostřední sestrou June. Byla v hospicové péči v domě Johnnyho a June Carter Cash v Hendersonvillu v Tennessee. Její hrob je v Hendersonville Memory Gardens v Hendersonvillu v Tennessee.\n\nDiskografie Anity Carter\n"}
{"id": "1439457", "url": "https://cs.wikipedia.org/wiki?curid=1439457", "title": "Pascal Wehrlein", "text": "Pascal Wehrlein\n\nPascal Wehrlein (* 18. října 1994, Sigmaringen, Německo) je německý automobilový závodník a bývalý pilot Formule 1, který závodil za týmy Manor a Sauber. V současnosti působí ve Formuli E. Po matce je mauricijského původu. Ve svých začátcích závodil v DTM, kde se stal ve svých devatenácti letech nejmladším vítězem závodu. V roce 2015 ve svých dvaceti letech získal titul v DTM.\n\nV roce 2016 podepsal smlouvu s týmem Manor. Při Grand Prix Rakouska získal svůj první bod ve Formuli 1. V roce 2017 nastoupil za tým Sauber, kde získal 5 bodů. Pro sezónu 2018 byl v týmu nahrazen.\n\nV roce 2019 se nechal Adrián Campos slyšet že pokud se mu podaří dostat do F1 jeho tým Campos Racing pak za tým nastoupí právě Wehrlein a španěl Álex Palou.\n\nV roce 2016 si Wehrlein odbyl svůj debut ve Formuli 1 za tým Manor. Číslo vozu si zvolil 94 podle roku narození. V této sezóně získal jediný bod při Grand Prix Rakouska.\n\nDne 16. ledna 2017 podepsal Wehrlein smlouvu s týmem Sauber. V předsezónních testech měl těžkou havárii, kvůli které nenastoupil do prvních dvou závodů, kde ho nahradil Antonio Giovinazzi. Za celou sezónu získal pouhých 5 bodů a to za osmé místo při Grand Prix Španělska a za desáté místo při Grand Prix Ázerbájdžánu. V sezóně 2018 ho v týmu nahradil Charles Leclerc.\n\nPascal Wehrlein jezdí v sezóně 2018/19 pro tým Mahindra Racing. Své první a zatím jediné pole position získal při EPrix Mexika. Jeho nejlepším umístěním je druhé místo v EPrix Santiaga.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1439458", "url": "https://cs.wikipedia.org/wiki?curid=1439458", "title": "Landsort (maják)", "text": "Landsort (maják)\n\nMaják Landsort (švédsky: \"Landsorts fyr\") je pobřežní maják, který stojí na švédském ostrově Öja v Baltském moři v Stockholmském souostroví. Maják je národní kulturní památkou Švédska od roku 1935.\n\nMaják byl postaven v roce 1670. Mimo vlastní věž byl nahoře umístěn železný koš v němž se spalovalo uhlí. V roce 1840 byl maják přestavěn, byla přidána horní železná kuželovitá část a instalována lampa na řepkový olej. Maják byl do roku 1840 v soukromém vlastnictví. Od roku 1887 se svítilo petrolejem a v roce 1907 instalována \"luxlampa\" (petrolejová lampa vyrobena firmou Lux Lilla Essingen). Od roku 1938 je maják elektrifikován a doplněn současnou optikou. Do roku 1963, kdy byl maják automatizován, byla na majáku obsluha. \n\nKamenná válcová věž s kuželovou střechou zakončenou ochozem a lucernou. Věž je bílá, střecha červená. V lucerně byla v roce 1870 zrcadla nahrazena Fresnelovou čočkou. \n\n\noznačení\n\n"}
{"id": "1439461", "url": "https://cs.wikipedia.org/wiki?curid=1439461", "title": "László Gyurovszky", "text": "László Gyurovszky\n\nLászló Gyurovszky, , (* 30. září 1959, Šaľa) je slovenský elektrotechnický inženýr, novinář a politik maďarské národnosti. V letech 2002 až 2006 ministr výstavby a regionálního rozvoje SR v druhé vládě Mikuláše Dzurindy za SMK–MKP. \n\nNarodil se roku 1959 ve městě Šaľa v tehdejším Československu. Odmaturoval na Střední průmyslové škole elektrotechnické v Nových Zámcích. Od roku 1978 studoval na Elektrotechnické fakultě Slovenské vysoké školy technické v Bratislavě, kde v roce 1983 získal titul inženýr. Poté pracoval v podniku Duslo Šaľa, nejprve jako dělník, později jako mistr a technolog. V roce 1990 je uváděn jako novinář a vedoucí oddělení redakce NAP. Od roku 1992 působil jako konatel u firmu Gemma Rex s.r.o., od roku 1998 pracoval jako živnostník.\n\nBěhem komunistického režimu se připojil k Výboru pro ochranu práv maďarské menšiny v Československu (). V roce 1989 byl zakládajícím členem, v letech 1990 až 1992 vedoucím volební kampaně Maďarské nezávislé iniciativy (MNI–FMK), později Maďarské občanské strany (MOP–MPP). V parlamentních volbách 1998 byl zvolen poslancem NR SR za SMK–MKP a stal se členem Výboru pro zemědělství. V parlamentních volbách 2002 byl zvolen poslancem NR SR za SMK–MKP, mandát však neuplatnil, jelikož byl dne 16. října 2006 jmenován do funkce ministra výstavby a regionálního rozvoje SR ve druhé vládě Mikuláše Dzurindy. V parlamentních volbách 2006 byl zvolen poslancem NR SR za SMK–MKP, mandátu se vzdal dne 11. dubna 2007. Od roku 2009 byl členem stany MOST-HÍD, kterou opustil 17. června 2010 pro svůj nesouhlas s nominací Rudolfa Chmela na post místopředsedy vlády pro národnostní menšiny v tehdy vznikající vládě Ivety Radičové.\n\nMluví anglicky, maďarsky a slovensky. Je ženatý, má 3 děti.\n\n\n"}
{"id": "1439462", "url": "https://cs.wikipedia.org/wiki?curid=1439462", "title": "Stará vodárna (Znojmo)", "text": "Stará vodárna (Znojmo)\n\nStará vodárna je bývalý areál městské vodárny ve Znojmě v ulici U Obří hlavy, v údolí řeky Dyje přímo pod Znojemským hradem, na hranici národního parku Podyjí. Areál vznikl v první polovině 20. století a je chráněn jako kulturní památka České republiky.\n\nMěsto Znojmo zásobovala vodárna od roku 1877 do roku 1969. Skládala se z několika jednotlivých budov, které byly v průběhu fungování postupně budovány a přestavovány. Nejstarší částí byla vodní elektrárna s bývalým mlýnem (dnes muzeum historických vozidel); v tomto objektu bylo dříve umístěno parní čerpadlo, pro které byl vybudován komín, který dodnes stojí v těsné blízkosti. V roce 1905-1906 byly vybudovány budovy dnešního vodáckého centra, ve kterých byly umístěny odkalovací nádrže, filtry a dieslové čerpadlo. V roce 1933 byl objekt rozšířen a byla vybudována nová čerpací stanice, v níž dnes sídlí vodácká loděnice TJ Znojmo. V roce 1937 byl postaven objekt dílen, ve kterých je dnes restaurace a také byla vystavěna rodinná vila na protější straně ulice.\n\nPo ukončení provozu vodárny, byly objekty využívány Povodím Moravy jako dílny a sklady. V letech 2009–2010 byl objekt adaptován na volnočasové centrum Stará vodárna. Součástí je vodní elektrárna s bývalým mlýnem (dnes muzeum historických vozidel), čerpací stanice z roku 1933, v níž dnes sídlí vodácká loděnice TJ Znojmo, dílna upravená dnes na restaurační provozovnu a bytový objekt z roku 1937. Prostředí areálu tvoří lesoparky Karolíniny sady a Gránické údolí a údolí řeky Dyje. Areál je výchozím místem pro splutí řeky Dyje pod Znojemskou přehradou, základnou pro znojemské skauty i odpočinková zóna pro obyvatele města.\n\n"}
{"id": "1439464", "url": "https://cs.wikipedia.org/wiki?curid=1439464", "title": "Alajos Mészáros", "text": "Alajos Mészáros\n\nAlajos Mészáros, , (* 18. června 1952, Podunajské Biskupice) je slovenský diplomat, chemický inženýr, univerzitní profesor a politik maďarské národnosti, bývalý velvyslanec Slovenska ve Stockholmu a poslanec Evropského parlamentu za SMK–MKP. \n\nNarodil se roku 1952 v tehdejším Československu v Podunajských Biskupicích, které jsou od roku 1972 jednou z bratislavských městských částí. V roce 1970 odmaturoval na \"Maďarském gymnáziu\" v Bratislavě, poté studoval na Chemickotechnologické fakultě na Slovenské technické univerzitě v Bratislavě, kde získal roku 1975 titul inženýr. Téhož roku začal na univerzitě vyučovat technologickou automatizaci v průmyslu. V roce 1983 dosáhl titulu kandidát technických věd, roku 1994 titulu docent v oboru chemické inženýrství a řízení procesů. V roce 2003 strávil 12 měsíců na Budapešťské technické a ekonomické univerzitě () v Maďarsku. V roce 2005 byl jmenován univerzitním profesorem.\n\nVe volbách do VÚC v roce 2001 byl zvolen zastupitelem Bratislavského kraje za SMK–MKP. Mezi lety 2006 a 2007 zastával post velvyslance Slovenské republiky ve švédském Stockholmu. Ve volbách do Evropského parlamentu 2009 kandidoval na 2. místě za SMK–MKP a byl zvolen poslancem Evropského parlamentu v 7. volebním období (2009–2014), a stal se členem poslaneckého klubu Evropské lidové strany (Křesťanských demokratů).\n\nMluví anglicky, maďarsky, německy, rusky a slovensky. Od roku 1984 je ženatý a má jednoho syna (* 1996). Žije v Bratislavě. Je členem České společnosti chemických inženýrů, Maďarské akademie věd (MTA), Slovenské kybernetické společnosti, Slovenské společnosti chemických inženýrů a The New York Academy of Sciences.\n\nJe autorem 8 knih, 5 skript a přibližně 212 vědeckých publikací většiny z nich v angličtině.\n\n\n"}
{"id": "1439465", "url": "https://cs.wikipedia.org/wiki?curid=1439465", "title": "Seznam významných druhů v CHKO Brdy", "text": "Seznam významných druhů v CHKO Brdy\n\nSeznam významných druhů v CHKO Brdy zahrnuje druhy živočichů, rostlin, mechorostů, hub a lišejníků, které se vyskytují na území Chráněné krajinné oblasti Brdy a které zároveň prováděcí vyhláška ministerstva životního prostředí České republiky č. 395/1992 Sb. k zákonu č. 114/1992 Sb., o ochraně přírody a krajiny uvádí jako zvláště chráněné druhy, popř. které jsou uvedeny v příslušných Červených seznamech IUCN pro Českou republiku.\n\nSeznam zvláště chráněných druhů živočichů dle vyhlášky č. 395/1992 Sb. rozdělený dle obvyklých skupin.\n\n\n\n\n\n\n\n\n\n\n\n\n\n\n\n\n\n\n\n\nSeznam chráněných druhů cévnatých rostlin dle vyhlášky č. 395/1992 Sb.\n\n\nSeznam druhů uvedených v Červeném seznamu cévnatých druhů ČR (Grulich 2012). Bez výše uvedených druhů.\n\n\n\n\nPro nedostatek údajů o nálezech ze současnosti jsou zahrnuty i historické údaje.\n\n\n\n\n\nSeznam chráněných druhů hub dle vyhlášky č. 395/1992 Sb.\n\n\nSeznam druhů dle Červenému seznamu hub (makromycetů) ČR bez výše uvedených druhů. Kategorie ohrožení odpovídají seznamu.\n\n\n\n\n\nSeznam druhů dle Červenému seznamu lišejníků ČR bez výše uvedených druhů. Kategorie ohrožení odpovídají seznamu.\n\n\n\n"}
{"id": "1439472", "url": "https://cs.wikipedia.org/wiki?curid=1439472", "title": "Martin Škop", "text": "Martin Škop\n\nMartin Škop (* 1. září 1977 Moravský Krumlov) je český právník, sociolog a vysokoškolský učitel. Působí jako docent právní teorie na Právnické fakultě Masarykovy univerzity. V listopadu 2018 byl akademickým senátem fakulty navržen na funkci děkana, funkce se ujal 1. dubna následujícího roku.\n\nV letech 1995–2000 studoval magisterský obor Právo na Právnické fakultě Masarykovy univerzity. Mezi roky 1998–2004 pak studoval bakalářský a posléze magisterský obor Sociologie na Fakultě sociálních studií Masarykovy univerzity, kde se zabýval zobrazováním digitálních médií v hraném sci-fi filmu a spojitostí práva s násilím. Téma práva a násilí rozvinul také roku 2006 ve své rigorózní práci. V letech 2000–2004 studoval doktorský program na Právnické fakultě Masarykovy univerzity, v rámci kterého se zabýval právem v postmoderní situaci.\n\nV letech 2000–2002 působil jako právník Ekologického právního servisu a mezi roky 2002–2004 jako právník Ligy lidských práv. Od roku 2003 působí na Právnické fakultě Masarykovy univerzity, a to nejdříve jako asistent, po absolvování doktorského programu v roce 2004 jako odborný asistent a od habilitace v roce 2013 jako docent. Zároveň od roku 2013 pracuje jako asistent místopředsedkyně Ústavního soudu.\n\nMartin Škop habilitoval s prací na téma \"Hledání příběhu: narativní obrat v právu\". V ní obhajuje tezi, že krásná literatura může poskytnout užitečné cesty, jakými se můžeme vypořádat se základními právními otázkami. Právní texty totiž podle něj nejsou ničím jiným než literárními texty, a proto na ně můžeme používat stejné metody interpretace. Je tedy zastáncem oboru Law and Literature, který se zaměřuje na mezioborové spojení práva a literatury. Právo je podle Martina Škopa spíše uměním než vědou, a to právě s ohledem na metody, jakými se přistupuje k jeho zkoumání.\n\nJe aktivní také v akademické samosprávě. V letech 2000–2002 byl členem Akademického senátu Fakulty sociálních studií Masarykovy univerzity, mezi roky 2009–2013 pak členem Akademického senátu Masarykovy univerzity. Od roku 2013 působil jako proděkan Právnické fakulty Masarykovy univerzity.\n\nV roce 2018 kandidoval na děkana Právnické fakulty Masarykovy univerzity. Jeho protikandidáty byli Filip Křepelka a dosavadní děkanka Markéta Selucká. Ve svém volebním programu upozorňoval zejména na chybějící diskusi o koncepci magisterského studijního programu. Společně s Filipem Křepelkou postoupil do druhého kola volby, kde zvítězil poměrem 15:4 hlasů. Akademickým senátem fakulty byl tedy navržen na funkci děkana.\n\n"}
{"id": "1439473", "url": "https://cs.wikipedia.org/wiki?curid=1439473", "title": "Zoltan Zinn-Collis", "text": "Zoltan Zinn-Collis\n\nZoltan Zinn-Collis, , (1940, Vysoké Tatry – 10. prosinec 2012, Athy) byl irský spisovatel maďarsko–slovensko–židovského původu a přeživší holocaustu, který prošel Koncentračním táborem Ravensbrück a Bergen-Belsen. \n\nZoltán Zinn se narodil roku 1940 ve městě Vysoké Tatry na území tehdejší Slovenské republiky, jeho matka byla maďarská protestantka, otec byl slovenský dělník židovského původu. Měl jednu mladší a jednu starší sestru a jednoho bratra Aladára. \n\nV roce 1944 byl ve věku 4 let deportován koncentračního tábora Ravensbrück. Jeho mladší sestra, které bylo tehdy 18 měsíců, transport nepřežila. Ještě téhož roku zde umírá i jeho otec Adolf Zinn. Zoltanův pětiletý bratr Aladár onemocněl tuberkulózou a zemřel v roce 1945 v koncentračním táboře Bergen-Belsen, kde dne 15. dubna 1945 zemřela i jeho matka, ve stejný den, kdy do tábora dorazil Červený kříž, pod vedením irského lékaře Boba Collinse. Z rodiny Zinn válečný holocaust přežil pouze Zoltán a jeho starší sestra Edita, se kterou prožil zbytek života v Irsku.\n\nObě děti v roce 1945 adoptoval doktor Bob Collins, který je vychovával se svou ženou Phyllis v Irsku. Zoltan se později stal manažerem v cestovním ruchu, oženil se a spolu se svou irskou manželkou Joan vychoval své čtyři dcery. V roce 2006 vyšla jeho autobiografická kniha v angličtině, v roce 2010 také v češtině. Zemřel doma dne 10. prosince 2012 v Athy (Baile Átha Í) v Irsku. Jeho starší sestra Edita zemřela nedlouho poté dne 27. prosince 2012.\n\n\n\n"}
{"id": "1439475", "url": "https://cs.wikipedia.org/wiki?curid=1439475", "title": "Ultar Sar", "text": "Ultar Sar\n\nUltar Sar (také Ultar, Ultar II nebo Bojohagur Duanasir II) je hora vysoká 7 388 m n. m. nacházející se v pohoří Karákóram v Pákistánu.\n\nBěhem osmdesátých a devadesátých let patnáct expedic uskutečnilo pokus o zdolání vrcholu. Všechny neúspěšně a s řadou smrtelných následků.\n\nPrvní dva výstupy na vrchol byly provedeny v roce 1996 dvěma samostatnými japonskými expedicemi. Prvovýstup se zdařil 11. července japonské expedici pod vedením Akita Yamazakiho a druhý pod vedením Kena Takahashiho. V prvním vrcholovém týmu byli horolezci Yamazaki a Kiyoshi Matsuoka. Vylezli na vrchol jihozápadní stranou v alpském stylu převážně v noci, aby zabránili nebezpečí pádu kamení a ledu. Při návratu z vrcholu čelili silným bouřím a Yamazaki zemřel po sestupu do základního tábota. Druhý výstup provedli 31. července přes jižní hřeben Takahashi, Masayuki Ando, ​​Ryushi Hoshino, Wataru Saito a Nobuo Tsutsumi.\n\nTřetí výstup na vrchol provedli z jihozápadní strany Daniel Akbar a British Born - pákistánský horolezec. Daniel Akbar vylezl na vrchol sólo v alpském stylu s použitím některých starých pevných lan z dřívější expedice.\n"}
{"id": "1439477", "url": "https://cs.wikipedia.org/wiki?curid=1439477", "title": "Feng-sien", "text": "Feng-sien\n\nMěstský obvod Feng-sien () je jeden z městských obvodů v Šanghaji, jednom z největších měst Čínské lidové republiky. K roku 2010 měl přibližně milión trvale hlášených obyvatel a až dvojnásobek dalších obyvatel. Jeho plocha je přibližně 704 čtverečních kilometrů.\n\nFeng-sien leží na jižním okraji Šanghaje a jeho jižní hranici tak určuje břeh zátoky Chang-čou Východočínského moře. Na západě hraničí s Ťin-šanem a Sung-ťiangem, na severu s Min-changem a na severovýchodě a východě s Pchu-tungem.\n"}
{"id": "1439478", "url": "https://cs.wikipedia.org/wiki?curid=1439478", "title": "Ilse Aignerová", "text": "Ilse Aignerová\n\nIlse Aignerová (\"Aigner\", 7. prosinec 1964 Feldkirchen-Westerham) je německá politička za Křesťansko-sociální unii Bavorska, od roku 2013 vicepremiérka Bavorska. V letech 2008-2009 byla spolkovou ministryní výživy, zemědělství a ochrany spotřebitelů Německa v první vládě Angely Merkelové a ve funkci pokračovala v letech 2009-2013 v druhé vládě Angely Merkelové. Pak byla v letech 2013-2018 státní ministryní pro hospodářství, energie a technologie v bavorské druhé vládě Horsta Seehofera. Od roku 2018 je ministryní bydlení, výstavby a dopravy ve vládě Markuse Södera.\n\nV letech 1994-1998 a pak opět od roku 2013 je poslankyní bavorského zemského sněmu, mezitím byla v letech 1998-2013 poslankyní německého spolkového sněmu.\n\nCivilním vzděláním je elektrikářka. Je římskokatolického vyznání, svobodná a bezdětná.\n"}
{"id": "1439480", "url": "https://cs.wikipedia.org/wiki?curid=1439480", "title": "Stodůlky (tvrz)", "text": "Stodůlky (tvrz)\n\nTvrz ve Stodůlkách je zaniklé panské sídlo v Praze 5. Její lokace není známá.\n\nRoku 1159 náležely Stodůlky řádu johanitů. Část vsi byla od roku 1292 v majetku templářů, další část pak držela svatovítská kapitula.\n\nV části patřící kapitule je k roku 1402 uváděna tvrz a dvůr s dvojím poplužím, které vlastnil probošt Jan. Z pozdějších dob zmínky o tvrzi nejsou a není známá ani doba jejího zániku.\n\nPři husitských bouřích zabrali církevní majetek ve Stodůlkách Pražané. Později byla ves připojena ke statkům purkrabství Pražského hradu.\n\n\n"}
{"id": "1439484", "url": "https://cs.wikipedia.org/wiki?curid=1439484", "title": "Pchola Gangčhen", "text": "Pchola Gangčhen\n\nPchola Gangčhen (také Phola Gangchen nebo Molamenqing) je vedlejší vrchol Šiša Pangmy nacházející se v pohoří Himálaj v Číně. Vrchol je vysoký 7 703 m (čínské zdroje uvádějí 7 661m) a vzdálen 2,5 km na východ od vrcholu Šiša Pangmy, což je 14. nejvyšší vrchol světa. Pchola Gangčhen je málo známý, jelikož jeho topografická prominence je pouze 430 metrů, což je poměrně málo pro himálajský vrchol, i když dostatečně mnoho, aby se kvalifikoval jako samostatný vrchol.\n\nPchola Gangčhen byl na začátku osmdesátých let jeden z nejvyšších nevylezených vrcholů na světě. Tým z Nového Zélandu požádal čínské úřady o povolení vydat se na vrchol a stal se jedním z prvních západních týmů, kterým bylo povoleno lezení v Tibetu před druhou světovou válkou. Tím se podařilo vytvořit první a zatím jediný výstup na horu. Nejsou zaznamenány žádné další výstupy nebo pokusy o vrchol.\n"}
{"id": "1439494", "url": "https://cs.wikipedia.org/wiki?curid=1439494", "title": "Arman (rozcestník)", "text": "Arman (rozcestník)\n\nArman může být:\n\n\n\n\n"}
{"id": "1439506", "url": "https://cs.wikipedia.org/wiki?curid=1439506", "title": "Samota Adelheid", "text": "Samota Adelheid\n\nSamota Adelheid je chata v Orlických horách v katastru Vrchní Orlice obce Bartošovice v Orlických horách v okrese Rychnov nad Kněžnou. Nachází se v údolí potoku Hadinec východně od silnice druhé třídy č. 311. V chatě je osm pokojů a jeden apartmán s celkovou kapacitou 27 ubytovaných. V přízemí se nachází společenská místnost sloužící také jako restaurace s dětským a kuchyňským koutkem. Součástí chaty jsou louky, na kterých je chován skot plemene Galloway.\n\nMotorovým vozidlem je chata dostupná po silnici 311 z Orlického Záhoří resp. Neratova nebo Bartošovic v Orlických horách, po které zároveň vedou:\nPěšky je chata dostupná po:\n\n"}
{"id": "1439542", "url": "https://cs.wikipedia.org/wiki?curid=1439542", "title": "Barcelonský přístav", "text": "Barcelonský přístav\n\nBarcelonský přístav ( \"Port de Barcelona\") je přístav v Barceloně ve Španělsku, Katalánsku. Od roku 2013 je z hlediska objemu přepravy devátým největším kontejnerovým přístavem v Evropě. Skládá se z více dílčích přístavů.Jeho počátky spadají již do římských dob od kdy slouží po mnohých přestavbách v podstatě nepřetržitě\n\n"}
{"id": "1439552", "url": "https://cs.wikipedia.org/wiki?curid=1439552", "title": "Armen", "text": "Armen\n\nArmen (: Արմեն; : Арме́н) může být:\n\n\n\n\n"}
{"id": "1439570", "url": "https://cs.wikipedia.org/wiki?curid=1439570", "title": "Píseň o Viklefovi", "text": "Píseň o Viklefovi\n\nPíseň o Viklefovi (pol. \"Pieśń o Wiklefie\") je píseň složená Jędrzejem Gałkou z Dobczyna v polském jazyce. Píseň vznikla nejspíše v létě toku 1449 ve slezském Horním Hlohově. Ve své době byla označována obecným názvem »\"cantilena vulgaris\"«.\n\nJe označována za první známé dílo polské reformace či za nejstarší památku světské politické písně v polském jazyce.\n\nPíseň má čtrnáct slok a dle obsahu ji lze rozčlenit do tří částí: prvních pět slok oslavuje Jana Viklefa, v další části je polemika s papežstvím a ztotožnění „císařských popů“ s antikristy a závěrečná část pojednává o duchovním boji proti těmto antikristům a končí modlitbou o pravdivé kněze.\n\n"}
{"id": "1439571", "url": "https://cs.wikipedia.org/wiki?curid=1439571", "title": "ATP Shenzhen Open 2018 – mužská dvouhra", "text": "ATP Shenzhen Open 2018 – mužská dvouhra\n\nMužská dvouhra ATP Shenzhen Open 2018 probíhala ve druhé polovině září 2018. Do singlové soutěže šenčenského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl nejvýše nasazený belgický tenista David Goffin, kterého ve druhém kole vyřadil Skot Andy Murray.\n\nVítězem se stal 23letý japonský kvalifikant Jošihito Nišioka, jenž ve finále zdolal 27letého, a o sto míst výše postaveného Francouze, Pierra-Huguese Herberta po třísetovém průběhu 7–5, 2–6 a 6–4. Z debutového finále na okruhu ATP Tour si tak připsal premiérové turnajové vítězství. Bodový zisk Nišioku vrátil do elitní světové stovky na 95. místo.\n\nČtyři nejvýše nasazení hráči obdrželi volný los do druhého kola.\n"}
{"id": "1439576", "url": "https://cs.wikipedia.org/wiki?curid=1439576", "title": "Chengdu Open 2018 – mužská dvouhra", "text": "Chengdu Open 2018 – mužská dvouhra\n\nMužská dvouhra Chengdu Open 2018 probíhala ve druhé polovině září 2018. Do singlové soutěže čchengtuského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl uzbecký tenista Denis Istomin, který do turnaje nezasáhl.\n\nVítězem se stal 123. hráč žebříčku a 23letý australský kvalifikant Bernard Tomic, jenž ve finále zdolal nejvýše nasazeného Itala Fabia Fogniniho po třísetovém průběhu 6–1, 3–6 a 7–6. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour. V rozhodujícím tiebreaku finále přitom Tomic zachránil čtyři mečbolové příležitosti italské světové třináctky.\n\nČtyři nejvýše nasazení hráči obdrželi volný los do druhého kola.\n"}
{"id": "1439587", "url": "https://cs.wikipedia.org/wiki?curid=1439587", "title": "Tienshanosaurus chitaiensis", "text": "Tienshanosaurus chitaiensis\n\nTienshanosaurus chitaiensis („ještěr z pohoří Ťan-šan“) byl druh dlouhokrkého sauropodního dinosaura z čeledi Mamenchisauridae, žijícího v období svrchní jury (asi před 160 miliony let) na území současné západní Číny (Ujgurská autonomní oblast Sin-ťiang). S délkou kolem 12 metrů a hmotností dospělého slona afrického patřil spíše mezi menší sauropodní dinosaury.\n\nFosilie tohoto dinosaura (holotyp dnes nese katalogové označení \"IVPP AS 40002-3\") byly objeveny dne 11. září 1928 čínským profesorem geologie jménem Jüan Fu. Jednalo se o rozsáhlý objev asi třiceti koster dospělých a tří mladých jedinců neznámého druhu sauropoda, které vědec postupně v průběhu dalších týdnů odkrýval. K objevu došlo v sedimentech souvrství Š'-šu-kou, pocházejících z geologického věku oxford (stáří kolem 160 milionů let). Nálezy, včetně fosilizovaných vajec, byly odeslány do Pekingu, kde je zkoumal slavný čínský paleontolog Jang Čung-ťien (na západě známý jako \"C. C. Young\"). Ten dinosaura formálně popsal v roce 1937, kdy mu přidělil jméno \"Tienshanosaurus chitaiensis\". Rodové jméno odkazuje k pohoří Ťan-šan, druhové pak k lokalitě Čchi-tchaj, kde byly fosilie objeveny.\n\nPůvodně byl tento sauropod zahrnován do skupiny Euhelopodidae jako blízký příbuzný rodu \"Euhelopus\". Později býval zařazován také do čeledí Astrodontidae, Camarasauridae nebo Brachiosauridae, v současnosti je však obecně řazen spíše do čeledi Mamenchisauridae. Jeho přesnějšímu zařazení však brání fragmentární povaha nalezených fosilií i fakt, že ještě nebyl dostatečně detailně popsán.\n\n"}
{"id": "1439588", "url": "https://cs.wikipedia.org/wiki?curid=1439588", "title": "Slavija (země)", "text": "Slavija (země)\n\nas-Slavia, Slavija apod. (arabsky صلاوية‎ \"Ṣ(a)lāwiya\") je (vedle Kujabska a Artánie) jeden ze tří východoslovanských protostátních kmenových oblastí zmiňovaných v arabských pramenech (Al-Gajhání a Ibn Haukal). Tato území se rozkládala v oblastech pozdější Rusi v době před příchodem Varjagů.\n\nSlavija byla zřejmě přibližně totožná s oblastí okolo Velikého Novgorodu, které později ovládl Rurik.\n"}
{"id": "1439590", "url": "https://cs.wikipedia.org/wiki?curid=1439590", "title": "Seznam německých názvů hor a kopců v Krkonoších", "text": "Seznam německých názvů hor a kopců v Krkonoších\n\n"}
{"id": "1439595", "url": "https://cs.wikipedia.org/wiki?curid=1439595", "title": "Zigongosaurus fuxiensis", "text": "Zigongosaurus fuxiensis\n\nZigongosaurus fuxiensis („ještěr z prefektury C’-kung“) byl druh dlouhokrkého sauropodního dinosaura z čeledi Mamenchisauridae, žijícího v období střední až svrchní jury (asi před 170 až 160 miliony let) na území současné centrální Číny (provincie S’-čchuan). Jeho přesné rozměry neznáme, ale pravděpodobně patřil mezi menší až středně velké sauropody.\n\nFosilie tohoto dinosaura (holotyp dnes nese katalogové označení \"CV 00261\") sestávají z fragmentární kostry a částí lebky několika jedinců, formálně popsaných týmem paleontologů v roce 1976. Typovým a jediným známým druhem je \"Z. fuxiensis\". V minulosti byl tento taxon řazen pod rod \"Omeisaurus\" i \"Mamenchisaurus\", dnes je však obvykle řazen do čeledi Mamenchisauridae jako její samostatný zástupce. Systematická pozice mezi sauropody však není u druhu \"Z. fuxiensis\" dosud zcela jistá.\n\n"}
{"id": "1439597", "url": "https://cs.wikipedia.org/wiki?curid=1439597", "title": "Libišanský rybník", "text": "Libišanský rybník\n\nLibišanský rybník, někdy nazývaný též Vrškovský rybník o rozloze vodní plochy 2,64 ha se nalézá na východním okraji obce Libišany v okrese Pardubice. Rybník je obklopen rozsáhlými rákosinami. Rybník je využíván pro chov ryb a zároveň slouží jako lokální biocentrum pro rozmnožování obojživelníků.\n"}
{"id": "1439601", "url": "https://cs.wikipedia.org/wiki?curid=1439601", "title": "Seznam německých názvů sídel v Krkonoších", "text": "Seznam německých názvů sídel v Krkonoších\n\n"}
{"id": "1439602", "url": "https://cs.wikipedia.org/wiki?curid=1439602", "title": "Písník Dubina", "text": "Písník Dubina\n\nPísník Dubina je vodní plocha o rozloze 10,0 ha vzniklá po těžbě štěrkopísků ukončené okolo roku 2015. Písník se nalézá asi 0,5 km východně od centra obce Plačice v okrese Hradec Králové pod železniční tratí. Písník je využíván jako sportovní areál pro wakeboarding - k disposici jsou tři vleky o různé obtížnosti.\n\n"}
{"id": "1439603", "url": "https://cs.wikipedia.org/wiki?curid=1439603", "title": "China Open 2018 – mužská dvouhra", "text": "China Open 2018 – mužská dvouhra\n\nMužská dvouhra China Open 2018 probíhala v první polovině října 2018. Do singlové soutěže pekingského tenisového turnaje hraného na tvrdém povrchu nastoupilo třicet dva hráčů. Obhájcem titulu byl první hráč světa Rafael Nadal ze Španělska, který na okruhu absentoval pro zranění kolena od zářijového US Open. \n\nVítězem se stal 26letý Gruzínec Nikoloz Basilašvili, jenž ve finále zdolal argentinskou světovou čtyřku a nejvýše nasazeného Juana Martína del Potra po dvousetovém průběhu 6–4 a 6–4. V probíhající sezóně i v rámci okruhu ATP Tour si po triumfu z German Open 2018 připsal druhé turnajové vítězství. Premiérově se posunul do první světové třicítky, když mu na žebříčku ATP z 8. října 2018 patřila 23. příčka. Del Potro prohrál v roce 2018 čtvrté z šesti finále, s úhrným kariérním poměrem finálových duelů 22–17.\n"}
{"id": "1439605", "url": "https://cs.wikipedia.org/wiki?curid=1439605", "title": "Písník Pod panelárnou", "text": "Písník Pod panelárnou\n\nPísník Pod panelárnou je vodní plocha o rozloze 0,6 ha vzniklá po těžbě štěrkopísků ukončené v 50. letech 20. století. Písník se nalézá asi 0,6 km východně od centra obce Plačice v okrese Hradec Králové pod areálem bývalé panelárny Plačice. Písník je využíván pro rybolov.\n"}
{"id": "1439606", "url": "https://cs.wikipedia.org/wiki?curid=1439606", "title": "Rakuten Japan Open Tennis Championships 2018 – mužská dvouhra", "text": "Rakuten Japan Open Tennis Championships 2018 – mužská dvouhra\n\nMužská dvouhra Rakuten Japan Open Tennis Championships 2018 probíhala v první polovině října 2018. Do singlové soutěže tokijského tenisového turnaje nastoupilo třicet dva hráčů. Obhájcem titulu byl Belgičan David Goffin, který do turnaje nezasáhl.\n\nVítězem se stal 22letý ruský kvalifikant Daniil Medveděv, jenž ve finále za 64 minut zdolal japonskou turnajovou trojku Keie Nišikoriho po dvousetovém průběhu 6–2 a 6–4. V probíhající sezóně si po triumfech na Sydney International 2018 a Winston-Salem Open 2018 připsal třetí turnajové vítězství, které představovalo třetí singlový titul na okruhu ATP Tour. Bodový zisk znamenal nové kariérní maximum, když Medveděvovi ve vydání žebříčku z 8. října 2018 patřilo 22. místo. Poprvé se také stal ruskou jedničkou.\n"}
{"id": "1439609", "url": "https://cs.wikipedia.org/wiki?curid=1439609", "title": "Speciální čarodějnický díl XXIX", "text": "Speciální čarodějnický díl XXIX\n\nSpeciální čarodějnický díl XXIX (v anglickém originále Treehouse of Horror XXIX) je 4. díl 30. řady a 29. speciální čarodějnický díl amerického animovaného seriálu \"Simpsonovi\". V USA měl premiéru 21. října 2018. V Česku měl premiéru 25. února 2019 na stanici Prima Cool.\n\nTento díl je rozdělen na tyto části:\n\n\nFirma Mapple přestavuje nový mobilní telefon MyPhone Ultima. Její vlastník, mimozemšťan, zavolá svým kolegům, ať vyšlou rostliny, které zabijí Springfielďany a vytvářejí z nich zombie. Policista Lou se s Bartem a Lízou pokusí zachránit před rostlinami, ale i oni zemřou. Mimozemšťané vědomí Lízy a její rodiny přenesou do ráje na jiné planetě. Simpsonovi se dozvídají, že je mimozemšťané nezabili, ale zachránili před otroctvím na Zemi. Otrokáři byla chytrá zařízení od Mapplu.\n\nLíza uvězní Milhouse, Nelsona a Barta. Ti se snaží vymyslet plán, jak se dostat z cely. Až se jim to podaří, najdou Lízu, která je zrecykluje kvůli tomu, že Bart Simpson přepsal \nLízinu písemnou práci a dostala 5. Milhouse obalí do novin pomocí štosovače a Nelsona zabije. Když se chystá pomstít Bartovi, tak ji Bart přesvědčí, aby ho nezabila.\n\nV této části jsou zmíněny filmy Jurský Park a Jurský Svět.\n\nPan Burns otevírá Geriatrický park. Důchodci v parku konzumují dinosauří DNA, aby omládli. Při návštěvě Abrahama Simpsona Homer v parku i přes varování zvyšuje teplotu a z důchodců v parku se postupně stávají dinosauři. Rodina Simpsonů před dinosaury uteče a schová se do záchranné baňky. Líza najde způsob, jak s dinousary mluvit a jak se k nim chovat. Zjistí, že i dinosauři mají city a naslouchá jim.\n\n"}
{"id": "1439611", "url": "https://cs.wikipedia.org/wiki?curid=1439611", "title": "Alexandr Šilov", "text": "Alexandr Šilov\n\nAlexandr Šilov (: Александр Шилов; * 1994 Chabarovsk) je ruský reprezentant ve sportovním lezení, medailista ze závodů světového poháru v lezení na rychlost.\n\n\n"}
{"id": "1439615", "url": "https://cs.wikipedia.org/wiki?curid=1439615", "title": "Písník u Červeného Dvora", "text": "Písník u Červeného Dvora\n\nPísník u Červeného Dvora je vodní plocha o rozloze 1,05 ha vzniklá po těžbě štěrkopísků ukončené okolo poloviny 20. století. Písník se nalézá asi 0,3 km jižně od areálu Červeného dvora v okrese Hradec Králové pod železniční tratí do Pardubic. Písník je využíván pro sportovní rybolov.\n"}
{"id": "1439620", "url": "https://cs.wikipedia.org/wiki?curid=1439620", "title": "Farské jezero", "text": "Farské jezero\n\nFarské jezero je vodní plocha o rozloze 0,74 ha vzniklá jako mrtvé rameno řeky Labe po provedení regulace Labe v dvacátých letech 20. století. Farské jezero se nalézá v lukách asi 0,5 km východně od areálu hypermarketu TESCO Hradec Králové v okrese Hradec Králové. Farské jezero je využíváno pro sportovní rybolov.\n"}
{"id": "1439622", "url": "https://cs.wikipedia.org/wiki?curid=1439622", "title": "Japan Women's Open 2018 – ženská čtyřhra", "text": "Japan Women's Open 2018 – ženská čtyřhra\n\nŽenská čtyřhra Japan Women's Open 2018 probíhala okolo poloviny září 2018. Do deblové soutěže hirošimského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Šúko Aojamová a Jang Čao-süan, jehož členky nestartovaly společně. Jangová se rozhodla turnaje nezúčastnit. Spoluhráčkou Aojamové se stala Tuan Jing-jing, s níž skončila v semifinále na raketách Hozumiové s Čangovou.\n\nVítězem se stal druhý nasazený japonsko-čínský pár Eri Hozumiová a Čang Šuaj, který ve finále zdolal japonské turnajové jedničky Miju Katová a Makoto Ninomijová po dvousetovém průběhu 6–2 a 6–4. Obě šampionky si do žebříčku WTA připsaly 280 bodů a získaly premiérovou společnou trofej. Hozumiová vybojovala druhý deblový titul na okruhu WTA Tour a pro Čangovou to bylo šesté takové turnajové vítězství.\n\n"}
{"id": "1439624", "url": "https://cs.wikipedia.org/wiki?curid=1439624", "title": "Na Líchách", "text": "Na Líchách\n\nNa Líchách je přírodní památka ev. č. 6151 poblíž obce Mokrá-Horákov, na katastru obce Tvarožná v okrese Brno-venkov.\n\nJedná se o fragment teplomilné doubravy převážně výmladkového původu se zachovalým bylinným patrem a výskytem několika významných druhů rostlin a živočichů v lesích východně od Mokré, uprostřed evropsky významné lokality Sivický les. Vyhlášena byla Krajským úřadem Jihomoravského kraje ke dni 1. října 2018.\n"}
{"id": "1439625", "url": "https://cs.wikipedia.org/wiki?curid=1439625", "title": "Vámáčára", "text": "Vámáčára\n\nVámáčára(वामाचार), též vámamárga, je sanskrtský termín znamenající „stezka levé ruky“ a označující určité formy kultu či sádhany – duchovní praxe, která jsou nejen \"nástika\" – heterodoxní vůči učení védů, ale také odporují převládajícím kulturním a morálním standardům. Opačný termín \"dakšinačára\" „stezka pravé ruky“ označuje praktiky které jsou sice také \"nástika\", ale jsou přijatelné pro většinovou společnost.\n\nPraktiky vámáčáry jsou spojovány především s tantrismem, jehož cílem je nastolení původní jednoty mužského a ženského. Zatímco v „pravorukém“ tantrismu je této jednoty dosahováno na symbolické úrovni a pomocí meditace, ve vámáčáře je dosahována i fyzicky, často pomocí konzumace \"pančamákára\" „pěti em“:\n\n\nKašmírský filosof a mystik Abhinavagupta působící na přelomu 10. a 11. století dokonce hovoří o incestním koitu.\n\nNa rozdíl od převládajícího západního chápání tantry však není ani ve vámáčáře cílem sexuální nezřízenost ale sebeovládání.\n\nPraktiky vámáčáry se objevují například u šivaistické školy Kápálika, z níž se později vydělila škola aghóriů.\n\nDo západního prostředí byl termín přenesen Helenou Petrovnou Blavatskou, zakladatelkou Theosofické společnosti, a byl nejprve chápán jako synonymum černé magie a spojován s homosexualitou. Tak se dostal do západního esoterismu koncept stezky levé a pravé ruky. K následování stezky levé ruky se hlásil například Aleister Crowley, Kenneth Grant nebo Anton LaVey.\n"}
{"id": "1439628", "url": "https://cs.wikipedia.org/wiki?curid=1439628", "title": "Staré Labe u Hradce Králové", "text": "Staré Labe u Hradce Králové\n\nStaré Labe u Hradce Králové je vodní plocha o rozloze 8,0 ha vzniklá jako mrtvé rameno řeky Labe po provedení regulace Labe v dvacátých letech 20. století. Staré Labe se nalézá v lukách asi 1 km jižně od areálu fakultní nemocnice Hradec Králové v okrese Hradec Králové. Staré Labe u Hradce Králové je využíváno pro sportovní rybolov.\n"}
{"id": "1439629", "url": "https://cs.wikipedia.org/wiki?curid=1439629", "title": "Björn Železný bok", "text": "Björn Železný bok\n\nBjörn Železný bok (staroseversky: \"Bjǫrn Járnsíða\"; islandsky: \"Björn Járnsíða\"; švédsky: \"Björn Järnsida\"; dánsky: \"Bjørn Jernside\"; středověkou latinou: \"Bier Costae ferreae\") byl legendární král Švédska, který žil někdy v 9. století. Tvrdí se, že Björn Železný bok byl prvním panovníkem dynastie Munsö. Na počátku 18. století byla nalezena mohyla, kterou archeologové prohlásili za Björn Järnsidas hög, neboli mohyla Björna Železného boka. \n\nBjörnovou matkou měla být podle různých vzájemně si protiřečících zdrojů štítonoška Lagertha, královna Aslaug nebo Swanloga. \nPříběhy hovoří o Björnových potenciálních synech a vnucích, včetně Björn at Haugi a Erik Björnsson.\n\nJakožto mocný vikingský vůdce a lodní kapitán, Björn se svým blízkým přítelem a pěstounem Hasteinem vedl spoustu (většinou úspěšných) nájezdů na Francii stejně jako jeho otec Ragnar Lodbrok. Od roku 859 do 862 vedl Björn výpravu do Středozemního moře. Po nájezdu na pyrenejské pobřeží se Björn a Hastein probojovali přes Gibraltar a vyplenili jižní Francii. Zde přezimovali a následně pluli k Itálii, kde dobyli pobřežní město Pisa. Pokračovali do vnitrozemí k městu Luni, o kterém si mysleli, že je to Řím, ale nebyli schopni dobýt jeho hradby. Vymysleli lest, díky které by se dostali do města. Hastein poslal k biskupu posla se zprávou, že je smrtelně nemocný, a s prosbou o pokřtění na smrtelné posteli a s následným pohřbem v kostele. Jeho stráže ho donesli k malé kapli. Tam Hastein překvapil všechny kněží, když vyskočil z nosítek. Jeho stráže si probili cestu k městské bráně, kterou ihned otevřeli pro své spojence. Po návratu do západní Evropy se oba muži rozešli. Björn ztroskotal na pobřeží Anglie a sotva přežil. Posléze odešel do Fríska, kde zemřel. S historicitou tohoto příběhu jsou problémy. V soudobých zdrojích se Hastein objevuje později než Björn a z chronologických důvodů by se sotva mohl stát jeho pěstounem. Navíc Luni vyplenili spíše Saracéni než Vikingové.\n"}
{"id": "1439632", "url": "https://cs.wikipedia.org/wiki?curid=1439632", "title": "Jesípek", "text": "Jesípek\n\nJesípek je vodní plocha o rozloze 4,0 ha vzniklá jako mrtvé rameno řeky Labe po provedení regulace Labe v dvacátých letech 20. století. Jesípek se nalézá v lukách asi 0,4 km severně od areálu čistírny odpadních vod Hradec Králové v okrese Hradec Králové. Jesípek je využíván pro sportovní rybolov.\n"}
{"id": "1439634", "url": "https://cs.wikipedia.org/wiki?curid=1439634", "title": "Bakonytamási", "text": "Bakonytamási\n\nBakonytamási je vesnice v Maďarsku v župě Veszprém, spadající pod okres Pápa. Nachází se asi 18 km jihozápadně od Pannonhalmy, 22 km severovýchodně od Pápy, 25 km jihozápadně od Kisbéru, 31 km severozápadně od Zircu a 32 km jižně od Győru. V roce 2015 zde žilo 635 obyvatel, z nichž 84,5 % tvoří Maďaři.\n\nKromě hlavní části zahrnuje Bakonytamási i malé části Kelemantanya a Szücs.\n\nBakonytamási leží na silnici 832. Je přímo silničně spojeno s obcemi Gic, Nagydém a Pápateszér. Bakonytamási protékají dva bezejmenné potůčky, které se vlévají do potoka Sókoroi-Bakony. Ten se vlévá do řeky Marcal.\n\nV Bakonytamási se nachází katolický kostel sv. Anny a evangelický kostel. Nachází se zde též muzeum Tatay Sándor író szülőháza, kulturní centrum Kultúrház, hřbitov, hřiště, park, pošta, kavárna, hospoda, dva obchody a autobusová zastávka.\n"}
{"id": "1439635", "url": "https://cs.wikipedia.org/wiki?curid=1439635", "title": "Šeberov (tvrz)", "text": "Šeberov (tvrz)\n\nTvrz v Šeberově je zaniklé panské sídlo v Praze 4. Stála při hospodářském dvoře v ulici K Hrnčířům čp. 2.\n\nRoku 1382 byla ves v držení syna zemřelého Všebora ze Všeborova Michala. Od jména Všebor vznikl pozdější název vsi Šeberov.\n\nNejstarší zápis o zdejší tvrzi pochází z roku 1665 – „nově vystavěnou tvrz“ při poplužním dvoře prodal Norbert Michna z Vacínova královskému komořímu hraběti Leopoldu Caretto-Millesimovi.\n\nRoku 1670 ves koupila Alžběta Stirntzinová z Letošic. Poté se majitelé dvora často střídali. Roku 1704 dvůr koupil benediktinský klášter svatého Mikuláše na Starém Městě pražském. Od roku 1728 byla ves částí statku Kunratice, které vlastnili svobodní páni z Golče.\n\n\n"}
{"id": "1439636", "url": "https://cs.wikipedia.org/wiki?curid=1439636", "title": "Coupe Banque Nationale 2018 – ženská čtyřhra", "text": "Coupe Banque Nationale 2018 – ženská čtyřhra\n\nŽenská čtyřhra Coupe Banque Nationale 2018 probíhala okolo poloviny září 2018. Do deblové soutěže québeckého tenisového turnaje hraného na tvrdém povrchu v hale nastoupilo šestnáct dvojic. Obhájcem titulu byl maďarsko-český pár Tímea Babosová a Andrea Sestini Hlaváčková, jehož členky do turnaje nezasáhly. \n\nVítězem se stal nenasazený americký pár Asia Muhammadová a Maria Sanchezová, který ve finále zdolal chorvatsko-švýcarské turnajové dvojky Dariju Jurakovou s Xenií Knollovou po dvousetovém průběhu 6–4 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Muhammadová vybojovala třetí deblový titul na okruhu WTA Tour a pro Sanchezovou to bylo druhé takové turnajové vítězství.\n\n"}
{"id": "1439641", "url": "https://cs.wikipedia.org/wiki?curid=1439641", "title": "Guangzhou International Women's Open 2018 – ženská čtyřhra", "text": "Guangzhou International Women's Open 2018 – ženská čtyřhra\n\nŽenská čtyřhra Guangzhou International Women's Open 2018 probíhala ve druhé polovině září 2018. Do deblové soutěže kantonského tenisového turnaje hraného na tvrdém povrchu nastoupilo šestnáct dvojic. Obhájcem titulu byl belgicko-nizozemský pár Elise Mertensová a Demi Schuursová, jehož členky se rozhodly turnaje nezúčastnit. \n\nVítězem se stal třetí nasazený pár Australanek Monique Adamczaková a Jessica Mooreová, který ve finále zdolal černohorsko-běloruskou dvojici Danka Kovinićová a Věra Lapková. Po dvousetovém průběhu 4–6 a 7–5 rozhodl až supertiebreak poměrem míčů [10–4]. Obě šampionky si do žebříčku WTA připsaly 280 bodů a získaly premiérovou společnou trofej. Adamczaková i Mooreová vybojovaly druhý deblový titul na okruhu WTA Tour.\n\n"}
{"id": "1439646", "url": "https://cs.wikipedia.org/wiki?curid=1439646", "title": "Fotolýza", "text": "Fotolýza\n\nFotolýza je:\nV druhém výše uvedeném významu je víceméně synonymem výrazu fotodisociace (známého např. z astronomie), který je definovaný jako štěpení molekuly na menší molekuly, atomy a/nebo radikály v důsledku absorpce světla nebo jiného elektromagnetického záření.\n\nFotolýza je i součástí fotosyntézy.\n\nProtože energie fotonu je nepřímo úměrná jeho vlnové délce, charakteristické pro fotolýzu jsou elektromagnetické vlny s energií viditelného světla nebo vyšší, například ultrafialové záření, rentgenové záření a záření gama.\n\nAbsorpce záření v atmosféře může způsobovat fotodisociaci.\n\n"}
{"id": "1439648", "url": "https://cs.wikipedia.org/wiki?curid=1439648", "title": "Chemický rozklad", "text": "Chemický rozklad\n\nChemický rozklad je chemická reakce, při které vznikají ze složitější látky látky jednodušší, např.:\n\nZvláštním případem reakce rozkladu je eliminace u organických sloučenin, kdy při reakci dochází ke vzniku násobné vazby nebo cyklu při odštěpení jednoduché sloučeniny.\n\nMnoho reakcí rozkladu je endotermických: vyžadují dodání energie, aby k reakci došlo. Příčinou je reakční mechanismus rozkladu. Aby reakce začala, není třeba čekat, až se reaktanty setkají, protože dochází pouze k přeskupení atomů, které jsou již součástí molekuly. Pokud je rozkladná reakce exotermní, může proběhnout snadno. Taková látka se může rozkládat spontánně a být nestabilní. Opak může být způsoben kinetikou reakce: pokud je aktivační energie rozkladu dostatečně vysoká, k rozkladu za normálních okolností nedochází. Látku můžeme nazývat kineticky stabilní, zůstává však termodynamicky nestabilní: pokud k exotermickému rozkladu dojde náhodně nebo vlivem okolního prostředí, uvolněná energie často postačuje k tomu, aby způsobila rozklad sousedních molekul. Výsledkem je řetězová reakce, při níž rozklad probíhá velmi rychle a může být doprovázen výbuchem, zejména při výskytu plynných produktů. Příkladem je rozklad suché kyseliny pikrové, který může začít mechanickým podnětem.\n\nVšechny termodynamicky stabilní chemické sloučeniny mají tedy endotermické rozkladné reakce, při kterých musí být nepřetržitě dodávána energie, aby se uskutečnily.\n\nEnergii pro endotermickou reakci rozkladu lze dodat různými způsoby. Podle toho rozeznáváme tyto reakce:\n\n\n\n"}
{"id": "1439650", "url": "https://cs.wikipedia.org/wiki?curid=1439650", "title": "Archeologický ústav Akademie věd České republiky", "text": "Archeologický ústav Akademie věd České republiky\n\nArcheologický ústav Akademie věd České republiky může být\n\n"}
{"id": "1439655", "url": "https://cs.wikipedia.org/wiki?curid=1439655", "title": "Toray Pan Pacific Open 2018 – ženská čtyřhra", "text": "Toray Pan Pacific Open 2018 – ženská čtyřhra\n\nŽenská čtyřhra Toray Pan Pacific Open 2018 probíhala ve druhé polovině září 2018. Do deblové soutěže tokijského tenisového turnaje hraného na tvrdém povrchu nastoupilo šestnáct dvojic. Obhájcem titulu byl slovinsko-španělský pár Andreja Klepačová a María José Martínezová Sánchezová, jehož členky se rozhodly turnaje nezúčastnit. \n\nVítězem se stal nenasazený pár Japonek Miju Katová a Makoto Ninomijová, který ve finále zdolal české turnajové jedničky Andreu Sestini Hlaváčkovou s Barborou Strýcovou po dvousetovém průběhu 6–4 a 6–4. Obě šampionky si do žebříčku WTA připsaly 470 bodů a získaly premiérovou společnou trofej. Katová i Ninomijová vybojovaly druhý deblový titul na okruhu WTA Tour.\n\n"}
{"id": "1439657", "url": "https://cs.wikipedia.org/wiki?curid=1439657", "title": "Čilimník černající", "text": "Čilimník černající\n\nČilimník černající (\"Cytisus nigricans\"), dříve známý jako čilimníkovec černající (\"Lembotropis nigricans\"), je žlutě kvetoucí keř z čeledi bobovité, jeden z původních druhů české flóry.\n\nČilimník černající je hustě od země větvený opadavý keř o výšce 30-200 cm. Větve jsou přímé či vystoupavé, mladé jsou přitiskle chlupaté, starší olysalé. Řapíkaté listy jsou trojčetné, bez palistů, jednotlivé lístky jsou zhruba 1,5-2,5 cm dlouhé a 0,5-1 cm široké, svrchu lysé, zespodu taktéž přitiskle chlupaté, na vrcholu zaoblené nebo jemně špičaté.\n\nKvěty vyrůstají jednotlivě na krátkých stopkách a skládají až 20 cm dlouhé hroznovité květenství, které je umístěno na vrcholech letorostů. Jsou rozlišeny na kalich a korunu, zvonkovitý kalich je stejně jako květní stopky a vřeteno květenství hustě přitiskle chlupatý, koruna je jasně žluté barvy, zhruba 1 cm dlouhá a nabývá typického motýlokvětého tvaru. Kvete v plném létě, zhruba od května do srpna. Plodem je 2-3 cm dlouhý, hustě stříbřitě chlupatý lusk obsahující lesklá, tmavě hnědá semena ledvinovitého tvaru.\n\nListy a květy při usychání často černají (odtud název).\n\nPloidie druhu je 2n = 4x = 48.\n\nDruh roste převážně na okrajích lesů a v lesních lemech, na suchých skalnatých výchozech a kamenitých stráních, v nízkých xerofilních křovinách a suchých trávnících, stejně jako v teplomilných doubravách a borových lesích, častěji na podkladech bazických než kyselých a na půdách spíše živinami chudších, pouze čerstvě vlhkých nebo mírně vysychavých. Je rostlinou světlomilnou a spíše teplomilnou. V ČR se vyskytuje roztroušeně v nižších a středních polohách na většině území, zákonem chráněný není.\n\nCelkový areál rozšíření zahrnuje střední a jihovýchodní Evropu, s výběžky do Evropy západní (jihovýchodní Francie) a východní (Ukrajina, západní Rusko).\n\nRozlišují se tři poddruhy. V ČR se vyskytuje pouze nominátní poddruh (\"Cytisus nigricans\" subsp. \"nigricans\"), těžištěm jehož rozšíření je střední Evropa; subsp. \"australis\" se vyskytuje v pásu od Alp přes Balkán k Černému moři a subsp. \"sericeus\" je rumunským endemitem.\n"}
{"id": "1439658", "url": "https://cs.wikipedia.org/wiki?curid=1439658", "title": "Jenda Perla", "text": "Jenda Perla\n\nJenda Perla, vlastním jménem Jan Perla (* 31. srpna 1987 Brno), je český marketingový manažer a politik, v letech 2018 až 2020 člen předsednictva Strany zelených.\n\nNarodil se v Brně. V roce 2007 zde absolvoval gymnázium, poté vystudoval bakalářský dvojobor žurnalistika a mediální studia se zaměřením na digitální média a evropská studia na Fakultě sociálních studií Masarykovy univerzity v Brně. Absolvoval v roce 2011 prací na téma „České politické strany na Facebooku“. Následně přešel na magisterský stupeň na Filozofické fakultě Univerzity Karlovy v Praze, studium však nedokončil.\n\nV Praze nastoupil do agentury Ogilvy Interactive. Od přelomu let 2007 a 2008 se věnuje sociálním médiím, tehdy vytvářel propagaci studentských aktivit. V marketingu se začal soustředit především na sociální média a copywriting. Pracoval například pro slam poetry skupiny kolem Lenky Zogatové, fotbalový klub 1. FC Brno nebo pro vzdělávací středisko IES neziskové společnosti Podané ruce. Od začátku roku 2013 začal pracovat na volné noze. V letech 2013–2014 psal rubriku Asociace Jendy Perly pro server \"Lupa.cz\". Věnoval se online marketingu pro firmu Y Soft, poté začal řídit marketing brněnské technologické společnosti Dataweps.\n\nJe členem Strany zelených, od listopadu 2016 spolupředseda a od března 2018 spolumístopředseda její jihomoravské krajské organizace. Již v roce 2013 řídil předvolební kampaň strany na sociálních sítích. V lednu 2018 úspěšně kandidoval do předsednictva strany. Pozici zastával do ledna 2020.\n\nV komunálních volbách v roce 2018 kandidoval za Zelené ze druhého místa kandidátky do Zastupitelstva města Brna, ale neuspěl. Nebyl zvolen ani zastupitelem městské části Brno-střed.\n\nOd roku 2016 je ženatý s Nikolou Perlovou. Ve volném čase se věnuje florbalu, a to dříve jako hráč, později rozhodčí a člen marketingové komise celostátní České florbalové unie či krajské Jihomoravské florbalové unie.\n\n"}
{"id": "1439664", "url": "https://cs.wikipedia.org/wiki?curid=1439664", "title": "Korea Open 2018 – ženská čtyřhra", "text": "Korea Open 2018 – ženská čtyřhra\n\nŽenská čtyřhra Korea Open 2018 probíhala ve druhé polovině září 2018. Do deblové soutěže tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Kiki Bertensová a Johanna Larssonová, jehož členky nestartovaly společně. Bertens se rozhodla turnaje nezúčastnit. Spoluhráčkou Larssonové se stala Mona Barthelová, s níž skončila v semifinále na raketách sester Sieových.\n\nVítězem se stala korejská dvojice startující na divokou kartu Choi Ji-hee a Han Na-lae, která ve finále zdolala tchajwanský sourozenecký pár Šu-jing a Su-wej Sieových po dvousetovém průběhu 6–3 a 6–2. Obě šampionky si do žebříčku WTA připsaly 280 bodů a získaly premiérové tituly na okruhu WTA Tour. Bodový zisk je po turnaji posunul na nová kariérní maxima, když Choiové 24. září 2018 v deblovém žebříčku patřilo 124. místo (na turnaji hrála jako 313. žena klasifikace) a Hanové 126. příčka (na turnaji hrála jako 205. žena klasifikace). Vítězky se staly druhým jihokorejským párem, jenž vyhrál turnaj WTA, a navázaly tak na triumf Cho Yoon-jeong s Jeon Mi-ra z Korea Open 2004.\n\n"}
{"id": "1439665", "url": "https://cs.wikipedia.org/wiki?curid=1439665", "title": "Tomáš Liška", "text": "Tomáš Liška\n\nTomáš Liška (* 27. října 1979 Rakovník) je český kontrabasista, basový kytarista, skladatel a pedagog, žánrově rozkročen mezi jazzem, blues, world music, improvizovanou hudbou a folkem.\n\nVšechna alba Tomáše Lišky postupně získaly nominace na ceny Anděl v kategoriích Jazz & Blues a World Music. Album \"Invisible World\" (2009, Animal Music) obdrželo cenu Tais Awards 2009. Tomáš Liška vystoupil na jazzových festivalech a v koncertních sálech po celém světě a je nositelem řady ocenění. V současné době tvoří většinu aktivit Tomáše Lišky koncerty se skupinou Druhá tráva a kvartetem Invisible World, který Tomáš Liška založil v roce 2017 a tvoří jej hráči ze Srbska (Nikola Zarić – akordeon), Turecka (Efe Turumtay – housle) a Česka (Kamil Slezák – alt. bicí a perkuse). Dalšími spoluhráči jsou např. David Dorůžka, Steve Walsh, Luboš Malina, Beata Hlavenková, Lenka Dusilová, Eternal Seekers nebo Mark Aanderud.\n\nV letech 2000–2004 studoval kontrabas na Konzervatoři Jaroslava Ježka v Praze, pod vedením prof. Petra Kořínka. Poté až do roku 2007 pokračoval studiem na VOŠ při Konzervatoři Jaroslava Ježka u prof. Jaromíra Honzáka. V roce 2012 nastoupil na magisterský program na berlínské univerzitě Jazz Institut Berlin, kde studoval pod vedením amerických hráčů a pedagogů Grega Cohena a Johna Hollenbecka. Studium zakončil absolutoriem a šestivětou suitou \"Bercheros Odyssey\", kterou později v roce 2014 vydal u vydavatelství Animal Music jakožto své třetí sólové album.\n\nUž v roce 2005 se zúčastnil finále jazzové soutěže Getxo Jazz ve Španělsku s triem Davida Dorůžky. O dva roky později se účastnil mezinárodního jazzového workshopu v polském Lesznu pod vedením polských jazzových osobností jako Michal Tokaj, Piotr Baron, Piotr Wojtasik, Michal Baranski a Lukasz Zita. Zde byl oceněn titulem nejlepšího basisty workshopu. Následující rok se účastnil masterclass workshopu v Itálii pod vedením amerických jazzových hudebníků jako je Joey DeFrancesco, Benny Golson, Bobby Durham, Jimmy Cobb, Alberto Marsico a Buster Williams a i zde byl oceněn jako nejlepší basista dílny. Od téhož roku začal spolupracovat s interpretkou jihoamerické hudby Martou Töpferovou.\n\nV roce 2009 se zúčastnil se skupinou Points 22. finále mezinárodní soutěže jazzových standardů v polské Siedlci a získal cenu poroty, současně získal první cenu na mezinárodní soutěži instrumentalistů v polské Lomže a také tento rok s kapelou Points vyhrál, jako první v České republice, mezinárodní jazzovou soutěž ve španělském Getxu. Do finále se Points dostali výběrem z více než 80 nahrávek z celé Evropy, Středního východu a Ruska. Dále získal cenu nejlepšího basisty na soutěži v belgickém Hoeilaartu. Points získali celkově druhé místo a trumpetista Miroslav Hloucal nejlepšího sólistu soutěže. Poté ještě v roce 2009 vydal u vydavatelství Animal Music své debutové CD pod názvem \"Invisible World\". K nahrávání oslovil Davida Dorůžku na akustickou kytaru, Daniele di Bonaventuru na bandoneon a hosty Tomáše Reindla na tabla a zpěvačku Martu Töpferovou. Album bylo vybráno Českou jazzovou společností jako druhé nejlepší album roku 2009 a také získalo nominaci na hudební cenu Anděl 2009 v kategorii Jazz & Blues.\n\nV následujících dvou letech absolvoval jako člen skupiny Druhá tráva několik turné po USA a v roce 2011 se skupinou Druhá tráva natočil alba \"Marcipán z Toleda\" a \"Shuttle To Bethlehem\", která byla kladně přijata veřejností i odbornou kritikou. Album \"Marcipán z Toleda\" také získalo cenu kritiků Anděl 2011. Následovalo album \"Daily Specials\", které vydal roku 2012 s americkým kytaristou a producentem Stevem Walshem. Následující rok vydal společně s Martou Töpferovou sólové autorské album \"Milokraj\". Sbírka autorských písní čerpá z českého a moravského folklóru a dalších slovanských vlivů. Ke spolupráci byli přizváni Stano Palúch – housle, Marcel Comendant – cimbál a David Dorůžka – kytara. Album \"Milokraj\" získalo nominaci na hudební cenu Anděl 2013 v kategorii World Music. Roku 2014 pak vydal sólové album \"Bercheros Odyssey\", za které byl nominován na cenu Anděl 2014. Představil zde novou koncepci psaní hudby, v sestavě komorního česko-německého kvinteta Pénte, s dechovými a smyčcovými nástroji.\n\n\n\n"}
{"id": "1439667", "url": "https://cs.wikipedia.org/wiki?curid=1439667", "title": "Pravoslava Stefanová", "text": "Pravoslava Stefanová\n\nPravoslava Stefanová (28. července 1901 Sofie – 1984 Praha) byla bulharská malířka a profesorka s francouzsko-českými kořeny.\n\nNarodila se 28. července 1901 v Sofii bulharskému otci Eustatius Kiriakov Stefanov († 10. 6. 1929) a české matce Růženě Topka s francouzskými kořeny (* 1872). Vyrůstala se svými sedmi sourozenci. Většinu času trávila u příbuzných v Čechách. Studovala na Akademii výtvarných umění v Praze a v Sofii, dále také na Českém vysokém učení technickém v Praze.\n\nPozději se stala profesorkou výtvarné výchovy na středních školách. Vystavovala s Kruhem výtvarných umělkyň v Praze. S českým malířem Jakubem Obrovským měla tři děti, Bohdana, Janu a Boženu Obrovskou.\n\n\n"}
{"id": "1439668", "url": "https://cs.wikipedia.org/wiki?curid=1439668", "title": "Kostel Panny Marie na Kruvenici", "text": "Kostel Panny Marie na Kruvenici\n\nKostel Panny Marie na Kruvenici ( Crkva Gospe od Kruvenice) je kostel ve městě Hvar na ostrově Hvaru v Chorvatsku. Nachází se severozápadně od historického jádra města a západně od pevnosti Španjola. Postaven byl v průběhu 14. a 15. století.\n\nIkona Panny Marie s Ježíškem z tohoto kostela, datovaná do 15. století, je v současnosti (stav k roku 2018) ve sbírkách Biskupského muzea ve Hvaru ( Biskupski muzej).\n\n\"Kruvenica\" je rovněž název časopisu, který vydává farnost sv. Štěpána I. ve Hvaru.\n"}
{"id": "1439669", "url": "https://cs.wikipedia.org/wiki?curid=1439669", "title": "Sportovní hala Dolní Břežany", "text": "Sportovní hala Dolní Břežany\n\nSportovní hala Dolní Břežany se nachází na východním okraji této obce, slouží především zdejší základní škole. Byla postavena mezi roky 2016 až 2017. Vyznačuje se netradičním tvarem, kterým je rotační elipsoid, pokrytý hladkým kovovým povrchem (hliníkovým šindelem); osvětlení zajišťují světlovody. Kapacita tribun činí maximálně 250 diváků. Autorem této stavby je architektonický ateliér Sporadical (výslovnost [spəˈrædikl]), investorem byla Obec Dolní Břežany. V roce 2018 se hala stala absolutním vítězem českého Grand Prix architektů, získala Národní cenu za architekturu a navíc byla vyhlášena i Stavbou roku 2018.\n\nHala je určena primárně pro tyto sporty: volejbal, basketbal, florbal, badminton, stolní tenis, fotbal pro děti, nohejbal, dále různé bojové, taneční či pohybové sporty. Není v ní možno bruslit. Halu je možné si pronajmout.\n\n"}
{"id": "1439672", "url": "https://cs.wikipedia.org/wiki?curid=1439672", "title": "Bohdan Obrovský", "text": "Bohdan Obrovský\n\nBohdan Obrovský (11. října 1925 Staré Ransko – 27. ledna 2002 Praha) byl český malíř a grafik. Věnoval se figurální a krajinářské tvorbě, náměty čerpal především na Vysočině.\n\nNarodil se 11. října 1925 ve Starém Ransku. Jeho otec byl malíř Jakub Obrovský, matka byla také malířka Pravoslava Stefanová. V letech 1936–1939 studoval na gymnáziu, od roku 1942 do roku 1944 v Praze na Státní grafické škole. Během druhé světové války byl vězněn. V letech 1945–1950 studoval na Akademii výtvarných umění v Praze u profesora Vratislava Nechleby. V období 1950–1959 měl svobodné povolání a byl členem ve sdružení výtvarníků Marold. Několikrát svá díla vystavoval, v roce 1964 v Kralupech nad Vltavou, v roce 1965 v Pardubicích, v zahraničí vystavoval přes agenturu Art Centrum v New Yorku. Byl členem České myslivecké jednoty a Československého svazu protifašistických bojovníků. V minulosti také závodně střílel, lyžoval, šermoval, lovil, rybařil a zajímal se o historii. \n\n"}
{"id": "1439679", "url": "https://cs.wikipedia.org/wiki?curid=1439679", "title": "Vítězný gól Tipsport ELH", "text": "Vítězný gól Tipsport ELH\n\nToto je seznam vítězných branek v jednotlivých ročníků české hokejové extraligy, které rozhodli v playoff o titul. Ještě nikomu se nepodařilo zajistit svému týmu titul vítěznou brankou dvakrát. Nejstarším hráčem, který vsítil vítězný gól byl v sezoně 2012/13 Plzeňský útočník Martin Straka. Naopak nejmladším střelcem je momentálně Martin Nečas z Komety Brno (2017/18).\n\n"}
{"id": "1439681", "url": "https://cs.wikipedia.org/wiki?curid=1439681", "title": "Donna Stricklandová", "text": "Donna Stricklandová\n\nDonna Stricklandová (rodným jménem Donna Theo Strickland, * 27. května 1959 Guelph) je kanadská fyzička, akademička, laureátka Nobelovy ceny a průkopnice v oblasti laserů. Vynalezla technologii chirped pulse amplification pro tvorbu ultrakrátkých impulzů o vysoké intenzitě, využívanou v laserovém obrábění, chirurgii, medicíně a základním výzkumu. Je docentkou na katedře fyziky a astronomie na University of Waterloo.\n"}
{"id": "1439685", "url": "https://cs.wikipedia.org/wiki?curid=1439685", "title": "Ludvík Spurný", "text": "Ludvík Spurný\n\nP. Ludvík Antonín Spurný OFM (13. července 1899 Olšany u Prostějova – 9. září 1974 Louny) byl českým řeholním knězem a vězněm nacistických koncentračních táborů.\n\nByl prvorozeným synem Antonína Spurného, podruha v Olšanech, a Marianny, rozené Dostálové. Poté co absolvoval Slovanské gymnázium v Olomouc, kde byl mj. i spolužákem pozdějšího kardinála Františka Tomáška, vstoupil do kněžského semináře. Po vysvěcení se stal členem řádu františkánů. V období mezi dvěma světovými válkami působil v klášteře ve Voticích. V září 1939 byl při nacistické akci Akce Albrecht I. zatčen a poté deportován do koncentračních táborů Buchenwald a Dachau, odkud byl na konci války osvobozen. Mezi svými spoluvězni získal přezdívku „Mařena“, protože odmítl nosit vězeňský oblek místo mnišské kutny. Po skončení II. světové války se krátce stal kvardiánem v klášteře Jindřichově Hradci a opět ve Voticích. Odtud přišel na začátku července 1949 jako kvardián do Hejnic a ujal se také od 1. července 1949 duchovní správy ve farnosti Nové Město pod Smrkem. V rámci akce K byl centralizován v Hejnicích, avšak s ohledem na jeho odbojovou činnost vůči nacistické totalitě jej komunistická moc povazovala za tzv. „pokrokového kněze“ a proto proti němu neuplatňovala sankce, jako proti odpůrci režimu. Od 1. května 1950 byl jmenován administrátorem farnosti v Krásném Lese. Od 1. prosince 1952 působil ve farnosti Vinařice a dále se stal farářem v Krásném Lese u Frýdlantu v Čechách. Za svou duchovenskou činnost byl jmenován osobním děkanem, biskupským notářem a čestným konsistorním radou v Lounech. Pro svoji odbojovou činnost v době II. světové války byl vyznamenán československým válečným křížem, čs. vojenskou medailí za zásluhy I. stupně a dalšími oceněními. Útrapy koncentračních táborů však podlomily jeho zdraví. Po svém odchodu do důchodu strávil poslední léta života v kaplance na děkanství v Lounech, kde také zemřel.\n"}
{"id": "1439687", "url": "https://cs.wikipedia.org/wiki?curid=1439687", "title": "SnatchBot", "text": "SnatchBot\n\nSnatchBot je bezplatný cloudový nástroj na tvorbu chatbotu pro sociální sítě.\n\nSpolečnost SnatchBot, založená v roce 2015 Henri Ben Ezrou a Avi Ben Ezrou, je jednou z nových technologických společností z Herzlija Pituach v Izraeli.\n\nV červenci 2017 Snatchbot sponzoroval Chatbot Summit konaný v německém Berlíně. K prosinci 2017 využilo chatbotů vytvořených na základě SnatchBot platformy přes 30 milionů koncových uživatelů. \n\nSnatchBot pomáhá uživatelům vytvářet boty pro Facebook Messenger, Skype, Slack, SMS, Twitter a další sociální sítě. SnatchBot současně nabízí funkci Zpracování přirozeného jazyka. Spolu s nástroji společnosti pro Strojové učení platforma umožňuje tvorbu chatbotů schopných analyzovat záměr uživatele.\n"}
{"id": "1439689", "url": "https://cs.wikipedia.org/wiki?curid=1439689", "title": "Archeologický ústav Akademie věd České republiky (Brno)", "text": "Archeologický ústav Akademie věd České republiky (Brno)\n\nArcheologický ústav AV ČR, Brno, v. v. i., je veřejná výzkumná instituce, součást Akademie věd České republiky, která se věnuje archeologii, především na území Moravy a českého Slezska.\n\nHlavní činností je základní terénní výzkum ve třech střediscích: pro paleolit a paleoetnologii v Dolních Věstonicích, pro dobu římskou a období stěhování národů v Dolních Dunajovicích a Mušově a pro slovanskou a raně středověkou archeologii v Mikulčicích (hradiště Mikulčice-Valy). K tomu v Opavě působí detašované pracoviště, které spolupracuje s tamním Slezským zemským muzeem. Kromě toho ústav vydává vědecké publikace, organizuje vědecké konference a semináře, poskytuje konzultace a podílí se na doktorském studiu a výchově vědeckých pracovníků.\n\nPřed dnešním archeologickým ústavem působila v Brně pobočka Státního archeologického ústavu. Vznikla v roce 1942 a jejím ředitelem byl tehdy německý archeolog Karl Hucke, reálně ji ale řídil Josef Poulík, který ji vedl i dlouhá léta poté. V roce 1953 se stala součástí Československé akademie věd, a to jako expozitura Archeologického ústavu v Praze. Jako samostatný vědecký ústav ČSAV (později AV ČR) se konstituoval v roce 1970. Josef Poulík jej vedl až do roku 1990, poté Jaroslav Tejral, kterého v roce 1998 vystřídal Pavel Kouřil. Během své historie např. učinil významné objevy na sídlištích lovců mamutů pod Pavlovskými vrchy nebo na hradištích z doby Velké Moravy.\n\n"}
{"id": "1439695", "url": "https://cs.wikipedia.org/wiki?curid=1439695", "title": "Milan Randl", "text": "Milan Randl\n\nMilan Randl (* 24. dubna 1987 Bratislava) je slovenský zápasník – judista.\n\nS judem začínal v 7 letech v Pezinku pod vedením Jozefa Tománeka. Od roku 2009 se připravuje v armádním sportovním centru Dukla v Banské Bystrici pod vedením Mareka Matuszeka. V slovenské mužské reprezentaci se pohyboval od roku 2005 v polostřední a střední váze do 90 kg. V roce 2008 se na letní olympijské hry v Pekingu nekvalifikoval. V roce 2012 se kvalifikoval na olympijské hry v Londýně, kde v úvodním kole nestačil na Iliase Iliadise z Řecka. Od roku 2016 střídá střední váhu s polotěžkou do 100 kg. V témže roce nezískal dostatečný počet bodů pro kvalifikaci na olympijské hry v Riu.\n\n\n\n"}
{"id": "1439697", "url": "https://cs.wikipedia.org/wiki?curid=1439697", "title": "József Menyhárt", "text": "József Menyhárt\n\nJózsef Menyhárt, , (* 15. září 1976, Dunajská Streda) je slovenský lingvista, politik, vysokoškolský pedagog a zpěvák maďarské národnosti, od 11. června 2016 předseda Strany maďarské komunity – Magyar Közösség Pártja. V prezidentských volbách 2019 kandidoval za SMK–MKP na post prezidenta Slovenské republiky.\n\nNarodil se roku 1976 v Dunajské Stredě v Západoslovenském kraji v tehdejší Československé socialistické republice. Vyrůstal v obci Vrakúň (), kde vychodil zdejší \"Základní školu s maďarským vyučovacím jazykem\". Středoškolská studia absolvoval na \"Gymnáziu s maďarským vyučovacím jazykem\" v Dunajské Stredě, tehdy se dostal do kontaktu se skautským hnutím. V roce 1999 získal diplom v oboru učitel maďarština–němčina na Univerzita Komenského v Bratislavě. Mezi lety 1999 až 2001 pracoval jako učitel na \"Soukromém maďarském gymnáziu\" v Galantě. Od roku 2004 vyučuje na Univerzita Konštantína Filozofa v Nitře. Poté studoval jako doktorand na Univerzitě Loránda Eötvöse v Budapešti, kde roku 2007 získal titul PhD.\n\nPoliticky aktivní je od svých 26 let. Nejprve byl zvolen zastupitelem obce Vrakúň jako nezávislý, později roku 2010 se stal členem SMK–MKP. V období mezi lety 2010 a 2014 byl místostarostou obce Vrakúň. Ve volbách do VÚC 2013 byl zvolen za zastupitelem Trnavského samosprávného kraje. V parlamentních volbách 2016 kandidoval na 4. místě na celostátní kandidátní listině SMK-MKP. Od 11. června 2016 je předsedou Strany maďarské komunity – Magyar Közösség Pártja.\n\nDne 29. září 2018 Strana maďarskej komunity – Magyar Közösség Pártja oznámila, že József Menyhárt bude stranickým kandidátem na post prezidenta Slovenské republiky v nadcházejících volbách v roce 2019. Pro svou kandidaturu získal 26 800 podpisů občanů. Dne 19. února 2019 se však své kandidatury vzdal ve prospěch Roberta Mistríka, aby nedocházelo ke štěpení hlasů pravicových voličů. Mistrík později ze stejného důvodu ze své kandidatury také odstoupil ve prospěch Zuzany Čaputové.\n\nHovoří anglicky, maďarsky, německy a slovensky. V roce 2000 založil hudební těleso s názvem Kicsi Hang. Od roku 2006 je ženaty s Éva Matusovou, povoláním rovněž učitelkou maďarštiny a němčiny. Mají spolu dvě dcery Jázmin (* 2008) a Johanna (* 2013). S rodinou žije v obci Vrakúň. Je členem Szlovákiai Magyar Cserkészszövetség (od 1991), Mercurius Társadalomtudományi Kutatócsoport (1999), Gramma Egyesület (2001), Kempelen Farkas Társaság (2002), Arany A. László Polgári Társulás (2009).\n\n\n"}
{"id": "1439698", "url": "https://cs.wikipedia.org/wiki?curid=1439698", "title": "Francesco Vettorata", "text": "Francesco Vettorata\n\nFrancesco Vettorata (* 18. března 1992 Feltre) je italský sportovní lezec, mistr Itálie v lezení na obtížnost.\n\n\n"}
{"id": "1439699", "url": "https://cs.wikipedia.org/wiki?curid=1439699", "title": "15mm velkorážný kulomet ZB-60", "text": "15mm velkorážný kulomet ZB-60\n\n15mm velkorážný kulomet ZB-60 byla zbraň vyvíjená a vyráběná firmou Československá zbrojovka. V soudobé terminologii se tento typ zbraně označoval jako „hrubý kulomet“ a předpokládaný účel těchto zbraní byla protiletecká obrana, případně protitanková.\n\nPrvní zkoušky zbraně proběhly v roce 1934, ale nedopadly pro zbraň příznivě. Zástupci armády zbrani vytýkali především nedostatečnou přesnost. O zbraň projevilo zájem ŘOP, které chtělo kulomety ZB 60 vyzbrojit některé sruby arabské odolnosti místo protitankových kanónů a také uvažovalo o jejich umístění do otočných kulometných věží OR. Zkoušky na zbrani se ale neustále protahovaly a možná v tom sehrála roli i snaha o unifikaci výzbroje v opevnění a zrychlení vyzbrojování objektů, že byl nakonec velkorážný kulomet z výzbroje opevnění vyřazen. V průběhu roku 1937 došlo k představení ZB-60 vojenské komisi ze Spojeného království a také zájemcům z Jugoslávie. Vývoj zbraně se po dalších připomínkách dále protahoval, ale nakonec se jej povedlo uvést do výroby ve zbrojovce ve Vsetíně ke konci léta 1938.\n\nZbraň byla plánovaná u průzkumného tančíku Š-I-P (T-2) z produkce Škoda. Po okupaci byla zbraň vyráběna pro Wehrmacht pod označením 15 mm FlaMG 38t, který ji používal především jako protileteckou zbraň. Licence ke kulometu ZB-60 byla prodána do Velké Británie, kde byla využívána pod označením 15 mm Besa Mk II v obrněných vozidlech Humber nebo lehkých tancích Vickers Mk. VI.\n\n\n\n"}
{"id": "1439700", "url": "https://cs.wikipedia.org/wiki?curid=1439700", "title": "Helen Carter", "text": "Helen Carter\n\nHelen Myrl Carter Jones (19. září 1927 – 2. června 1998) byla americká country zpěvačka. Nejstarší dcera Maybelle Carterové, která účinkovala se svou matkou a mladšími sestrami June Carter a Anita Carter jako členka \"Mother Maybelle and the Carter Sisters\", která byla průkopníkem ženské country a folkové hudby. Skupina byla také známá jako \"The Carter Family\".\n\nV roce 1950 se Helen vdala za Glenna Jonese z Dicksonu v Tennessee. Měli čtyři syny (Kenneth Jones, Glenn Daniel, David Lawrence a Kevin Carter Jones) a šest vnoučat.\n\nHelen Carterová trpěla gastrointestinálními problémy, které vedly ke vzniku srdečních problémů, na jejichž následky v roce 1998 ve věku 70 let zemřela.\n\nJejí hrob se nachází vedle hrobu jejího syna Kennetha v Hendersonville Memory Gardens v Hendersonville v Tennessee. Na stejném hřbitově spočívají poblíž její rodiče Ezra a Maybelle Carter a sestry June a Anita.\n\n\n\n"}
{"id": "1439702", "url": "https://cs.wikipedia.org/wiki?curid=1439702", "title": "WikiRank", "text": "WikiRank\n\nWikirank.net (nebo WikiRank) je online služba pro automatické hodnocení kvality a porovnání článků v Wikipedie.\n\nPrvní zmínka o službě ve vědeckých pracích byla v roce 2015. Jeden z výzkumů, který popisuje výsledky hodnocení kvality pomocí služby WikiRank, byl považován za jedno z nejdůležitějších poznatků Wikipedie a dalších Wikimedia projekty v letech 2017–2018.\n\nCharakteristickým rysem služby je to, že umožňuje vyhodnotit kvalitu a popularitu článků Wikipedie v měřítku od 0 do 100 jako výsledek výpočtu syntetické měřen. To zjednodušuje porovnání jazykových verzí článků, které mohou mít různé schémata hodnocení a sady hodnocení. Pro získání kvalitních a oblíbenějších stupňů používá WikiRank různá důležitá normalizovaná opatření jako délka textu, počet odkazů, sekce, obrázky, počet návštěv a další\n\nZpočátku služba umožňuje porovnávat kvalitu článků v 7 jazykových verzích. Služba nyní může hodnotit články ve více než 50 hlavních jazykových verzích Wikipedie. V budoucnu se plánuje zahrnutí nových opatření pro hodnocení kvality, včetně sociálních signálů ze sociálních zdrojů (např. Facebook, Twitter, Reddit, VKontakte, LinkedIn odkazy s použitím vyhledávacích nástrojů (například Google, Bing, Yahoo!, Baidu, Yandex a další).\n\nWikiRank se používá také pro didaktické účely v různých vysokých školách (např. Varšavská univerzita).\n\nSkóre, které poskytuje WikiRank při hodnocení kvality infoboxů.\n\n"}
{"id": "1439706", "url": "https://cs.wikipedia.org/wiki?curid=1439706", "title": "Huronské zalednění", "text": "Huronské zalednění\n\nHuronské zalednění je doba přibližně před 2,4 až 2,1 miliardami let, ve které měla nastat doba ledová. Měla mu předcházet velká oxidační událost a spustit ochlazení, a tak i globální zalednění jako u teorie sněhové koule. Příčinou mohl být také pokles vulkanické činnosti.\n\nMělo k tomu dojít základě analýz sedimentů v okolí Huronského jezera, které popsal kanadský geolog Arthur Philemon Coleman roku 1907.\n\nNicméně velká oxidační událost nemusela být tak výjimečně velká, jak se předpokládá. Navíc proxy data teplot z izotopických analýz kyslíku a křemíku a také z proteinů ukazují, že v tehdejší době byla teplota moří značně vyšší než v současnosti. Dále také hladina moře byla tou dobou pravděpodobně zhruba o kilometr výše než v současnosti a souše tvořily přibližně jen 7 % povrchu Země. Modely se sice mohou rozcházet, ale vesměs ukazují na klima, které neumožňovalo v prekambriu extrémně chladné či horké podnebí.\n\n"}
{"id": "1439713", "url": "https://cs.wikipedia.org/wiki?curid=1439713", "title": "Pelléova vila", "text": "Pelléova vila\n\nPelléova vila (Villa Pellé) je výstavní architektonicky hodnotná novorenesanční vila v Praze 6-Bubenči, situovaná v zahradě mezi ulicemi Pelléova a Slavíčkova, se zahradou a původně i konírnou. Je součástí významného širšího urbanistického celku reprezentativních vil konce 19. a začátku 20. stol. při Slavíčkově ulici a patří mezi nejznámější vily v této diplomatické a rezidenční oblasti. Byla postavena v druhé etapě vilové zástavby v oblasti dnešní Městské památkové zóny Bubenče - horních Holešovic.\n\nStavitel a architekt Koukola (* 1859 Benešov) byl synem stavitele Josefa Koukoly a vlastnil ovocný – údajně hruškový – sad v Bubenči poblíž křižovatky na Špejchaře, který vyženil. V jeho místě v letech 1889-1890 vystavěl rodinnou novorenesanční vilu pro vdovu po majiteli libeňského „Anglického“ pivovaru, Karlu Knoblochovi a jejích šest dětí, z nichž Koukolova manželka Klementina (*1872) byla nejstarší. Tchyně Marie Knoblochová byla v pobytových přihláškách i v matričních záznamech z let 1890-1905 vedena jako první majitelka vily. Hned naproti Knoblochovic vily Koukola postavil v roce 1893 pro sebe a svoji choť Klementinu hrázděnou vilku a zbývající parcelu prodal Stanislavu Suchardovi na stavbu jeho staré vily s ateliérem (Slavíčkova 15). Vilu v roce 1900 Knoblochová prodala Luise Vondráčkové, opustila ji však až v roce 1906, kdy se přestěhovala do nově postavené vilky (Slavíčkova 19) vedle letního vily dcery Klementiny a tchána Koukoly. Tam o rok později 29. prosince 1907 zemřela na infarkt. \n\nV letech 1919–1920 zde bydlel patrně nejslavnější obyvatel vily po němž je dnes vila i přilehlá ulice pojmenována. Francouzský generál Maurice Pellé (1863–1924), velitel francouzské vojenské mise v Československu a později, v letech 1919 až 1921, náčelník československého Hlavního štábu branné moci. S Čechami ho pojila nejen vojenská služba a diplomatická činnost, v roce 1921 se oženil s Jarmilou Braunerovou, neteří malířky Zdenky Braunerové, s níž měl dceru Marishku Pellé. Rodina jeho manželky má vilu ve středočeských Dobřichovicích (taktéž Pelléova vila). Generál Maurice Pellé zemřel v roce 1924.\n\nVila je projektována jako podsklepená patrová stavba se zvýšeným přízemím. Vstupní západní průčelí je v ose zdůrazněno mohutným, avšak noblesně vystupujícím rizalitem osazeným bohatě zdobeným balkonem. Východní průčelí se po celé své délce otevírá do zahrady mohutným portikem s dvěma terasami a čtyřmi pilíři. Takto řešená lodžie, kterou i s terasou v roce 1932 přistavěla firma Matěje Blechy, je elegantně zakončena do středu umístěným předsazeným schodištěm. Obě zbývající boční průčelí mají pouze mělké rizality. Stavba i přes mohutnou hmotu fasády s bosáží působí odlehčeně a dohromady s velmi kvalitními architektonickými detaily, štuky i prvky tvoří nezaměnitelný celek. Na rozdíl od starších vzorů, jako byla nedaleká Lannova vila, nemá stavební články kamenné, ale pouze štukové. \n\nK budově patří dnes také vzrostlá zahrada, která je pozůstatkem východní část původně jednotné veliké obdélné zahrady. Od původní části je dnes oddělena živým plotem. Zahrada je při ulicích obehnána původním pilířovým oplocením s poli prutového kovaného plotu s neorenesanční ornamentikou. Z ulic jsou v oplocení prolomeny vstupy se dvěma brankami a původní dvoukřídlou kovanou branou.\n\nObjekt budovy konírny byl pojednán jako přízemní stavba na půdorysu písmene L. s ustájením pro šest koním , hnojištěm a remízou pro dva kočáry. V křídle kolmém k ulici byl malý byt s kuchyní pro kočího. V nároží pak byly umístěny zaklenuté stáje. Domek zastřešen valbovou střechou s břidlicovou krytinou. Fasáda opatřena mělkou pásovou bosáží, okna se suprafenestrami. Budova konírny vznikla současně s vilou, v letech 1919-1920 adaptována na dva byty arch. Josefem Dnebovským. Objekt byl od roku 1969 parcelně od zahrady oddělen a opatřen vlastním čp. 106. Díky nešetrným stavebním úpravám v průběhu 70. a 90. let 20. stol. byla v r. 2012 sňata z objektu bývalé konírny památková ochrana.\n\nStavba i s přiléhající zelení a oplocením byla v roce 1958 zapsána na Ústřední seznam nemovitých kulturních památek. Objekt s bohatou sgrafitovou výzdobou fasády a se zbytky zachované štukové dekorace vnitřních prostor, patří mezi nejznámější vily v rezidenční oblasti, která se rozkládá od křižovatky Špejchar až ke Královské oboře.\n\nVila později přešla do majetku obce. V letech 1978 až 2001 zde sídlila mateřská školka, jejíž provoz vzhledem k odlišnosti provozu znamenal množství necitlivých úprav, které zasáhly do původních interiérů objektu, například proběhly změny poloh příček, rozšíření sanitárního zázemí a vybavení, odstranění původních vlysových podlah, které byly nahrazeny linoleem a koberci, odstranění původní štukové výzdoby v sálech. \n\nV roce 1994 začala obec z důvodu vysokých architektonických kvalit vily uvažovat o celkové revitalizaci a vůbec využití celého objektu ve prospěch společenského a kulturního využití. V témže roce byla na průčelní fasádě domu osazena pamětní deska věnovaná památce generála Maurice Pellého. O rok později v roce 1995 pak došlo k jejímu slavnostnímu odhalení za přítomnosti zástupců Velvyslanectví Francouzské republiky.\n\nV roce 2001 byl provoz mateřské školy vzhledem k nedostatku dětí shledán jako nerentabilní a ukončen. Stavební povolení bylo vydáno v roce 2002 na projekt, který vypracovala architektonická kancelář CASUA. Hlavním principem rekonstrukce bylo navrátit domu původní prostorový koncept jednotlivých salónů v přízemí a prvním nadzemním podlaží ve prospěch velkých výstavních prostor a to i za cenu odstranění některých příček z první rekonstrukce v roce 1978. \n\nTakto citlivě restaurovanou vilu provozovala od roku 2003 obecně prospěšná společnost Pelléova vila, založená Městskou částí Praha 6 a Nadací Milady a Jiřího Anderlových. Objekt pak více než deset let sloužil jako muzeum věnované obrazům, grafikám, kresbám, které vznikly během šedesáti let tvorby významného českého výtvarníka a grafika Jiřího Anderleho a které doplňovala jeho sbírka primitivního afrického umění. Galerie Anderle ukončuje svoji činnost k datu 30. března 2014 ukončením partnerství ze strany radnice. Zakladatelům se totiž nepodařilo shodnout na koncepci, jak vilu na atraktivním takto místě využívat dál, radnice nadaci vytýkala, že nedokázala upoutat veřejnost a do krásné vily přilákat více návštěvníků, stejně jako neprůhlednost financí. \n\nAktuálně je objekt v majetku MČ Praha 6 (využívá vilu mj. jako obřadní síň). Novým provozovatelem vzešlým z výběrového řízení je od září 2014 nestátní spolek Porte, jako nezávislá a dobrovolná organizace, která od doby svého vzniku zorganizovala desítky volnočasových, kulturních akcí, mimořádných uměleckých výstav v ČR i zahraničí, koncertů, ale i speciálních programů pro seniory (Fresh Senior) nebo děti a mládež (Ateliér Pellé).\n\n\nMěstská památková zóna Dejvice, Bubeneč, horní Holešovice"}
{"id": "1439717", "url": "https://cs.wikipedia.org/wiki?curid=1439717", "title": "Zajícův rybník", "text": "Zajícův rybník\n\nZajícův rybník o rozloze vodní plochy 1,17 ha se nalézá u pravého břehu řeky Labe asi 0,7 km východně od vlakového nádraží v Přelouči v okrese Pardubice. V bezprostřední blízkosti rybníka se nalézá mrtvé rameno Labe - Staré Labe u Lohenic. Rybník je využíván pro chov ryb.\n"}
{"id": "1439721", "url": "https://cs.wikipedia.org/wiki?curid=1439721", "title": "Heartbreak Hotel (rozcestník)", "text": "Heartbreak Hotel (rozcestník)\n\nHeartbreak Hotel může být:\n\n"}
{"id": "1439722", "url": "https://cs.wikipedia.org/wiki?curid=1439722", "title": "Písníky u Lhoty pod Přeloučí", "text": "Písníky u Lhoty pod Přeloučí\n\nPísníky u Lhoty pod Přeloučí o rozloze vodní plochy 0,41 ha písník I a 0,29 ha písník II (měřeno ve směru od Přelouče) se nalézají na severním okraji obce Lhota pod Přeloučí pod silnicí I. třídy č. 2 v okrese Pardubice. Písníky jsou pozůstatkem po těžbě štěrkopísků ukončené v 1. polovině 20. století. Písníky jsou využívány pro rybolov.\n"}
{"id": "1439725", "url": "https://cs.wikipedia.org/wiki?curid=1439725", "title": "Labecký rybník", "text": "Labecký rybník\n\nLabecký rybník o rozloze vodní plochy 0,66 ha se nalézá na severním okraji obce Labětín v okrese Pardubice. Rybník je spolu s rybníky Přehrada, Tišina, Houšovec a Pastouška pozůstatkem starého ramene řeky Labe vzniklého po provedení regulace Labe v 20. letech 20, století. V letech 2010 - 2011 byla provedena jejich revitalizace a odbahnění. Rybník je využíván pro chov ryb.\n"}
{"id": "1439729", "url": "https://cs.wikipedia.org/wiki?curid=1439729", "title": "Přehrada (rybník)", "text": "Přehrada (rybník)\n\nrybník Přehrada o rozloze vodní plochy 1,08 ha se nalézá na severním okraji obce Labětín v okrese Pardubice. Rybník je spolu s rybníky Labeckým, Tišina, Houšovec a Pastouška pozůstatkem starého ramene řeky Labe vzniklého po provedení regulace Labe v 20. letech 20. století. V letech 2010 - 2011 byla provedena jejich revitalizace a odbahnění. Rybník je využíván pro chov ryb.\n"}
{"id": "1439730", "url": "https://cs.wikipedia.org/wiki?curid=1439730", "title": "Fusuisaurus zhaoi", "text": "Fusuisaurus zhaoi\n\nFusuisaurus zhaoi (\"ještěr z oblasti Fu-suej\") byl druh velkého sauropodního dinosaura z kladu Titanosauriformes, který žil v období spodní křídy (asi před 118 až 110 miliony let) na území dnešní středojižní Číny (autonomní oblast Kuang-si).\n\nFosilie tohoto dinosaura byly objeveny roku 2001 v sedimentech souvrství Na-pchaj v lokalitě Liou-pang-cchun (Liubangcun) a mají podobu fragmentárních částí kostry (levá kyčelní a stydká kost, přední ocasní obratle, většina žeber a distální část levé stehenní kosti). Holotyp nese označení \"NHMG 6729\". V roce 2006 byl na základě těchto fosilií popsán nový druh vývojově primitivního (bazálního) titanosauriforma \"Fusuisaurus zhaoi\". Druhové jméno je poctou čínskému paleontologovi Čao (angl. Zhao) Si-ťinovi (který během své vědecké kariéry pojmenoval šestnáct různých druhů dinosaurů a zemřel roku 2012).\n\nPodle amerického badatele Gregoryho S. Paula dosahoval tento sauropod délky kolem 22 metrů a hmotnosti zhruba 35 tun.\n\nFosilie kosti pažní (humeru), popsaná začátkem roku 2020, má dochovanou délku 183,5 cm. Je tak o 2,5 cm delší než stejná kost u gigantického sauropoda druhu \"Argentinosaurus huinculensis\" a naznačuje, že fusuisauři patřili k obřím druhům sauropodů. Přesto je jejich hmotnost autory zmíněné studie odhadována spíše na mírně nadprůměrných 35 metrických tun.\n\n\n"}
{"id": "1439731", "url": "https://cs.wikipedia.org/wiki?curid=1439731", "title": "Remind Me Tomorrow", "text": "Remind Me Tomorrow\n\nRemind Me Tomorrow je páté studiové album americké zpěvačky Sharon Van Etten. Vydáno bylo 19. leden roku 2019 společností Jagjaguwar. Jde o zpěvaččino první album po bezmála pěti letech – to předchozí nazvané \"Are We There\" vydala v květnu 2014. Producentem desky byl John Congleton. Dále se na něm podíleli například Heather Woods Broderick, Zachary Dawes a Joey Waronker. Nahráno bylo v různých studiích v Los Angeles. Vydání alba bylo oznámeno počátkem října 2018, kdy byl rovněž vydán první singl „Comeback Kid“.\n\n\n"}
{"id": "1439733", "url": "https://cs.wikipedia.org/wiki?curid=1439733", "title": "Tišina (rybník)", "text": "Tišina (rybník)\n\nRybník Tišina o rozloze vodní plochy 1,0 ha se nalézá asi 1 km severovýchodně od centra obce Řečany nad Labem v okrese Pardubice. Rybník je spolu s rybníky Přehrada, Labecký, Houšovec a Pastouška pozůstatkem starého ramene řeky Labe vzniklého po provedení regulace Labe v 20. letech 20, století. V letech 2010 - 2011 byla provedena jejich revitalizace a odbahnění. Rybník je využíván pro chov ryb.\n"}
{"id": "1439739", "url": "https://cs.wikipedia.org/wiki?curid=1439739", "title": "Houšovec", "text": "Houšovec\n\nRybník Houšovec o rozloze vodní plochy 0,98 ha se nalézá na severním okraji obce Řečany nad Labem v okrese Pardubice. Rybník je spolu s rybníky Přehrada, Labecký, Tišina a Pastouška pozůstatkem starého ramene řeky Labe vzniklého po provedení regulace Labe v 20. letech 20, století. V letech 2010 - 2011 byla provedena jejich revitalizace a odbahnění. Rybník je využíván pro chov ryb.\n"}
{"id": "1439743", "url": "https://cs.wikipedia.org/wiki?curid=1439743", "title": "Pastouška (rybník)", "text": "Pastouška (rybník)\n\nRybník Pastouška o rozloze vodní plochy 0,64 ha se nalézá u fotbalového hřiště na severním okraji obce Řečany nad Labem v okrese Pardubice. Rybník je spolu s rybníky Přehrada, Labecký, Houšovec a Tišina pozůstatkem starého ramene řeky Labe vzniklého po provedení regulace Labe v 20. letech 20, století. V letech 2010 - 2011 byla provedena jejich revitalizace a odbahnění. Rybník je využíván pro chov ryb.\n"}
{"id": "1439747", "url": "https://cs.wikipedia.org/wiki?curid=1439747", "title": "Jordáně", "text": "Jordáně\n\nJordáně je mrtvé rameno řeky Labe o rozloze vodní plochy 0,42 ha nalézající se asi 1 km severovýchodně od centra obce Řečany nad Labem v okrese Pardubice. Jordáně je spolu s rybníky Přehrada, Tišina, Labecký, Houšovec a Pastouška pozůstatkem starého ramene řeky Labe vzniklého po provedení regulace Labe v 20. letech 20. století. Jordáně jsou významným lokálním biocentrem pro rozmnožování obojživelníků.\n"}
{"id": "1439748", "url": "https://cs.wikipedia.org/wiki?curid=1439748", "title": "Milánské panství", "text": "Milánské panství\n\nMilánské panství (italsky \"Signoria di Milano\", lombardsky: \"Signoria de Milan\") byl stát na severu Apeninského poloostrova s hlavním městem Milán. Byl založen roku 1259 Martinem della Torre. Tento rod náležející ke guelfům ovládal město až do roku 1277, kdy se moc dostala do rukou Viscontiů. Jejich nadvláda vedla k řadě výbojů, které je v roce 1395 přivedla k vévodskému titulu.\n\n"}
{"id": "1439749", "url": "https://cs.wikipedia.org/wiki?curid=1439749", "title": "Technické centrum TC 4", "text": "Technické centrum TC 4\n\nTechnické centrum TC 4 (také Technologické centrum 4 nebo Technologické centrum Palmovka) je nedostavěná součást ochranného systému pražského metra. Leží na Palmoveckém kopci v Praze 8-Libni. Centrum mělo po svém dokončení zásobovat pravobřežní část trasy B, tj. část trasy I.B, trasu II.B a IV.B, vodou a energiemi. Se zastávkou metra Palmovka je centrum propojeno podzemní chodbou.\n\nPro účely ukrytí obyvatelstva v metru v období válečného, přírodního a průmyslového ohrožení se používají prostory dopravního systému (tunely, stanice apod.), funkčnost systému je zajišťována technickými centry, která pro ochranný systém metra zajišťují potřebnou energii, větrání, vodu, filtraci apod. Dokončena jsou 3 technická centra (TC), která slouží pro trasy A a C a pro část trasy B. Technické centrum 4 budované u stanice Palmovka na ně navazuje. \n\nVýstavba Technického centra TC 4 probíhala v letech 1986–2007, kdy byla bez dokončení díla zastavena. Celkové náklady dosáhly 1 359 000 tis. Kč, obstaravatelem byla a.s. Inženýring dopravních staveb, dodavatelem Metrostav, a. s. a ČKD Praha DIZ. Základní technické parametry jsou: počet podzemních podlaží 3, zastavěná plocha 5000 m², obestavěný prostor 72 000 m³, počet stálých pracovních míst 30.\n\nVýstavba byla zahájena v roce 1986 souběžně s výstavbou metra. Po sametové revoluci v roce 1991 byly práce zpomaleny a prováděly se jen činnosti související se zprovozněním dopravní části metra v této oblasti. V rozpětí let 1992–7 následně pokračovaly práce do výše přidělené státní dotace. Od roku 1998 se Česká republika rozhodla na výstavbu nepřispívat a stavba byla zastavena úplně. V roce 2007 byla investice odepsána. Probíhala pouze ostraha, nejnutnější údržba stavby a skladování na stavbu již dříve zajištěného technologického materiálu.\n\nV roce 2012 zastupitel Prahy 8 Petr Vilgus interpeloval předpokládaného majitele krytu – Dopravní podnik hl. m. Prahy, aby TC4 dostavěl nebo zlikvidoval. Cílem je vybudovat na místě krytu park se sportovními funkcemi.\n\nV roce 2017 dopravní podnik odkoupil pozemek pod krytem a přístupovou cestu k němu. V současné době se připravuje studie o technickém stavu stavby, na základě které vznikne plán na dokončení nebo likvidaci stavby.\n"}
{"id": "1439753", "url": "https://cs.wikipedia.org/wiki?curid=1439753", "title": "Staré rameno Labe u dvora Josefov", "text": "Staré rameno Labe u dvora Josefov\n\nStaré rameno Labe u dvora Josefov je mrtvé rameno Labe sestávající ze dvou vodních ploch o rozloze 2,0 ha jezero I a 1,0 ha jezero II (měřeno od dvora Josefov) nalézajících se asi 200 m jihozápadně od dvora Josefov v okrese Pardubice. Rameno je pozůstatkem starého ramene řeky Labe vzniklého po provedení regulace Labe v 20. letech 20. století. Rameno je využíváno pro sportovní rybolov a slouží též jako významné lokální biocentrum pro rozmnožování obojživelníků.\n"}
{"id": "1439757", "url": "https://cs.wikipedia.org/wiki?curid=1439757", "title": "2016 v dopravě", "text": "2016 v dopravě\n\nTento článek obsahuje seznam událostí souvisejících s dopravou, které proběhly roku 2016.\n\n\n"}
{"id": "1439761", "url": "https://cs.wikipedia.org/wiki?curid=1439761", "title": "Rybník u Koles", "text": "Rybník u Koles\n\nRybník u Koles o rozloze vodní plochy 2,0 ha se nalézá na kraji lesa asi 0,6 km jihovýchodně od centra obce Kolesa v okrese Pardubice. Okolo roku 2010 byla provedena revitalizace rybníka a jeho odbahnění. Rybník je využíván pro sportovní rybolov a chov divokých kachen.\n"}
{"id": "1439762", "url": "https://cs.wikipedia.org/wiki?curid=1439762", "title": "Starý rybník (Vyšehněvice)", "text": "Starý rybník (Vyšehněvice)\n\nStarý rybník u Vyšehněvic o rozloze vodní plochy 0,32 ha se nalézá v polích asi 0,6 km jižně od centra obce Vyšehněvice v okrese Pardubice. Rybník je využíván pro chov ryb a slouží též jako významné lokální biocentrum pro rozmnožování obojživelníků.\n"}
{"id": "1439768", "url": "https://cs.wikipedia.org/wiki?curid=1439768", "title": "Surakarta", "text": "Surakarta\n\nSurakarta nebo také Solo je město v Indonésii. Nachází se v provincii Střední Jáva 600 kilometrů od Jakarty na březích řeky Solo. Město má okolo půl milionu obyvatel, v jeho aglomeraci zvané Velká Surakarta žije okolo 3,6 milionu obyvatel.\n\nOd roku 1745 byla Surakarta hlavním městem domorodého státu zvaného \"Kasunanan\", který se stal v 19. století autonomní součástí Nizozemské východní Indie. Panovnický palác \"Keraton\" patří k hlavním turistickým atrakcím města spolu s nizozemskou pevností \"Fort Vastenburg\".\n\nMěsto má tropické monzunové podnebí a je centrem zemědělské oblasti, kde se pěstuje tabák, rýže, cukrová třtina a maniok. Převažuje textilní a strojírenský průmysl, významná jsou také umělecká řemesla jako batikování nebo dřevořezba a folklór reprezentovaný hudbou dangdut. Sídlí zde vysoké školy Sebelas Maret University a Muhammadiyah University of Surakarta. Nedaleko Surakarty leží mezinárodní letiště Adisumarmo.\n\nZe Surakarty pochází indonéský prezident Joko Widodo, který začínal politickou kariéru jako starosta města.\n\n"}
{"id": "1439773", "url": "https://cs.wikipedia.org/wiki?curid=1439773", "title": "Pik Semjonova Ťanšanskogo", "text": "Pik Semjonova Ťanšanskogo\n\nPik Semjonova Ťanšanskogo () je s výškou 4895 metrů nejvyšší vrchol Kyrgyzského hřbetu a také Čujské oblasti Kyrgyzstánu. Horský štít se nachází ve střední části Kyrgyzského hřbetu v jeho rozsoše, která z hlavního hřbetu vybíhá severním směrem mezi dolinami Ala-Arča a Alamedin. Masiv je silně zaledněn, z vrcholu stéká v severozápadních až jihozápadních svazích ledovec Učitel, odvodňovaný poté dolinou Ak-Sai do údolí Ala-Arča, a ve východních svazích pak ledovec Zabirova (Džindysu) do údolí Alamedin. Vrchol je pojmenován po ruském průzkumníku a geografovi Petrovi Semjonovu Ťanšanském.\n\nVrchol byl poprvé vystoupen v roce 1950 skupinou A. Šubina jihozápadním kuloárem jižního hřebenu. Tato cesta je dnes hodnocena stupněm 3B ruské škály horolezecké obtížnosti. Další uváděné výstupové cesty na vrchol jsou:\n\n"}
{"id": "1439777", "url": "https://cs.wikipedia.org/wiki?curid=1439777", "title": "Are We There", "text": "Are We There\n\nAre We There je čtvrté studiové album americké zpěvačky Sharon Van Etten. Vydáno bylo v květnu roku 2014 společností Jagjaguwar a spolu se zpěvačkou jej produkoval Stewart Lerman. Název by pravopisně správně měl být s otazníkem na konci. Jeho neuvedení však bylo zpěvaččiným záměrem. Umístilo se na 25. příčce hitparády Billboard 200, ještě lépe se mu vedlo v žánrových hitparádách časopisu \"Billboard\" – mezi rockovými deskami se umístilo na sedmé příčce a mezi alternativními až na šesté.\n\n\n"}
{"id": "1439803", "url": "https://cs.wikipedia.org/wiki?curid=1439803", "title": "Letiště Krnov", "text": "Letiště Krnov\n\nLetiště Krnov (ICAO: LKKR) je veřejné vnitrostátní civilní letiště v Krnově v Moravskoslezském kraji na adrese Československé armády 786/99.\n\nLetiště je vybaveno travnatou přistávací dráhou a sídlí na něm Aeroklub Krnov. Aeroklub poskytuje vyhlídkové lety nad Krnovem a širokém okolí, příznivci parašutismu mohou využívat služeb „paraklubu“, který taktéž sídlí na letišti. Od roku 1994 má statut veřejného vnitrostátního letiště pro malá sportovní letadla. Slouží zejména sportovním účelům, vyhlídkovým letům, dále k protipožární prevenci a k ochraně rostlin (zemědělství a lesnictví).\n\n\n"}
{"id": "1439805", "url": "https://cs.wikipedia.org/wiki?curid=1439805", "title": "Ramon", "text": "Ramon\n\nRamon nebo Ramón může znamenat:\n\n"}
{"id": "1439830", "url": "https://cs.wikipedia.org/wiki?curid=1439830", "title": "Taškent Open 2018 – ženská čtyřhra", "text": "Taškent Open 2018 – ženská čtyřhra\n\nŽenská čtyřhra Taškent Open 2018 probíhala ve druhé polovině září 2018. Do deblové soutěže taškentského tenisového turnaje hraného na tvrdém nastoupilo šestnáct dvojic. Obhájcem titulu byl pár Tímea Babosová a Andrea Sestini Hlaváčková, jehož členky zvolily start na paralelně probíhajícím Wuhan Open, s rozdílnými spoluhráčkami.\n\nVítězem se stal nenasazený srbsko-slovinský pár Olga Danilovićová a Tamara Zidanšeková, který ve finále zdolal rumunské turnajové jedničky Irinu-Camelii Beguovou s Ioanou Ralucu Olaruovou po dvousetovém průběhu 7–5 a 6–3. Obě šampionky si do žebříčku WTA připsaly 280 bodů a získaly první deblové tituly na okruhu WTA Tour. Bodový zisk obě posunul na nová kariérní maxima, když v deblovém žebříčku WTA z 1. října 2018 Danilovićové patřila 193. příčka a Zidanšekové 177. místo.\n\n"}
{"id": "1439831", "url": "https://cs.wikipedia.org/wiki?curid=1439831", "title": "Stanislav Hejduček", "text": "Stanislav Hejduček\n\nStanislav Hejduček (28. července 1919 Slavkov u Brna – 22. června 2004 Praha) byl český operní zpěvák.\n\nNarodil se 28. července 1919 ve Slavkově u Brna. Vyučil se čalouníkem, ale později se začal zajímat o hudbu. Naučil se hrát na pozoun a po válce začal profesionálně působit v divadle v Košicích. Zde si všiml šéf opery jeho zajímavého basu a doporučil mu studium zpěvu.\n\nVystudoval brněnskou konzervatoř a angažmá získal v Plzeňském divadle, kde působil v letech 1945 až 1949. V roce 1949 přestoupil jako sólista opery do divadla v Ústí nad Labem, kde hrál do roku 1969. Vytvořil zde řadu úspěšných rolí. S divadlem vycestoval několikrát i do zahraničí (1954 NDR, 1967 Itálie).\n\nPozději se přestěhoval do Prahy, kde krátce působil v Pražském pěveckém sboru. Zemřel 22. června 2004.\n"}
{"id": "1439834", "url": "https://cs.wikipedia.org/wiki?curid=1439834", "title": "Wuhan Open 2018 – ženská čtyřhra", "text": "Wuhan Open 2018 – ženská čtyřhra\n\nŽenská čtyřhra Wuhan Open 2018 probíhala ve druhé polovině září 2018. Do deblové soutěže wuchanského tenisového turnaje hraného na tvrdém povrchu nastoupilo dvacet osm dvojic. Obhájcem titulu byl tchajwansko-švýcarský pár Latisha Chan a Martina Hingisová, jehož členky do turnaje nezasáhly. Hingisová v závěru sezóny 2017 ukončila kariéru a Chanová se odhlásila ze zdravotních důvodů. \n\nVítězem se stal šestý nasazený belgicko-nizozemský pár Elise Mertensová a Demi Schuursová, který ve finále zdolal české turnajové dvojky Andreu Sestini Hlaváčkovou s Barborou Strýcovou po dvousetovém průběhu 6–3 a 6–3. Obě šampionky si do žebříčku WTA připsaly 900 bodů a získaly čtvrtou společnou trofej, třetí sezónní a první mimo kategorii International. Mertensová vybojovala šestý deblový titul na okruhu WTA Tour a pro Schuursovou to bylo desáté takové turnajové vítězství. Obě se také posunuly na nová kariérní maxima, když v deblovém žebříčku WTA z 1. října 2018 Mertensové patřilo 15. místo a Schuursová figurovala na 8. příčce.\n\nČtyři nejvýše nasazené páry obdržely volný los do druhého kola.\n"}
{"id": "1439851", "url": "https://cs.wikipedia.org/wiki?curid=1439851", "title": "Poloacetal", "text": "Poloacetal\n\nPoloacetal nebo poloketal je chemická sloučenina, která vzniká adicí alkoholu na aldehyd nebo keton. Předpona \"polo-\" naznačuje, že došlo k adici pouze jedné molekuly; acetaly a ketaly vznikají obdobně, adicí dvou molekul alkoholu.\n\nObecný vzorec poloacetalu je RRC(OH)OR, kde R a nebo R je často vodík a R (skupina navázaná na O) není vodík. I když definice podle Mezinárodní unie pro čistou a užitou chemii (IUPAC) říká, že u poloacetalu může být jedna ze skupin R nebo R vodík, tak u poloketalu nesmí taková být žádná ze skupin R; poloketaly jsou tedy skupinou poloacetalů.\n\nPoloacetaly a poloketaly jsou obecně nestabilní sloučeniny. Cyklické poloacetaly, nazývané laktoly, jsou však v některých případech stabilní a dají se snadno připravit, obzvláště obsahují-li jejich molekuly pětičlenné nebo šestičlenné cykly. Tyto látky vznikají vnitromolekulární vzájemnou reakcí hydroxylové a karbonylové skupiny. Glukóza a mnoho dalších aldóz se vyskytuje v podobě cyklických poloacetalů, zatímco fruktóza (a podobné ketózy) vytváří cyklické poloketaly.\n\nPoloacetaly se připravují několika způsoby:\n\n\nPoloacetaly a poloketaly lze považovat za meziprodukty při reakci alkoholů s aldehydy nebo ketony, kde je konečným produktem acetal či ketal:\n\nPoloacetal může v kyselém prostředí reagovat s alkoholem za vzniku acetalu a může se rozkládat na aldehyd a alkohol.\n\nAldehydy rozpuštěné ve vodě se vyskytují v rovnováze se svými hydráty (které jsou přítomny v mnohem menších koncentracích); obecný vzorec takového hydrátu je R-CH(OH). Obdobně se při přidání přebytku alkoholu budou v roztoku nacházet aldehyd, jeho poloacetal a acetal.\n\nPoloacetal vzniká díky nukleofilnímu ataku hydroxylové skupiny alkoholu na uhlík vazby C=O; acetaly jsou produkty substitučních reakcí katalyzovaných kyselinami. Přítomnost kyseliny umožňuje substituci hydroxylové skupiny alkoxylovou (-OR) skupinou. Přeměna poloacetalu na acetal je S1 reakce.\n\nTvorba poloketalů a ketalů z ketonů neprobíhá tak snadno jako u poloacetalů a acetalů. Ke zvýšení výtěžnosti reakce je při přípravě acetalů i ketalů potřeba odstraňovat vznikající vodu.\n"}
{"id": "1439857", "url": "https://cs.wikipedia.org/wiki?curid=1439857", "title": "Stanislas de Guaita", "text": "Stanislas de Guaita\n\nMarkýz Stanislas de Guaïta (6. dubna 1861 Tarquimpol – 19. prosince 1897, Tarquimpol) byl francouzský básník, esoterik, magik, kabalista a rosekrucián.\n\nStanislas de Guaïta pocházel ze staré italské šlechtické rodiny sídlící na zámku Chateau d’Alteville v Tarquimpolu ve francouzském regionu Grand Est. Od roku 1881 se pokoušel v Paříži prorazit jako básník a pod vlivem díla Eliphase Léviho a Joséphina Péladana se začal zabývat esoterismem a okultismem. Ke konci roku 1887 založil \"Ordre Kabbalistique de la Rose-Croix\" „Kabalistický řád Růžové Kříže“, jehož členem se stal například Joséphin Péladan, Papus, Francois-Charles Barlet nebo Paul Sédir, a spolu s Papusem „znovuprobudil“ Martinistický řád. Později vstoupil do sporu s Peladanem který v roce 1890 či 1891 opustil Ordre Kabbalistique de la Rose-Croix aby založil vlastní společnost, exkluzivně katolickou a věnující se uměleckým aktivitám. Guaïtův sekretář Oswald Wirth hrál významnou roli v rozvoji esoterického zednářství ve Francii a v užívání tarotu při věštění. Mediálně známým se stal jeho spor s Abbé Boulanem, kterého obvinil z toho že jeho spolek je jen sektou určenou k ukojení Boulanových sexuálních tužeb označovaný za „magickou válku“. Po té co Boulan v roce 1893 zemřel bylo to některými lidmi vykládáno jako důsledek Guaïtových magických útoků, jako zpětný odraz této magie byla zas interpretována Guaïtova smrt v roce 1897. Tato aféra vedla též k podezření že je satanistou či následovníkem stezky levé ruky. Jeho nejvýznamnějším dílem je trilogie \"Essais de sciences maudites; ; Le Serpent de la Genese\" ( Pojednání o prokletých vědách; Had Genese) zahrnující \"Le temple de Satan\" „Satanův chrám“ z roku 1891 a \"La clef de la magie noire\" a „Klíč k černé magii“ z roku 1897, poslední díl \"Le problème du mal\" byl vydán až dlouho Guaïtově smrti Oswaldem Wirthem. V roce 1897 se Guaïta s podlomeným zdravím a vrátil na svůj rodný zámek kde zemřel na předávkování morfiem.\n\n"}
{"id": "1439859", "url": "https://cs.wikipedia.org/wiki?curid=1439859", "title": "Gic", "text": "Gic\n\nGic je vesnice v Maďarsku v župě Veszprém, spadající pod okres Pápa. Nachází se asi 17 km jihozápadně od Pannonhalmy, 23 km jiovýchodně od Kisbéru, 25 km severovýchodně od Pápy, 29 km severozápadně od Zircu a 31 km jihovýchodně od Győru. V roce 2015 zde žilo 353 obyvatel, z nichž 83,8 % tvoří Maďaři.\n\nKromě hlavní části zahrnuje Gic i malé části Bertalanffypuszta a Csehipuszta.\n\nGic leží na silnicích 832 a 8309. Je přímo silničně spojen s obcemi Bakonytamási, Nagydém, Románd a Sokorópátka. Poblíže Gicu protéká potok Sokorói-Bakony, který se vlévá do řeky Marcal.\n\nV Gicu se nachází katolický kostel Szent Janka templom. Nachází se zde též pošta, hřiště, hřbitov, mateřská školka, prodejna kol a obchod.\n"}
{"id": "1439863", "url": "https://cs.wikipedia.org/wiki?curid=1439863", "title": "Elma Fleuret", "text": "Elma Fleuret\n\nElma Fleuret (* 1999) je francouzská reprezentantka ve sportovním lezení, vicemistryně Francie, juniorská mistryně světa a vítězka Evropského poháru juniorů v lezení na rychlost.\n\n\n"}
{"id": "1439865", "url": "https://cs.wikipedia.org/wiki?curid=1439865", "title": "Lili Ivanovová", "text": "Lili Ivanovová\n\nLili Ivanovová, celým jménem Liljana Ivanova Petrova ( Лиляна Иванова Петрова, * 24. dubna 1939 Kubrat) je bulharská zpěvačka, představitelka estrádního středního proudu.\n\nV mládí se kromě hudby věnovala také gymnastice a vystudovala zdravotnickou školu. Profesionální zpěvačkou je od roku 1960. Zpočátku působila v Rumunsku, kde nahrála v roce 1963 svoje první album \"Recital\". Na premiérové Bratislavské lyře v roce 1966 vyhrála Zlatý klíč Intervize. Jejím největším hitem je skladba „\"Camino\"“, které se prodalo po celém světě okolo patnácti miliónů exemplářů.\n\nVe své kariéře nahrála 66 dlouhohrajících alb a okolo 500 singlů, měla více než 15 000 koncertů, jako první umělkyně ze zemí východního bloku vystoupila v pařížské Olympii. Je nazývána „\"primadonou bulharské hudby\"“, v anketě Velcí Bulhaři obsadila třicáté místo. Byl jí udělen titul národní umělkyně a Řád Stará planina.\n"}
{"id": "1439870", "url": "https://cs.wikipedia.org/wiki?curid=1439870", "title": "Monceau Saint-Gervais", "text": "Monceau Saint-Gervais\n\nMonceau Saint-Gervais [\"monsó seinžervé\"] (tj. \"návrší svatého Gervásia\") bylo východní předměstí Paříže, které se rozkládalo za městskými hradbami v prostoru dnešního 4. obvodu.\n\nMonceau Saint-Gervais se nachází ve 4. obvodu a odpovídá současné čtvrti Saint-Gervais, která tvoří část historické čtvrti Marais.\n\nMalý pahorek vystupoval na pravém břehu obklopen močály zaplavované Seinou během povodní. Nacházel se za dnešní pařížskou radnicí u kostela Saint-Gervais-Saint-Protais. Výškový rozdíl téměř zanikl při stavebních úpravách v letech 1844–1847 a při zvýšení okolních pozemků. Pozůstatkem jsou schody vedoucí ulicí \"Rue des Barres\" do \"Rue François-Miron\".\n\nVe středověku zde vzniklo předměstí rybářů a lodníků s vlastním kostelem Saint-Gervais. Nacházel se zde hlavní trh na pravém břehu, který Ludvík VII. přesunul do Champeaux. Obyvatelé za to získali v roce 1141 od krále povolení, že zde nebude postavena žádná budova. Na místě posléze vzniklo \"Place de Grève\". Od 12. do 16. století se předměstí rozvíjelo východně za hradbami. Po jejich zboření se stalo součástí města.\n\nOd poloviny 19. století probíhala modernizace centra za prefekta Haussmanna. V letech 1850–1854 vznikla \"Rue Lobau\" zbořením několika středověkých ulic, \"Place Saint-Gervais\" bylo zvětšeno a vznikla kasárna Lobau na místě asi stovky domů.\n\n"}
{"id": "1439871", "url": "https://cs.wikipedia.org/wiki?curid=1439871", "title": "Yerkesova observatoř", "text": "Yerkesova observatoř\n\nYerkesova observatoř je historická astronomická observatoř v USA, asi 120 km severozápadně od Chicaga, která patří chicagské univerzitě. Byla otevřena roku 1897 a jejím hlavním dalekohledem je čočkový dalekohled (apochromatický refraktor) s objektivem o průměru 102 cm (40 palců) a s ohniskovou vzdáleností téměř 20 m, který je dodnes největší na světě. Založil ji astronom George Ellery Hale, který přemluvil obchodníka a finančníka Charlese T. Yerkese, aby celý podnik financoval.\n\nHvězdárna se postupně rozšiřovala a má vedle velkého refraktoru také reflektor Ritchey-Chrétien o průměru zrcadla 102 cm a dva menší. Na observatoři pracovala řada významných astronomů v čele s Edwinem Hubblem a shromáždila unikátní archiv 170 tisíc negativů. Vývoj dalekohledů však šel jiným směrem (reflektory, radioastronomie aj.) a znečištění vzduchu i světelné znečištění možnosti pozorování stále víc omezovaly. Observatoř se proto orientovala na astrofyziku, studium mezihvězdné hmoty a i zdejší badatelé pozorují na horských observatořích v Chile a v Tichomoří. Roku 2018 chicagská univerzita po několikaleté diskusi oznámila, že provoz hvězdárny 1. října t. r. ukončí a objekt i s rozsáhlými pozemky prodá. Občanská iniciativa v Chicagu hledá možnosti, jak objekt dále využívat pro výuku a popularizaci astronomie.\n\n"}
{"id": "1439876", "url": "https://cs.wikipedia.org/wiki?curid=1439876", "title": "Faubourg Saint-Marcel", "text": "Faubourg Saint-Marcel\n\nFaubourg Saint-Marcel (tj. \"předměstí svatého Marcela\") bylo východní předměstí Paříže, které se rozkládalo za městskými hradbami v prostoru dnešního 5. a 13. obvodu.\n\nV antickém období se oblast budoucího Faubourg Saint-Marcel nacházela mimo zástavbu Lutetie, a proto nebyla urbanizovaná. Na počátku 4. století však byla u římské cesty vedoucí do Melunu vybudována nekropole. Pohřbívalo se zde až do období Merovejců. Ve 3. století zde nejspíš nechal svatý Diviš vybudovat jednoduchou kapli zasvěcenou sv. Klementovi. V následujícím století ho nahradil kult sv. Marcela a dal jméno předměstí (původní název vsi byl \"Chambois\" nebo \"Chamboy\"). Při obléhání Paříže Normany byly pozůstatky svatého Marcela přeneseny do katedrály na ostrově Cité. Kult svatého Marcela se posléze rozvíjel a přitahoval mnoho poutníků.\n\nVýstavba kapituly Saint-Marcel v 11. století, kaple svatého Martina, kostela Saint-Hippolyte a zřízení farnosti ve Faubourg Saint-Médard pod správou opatství Sainte-Genevieve na levém břehu řeky Bièvre přispělo k rozvoji předměstí. Předměstí Saint-Médard na druhé straně řeky Bièvre přitahovalo od konce 13. století šlechtu. Od počátku 16. století už byla oblast méně módní a předměstí se měnilo na řemeslné.\n\nPředměstí Saint-Marcel bylo od 13. století chráněno hradbami a příkopy a řekou Bièvre. V letech 1557–1561 byly hradby zbořeny a příkopy zasypány.\n\nŘemeslníci se usazovali i na předměstí Saint-Marcel – koželuzi, jircháři, ševci a barvíři, kteří využívali řeku Bièvre. V roce 1663 zde byla založena Královská manufaktura gobelínů.\n\nV roce 1665 ve Faubourg Saint-Marcel bylo 950 domů, ve kterých bylo 2776 domácností. V roce 1673 vyhnal Ludvík XIV. koželuhy a barvíře z centra Paříže, aby se usadili ve čtvrtích Saint-Marcel nebo Chaillot.\n\nV 19. století bylo Faubourg Saint-Marcel definitivně začleněno do města Paříže (tento proces začal již rokem 1724). Průmyslová revoluce znamenala příchod mnoha nových chudých dělníků. Přestavba Paříže iniciovaná baronem Haussmannem znamenala pro čtvrť velké změny. V roce 1857 bylo rozhodnuto postavit bulváry \"Saint-Marcel\" a \"Arago\". Během dvou let zmizel středověký charakter zbořením kláštera Saint-Marcel a téměř všech středověkých domů. Několik se jich dochovalo pouze v ulicích \"Rue des Gobelins\" a \"Rue de la Reine-Blanche\". V roce 1912 byla zakryta znečištěná Bièvre a zmizely i zbytky průmyslu na jejích březích, hlavně koželužny.\n\n"}
{"id": "1439877", "url": "https://cs.wikipedia.org/wiki?curid=1439877", "title": "Štrbské Pleso (nádraží)", "text": "Štrbské Pleso (nádraží)\n\nŽelezniční stanice Štrbské Pleso je železniční stanice ve Štrbě, části Štrbské Pleso.\n\nStanice je terminálem ozubnicové trati Štrbské Pleso - Štrba i Tatranských elektrických železnic. Rozchod ve stanici je 1 000 mm, elektrifikována je stejnosměrnou soustavou 1,5 kV. Svou nadmořskou výškou (1350 m n. m.) je nejvýše položenou stanicí v síti Železnic Slovenské republiky.\n\nPrvní ozubnicová železnice byla mezi Tatranskou Štrbou a Štrbským Plesem dokončena v roce 1896. Pro veřejnost byla otevřena 28.července 1896. Úsek dlouhý 4,74 km trval parní zubačce 37 minut. Tento způsob dopravy byl provozován do roku 1933 kdy byl pro neefektivnost nahrazen autobusovou dopravou. Obnovená zubačka s elektrickou trakcí jezdí od 12. února 1970. V stanici Štrbské Pleso jsou na ozubnicové trati 3 elektricky vytápěné výhybky.\n\nŽelezničná spoločnosť Slovensko ve stanici nabízí také úschovnu zavazadel. Na rok 2016 byly naplánovány tyto opravy v hale ozubnicové železnice: \"\"nátěry (fasády, ocelových a dřevěných prvků), výměna oken, dveří\"\".\n\n\n"}
{"id": "1439880", "url": "https://cs.wikipedia.org/wiki?curid=1439880", "title": "Kostel Panny Marie, hvězdy moře (Hvar)", "text": "Kostel Panny Marie, hvězdy moře (Hvar)\n\nKostel Panny Marie, hvězdy moře ( Crkva Zvijezda mora nebo Crkva Gospe na Fabrici - rozuměj: kostel Panny Marie na nábřeží Fabrika) je římskokatolický kostel z počátku 19. století ve městě Hvaru na ostrově Hvaru v Chorvatsku. Jedná se o chorvatskou kulturní památku číslo Z-5868.\n\nKostel byl postaven nákladem hvarských měšťanů na počátku 19. století. Stylově ale napodobuje místní renesanční a barokní kostely. Stojí na místě staršího kostela svatého Josefa. V letech francouzské nadvlády nad ostrovem (1806-1813) byl kostel používán jako skladiště. Později byl opět vrácen svému původnímu účelu.\n\nV kostele je barokní oltář Panny Marie ( Gospe od Utjehe), který pochází z augustiniánslého kláštera ve Hvaru.\n"}
{"id": "1439883", "url": "https://cs.wikipedia.org/wiki?curid=1439883", "title": "Dolní Hraničná (rozcestník)", "text": "Dolní Hraničná (rozcestník)\n\nDolní Hraničná může být:\n\n"}
{"id": "1439886", "url": "https://cs.wikipedia.org/wiki?curid=1439886", "title": "Horní Hraničná", "text": "Horní Hraničná\n\nHorní Hraničná () byla vesnice v okrese Cheb v Karlovarském kraji.\nZanikla po druhé světové válce, kdy se ves ocitla v zakázaném hraničním pásmu.\n\nHorní Hraničná ležela v katastrálním území Dolní Hraničná o rozloze 6,33 km².\n\nZaniklá vesnice se nacházela přibližně 5 km jihozápadně od centra Chebu, asi 600 m severně od státní hranice se spolkovou zemí Bavorsko. Rozprostírala se na pod jihozápadním svahem Zelené hory (637 m). Z geomorfologického hlediska leží území zaniklé vesnice v podcelku Ašská vrchovina, geomorfologického celku Smrčin.\n\nHorní Hraničná byla založena ve 12. století, první písemná zmínka o ní pochází z roku 1249. Vesnice byla nejdříve v majetku waldsassenského kláštera, od 14. století střídavě v držení chebských měšťanů a šlechticů.\n\nVe druhé polovině 15. století koupil ves rod Junkerů a vesnice v jejich držení doznala největšího rozkvětu v 16. století. Po smrti posledního šlechtice z rodu Junckerů v roce 1732 byla vesnice prodána městu Cheb.\nVe vesnici stála gotická tvrz z 15. století s poplužním dvorem, rodem Junckerů přestavěná v roce 1563 na renesanční zámek, později rozšířeným o nové obytné křídlo s hrázděným patrem.\nMěsto Cheb zřídilo v zámku roku 1905 ozdravovnu pro děti postižené plicními chorobami. Ročně zde pobývalo v několikaměsíční letní škole kolem sto dětí.\n\nPo roce 1945 došlo k nucenému vysídlení německého obyvatelstva a nepříliš úspěšným pokusům o nové osídlení. Vzhledem ke své poloze v blízkosti státní hranice se obec ocitla v roce 1950 v nově zřízeném hraničním pásmu, což rozhodlo o jejím zániku. Po vytvoření hraničního pásma se stal zámek sídlem roty pohraničníků. Budova zámku chátrala, počátkem 60. let se změnila v ruinu a v roce 1971 bylo vydáno demoliční povolení. Mezi zlikvidovanými stavbami poplužního dvora byla i nejstarší hrázděná vozová kůlna na Chebsku z roku 1699. Kolem roku 1970 se pohraničníci přestěhovali do nově vybudovaných objektů roty a v roce 1977 byl zámek beze zbytku zbořen.\n\nPo sametové revoluci nechalo na území zaniklé Horní Hraničné, v části objektu bývalé pohraniční roty, vybudovat město Cheb útulek pro opuštěné psy, od roku 2013 provozovaný soukromě.\n\n"}
{"id": "1439889", "url": "https://cs.wikipedia.org/wiki?curid=1439889", "title": "Štěrboholy (tvrz)", "text": "Štěrboholy (tvrz)\n\nTvrz ve Štěrboholích je zaniklé panské sídlo v Praze 10. Její lokace není známá.\n\nNejstarší zpráva o vsi Štěrboholy pochází z roku 1371, kdy náležela ke statkům pražského arcibiskupství. To zdejší pozemky pronajímalo.\n\nKromě církevního majetku byl zde i svobodný dvůr Zdeňka z Beškovic, který jej roku 1382 pronajal Penslinu Tursmitovi (Turšmítovi). Na začátku 15. století vlastnil tento statek novoměstský měšťan řezník Bohuněk. Od něj si dvůr roku 1419 na šest let pronajal Jan Škopek. Ve smlouvě pak bylo uvedeno, že si Bohuněk vymínil ponechat: \"„dvě komoře, jednu na věži a druhú v dole k svým potřebám ... a také když by koli přijel po své potřebě, tehdy muož koně postaviti u věži bez překážky“\". V zápisu byla uvedena nejen výměra osetých pozemků, ale také poprvé zmíněna tvrz s věží (zápis zničen roku 1945).\n\nPočátkem 16. století držel dvůr s tvrzí Čeněk z Klinštejna. Král Vladislav Jagellonský mu v té době připsal 100 kop grošů na jejich opravu.\n\nPo Čeňkovi seděl ve Štěrboholích Mikuláš Žlutický, který dvůr prodal Janovi ze Závořic. Jan nezaplatil včas a Mikuláš po něm roku 1525 soudně vymáhal částku 170 kop grošů českých. Roku 1534 vlastnil dvůr s tvrzí Soběslav z Miletínka. V listině vydané o devět let později Ferdinandem I. je uvedena pustá ves Šterboholy a právo pro Jana Žichovce z Duban vyplatit všechny částky, zapsané různým osobám. Poté se majitelé často střídali a tvrz již v žádné listině uvedena nebyla.\n\nMísto, kde se tvrz nacházela, není známé. Existuje však domněnka, že hospodářský dvůr patřící k tvrzi byl v místech čp. 2 a tvrz v místech čp. 31 a 25.\n\n\n"}
{"id": "1439891", "url": "https://cs.wikipedia.org/wiki?curid=1439891", "title": "Hôpital Broca", "text": "Hôpital Broca\n\nHôpital Broca je nemocnice v Paříži. Nachází se v ulici \"Rue Pascal\" ve 13. obvodu. Zařízení se specializuje na gerontologii.\n\nNa místě dnešní nemocnice stál klášter Cordelières (klarisek), který byl za Francouzské revoluce znárodněn. Jeho budovy byly prodány v roce 1796 a přeměny na koželužny u řeky Bièvre.\nPrvní nemocniční zařízení zde bylo otevřeno v roce 1832 jako útulek pro sirotky po epidemii cholery.\n\nNemocnice Lourcine zde byla slavnostně otevřena 28. ledna 1836. Byla původně oddělením nemocnice Midi pro ženy s pohlavními nemocemi. V roce 1883 byla nemocnice Lourcine-Pascal přejmenována na počest významného chirurga a antropologa Paula Broca a začala se orientovat na gynekologii.\n\nStaré nemocniční budovy byly postupně bourány a od roku 1972 začala stavba současné nemocnice. V době přestavby byly objeveny pozůstatky gotického refektáře, které jsou vidět v \"Rue de Julienne\". V září 1982 byla nemocnice znovu otevřena se zaměřením na klinickou gerontologii.\n\n"}
{"id": "1439892", "url": "https://cs.wikipedia.org/wiki?curid=1439892", "title": "Domingo Faustino Sarmiento", "text": "Domingo Faustino Sarmiento\n\nDomingo Faustino Sarmiento (15. února 1811 San Juan – 11. září 1888 Asunción) byl argentinský politik, voják, pedagog, historik, spisovatel a novinář. V roce 1868 se stal druhým prezidentem Argentinské republiky. Vzhledem k různým státním zřízením Argentiny v minulosti je považován za 7. prezidenta země. Před tím působil jako guvernér Provincie San Juan, po skončení ve funkci prezidenta sloužil krátce jako ministr vnitra a ministr zahraničních věcí.\n\nNarodil se v jedné z nejchudších částí města San Juan do rodiny vojáka z dob války za nezávislost Argentiny. Rodina měla celkem 15 dětí, z nich 9 zemřelo, přičemž Domingo Faustino byl jediným synem, který se dožil dospělosti. Už od dětství byl nadaným studentem, původně se měl stát na přání matky katolickým knězem, což však odmítl. V roce 1823 vytvořil Bernardino Rivadavia stipendijní projekt, na jehož základě bylo umožněno šesti nejlepším žákům z každého federálního státu studovat v Buenos Aires. Domingo Faustino Sarmiento byl nejlepším v San Juan, ale v poslední chvíli došlo ke změně struktury projektu a tak se do Buenos Aires nedostal. Ale poté, co se v roce 1826 stal Bernardino Rivadavia prezidentem, začal prosazovat vzdělávací programy pro chlapce po celé zemi. O rok později odešel Sarmiento i se svým strýcem do provincie San Luis, ale už zakrátko se vrátil domů, protože jeho otec přesvědčil guvernéra provincie San Juan, aby vyslal jeho syna na studia do Buenos Aires. Po návratu domů však byla jeho domovská provincie napadena vojskem Facunda Quiroga, neboť v této oblasti právě naplno probíhala občanská válka. To Sarmientovi opět znemožnilo odejít studovat do Buenos Aires. Přidal se tedy k armádě unitaristů, aby mohl bojovat proti federalistům jako Quiroga. Jelikož unitaristům se v bojích nedařilo, musel Sarmiento v roce 1831 odejít do exilu v Chile, které bylo v té době považováno za poměrně svobodnou zemi. Zde se začal věnovat pedagogické činnosti, psaní článků a politických komentářů. Později dokonce založil vlastní školu, kde se snažil prosazovat moderní formy výuky.\n\nDo Argentiny se vrátil v roce 1836 a ihned založil noviny \"El Zonda\", které byly orientovány protivládně. Také v Argentině se začal věnovat pedagogickému působení, když založil školu pro dívky. V té době se řadil k nejvýznamnějším liberálním intelektuálům v zemi. Sarmientovy noviny začaly poměrně rychle čelit cenzuře, což jej v roce 1840 přimělo zrušit jejich vydávání a znovu odejít do exilu v Chile. Zde se začal znovu živit jako novinář a psal pro deník El Mercurio. O dva roky později byl jmenován ředitelem školy pro výuku budoucích obecních učitelů, současně založil vlastní periodikum s názvem \"El Progreso\" a napsal první knihu. V roce 1845 odcestoval z Chile a další dva roky studoval v různých zemích Jižní Ameriky, Severní Ameriky a Evropy moderní pedagogické metody. Po návratu do Chile založil další dvě periodika a z exilu začal kritizovat guvernéra Buenos Aires Juana Manuela de Rosas, který fakticky vládl celé Argentině. Kvůli tomu se Rosas snažil o Sarmientovo vydání, ale Chile mu nevyhovělo. Po porážce Rosase byl Sarmiento pozván zpět do Argentiny, aby se podílel na tvorbě nové ústavy.\n\nKdyž se však v roce 1854 vrátil do Argentiny, byl hned uvězněn. Po propuštění se tak raději vrátil znovu do Chile. Zpět do Argentiny přišel o rok později, přestěhoval se do Buenos Aires, kde se stal šéfredaktorem deníku \"El Nacional\". V roce 1856 vstoupil do regionální politiky v rámci Buenos Aires, kde působil zhruba 5 let. V září 1861 zvítězilo Buenos Aires nad zbytkem Argentinské konfederace v bitvě u Pavo a nejvyšším představitelem už nové Argentinské republiky se stal další intelektuál Bartolomé Mitre, který patřil do stejného intelektuálního okruhu jako Sarmiento. V lednu 1862 se tak stal guvernérem své domovské provincie San Juan. V této funkci začal naplno podporovat rozvoj školství, ale především jeho dostupnost pro všechny děti a současně zakládal množství nových škol různého typu a stupně. Nezaměřil se však pouze na školství a provincie San Juan zažila komplexní rozvoj. Federalisté však ještě nebyli zcela poraženi, první problémy začal způsobovat federalista Ángel Vicente Peñaloza (známý jako Chaco). Peñaloza dokázal zburcovat celou provincii La Rioja proti vládě v Buenos Aires. La Rioja byla velmi chudá a zaostalá provincie a přesvědčit místní obyvatele k boji pod příslibem většího bohatství nebylo náročné. Peñaloza dokázal se svou armádou dokonce obsadit poměrné velké území na západě Argentiny. Prezident Mitre proto požádal Sarmienta jako guvernéra provincie San Juan, aby Peñalozu porazil. Sarmientovo vojsko skutečně slabě vycvičené Peñalozovy oddíly porazilo a hlavu samotného Chacha vystavili v ulicích osady Olta v provincii La Rioja.\n\nV roce 1864 skončil Sarmiento ve funkci guvernéra a stal se velvyslancem v USA. Zde se kromě toho věnoval i psaní dalších knih. Během svého pobytu v USA dostal nabídku, aby se ucházel v dalších volbách o funkci prezidenta Argentiny. Jako spojenec prezidenta Mitra byl ve volbách v roce 1868 úspěšný a v říjnu se tak stal druhým prezidentem Argentinské republiky. Během jeho vlády došlo k posílení postavení střední třídy a velkochovatelů dobytka, jehož export se postupně stal jedním z nejvýznamnějších složek argentinské ekonomiky. Sarmienta velmi ovlivnily jeho cesty po světě, především po USA, které považoval za nejideálnější vzor pro každý stát a snažil se prosazovat posilování lidských práv a svobod i v Argentině a změnu země na městský a průmyslový stát, který by nahradil dosavadní spíše venkovský a zemědělský. I jako prezident pokračoval v masivní podpoře školství a armády, nechal otevřít stovky nových škol po celé zemi. Podobně jako před tím provincie San Juan, i země zažila velkou modernizaci. Na druhé straně zdědil po svém předchůdci nepopulární válku s Paraguayí a velkou nevoli vyvolalo jeho rozhodnutí nebojovat s Chile o Magalhãesův průliv. Jeho rozhodnutí, která vedla k rozvoji školství na druhé straně zvyšovala výdaje státního rozpočtu, což mu také snižovalo popularitu. Poslední ozbrojený pokus o návrat federalismu zorganizoval Ricardo López Jordán, guvernér provincie Entre Ríos. Ten nechal v roce 1870 zavraždit bývalého vůdce konfederace Justa Josého de Urquiza (který se stal díky výnosům z paraguayské války spojencem nové centrální vlády) a následně se postavil centrální vládě v Buenos Aires. Boj proti Jordánovi trval zhruba 4 roky, než byl i on v roce 1874 definitivně poražen. Ještě před tím, v roce 1873, však Sarmiento čelil neúspěšnému pokusu o atentát od dvou anarchistů, které najal právě Jordán. V roce 1874 se uskutečnily nové prezidentské volby, které vyhrál dosavadní ministr spravedlnosti a školství Nicolás Avellaneda.\n\nPo odchodu z funkce byl Sarmiento jmenován hlavním ředitelem škol Provincie Buenos Aires a současně byl zvolen senátorem za svou domovskou provincii San Juan. V roce 1879 se krátce stal ministrem zahraničí a ministrem vnitra. Po politických konfliktech z těchto funkcí odešel a věnoval se již především rozvoji školství a novinářské činnosti. V polovině roku 1888 Sarmiento odešel do Paraguaye, kde v září zemřel na infarkt myokardu. Pohřben je v Buenos Aires.\n"}
{"id": "1439893", "url": "https://cs.wikipedia.org/wiki?curid=1439893", "title": "Letiště Žukovskij", "text": "Letiště Žukovskij\n\nLetiště Žukovskij (IATA: ZIA, ICAO: UUBW), dříve známé jako letiště Ramenskoje (, Аэропорт Жуковский), je jedno ze čtyř mezinárodních letišť, která obsluhují Moskvu. Leží v moskevské oblasti v Rusku 36 km jihovýchodně od centra Moskvy ve městě Žukovskij několik kilometrů jihovýchodně od staršího letiště Bykovo.\n\nPo rekonstrukci, která probíhala v letech 2014–2016, bylo mezinárodní letiště Žukovskij oficiálně otevřeno 30. května 2016. Deklarovaná kapacita nového letiště činí 4 miliony cestujících ročně.\n\nLetišti bylo v roce 1941 přidruženo nově založenému Výzkumnému leteckému ústavu a sloužilo jako sovětské hlavní zkušební letiště, přičemž většina ruských konstrukčních kanceláří zde měla zařízení. Bylo používáno i jako zkušební místo pro sovětský raketoplán Buran. Také bylo využíváno ruským ministerstvem pro mimořádné situace a nákladními společnostmi.\n\n"}
{"id": "1439902", "url": "https://cs.wikipedia.org/wiki?curid=1439902", "title": "Seznam pohoří v Rumunsku", "text": "Seznam pohoří v Rumunsku\n\nSeznam pohoří v Rumunsku obsahuje 95 rumunských pohoří, z nichž 94 pohoří je součástí Karpat a 1 pohoří je součástí Dobrudžského štítu. Rumunské Karpaty se dělí na 3 provincie (Východní, Západní a Jižní Karpaty) a 9 horských skupin. Východní Karpaty zahrnují 51 pohoří, Západní Karpaty zahrnují 19 pohoří a Jižní Karpaty zahrnují 24 pohoří. Různé zdroje se mnohdy značně rozcházejí ve výčtu a vymezení jednotlivých pohoří. Pro sestavení následujícího seznamu byl použit soupis rumunských pohoří na webu \"RumunskeHory.cz\".\n\n"}
{"id": "1439903", "url": "https://cs.wikipedia.org/wiki?curid=1439903", "title": "Růže z Kairvánu", "text": "Růže z Kairvánu\n\nRůže z Kairvánu (1894, \"Die Rose von Kaïrwan\") je sbírka tří dobrodružných povídek německého spisovatele Karla Maye, kterou vydalo nakladatelství Bernhard Wehberg z Osnabrücku. Kniha obsahuje tyto autorovy povídky:\n\nČeská vydání jednotlivých povídek je možno najít v článku Povídkové dílo Karla Maye.\n\nPovídka se poprvé objevila roku 1882 pod názvem \"Robert Surcouf\" v týdeníku \"Deutscher Hausschatz\" pod pseudonymem Ernst von Linden. Roku 1894 jí May pod názvem \"Pirát\" (\"Ein Kaper\") zařadil do své sbírky povídek \"Růže z Kairvánu\". V \"Sebraných spisech Karla Maye\" z nakladatelství Karl-May-Verlag vychází povídka pod názvem \"Der Kaperkapitän\", tj. ve volném překladu \"Černý kapitán\", v třicátém osmém svazku díla \"Míšenec\" (\"Halbblut\").\n\nJde o historický příběh odehrávající se během Velké francouzské revoluce. Na podzim roku 1793 pomůže mladý Surcouf (skutečná historická postava) v Beaussetu katolickému knězi Martinovi, kterého pro jeho vyznání chtějí fyzicky napadnout vojáci a umožní mu uprchnout. Setká se také s Napoleonem Bonapartem, kterému nabízí své služby. Napoleonovi připadá, že se mladík vychloubá a požadovanou válečnou loď mu nedá. Surcouf následně unese z přístavu obléhaného Tolounu britskou brigantinu jménen \"Falcon\" (anglicky \"Sokol\") a přejmenuje jí na \"Le Faucon\" (což je sokol francouzsky). Napoleon začíná litovat, že jeho služby odmítl.\n\nO sedm let později se na moři neporazitelné britské loďstvo obává jediného Francouze, korzára Sourcoufa operujícího v Indickém oceánu. Indický místokrál vypsal na jeho hlavu velkou odměnu. Proto se anglický kapitán Shooter se svou lodí \"Eagle\" (\"Orel\") rozhodne, že Surcoufa zničí. Jde o velice krutého muže, který brutálně ničí vše francouzské a katolické misionáře prodává domorodcům, aby je umučili k smrti. Surcoufovi se podačí Shootera zajmout a předat na Isle-de-France spravedlnosti. Přitom podruhé zachrání otce Martina, kterého Shooter zajal na Jávě a na Borneu prodal divochům.\n\nRoku 1806 se Surcoufovi podaří bez problémů proplout britskou blokádou francouzských přístavů. Odjede do Paříže, kde vede soudní spor s guvernérem Isle-de-France o nevyplacený podíl na kořisti, který che použít k ochraně francouzských osadníků na ostrovech Indického oceánu. Setká se s Napoleonem, ale odmítne jeho nabídku vstoupit do francouzského námořnictva s tím, že byl kdysi odmítnut a jeho současným cílem není vést válku.\n\nPovídka vyšla poprvé na jaře roku 1879 pod názvem \"Básník\" (\"Ein Dichter\") v časopise \"All-Deutschland!\" a současně v časopise \"Für alle Welt!\" pod pseudonymem Karl Hohenthal. Roku 1894 May povídku upravil a s názvem \"Tyčkař\" (\"Der Pfahlmann\") jí zařadil do své sbírky povídek \"Růže z Kairvánu\". V \"Sebraných spisech Karla Maye\" z nakladatelství Karl-May-Verlag vychází povídka v devatenáctém svazku díla \"Kapitán Kajman\" (\"Kapitän Kaiman\"). Jméno hlavního hrdiny je zde změněno z Richarda Forstera na Richarda Klausena.\nBásník a zálesák Richard Forster je nucen prchnout před Komanči do Llana Estacada. Při blouděním pouští najde vyčerpaného muže a sebe i jeho zachrání před smrtí žízní krví kojota, kterého zastřelí. Muž je zálesák Tim Sunderland a je jediný, který přežil přepadení výpravy, se kterou cestoval za svým bratrem do Stentonu. Přepadli je tzv. tyčkaři, tj. bandité, kteří ničí tyčemi vyznačené cesty v poušti a vyčerpané poutníky pak zavraždí a okradou. Forsterovi a Sunderlandovi se podaří objevit cestu z pouště, najít bandu tyčkařů a získat zpět Timův majetek. V šarvátce je vůdce tyčkařů poraněn tomahavkem.\n\nV Stentonu se oba přátelé setkají u bohatého bankéře Olberse s jakýmsi Wilsonem, který má na čele velkou rudou jizvu. Není to nikdo jiný než vůdce tyčkařů, který se vetřel do bankéřovy přízně a chce si vzít jeho dceru Margu za manželku. Je odhalen, ale podaří se mu prchnout i s padesáti tisíci dolary, o které Olberse okradl. Foster i Sunderland jej pronásledují do Mexika, kde překazí jeho plány na přepadení hraběte Hernadeze. Wilson je zatčen a popraven (v původní verzi povídky se mu podaří uprchnout, je ale opět dopaden, a když chce zabít Forstera, Sunderland jej probodne nožem). Po návratu do Stentonu se Forster zasnoubí s Margou, která je velkou obdivovatelkou jeho básní.\n\nPříběh je rozšířenou verzí vyprávění \"Růže ze Sokny\" (1878, \"Die Rose von Sokna\") a poprvé byl publikován roku 1894 ve svazku mayových povídek \"Růže z Kairvánu\". V povídce vystupuje syn básníka Forstera z povídky \"Tyčkař\", který byl později přejmenován na Dixona. Roku 1881 vyšel příběh ve vídeňském časopise \"Die Heimat\" pod názvem \"Loupež v poušti\" (\"Ein Wüstenraub\"). V \"Sebraných spisech Karla Maye\" z nakladatelství Karl-May-Verlag vychází tato povídka v třicátém osmém svazku \"Halbblut\" (\"Míšenec\") pod názvem \"Z Murzúku do Kairvánu\" (\"Von Mursuk bis Kairwan\") a původní text \"Růže ze Sokny\" pod názvem \"Loupež v poušti\" (\"Ein Wüstenraub\") v sedmdesátém prvním svazku \"Old Firehand\".\n\nPo příjezdu z Tripolisu do Murzúku navštíví Kara ben Nemsí]] bohatého židovského obchodníka Mamaseho ben Aharaba, který žije v ústraní se svou dcerou Ráchel. Ta je tak krásná, že je nazývána \"Růže ze Sokny\" podle města, ze kterého s otcem do Murzúku přijela. Na další cestě do nitra pouště se Kara ben Nemsímu podaří zachránit ze zajetí loupežného kmene Tibbů vedeného šejkem Tahafem Američana Richarda Forstera (v pozdějších vydáních Dixona). Ten byl zraněn a dostal horečku, takže se jejich návrat do Murzúku opozdil. Po jejich příjezdu do města vypravěč zjistí, že Forster Ráchel miluje a Ráchel že byla unesena Tahafem. Tahaf pošle k jejímu otci posla se žádostí, aby souhlasil s jejím přestoupením na muslimskou víru, protože se s ní chce oženit. Když s tím Mamas ben Aharab nesouhlasí, posel jej probodne. Před svou smrtí Mamas prozradí, že Rachel není dcera, že jí zachránil z města, kde řádila cholera, a že by měla být vnučkou jednoho francouzského námořního kapitána, od něhož má na krku talisman. \n\nKara ben Nemsí s Forsterem se vydají za únosci. Jejich cesta je zavede až do posvátného muslimského města Kairvánu v Tuniskou, kam nesmí vstoupit pod trestem smrti noha nevěřícího. Oba se toho ale odváží a podaří se jim z města uprchnout i s Ráchel, která se pak vdala za Forstera a odjela s ním do Ameriky. V talismanu našla portrét francouzského námořního kapitána Surcoufa. \n\n"}
{"id": "1439906", "url": "https://cs.wikipedia.org/wiki?curid=1439906", "title": "Pabuk jižní", "text": "Pabuk jižní\n\nPabuk jižní (\"Nothofagus antarctica\") je listnatý, opadavý, jednodomý strom pocházející z jižních oblastí Jižní Ameriky, jeden z asi 35 druhů rodu pabuk. Občas je jeho vědecké jméno mylně do češtiny překládáno jako \"pabuk antarktický\". V minulosti byl rod pabuk součástí rodu buk a po rozdělení se po krátkou dobu pro něj používal název \"bukovec\".\n\nAreál původního výskytu se nachází na jihu Chile a Argentiny, na jižním okraji Jižní Ameriky. Je rozšířenější v Chile, kde jeho místa výskytu sahají od 36° po 55° jižní zeměpisné šířky. Na severu areálu obvykle roste jako součást deštných lesů mírného pásma a směrem na jih se jeho výška postupně zmenšuje, až přechází v keře. V Andách vystupuje až do nadmořské výšky 2000 m, kde již po dlouhou dobu leží sníh a les tam svou horní hranicí přechází v pásmo kleče. Nejjižněji roste na chilském ostrově Hoste (součásti souostroví Ohňová země), kde svou polohou na 55° 15' jižní šířky je pokládán za celosvětově nejjižněji rostoucí strom, i když v tamních těžkých podmínkách přežívá jen v keřovité formě. Pabuk jižní bývá pro svůj zvláštní vzhled a odolnost vysazován jako dekorativní dřevina v městských parcích v mnoha zemích Evropy i ve Spojených státech a ze semenáčů se tvarují exotické bonsaje.\n\nPřestože je druhem dobře snášejícím klima střední Evropy, je v České republice tradičně velmi vzácný. Jeho starší exempláře se vyskytují jen na několika málo místech, v arboretech v Kostelci nad Černými lesy, Křtinách, Žampachu a v Botanické zahradě Mendelovy univerzity, velmi málo jich bylo v předešlých stoletích vysázeno do parků a zámeckých zahrad.\n\nPabuk jižní je světlomilná dřevina rostoucí nejlépe na hlubokých hlinitopísčitých půdách, které jsou kyselé a obsahují dostatek humusu. Nesnáší půdy zásadité a příliš vysýchavé, vyhovuje mu roční úhrn srážek v rozsahu 400 až 1200 mm (neškodí ani 3000 mm) a průběžně vysoká vzdušná vlhkost. Mladé semenáče mohou mít i hlubší zastínění, s přibývajícím věkem však u nich přibývá nároků na světlo, přesto někdy jejich koruny vytvářejí druhé stromové patro v lesích s vyšším blahočetem čilským. Je dřevinou snášející mrazy až do -30 °C, spíše ji poškozuje opožděný pokles teplot při rašení.\n\nNejvyšší evropský pabuk jižní roste ve Velké Británii, v roce 1984 měl výšku přes 26 m a obvod kmene téměř 220 cm. K nejmohutnějším dále patří jedinec rostoucí v parku města Clavier v Belgii, v roce 1997 měl obvod kmene 252 cm. Stromy tohoto druhu se dožívají asi 250 roků, začínají kvést přibližně v 15 letech a bývají jen velmi ojediněle napadány škůdci.\n\nOpadavá dřevina dorůstá obvykle do výšky 20 až 25 m a mívá průměr kmene 0,7 až 1,2 m, někdy roste keřovitě. Vzrůst a tvar bývá variabilní, v optimálních podmínkách roste stromovitě, v neperiodicky zaplavovaných lužních lesích bývá řídce větvená a ve vyšších hornatých a chladných polohách se vyskytuje ve tvaru kleče, někdy vznikají jedinci s více kmeny. Vyrůstá ze silně rozvinutého kořenového systému s mohutným hlavním svazčitým kořenem zajišťujícím pevné ukotvení i v nepevné půdě. Kmen je poměrně krátký, koruna stromu je rozložitá, má vejčitý tvar a je poměrně řídká. Kůra u mladých jedinců je šedavě hnědá až červenohnědá a hladká, u starších exemplářů je šupinatá. Letorosty jsou hustě plstnaté, mladé větve jsou olysalé a mají hnědou barvu se světlými lenticelami. Pupeny jsou hnědočervené a na vrcholu zaoblené. Listy s krátkým řapíkem jsou tmavě zelené, jednoduché, celistvé, vyrůstají střídavě ve dvou řadách a v mládí vydávají slabou příjemnou vůni. Jejich symetrická čepel je 2 až 3 cm dlouhá a 1 až 2 cm široká, vejčitá až trojúhelníkovitá, u báze je uťatá anebo srdčitá, na vrcholu zaoblená, po obvodě vroubkovaná až mělce laločnatá, má tři až čtyři páry žilek zpeřené žilnatiny a na rubové straně je světlejší. Palisty jsou velmi drobné. S příchodem podzimu před opadem nabývají listy dekorativního zabarvení, mění barvu od žluté přes načervenalou a oranžovou až po hnědou.\n\nAž po olistění se vyvíjejí drobné, jednopohlavné, žlutavé či narůžovělé květy. Samčí květy rostou na krátkých převislých stopkách po třech v paždí listů, květ je zvonkovitý a má okvětí složeno z pěti až šesti nazelenalých či nažloutlých lístků asi 5 mm dlouhých. V květu bývá 5 až 13 tyčinek se 6 mm dlouhými nitkami a 4 mm velkými žlutými či červenými prašníky. Samičí květy jsou přisedlé a vyrůstají jednotlivě až po třech, květ je číškovitý a má okvětí tvořeno třemi lístky.\n\nPlod je čtyřchlopňová, šupinatá, zvrásněná, ve zralosti pukající číška velká asi 5 mm, která obsahuje tři ostře trojhranné nažky (semena) asi 0,3 mm velké, které jsou na hranách křídlaté.\n\nDřevo stromu je rozlišeno na jádro a běl, výrazně oddělené jádro je světle hnědé až hnědočervené, běl je světle krémová. Dřevo je středně těžké (680 kg/m³), průměrně tvrdé a běžně odolné proti hnilobě a hmyzu. Jeho letokruhy jsou velmi zřetelné, dobře se opracovává, soustruží i lepí. Vyskytuje se v něm hojně suků a časté jsou i trhliny. Čerstvé obsahuje hojně vlhkosti, proto se doporučuje těžit mimo vegetační období a pomalu sušit, aby nedocházelo k prasklinám. Používá se k výrobě nábytku a různých konstrukcí, od podlah přes parkety, okna, dveře, na dekorativní předměty, hračky apod. Jádrové dřevo lze využívat v interiéru i exteriéru, kde je ale nutné lakování či tlaková impregnace. Původní indiáni jej používali na výrobu luků a z kůry zhotovovali kánoe. Nejčastější využití dřeva pabuku jižního je však na topení, je to dáno hlavně špatnou dostupností pro těžkou techniku na svoz kmenů.\n\n"}
{"id": "1439911", "url": "https://cs.wikipedia.org/wiki?curid=1439911", "title": "Zemský a okresní soud (Užhorod)", "text": "Zemský a okresní soud (Užhorod)\n\nZemský a okresní soud je budova, ve které sídlí oblastní soud pro Zakarpatskou oblast. Nachází se na rohu ulic \"Narodna Plošča, Dovženka\" a \"Ferenca Rakoci\" v užhorodské části Malé Galago. Funkcionalistický palác, který zde zabírá plochu západní části uličního bloku, vznikl v meziválečném období, kdy byla tehdejší Podkarpatská Rus součástí Československé republiky. \n\nBudova policejního ředitelství dříve pro Podkarpatskou Rus vznikla podle návrhu architekta Adolfa Libeschera. Stavební práce probíhaly v letech 1924–1928 a poté byla stavba předána do užívání. Protože je z celé čtvrti nejstarší (další administrativní budovy vznikly až v závěru 20. let, či v letech třicátých), tak se architektonicky odlišuje od okolní zástavby. Dvoupatrová budova má hlavní průčelí obrácené směrem k náměstí \"Narodna Plošča\". Monumentální vstup je obložen dekorativním kamenem a zdobí jej dvě sochy.\n\nNa původní budovu navazoval z východní strany (k ulici \"Braščajkiv\") i obytný dům pro československé četníky, který byl dokončen roku 1928. Do vnitrobloku byla umístěna věznice, jejíž stavba byla dokončena v roce 1929. \n\nPři rekonstrukci po roce 1991 zde zanikly některé rysy typické pro československé stavby, které vznikly na území Ukrajiny. Až do 80. let 20. století sloužila stavba v téměř nezměněné podobě. Po dlouhou dobu sloužil také jako Dům odborových svazů.\n\nV současné době budovu využívá pro účely soudu, který budovu získal po dlouhém sporu s odborovými organizacemi. Vzhledem k rozsáhlosti komplexů je také určen i pro řadu dalších úřadů Zakarpatské oblasti.\n"}
{"id": "1439912", "url": "https://cs.wikipedia.org/wiki?curid=1439912", "title": "Jan Haž", "text": "Jan Haž\n\nJan Haž (13. září 1849, Velká Jesenice – 30. listopadu 1899, Velká Jesenice) byl český sochař samouk působící v okolí Velké Jesenice na Náchodsku.\n\nJan Haž se narodil ve Velké Jesenici dne 13. září 1849 do chudé rodiny chalupníka Jana Haže a jeho manželky Anny, rozené Nyčové. Svůj talent a vášeň pro umění objevil již v dětství, nebylo mu však umožněno navštěvovat uměleckou školu. Po návratu z povinné vojenské služby se rozhodl otevřít si ve vsi obchod se smíšeným zbožím a vedle toho se věnovat sochařství. Zkušenosti získával z knih a také od učitelů a studentů z hořické kamenické školy, které k sobě brával do učení. Byl velkým obdivovatelem stavby katedrály svatého Víta v Praze. Zemřel ve věku 50 let na následky infekce, kterou si způsobil při poranění nohy.\n\nJan Haž je autorem řady drobných sakrálních památek ve Velké Jesenici a okolních obcích. Jeho dílo se řadí k historismu. \n\n"}
{"id": "1439914", "url": "https://cs.wikipedia.org/wiki?curid=1439914", "title": "James P. Allison", "text": "James P. Allison\n\nJames Patrick Allison (* 7. srpen 1948) je americký imunolog, nositel Nobelovy ceny za fyziologii nebo lékařství za rok 2018. Spolu s ním ji sdílel Tasuku Hondžó. Cenu získali za vývoj imunoterapie. \n\nAllison se věnoval zkoumání bílkoviny CTLA-4 a vyvinul monoklonální protilátku, která způsobuje, že bílkovina CTLA-4 ovlivní T-lymfocyty tak, že aktivně napadají rakovinné buňky. Látka byla nazvána ipilimumab, úspěšně prošla klinickými testy a je používána k léčbě melanomu. V mnoha dalších klinických studiích se zkoumá možnost jejího využití i k léčbě dalších druhů nádorů. \n\nAlison se narodil v Texasu jako nejmladší ze tří bratrů. V jeho jedenácti letech mu zemřela matka na lymfom, krátce poté i její dva bratři. Na střední škole se odmítl účastnit hodin biologie když zjistil, že z náboženských důvodů nebude vyučována evoluce. Místo toho absolvoval korespondenční kurz biologie na Texaské univerzitě v Austinu. Původně chtěl studovat medicínu, brigáda ve školní laboratoři ho přivedla k vědecké kariéře. \n\nNa Texaské univerzitě v Austinu vystudoval mikrobiologii (1969) a v rámci doktorského studia pak biologické vědy (1973). V letech 1973 až 1977 pak působil jako post-doc na Scripps Research Institute v Kalifornii a již se věnoval imunologii. Poté se vrátil zpět do Texasu a pracoval v jedné z poboček University of Texas MD Anderson Cancer Center. Od roku 1985 působil jako profesor na Kalifornské univerzitě v Berkeley a poté vyučoval a pracoval v dalších amerických výzkumných institucích.\n\nBěhem své kariéry kromě Nobelovy ceny obdržel i mnoho dalších ocenění, např. Průlomovou cenu ve vědách o životě (2014), Laskerovu cenu (2015) nebo Wolfovu cenu za lékařství (2017).\n"}
{"id": "1439917", "url": "https://cs.wikipedia.org/wiki?curid=1439917", "title": "MG F", "text": "MG F\n\nMG F je sportovní roadster značky MG s motorem uprostřed a pohonem zadních kol, vyráběný automobilkou Rover Group a následně MG Rover Group v letech 1995–2002, kdy byl nahrazen modelem MG TF. Ten byl poté vyráběn do roku 2005 a po kolapsu MG Rover pak čínskou automobilkou Nanjing Automobile v letech 2007–2011.\n\nMG F byl první nový model anglické značky MG od dob modelu MG B, který byl vyráběn v letech 1962–1980. V roce 1992 společnost opět zahájila výrobu vozu MG B jako limitovanou edici RV8 a pozitivní reakce vedla společnost k vývoji MG F. Automobil představila společnost Rover Group vlastněná nově společností BMW 8. března 1995 a do prodeje se dostal v září téhož roku s 1.8litrovým motorem K-Series o výkonu 120 koní. Později se přidala verze VVC se 142 koňmi. Automobil má motor uložený uprostřed a poháněná zadní kola, proto byl velmi populární a získal skvělé ocenění za vynikající jízdu a ovladatelnost. Zajímavostí na voze je systém odpružení Hydragas. Vůz byl dodáván s levostranným nebo pravostranným (pro domácí trh Velké Británie) řízením. Střecha byla k dispozici pouze látková, manuálně ovládaná. Za příplatek bylo možné pořídit pevnou střechu tzv. Hardtop s vyhřívaným zadním oknem. Celkem se podle zdrojů vyrobilo přes 77 tisíc vozů.\n\nMG F se nadále prodávalo i přesto, že BMW prodala veškerá aktiva původního Rover Group britskému konsorciu Phoenix Venture Holdings. Značka Mini zůstala společnosti BMW, značku Land Rover získal Ford a značky Rover a MG byly nadále vyráběny pod společností MG Rover Group, přičemž obchodní značka Rover byla MG Rover pouze pronajímána. Poslední kusy sjely z výrobní linky na jaře 2002, kdy MG F nahradil model MG TF.\n\nV roce 2001 byla představena automatická, šestistupňová převodovka (CVT) s názvem Steptronic. Převodové stupně bylo možné volit buď řadíci pákou nebo tlačítky na volantu jako u vozů F1. Ovšem tato převodovka byla k dispozici pouze se základním motorem 1.8 litru 88 kW. Údaje o výkonu jsou obecně nižší než standardní manuální verze i když jeho majitelé tvrdí, že auto je reálně minimálně stejně rychlé.\n\nZajímavostí modelu MG F je kapalinovo–plynové odpružení Hydragas, které bylo už v minulosti využíváno u britských vozů. Skládá se z měchu napuštěným stlačeným dusíkem v horní části a kapalinou Hydragas ve spodní části. Obě části jsou propojené membránou. Měchy jsou u každého kola a na každé straně jsou propojeny. Kapalina by se měla každoročně doplňovat, jinak vůz ztrácí světlou výšku a zhorší se jízdní vlastnosti. V modelu MG TF už se tento systém nenachází.\n\nNejčastěji můžeme narazit na základní šestnáctiventilový motor K-Series o objemu 1.8 litru s výkonem 88 kW (118 koní). Dále byl osazován motor K-Series 1.8 litru VVC o výkonu 107 kW (142 koní). V roce 2000 přišel nejslabší motor o objemu 1.6 litru a výkonu 82 kW (110 koní). Automobilů s tímto motorem se ovšem vyrobilo pouze 1396 kusů, byl také spojen s minimální výbavou vozu. V roce 2001 přichází nejsilnější motor 1.8 litru VVC o výkonu 118 kW (160 koní), dodávaný pouze ve verzi Trophy 160. Stejný motor můžeme najít v MG ZR 160.\n\nPrvní limitovaná edice byla uvedena na trh na jaře 1998. Bylo možné volit základní motor 1.8 litru nebo výkonnější variantu s VVC. Verze obsahovala sedačky a doplňky v béžové kůži, béžovou střechu a jedinečnou tmavě-zelenou barvu Brooklands Green. Mezi další kosmetické doplňky patří chromovaný popelník v interiéru a chromované vnější rukojeti dveří. Standardem byly také poprvé představená 16“ kola Abingdon, která se brzy objevila na seznamu voleb pro všechny MG F.\n\nLimitovaná edice představená v březnu 1999 jako oslavný model k 75. výročí založení automobilky MG (1924–1999). Bylo vyrobeno 2000 kusů, kdy každý vůz měl v interiéru mezi sedačkami logo s výrobním číslem. Na předních blatnících bylo logo MG 1924–1999. Specifikace tohoto modelu je podobná jako verze Abingdon, bylo možné vybrat tmavě černou barvu s červenou střechou a koženým interiérem (382 kusů). Tmavě vínovou barvu s černou střechou a červeným koženým interiérem (373 kusů) a stříbrnou barvu s červenou střechou a červeným koženým interiérem (1245 kusů). Zajímavostí je, že stříbrná barva byla nabízena jen na některých trzích, ale ne ve Velké Británii. Součástí byly i chromované doplňky interiéru a exteriéru jako u verze Abingdon. Model 75LE také přišlel s 16“ koly Multispoke design a bylo možné opět volit mezi základním 1.8litrovým motorem a silnějším VVC.\n\nNa podzim roku 1999 došlo k uvedení modelu MGF “Model Year (MY) 2000“, známé taky jako MK2. Kosmetických změn bylo málo, jedinými vnějšími změnami bylo obložení čelního skla v barvě karoserie a změna barvy blinkrů z oranžové na kouřově čiré. V interiéru byly změny více patrné, přepracovaná středová konzole, digitální palubní počítač, výplně ve dveřích jsou nyní ze dvou částí a zdokonalená audio soustava se 6 strereo-reproduktory s dvojicí reproduktorů za hlavami cestujících. Nově je také vůz vybaven lepšími sedadly s bočním vedením, výškově nastavitelným volantem a jsou také k dispozici elektricky ovládaná zrcátka, která jsou kromě verze s motorem 1.6i v zakladní výbavě každého MGF MK2. Je k dispozici také 9 nových barev.\n\nV podstatě jde o MGF MY2000 dostupné ve třech barvách – British Racing Green, Platinum Silver a Anthracite Metallic. Specifikací byl interiér byl v kombinaci dřeva a kůže, chromované doplňky, větrná clona, přední mlhovky a vylepšený výfukový systém. Údajně bylo vyrobeno pouze 100 kusů a verze byla dostupná pouze pro švýcarský trh.\n\nV létě 2000 první představená limitovaná edice MGF po faceliftu. V návaznosti na starší limitované, úspěšné edice se vůz dodává v jedinečné barvě MG Wedgwood Blue. Další specifikace jsou kožené sedačky, CD přehrávač, chromové interiérové a exteriérové doplňky a 16“ Multispoke kola. Verze má také zadní spoiler v barvě karoserie a je to první MGF, které je spoilerem standardně vybaveno.\n\nNejvýkonnější verze s motorem 1.8 litru VVC (118 kW) představená v květnu 2001. Specifikace obsahuje snížené a tužší zavěšení, větší 304 mm větrané kotouče a červené třmeny. Vůz byl vybaven standardně i zadním spoilerem v barvě karoserie a měl vylepšený přední nárazník. Mezi další novinky patří nové barvy – Trophy Yellow a Trophy Blue, nový styl 16“ kol a nové přední světlomety. V interiéru lze najít středovou konzolu, volant a dveřní výplně v barvě karoserie. Bylo vyrobeno 1430 vozů dohromady ve čtyřech barvách. Mimo nejznámější Trophy Yellow a Trophy Blue ještě Anthracite Metallic a Solar red. Verze Trophy vznikla ještě v limitované verzi pro Nizozemsko (55 kusů) a Belgii (24 kusů). Obě verze měly v interiéru chromovaný popelník s nápisem Trophy 160 a výrobním číslem.\n\nV květnu 2001 se dostala do prodeje současně s nejvýkonnější verzí Trophy 160 i nejslabší verze s motorem o objemu 1.6 litru 82 kW. Vůz byl nejlevnější verzí MGF bez výbavy jako konkurence pro Mazdu MX-5 1.6 litru nebo Fiat Barchetta Lido. Vůz neměl centrální zamykání, alarm ani rádio. Jako jediná verze MK2 měla manuálně ovládaná zrcátka, a to pouze v černém plastovém provedení stejně jako kliky dveří. Ostatní vozy měly vždy kliky i zrcátka v barvě karosérie.\n\nNa podzim roku 2001 přišla poslední limitovaná verze MGF před nástupcem MG TF. Byla k dispozici pro verze 1.8i, 1.8i Stepspeed a 1.8i VVC. Model měl 16“ kola, zadní a přední spoiler (jako model Trophy 160), černá kožená sedadla, vylepšený výfukový systém a znak Freestyle na zadní části vozu. Vůz byl nabízen v barvě Solar Red, Anthracite Metallic, Platinum Silver, Tahiti Blue a British Racing Green.\n\nV základní výbavě u modelu 1.8i (88 kW) byla elektricky stahovatelná okna, airbag řidiče, imobilizér, alarm a posilovač řízení. Za příplatek bylo možné pořídit třeba systém ABS za 870 eur (u verze VVC v zakladní výbavě), airbag pro spolujezce (395 eur), kožené čalounění (1345 eur), metalízu (475 eur), klimatizaci (1739eur), chromované mřížky chlazení (165eur), zadní spoiler v barvě karosérie (487eur), vylepšené koncovky výfuku (138 eur), dřevěné obložení interiéru (342 eur), pevnou střechu tzv. Hardtop (1778 eur) nebo třeba sportovní hlavici řadicí páky značky MOMO (66 eur). Dále bylo možné volit mezi látkovými, polokoženými nebo koženými sedadly v různých odstínech. Ceny jsou dle německých dobových prospektů a mohli se u různých verzí lišit.\n\nZa celou dobu výroby bylo k dispozici 8 různých druhů hliníkových disků o velikosti 15“ a 16“ palců. První tři roky výroby do příchodu verze Abingdon byly k dispozici pouze 2 druhy 15“ disků. Rozteč disků u vozu MG F je 4x95,25. (stejnou rozteč mají pouze vozy Rover 100, Rover Metro, MG a Austin Maestro a vozy Lotus)\n\nVůz byl nabízen celkem ve 26 barvách přičemž nejčastější byla stříbrná a tmavě zelená. V prvních rocích výroby bylo dostupnýc pouze 9 barev – Flame Red, White Diamond, British Racing Green, Anthracite, Platinum Silver, Nightfire Red, Tahiti Blue, Amaranth a Volcano.\n\nV roce 1997 se dalo základní MG F v České republice zakoupit za 938.300 Kč, verze VVC vyšla na 1.091.200 Kč, klimatizace se dala pořídit za příplatek 53.130 Kč, systém ABS vyšel na 45.210 Kč.\n\nV únoru 2002 přišel nástupce MG TF pojmenovaný podle MG TF Midget z padesátých let. Vůz dostal například přepracované nárazníky, masku chladiče, světlomety nebo boční nasávání vzduchu. Nový model také upustil od systému odpružení Hydragas. Interiér zůstal stejný jako MG F MK2. Produkce byla zastavena v dubnu 2005 kdy došlo ke krachu společnosti MG Rover Group. Celkem se od roku 2002 do roku 2005 vyrobilo 39.249 vozů, během těchto let byli také k dispozici limitované edice Sprint SE, Cool Blue SE, SunStrom LE, 80th Anniversary LE, Spark SE, Vintage Racing SE (pouze pro Francouzský trh) a 2005 Model Year Update.\n\nV březnu 2007 čínská společnost Nanjing Automobile Group, která koupila zbývající matejek společnosti MG Rover Group během konkurzního řízení znovu zahájila výrobu MG TF v továrně v Nanjingu. V roce 2008 se konečná montáž přesunula zpět do Velké Británie, do továrny v Longbridge, v řijnu 2009 byla ovšem ukončena. Produkce byla obnovena v novém roce, ale konec výroby byl konečně oznámen v březnu 2011 kvůli nedostatku poptávky a problémů s dodávkami komponentů. V Longbridge bylo v rámci čínského vlastnictví vytvořeno celkem 906 TF.\n\n\n"}
{"id": "1439918", "url": "https://cs.wikipedia.org/wiki?curid=1439918", "title": "Saser Kangri", "text": "Saser Kangri\n\nSaser Kangri (také Sasir Kangri) je hora v Indii. Je to nejvyšší vrchol v oblasti Saser Muztagh, nejvýchodnější části pohoří Karákóram. Saser Kangri se nachází v Džammú a Kašmíru, nejsevernějším státě Indie.\n\nMasiv Saser Kangri se skládá ze šesti vrcholů:\n\nPrvní pokusy o lezení na Saser Kangri se odehrály na její západní straně od údolí Nubra, jelikož je snadněji přístupná než východní strana, která stojí proti tibetské plošině. Neúspěšné pokusy o lezení několika skupinami na západní straně během let 1922-1970 ukázaly, že západní strana je obtížná.\n\nV roce 1973 se indicko-tibetské expedici skládající se z členů pohraniční policie podařilo dosáhnout prvovýstupu na vrchol z jihovýchodní strany. Teprve v roce 1987 se horolezcům podařil výstup na vrchol ze západní strany. Indicko-britský tým úspěšně vyšplhal na vrchol společně s prvním výstupem na Saser Kangri IV.\n\nSaser Kangri II West byl poprvé vylezen v roce 1984 indicko-japonským týmem, který v té době věřil, že vrchol je vyšší než Saser Kangri II East. Teprve poté bylo zjištěno, že je nižší. Na Saser Kangri II East poprvé stanuli horolezci Mark Richey, Steve Swenson a Freddie Wilkinson dne 24. srpna 2011. Do té doby to byla po Gangkhar Puensumu druhá nejvyšší nevylezená hora na světě.\n\nVrchol Saser Kangri III byl poprvé vylezen expedicí indicko-tibetské pohraniční policie v roce 1986. Na vrcholu stanuli horolezci Budhiman, Neema Dorjee, Sher Singh, Tajwer Singh, Phurba Sherpa a Chhewang Somanla.\n"}
{"id": "1439919", "url": "https://cs.wikipedia.org/wiki?curid=1439919", "title": "Čangce", "text": "Čangce\n\nČangce je hora vysoká 7 543 m n. m. nacházející se v pohoří Himálaj v Tibetské autonomní oblasti Čínské lidové republiky. Čangce je tibetské slovo pro \"severní vrchol\" a hora leží 4 km severně od Mount Everestu.\n\nPrvní výstup bez povolení provedl 3. října 1982 Johan Taks z nizozemské expedice, která byla oficiálně na výstupu na Mount Everest ze severní strany. Prvovýstup s povolením se zdařil 14. října 1982 německému horolezci Udo Zehetleitnerovi. O dva dny později byli na vrcholu Paul Braun, Rudolf Frick, Ludwig Hösle a Martin Engler ze stejné expedice.\n"}
{"id": "1439920", "url": "https://cs.wikipedia.org/wiki?curid=1439920", "title": "Mamostong Kangri", "text": "Mamostong Kangri\n\nMamostong Kangri (také Mamostang Kangri) je hora v pohoří Karákóram v Indickém státě Džammú a Kašmír poblíž hranic s Čínou. Její vrchol je vysoký 7 516 m n. m. a jedná se o 48. nejvyšší vrchol na světě.\n\nPrvovýstup byl proveden v roce 1984 indicko-japonskou expedicí přes severovýchodní hřeben. Na vrchol vystoupili N. Yamada, K. Yoshida, R. Sharma, P. Das a H. Chauhan. Kvůli odlehlému umístění hory a nevyrovnanému politickému a vojenskému stavu v regionu nebylo mnoho expedic, které se na Mamostong Kangri vydaly.\n"}
{"id": "1439923", "url": "https://cs.wikipedia.org/wiki?curid=1439923", "title": "Šešovice", "text": "Šešovice\n\nŠešovice je zaniklá vesnice, která se pravděpodobně nacházela na cestě z Prahy do Hrdlořez. Její lokace není známa.\n\nO vsi Šešovice pochází nejstarší písemná zpráva z roku 1325, kdy byla jejím vlastníkem vyšehradská kapitula.\n\nRoku 1408 zdejší dvůr koupil měšťan Většího Města pražského Jan Mohelnice (Müglicz). O čtyři roky později prodal část svých statků - malou vinici, chmelnici a pusté městiště - Michalovi, vinaři z Libochovan. Janův syn Linhart dvůr prodal roku 1434 Janovi Rakovnickému z pražského Nového Města. Poté se majitelé často střídali. Roku 1463 koupil šešovický poplužní dvůr s tvrzí Mikuláš Věchtík ze Starého Města pražského a o rok později tento majetek prodal. V první polovině 16. století se držitelé vsi a dvora opět rychle střídali.\n\nRoku 1553 ji od Jana Rašína z Rýzmburka koupilo Staré Město pro špitál svatého Pavla za Poříčskou branou. Tato kupní smlouva je poslední zprávou o později zaniklé vsi.\n\n\n"}
{"id": "1439934", "url": "https://cs.wikipedia.org/wiki?curid=1439934", "title": "Venenosaurus dicrocei", "text": "Venenosaurus dicrocei\n\nVenenosaurus dicrocei (\"jedovatý ještěr\") byl druh menšího sauropodního dinosaura z čeledi Brachiosauridae, který žil v období spodní křídy (geologický stupeň apt až alb, asi před 112 miliony let) na území dnešního státu Utah. Fosilie byly objeveny v sedimentech souvrství Cedar Mountain (člen Poison Strip).\n\nV roce 1998 byla v lokalitě zvané \"Tony´s Bone Bed\" objevena fosilie mláděte a dospělce tohoto dinosaura, holotyp nese označení \"DMNH 40932\" (a jde tedy o exponát Denverského muzea přírodních věd). Formálně byl tento dinosaurus popsán týmem paleontologů, vedeným Virginií Tidwellovou v roce 2001. Rodové jméno odpovídá názvu sedimentů, ve kterých byl objeven (\"jedovatý ještěr\" - podle Poison Strip Member - doslova vrstvy \"jedovatých pruhů\"). Druhové jméno je poctou amatérskému sběrateli fosilií Tonymu DiCrocemu, který zkameněliny venenosaura objevil.\n\n\"Venenosaurus\" byl menším sauropodním dinosaurem, jeho přesné rozměry však nejsou známé. Podle nezávislého amerického badatele Gregoryho S. Paula dosahoval tento menší druh celkové délky asi 12 metrů a hmotnosti kolem 6000 kilogramů.\n\nPodle autorů původní popisné studie byl rod \"Venenosaurus\" zástupcem kladu Titanosauriformes a pravděpodobně i čeledi Brachiosauridae.\n\n\n"}
{"id": "1439936", "url": "https://cs.wikipedia.org/wiki?curid=1439936", "title": "Proudnický rybník", "text": "Proudnický rybník\n\nProudnický rybník o rozloze vodní plochy 41,4 ha se nalézá na západním okraji obce Hradišťko II v okrese Kolín. Rybník má podkovovitý tvar a na jeho jižní straně se nalézá PR Louky u rybníka Proudnice. Stáří rybníka je minimálně 260 let (rybník je zanesen v mapách I. vojenského mapování z 18. stol.)\n\nRybník je využíván pro chov ryb a slouží též jako významné lokální biocentrum pro rozmnožování obojživelníků a též jako významná zastávka pro tah vodních ptáků.\n"}
{"id": "1439937", "url": "https://cs.wikipedia.org/wiki?curid=1439937", "title": "Kongur Jiubie", "text": "Kongur Jiubie\n\nKongur Jiubie (také Kongur Tiube) je hora v Kašgarském hřbetu pohoří Pamír v autonomní oblasti Sin-ťiang v Čínské lidové republice. Její vrchol je vysoký 7 530 nebo 7595 m n. m. a jedná se o 47. nejvyšší horu na světě. Kongur Jiubie leží 10,52 km západně od Konguru, se kterým je vrchol spojený hřebenem.\n\nNa vrchol Kongur Jiubie poprvé vystoupila 16. srpna 1956 sovětsko-čínská expedice pod vedením Jevgenije Belezkiho.\n"}
{"id": "1439938", "url": "https://cs.wikipedia.org/wiki?curid=1439938", "title": "Stanisław Fryźlewicz", "text": "Stanisław Fryźlewicz\n\nStanisław Fryźlewicz (* 8. dubna 1944, Nowy Targ) je bývalý polský hokejový obránce. Po skončení aktivní kariéry působil jako trenér týmu Podhale Nowy Targ.\n\nV polské lize hrál za tým Podhale Nowy Targ (1960-1962) a (1968-1975), HC Legia Warszawa (1966-1967) a ŁKS Łódź (1963-1965). V polské lize nastoupil ve 345 utkáních a dal 85 gólů. Je šestinásobným vítězem polské ligy. \n\nPolsko reprezentoval na olympijských hrách v roce 1972 a na 7 turnajích mistrovství světa v letech 1967, 1969, 1970, 1971, 1972, 1973 a 1974. Celkem za polskou reprezentaci nastoupil v letech 1967-1974 ve 135 utkáních a dal 10 gólů.\n\n"}
{"id": "1439942", "url": "https://cs.wikipedia.org/wiki?curid=1439942", "title": "Žiželický les", "text": "Žiželický les\n\nPřírodní památka Žiželický les byla vyhlášena nařízením Středočeského kraje č. 6/2017 ze dne 16. 2. 2017, účinným od 5. dubna 2017 z důvodu zachování a podpory všech složek biodiverzity území vázaných na světlé lesy, především pro udržení a zlepšení stavu populace hnědáska osikového (\"Euphydryas maturna\").\n\nPřírodní památka se nachází v izolovaném lesním komplexu, který zaujímá nevýrazný pahorek až táhlý hřbet, je celá obklopena poli, pouze u přístupových cest byly v nedávné době založeny menší remízky s rozvolněnými výsadbami listnatých stromů. Nejcenější částí chráněného území jsou lesní společenstva hercinských dubohabřin (65 % území) a vlhkých acidofilních doubrav (10 % území) a druhů na uvedená společenstva vázaných. Ze vzácných bezobratlých živočichů je to hnědásek osikový (\"Euphydryas maturna\") a roháč obecný (\"Lucanus cervus\") a z rostlin lilie zlatohlavá (\"Lilium martagon\"), medovník meduňkolistý (\"Melittis melissophyllum\"), okrotice bílá (\"Cephalanthera damasonium\"), okrotice červená (\"Cephalanthera rubra\") a pryšec kosmatý (\"Euphorbia villosa\").\n\n"}
{"id": "1439949", "url": "https://cs.wikipedia.org/wiki?curid=1439949", "title": "Rybník u Choťovic", "text": "Rybník u Choťovic\n\nRybník u Choťovic někdy nazývaný též V neckách o rozloze vodní plochy 1,0 ha se nalézá asi 1 km jižně od centra obce Choťovice v okrese Kolín u cyklostezky č. 4199 vedoucí z Levína do Libice nad Cidlinou. \n\nRybník je využíván pro chov ryb a slouží též jako významné lokální biocentrum pro rozmnožování obojživelníků.\n"}
{"id": "1439956", "url": "https://cs.wikipedia.org/wiki?curid=1439956", "title": "Na Ohrádkách", "text": "Na Ohrádkách\n\nRybník Na Ohrádkách o výměře vodní plochy 0,8 ha se nalézá asi 1 km západně od centra obce Klamoš v okrese Hradec Králové. Rybník byl vybudován v roce 2015 v rámci revitalizace vodního toku v lokalitě. Celkové náklady na revitalizaci lokality činily 19 974 851 Kč.\n"}
{"id": "1439959", "url": "https://cs.wikipedia.org/wiki?curid=1439959", "title": "Krajská soutěž – Prešov 1951", "text": "Krajská soutěž – Prešov 1951\n\nKrajská soutěž – Prešov 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1439967", "url": "https://cs.wikipedia.org/wiki?curid=1439967", "title": "Frances Arnoldová", "text": "Frances Arnoldová\n\nFrances Arnoldová (nepřechýleně Arnold; * 25. června 1956) je americká vědkyně, inženýrka a laureátka Nobelovy ceny za chemii za průkopnické využití řízené evoluce k tvorbě enzymů s vylepšenými nebo novými funkcemi. Její výzkum zahrnuje především využití řízené evoluce k produkci zelené energie a ekologické chemické syntéze. V roce 1979 získala bakalářský titul v oboru strojního a leteckého inženýrství na Princetonské univerzitě a v roce 1985 doktorát v oboru chemického inženýrství na Kalifornské univerzitě v Berkeley, kde také prováděla postdoktorální výzkum v oblasti biofyzikální chemie. V roce 1986 začala pracovat na Kalifornském technologickém institutu, kde je v současné době profesorkou chemie, inženýrství, bioinženýrství a biochemie. Pokračuje ve výzkumu řízené evoluce a jeho využití ve vědě, medicíně, chemii a energetice.\n"}
{"id": "1439975", "url": "https://cs.wikipedia.org/wiki?curid=1439975", "title": "František Onderek", "text": "František Onderek\n\nFrantišek Borgiáš Onderek (13. října 1888, Bruzovice – 24. října 1962, Český Těšín) byl český římskokatolický duchovní, první a jediný právoplatný apoštolský administrátor Apoštolské administratury českotěšínské.\n\nDne 21. června 1945 byl jmenován generálním vikářem pro československou část vratislavské arcidiecéze (tedy Jesenicko a českou část Těšínska). Po utvoření Apoštolské administratury českotěšínské byl František Onderek 26. června 1947 postaven do jejího čela. Byl podřízen Vatikánu s plnou pravomocí rezidenčního biskupa s výjimkou udílet vyšší svěcení. \n\nByl odpůrcem komunistického režimu. Na jaře 1949 byl zatčen v rámci procesu se skupinou Tajného svazu obrození Evropy, rozsudkem státního soudu brzy osvobozen.\n\n\n"}
{"id": "1439982", "url": "https://cs.wikipedia.org/wiki?curid=1439982", "title": "End of the Road Festival", "text": "End of the Road Festival\n\nEnd of the Road Festival je hudební festival, konaný každoročně koncem srpna či počátkem září. Odehrává se na území Larmer Tree Gardens na hranicích hrabství Dorset a Wiltshire. Počínaje rokem 2008 byl každý ročník festivalu vyprodán (informace k roku 2018). V roce 2011 získal cenu UK Festival Awards za „nejlepší malý festival“. V letech 2016, 2017 a 2018 zvítězil ve stejné kategorii ocenění NME Awards.\n\nBadly Drawn Boy, Ryan Adams, Kathryn Williams, Jolie Holland, Frightened Rabbit\nYo La Tengo, Super Furry Animals, Josh T Pearson, King Creosote, Euros Childs, Joan as Police Woman\nCalexico, Mercury Rev, Bon Iver, Dirty Three, Noah & the Whale\nFleet Foxes, Dirty Projectors, Neko Case, The Horrors, Josh T Pearson, Mumford & Sons, Okkervil River\nModest Mouse, Yo La Tengo, Wilco, Iron & Wine, Dylan LeBlanc, The New Pornographers, Caribou\nJoanna Newsom, Mogwai, Laura Marling, The Walkmen, Wild Beasts, Lykke Li, Gruff Rhys, The Black Angels, Kurt Vile, Gordon Gano & the Ryans, Zola Jesus\nPatti Smith, Grizzly Bear, Alabama Shakes, Dirty Three, Mark Lanegan, Robyn Hitchcock, Graham Coxon, Anna Calvi\nSigur Rós, Belle and Sebastian, David Byrne & St. Vincent, Dinosaur Jr., Cass McCombs\nThe Flaming Lips, Wild Beasts, St. Vincent, The Horrors, Yo La Tengo, Gruff Rhys, Ezra Furman, Cate Le Bon, H. Hawkline, Marissa Nadler, Benjamin Clementine\nTame Impala, Sufjan Stevens, The War on Drugs, Fat White Family, Flo Morrissey, H. Hawkline\nThe Shins, Joanna Newsom, Animal Collective, Bat for Lashes, Cat Power, Devendra Banhart, Thee Oh Sees, Broken Social Scene, Thurston Moore, Scritti Politti, Bill Ryder-Jones, Eleanor Friedberger, Anna Meredith\nFather John Misty, Lucinda Williams, Ty Segall, Perfume Genius, Alvvays, Nadine Shah, Bill Ryder-Jones, The Jesus & Mary Chain, Slowdive, Real Estate\nJohn Cale, Gruff Rhys, Yo La Tengo, St. Vincent, Fat White Family, Vampire Weekend, Ezra Furman, Titus Andronicus, Jeff Tweedy, Julia Holter, Ariel Pink, Moor Mother, Sweet Baboo, Gwenno Saunders\n\n"}
{"id": "1439998", "url": "https://cs.wikipedia.org/wiki?curid=1439998", "title": "Krajský přebor – Prešov 1952", "text": "Krajský přebor – Prešov 1952\n\nKrajský přebor – Prešov 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1440005", "url": "https://cs.wikipedia.org/wiki?curid=1440005", "title": "Anna Galljamovová", "text": "Anna Galljamovová\n\nAnna Ruziljevna Galljamovová (: Анна Рузильевна Галлямова; * 27. února 1986) je bývalá ruská reprezentantka ve sportovním lezení a ledolezení. Vicemistryně světa a Evropy a vítězka světového poháru v ledolezení (obtížnost), juniorská mistryně světa v lezení na rychlost.\n\nLedolezení se věnovala také její mladší sestra Naděžda Galljamovová, vicemistryně světa v ledolezení na rychlost.\n\n\n\n\n"}
{"id": "1440022", "url": "https://cs.wikipedia.org/wiki?curid=1440022", "title": "Rodzinka.pl", "text": "Rodzinka.pl\n\nRodzinka.pl je polský komediální televizní seriál vysílaný od roku 2011 na stanici TVP2. Do roku 2019 vzniklo 14 řad s celkem 265 díly a 1 speciální díl. Prvních pět sérií bylo uvedeno v letech 2011–2013, poté následovala dvouletá přestávka. V roce 2013 byl natočen odvozený „miniseriál“ \"Boscy w sieci\", který obsahuje 13 dílů o délce kolem tří minut.\n\nSeriál \"Rodzinka.pl\" pojednává o pětičlenné rodině Boskových, kteří žijí ve Varšavě a kteří ve velké míře využívají mobilní síť Orange a její aplikace.\n\n"}
{"id": "1440025", "url": "https://cs.wikipedia.org/wiki?curid=1440025", "title": "Studánka v Perglu", "text": "Studánka v Perglu\n\nStudánka v Perglu se nachází v Brně-Medlánkách, na okraji lesa pod vrchem Bosně, v přírodním parku Baba. Pramen byl v roce 2000 upraven kamenosochařem Miroslavem Hobšou. U studánky je lavička a informační tabule Medlánecké naučné stezky. Nedaleko se nachází ještě jedna studánka - Hubertka. V suchých letech pramen vysychá.\n"}
{"id": "1440028", "url": "https://cs.wikipedia.org/wiki?curid=1440028", "title": "Nagydém", "text": "Nagydém\n\nNagydém je vesnice v Maďarsku v župě Veszprém, spadající pod okres Pápa. Nachází se asi 15 km jihovýchodně od Tétu, 22 km severovýchodně od Pápy, 23 km jihozápadně od Pannonhalmy, 27 km jižně od Győru a 34 km severozápadně od Zircu. V roce 2015 zde žilo 355 obyvatel, z nichž 95,2 % tvoří Maďaři.\n\nNagydém leží na silnici 83121. Je přímo silničně spojen s obcemi Bakonytamási, Gic a Lovászpatona. Nagydémem protéká potok Sokorói-Bakony, který se vlévá do řeky Marcal.\n\nV Nagydému se nachází katolický kostel Kisboldogasszony-templom a evangelický kostel.\n"}
{"id": "1440034", "url": "https://cs.wikipedia.org/wiki?curid=1440034", "title": "Fred Madison", "text": "Fred Madison\n\nFred Madison je česká, anglicky zpívající, indie-popová kapela původem z Valašského Meziříčí. Skupinu založil v roce 2014 Miroslav Šulák, který je zároveň autorem hudby a textů písní. Název kapely je inspirován postavou z filmu Lost Highway režiséra Davida Lynche.\n\n\nKapela na sebe poprvé upozornila v pořadu Startér Radia Wave. Následovalo koncertování na významných hudebních festivalech a v klubech – United Islands of Prague, Roxy, MeetFactory, Rock Café, Zlín Design Week, FreiPlatz,…) Vystupovali jako předkapela skupiny Tata Bojs v rámci jejich A/B tour. V roce 2016 natočili debutové album Feelings. O rok později vyhráli soutěž REC.stage v rámci projektu Čistý festival, ve které uspěli v konkurenci tisícovky jiných kapel. Díky vítězství v této soutěži si zahráli na festivalech Rock for People, Sweetsen fest a Colours of Ostrava. Účinkovali i jako předkapela skupiny Lake Malawi. Několikrát bodovali v hitparádě Velká sedma Radia 1. \n\nV původní sestavě kapely z roku 2014 působili hudebníci z kapely Wotienke Karel Cinibulk, Ondřej Adámek a Martin Janírek. Po osobních neshodách se kapela v roce 2016 rozpadla. Na začátku roku 2017 krátce působí pouze jako duo ve složení Miroslav Šulák – el. kytara/zpěv a Martin Janírek – basová kytara. Na konci roku 2017 přichází bubeník Adam Koš, který rovněž účinkuje v kapele No Distance Paradise.\n\nOd roku 2017 je kapela bookována agenturou Bumbum Satori, jejím manažerem je Zbyněk Hanko. 5. září 2018 vydala skupina EP Women, které obsahuje Intro a čtyři písně, tematicky toto krátké album pojednává o lásce.\n\n\n\n"}
{"id": "1440041", "url": "https://cs.wikipedia.org/wiki?curid=1440041", "title": "Skvrna Mordor", "text": "Skvrna Mordor\n\nSkvrna Mordor (, \"Mordorská skvrna\") je velká tmavá oblast poblíž severního pólu měsíce Charonu, která má cca 475 km v průměru. Oblast je pojmenována po černé zemi Mordor v Tolkienově knize \"Pán prstenů\", se svojí předlohou má i podobný tvar. Jméno je neoficiální, tým objevitelů jej ale může předložit Mezinárodní astronomické unii ke schválení.\n\nZatím není zcela zřejmé, co vlastně skvrna Mordor je. Tmavá barva oblasti může být způsobena zmrzlými plyny, které unikly z atmosféry Pluta, ohromným impaktním kráterem nebo obojím.\n\n\n"}
{"id": "1440047", "url": "https://cs.wikipedia.org/wiki?curid=1440047", "title": "Navěky zůstane čas (album)", "text": "Navěky zůstane čas (album)\n\nNavěky zůstane čas je devatenácté studiové album Hany Zagorové. Nahráno bylo ve studiu Charlies a vyšlo roku 2003. \n\n\n\n\n"}
{"id": "1440056", "url": "https://cs.wikipedia.org/wiki?curid=1440056", "title": "Elektronická pečeť", "text": "Elektronická pečeť\n\nPojem elektronická pečeť (též elektronická značka, e-značka) je definován v evropském nařízení eIDAS jako \"data v elektronické podobě, která jsou připojena k jiným datům v elektronické podobě nebo jsou s nimi logicky spojena s cílem zaručit jejich původ a integritu\". Elektronické pečetě by tedy měly sloužit jako důkaz toho, že elektronický dokument vydala určitá právnická osoba, a poskytovat jistotu o původu a integritě tohoto dokumentu. \n\nVedle ověření pravosti dokumentu lze elektronické pečetě použít k autentizaci jakéhokoli digitálního předmětu dotyčné právnické osoby, například softwarového kódu nebo virtuálního serveru. Elektronickou pečetí je možno podepisovat i elektronická časová razítka. Vytváření, uchovávání, ověřování shody a platnosti elektronických pečetí patří mezi takzvané \"služby vytvářející důvěru\", součást E-governmentu.\n\n\nElektronická pečeť podle eIDAS\n\nU kvalifikované elektronické pečeti navíc platí\n\nPostupy, požadavky a sankce v oblasti služeb vytvářejících důvěru blíže specifikuje zákon č. 297/2016 Sb. Zákon se zabývá i pečetěním dokumentů, ověřováním platnosti pečetí, rolí ministerstva a Správy základních registrů a podobně.\n\nSeznam poskytovatelů, kteří mohou vydávat kvalifikované certifikáty pro elektronické pečeti, zveřejnilo Ministerstvo vnitra.\n"}
{"id": "1440060", "url": "https://cs.wikipedia.org/wiki?curid=1440060", "title": "Speciální čarodějnický díl XXIV", "text": "Speciální čarodějnický díl XXIV\n\nSpeciální čarodějnický díl XXIV (anglicky Treehouse of Horror XXIV) je 2. díl 25. řady a 24. Speciální čarodějnický díl amerického animovaného seriálu Simpsonovi.\n\nTento díl je rozdělen na tyto 3 části:\n\n\nTéměř celá tato část je formulována rýmy a písněmi.\n\nJe Halloweenská noc. Bart, Líza a Maggie mají příušnice a nemohou jíst cukrovinky. Marge jde na Halloweenskou párty a nechává děti doma. Do domu přijíždí Tlusťoch v klobouku. Tlusťoch jim dává injekci a jejich příušnice se rychle vyléčí. Tlusťoch děti pozve na kolo a odjede s nimi. Dojedou k panu Burnsovi a požádají ho o cukrovinky. Pan Burns odmítne a Tlusťoch zapálí jeho dům. Tlusťoch zabíjí Vočka a vykrade Apuho. Děti přeskočí na \"veleblouda\", který po chvíli padá na zem a přeskočí na Krusty býka, který \"o hlavu přijde\". Až je čmelák přenesl domů čeká tam Tlusťoch v klobouku, kterého Maggie probodla deštníkem a zemřel. Když se Marge vrací domů, děti předstírají, že mají příušnice.\n\nBart a Milhouse si hrají na letišti s létajícím drakem. Milhouse se otráví květinou a Bart na letišti zůstává. Zjišťuje, že si zapomněl šálu a rozhodne si provázek draka přivázat ke krku. V noci nad Bartem letí vrtulník a zahákne se o draka. Bartovi provázek uřízne hlavu. V další scéně se Bart probouzí v nemocnici, kde je jeho hlava přišita k Líze. Až Líza usne, Bart zjišťuje, že celé tělo ovládá on. Zatímco Líza spí, Bart se snaží najít způsob, jak uříznout Lízinu hlavu, aby mohl její tělo ovládat sám. Na dvousečné pile se Bart rozhodne uříznout Lízinu hlavu, ale nedopatřením uřízne i svou. Po chirurgickém zákroku je Bartova hlava přišita k Selmě Bouvierové a Lízina hlava ke Krustyho těle.\n\nVe 30. letech je cirkus \"Burnsum a Bailey\" velmi oblíbený. V cirkuse nejsou zvířata, ale lidé. Vočko ukazuje svůj smaragdový prsten a Homer se jej snaží získat. Rozhodne se, že Vočka zabije tím, že mu nalije do vína jed. Homer zjistí, že Burnsuma někdo oběsil. Na konci dílu Homer svým dětem (Bartovi, Líze a Maggie) ve Springfieldu řekne, že tak potkal Marge.\n"}
{"id": "1440064", "url": "https://cs.wikipedia.org/wiki?curid=1440064", "title": "Zlatohlávek konžský", "text": "Zlatohlávek konžský\n\nZlatohlávek konžský (\"Pachnoda marginata\") je druh brouka z podčeledi zlatohlávci (Cetoniinae), s velkým počtem poddruhů, který žije v západní a střední Africe. Tento druh je někdy používán jako potrava pro zvířata chovaná v teráriích. Dospělý zlatohlávci jsou velcí 20–30 mm, larvy jsou velmi malé, když se vylíhnou, ale postupně mohou dorůst až do délky 60 mm.\n\nExistuje 9 poddruhů zlatohlávka konžského, z nichž běžné jsou následující tři: \"Pachnoda marginata aurantia\", \"Pachnoda marginata marginata\", \"Pachnoda marginata peregrina\", s variabilním zbarvením. \"Pachnoda marginata aurantia\" je zbarven od oranžové do žlutooranžové, někteří mají odstínový gradient směrem ke středu jak je patrné na obrázku níže. \"Pachnoda marginata marginata\" je normálně zbarven červeně či karmínově s malými změnami mezi jedinci. \"Pachnoda marginata peregrina\", nejběžnější z poddruhů, je bledě žlutý nebo oranžový s hnědými skvrnami – jedna skvrna je na hrudi a dvě skvrny na každé krovce.\n\nNěkdy bývají skvrny na krovkách téměř nepostřehnutelné a zdají se být vybledlé jako zbytek těla, což je vidět na obrázku vpravo u \"Pachnoda marginata peregrina\" v teráriu.\n\nLarvy zlatohlávků mohou někdy vytvářet zvuk podobný chrápání když vytváří své kokony.\n\n\nPo páření samice naklade na vlhkou půdu vajíčko, z něhož se po krátké době vylíhne larva, která se nenasytně živí po dobu 2 až 5 měsíců. Dospělá larva se na několik týdnů zakuklí a pak se přemění v dospělého brouka. Dospělci tohoto druhu pak žijí několik měsíců. Ne všechny larvy se dožijí do dospělosti, mnoho jich zahyne ještě před přeměnou v kuklu.\n\n\n"}
{"id": "1440069", "url": "https://cs.wikipedia.org/wiki?curid=1440069", "title": "Černá mamba", "text": "Černá mamba\n\nČerná mamba (Black Mamba) může označovat:\n\n\n"}
{"id": "1440070", "url": "https://cs.wikipedia.org/wiki?curid=1440070", "title": "Václav Klement (salesián)", "text": "Václav Klement (salesián)\n\nVáclav Klement (* 7. října 1958 Brno) je římskokatolický kněz, salesián, od roku 2002 člen hlavní rady této kongregace.\n\nNarodil se v Brně, vyrůstal v židenické farnosti. V roce 1977 maturoval na gymnáziu na třídě kpt. Jaroše v Brně. Vzhledem k své aktivní činnosti ve farnosti a práci s mládeží nebyl dvakrát přijat na studium bohosloví. Studoval poté rok na jazykové škole a nastoupil na dvouletou základní vojenskou službu. Po jejím ukončení v roce 1980 byl přijat na Cyrilometodějskou bohosloveckou fakultu v Litoměřicích.\nBěhem studia však ucítil misijní povolání. Začal je uskutečňovat tím, že v srpnu 1984 tajně emigroval se svým bratrem Michalem z Jugoslávie do Itálie. V Římě dokončil svá teologická studia a 25. 5. 1986 byl papežem Janem Pavlem II. vysvěcen na kněze.\nNa základě svého přání odejít do misií byl v srpnu roku vyslán do Jižní Koreje. Odlet byl možný až po překonání určitých těžkostí, způsobených nedůvěrou jihokorejských úřadů k občanu tehdejšího socialistického Československa. Po příchodu do Koreje působil v salesiánských ústavech v Soulu a v Kwangdžu - zde měl na starosti vedení internátu a sdělování katechismu na střední škole. Poté byl ředitelem salesiánského ústavu v Soulu v Daerim Dong. V roce 1996 byl zvolen korejským provinciálem salesiánů.\nNa generální kapitule salesiánů v roce 2002 byl zvolen členem hlavní rady jako hlavní rádce pro oblast východní Asie a Oceánie. V této době byl nejmladším členem hlavní rady. Od zvolení do hlavní rady pobývá každý rok 4 měsíce v Římě, zbytek času objíždí salesiánské provincie v Asii, Austrálii a Oceánii. Na podzim roku 2007 vizitoval také Českou republiku, Navštívil všechny komunity včetně komunity v Bulharsku, setkal se s členy salesiánské rodiny, spolupracovníky a animátory.V roce 2008 byl opět zvolen do hlavní rady, tentokrát jako hlavní rádce pro misie. V této funkci vizitoval asi 90 zemí. Potřetí, opět na šest let, byl zvolen členem hlavní rady na generální kapitule salesiánů v roce 2014.\n\n"}
{"id": "1440071", "url": "https://cs.wikipedia.org/wiki?curid=1440071", "title": "Gecse", "text": "Gecse\n\nGecse je vesnice v Maďarsku v župě Veszprém, spadající pod okres Pápa. Nachází se asi 9 km jihovýchodně od Tétu a 12 km severovýchodně od Pápy. V roce 2015 zde žilo 384 obyvatel, z nichž 97 % tvoří Maďaři.\n\nKromě hlavní části Gecse zahrnují i malé části Rózsamajor a Szőlőhegy.\n\nGecse leží na silnicích 8305 a 8312. Jsou přímo silničně spojeny s obcemi Gyarmat, Szerecseny a Vaszar. Gecsemi protéká potok Csikvándi-Bakony, který se vlévá do řeky Marcal.\n\nV Gecsích se nachází katolický kostel Szent Imre-templom a evangelický kostel. Je zde též hřbitov, hřiště a hospoda.\n"}
{"id": "1440075", "url": "https://cs.wikipedia.org/wiki?curid=1440075", "title": "TDI", "text": "TDI\n\nTDI může označovat:\n"}
{"id": "1440079", "url": "https://cs.wikipedia.org/wiki?curid=1440079", "title": "DIO", "text": "DIO\n\nDIO může označovat:\n\n"}
{"id": "1440080", "url": "https://cs.wikipedia.org/wiki?curid=1440080", "title": "Hambašský les", "text": "Hambašský les\n\nHambašský les (německy Hambacher Forst, historicky označovaný jako Bürgewald nebo Die Bürge a slangově přezdívaný jako \"Hambi\") je zbytek kdysi rozsáhlého lesa východně od Jülichu mezi městy Cáchy (Aachen) a Kolín nad Rýnem v německé spolkové zemi Severní Porýní-Vestfálsko. Jedná se o posledních 200 ha lesa, který původně zaujímal rozlohu více než 4000 ha a od roku 1978 byl postupně vykácen kvůli rozšiřování hnědouhelného Dolu Hambach společnosti RWE. Snaha o záchranu zbytků Hambašského lesa se stala předmětem soudních sporů i protestních akcí aktivistů nejen z Německa, ale i z dalších evropských zemí.\n\nNa území, které bylo od poslední čtvrtiny 20. století již téměř odtěženo, se kdysi rozkládal rozsáhlý les, největší v oblasti celého Porýní, jehož unikátnost spočívala v tom, že lesy v této lokalitě existovaly nepřetržitě od poslední doby ledové, t. j. po dobu zhruba 12 000 let. Po uvedenou dobu se zde také vytvářely úrodné sprašové půdy.\n\nLes je převážně dubohabrový. Po staletí se porost průběžně obnovoval, na počátku 21. století byl věk nejstarších dubů a habrů v Hambašském lese kolem 350 let. Kromě těchto druhů se zde vyskytují i buky a v posledních letech i břízy a smrky. Na zbylé ploše 200 hektarů roste celkem přibližně 43 000 stromů. Pro bylinné patro jsou typické porosty konvalinky vonné. V Hambašském lese se vyskytuje na 140 druhů živočichů.\n\nHambašský les se nachází na pozemcích, které jsou ve vlastnictví energetického koncernu RWE. Podle svých plánů chce společnost RWE Power AG do roku 2040 vytěžit v Dole Hambach celkem 2,4 miliardy tun hnědého uhlí.\n\nV souvislosti se záměry společnosti RWE vykácet během zimy 2018/2019 poslední zbytky Hambašského lesa zesílily protesty aktivistických hnutí a ochránců přírody. V září 2018 policie na žádost zemské vlády zlikvidovala obydlí, která si v korunách stromů zřídili aktivisté, aby mohli nepřetržitě střežit les. Během své práce se zde v uvedené době době smrtelně zranil mladý německý novinář Steffen Meyn, který se zřítil z můstku v korunách stromů.\n\n"}
{"id": "1440081", "url": "https://cs.wikipedia.org/wiki?curid=1440081", "title": "VTD", "text": "VTD\n\nVTD může označovat:\n"}
{"id": "1440084", "url": "https://cs.wikipedia.org/wiki?curid=1440084", "title": "Jaroslav Bocker", "text": "Jaroslav Bocker\n\nJaroslav Bocker (19. února 1940, Křimice) je sochař, medailer a kreslíř. V letech 1962 - 1966 vystudoval Vysokou školu uměleckoprůmyslovou v Praze u prof. Josefa Malejovského a Jana Kavana. Poté v letech 1966 - 1968 pokračoval ve studiích na Akademii výtvarných umění v Praze v ateliéru Karla Hladíka, a následně v ateliéru Karla Lidického. Od roku 1977 byl členem Svazu československých výtvarných umělců, dnes Unie výtvarných umělců.\n\nPodílel se na obnově alegorické skupiny na Památníku národního osvobození v Plzni, realizoval bystu Václava Havla v Křimicích a je autorem sochy generála Pattona v Dýšiné, která byla původně určena pro Plzeň\n\n"}
{"id": "1440086", "url": "https://cs.wikipedia.org/wiki?curid=1440086", "title": "Aleš Michl", "text": "Aleš Michl\n\nAleš Michl (* 18. října 1977) je český ekonom, od prosince 2018 člen bankovní rady České národní banky.\n\nVystudoval Fakultu financí a účetnictví Vysoké školy ekonomické v Praze (promoval v roce 2002 a získal titul Ing.). Krátce též studoval na britské London School of Economics a Whartonově škole při Pensylvánské univerzitě ve městě Philadelphia v USA. Během studií psal pět let pro Hospodářské noviny.\n\nV letech 2006 až 2015 pracoval jako analytik a investiční stratég v Raiffeisenbank. Předtím mezi lety 2004 a 2006 pracoval v týmech místopředsedů vlád pro ekonomiku Martina Jahna a Jiřího Havla a spolupracoval také s Národní ekonomickou radou vlády (NERV). Založil think tank \"www.verejnydluh.cz\" \n\nV únoru 2014 se stal externím poradcem ministra financí ČR Andreje Babiše, po Babišově získání funkce premiéra ČR pak jeho ekonomickým poradcem. Od července 2016 je také spolumajitelem investičního fondu Quant, který založil společně s ekonomem Pavlem Kohoutem. Dne 21. listopadu 2018 jej prezident ČR Miloš Zeman jmenoval členem bankovní rady České národní banky, a to s účinností od 1. prosince téhož roku.\n"}
{"id": "1440092", "url": "https://cs.wikipedia.org/wiki?curid=1440092", "title": "Volker Bouffier", "text": "Volker Bouffier\n\nVolker Bouffier (* 18. prosince 1951 Gießen) je německý právník a politik, současný místopředseda Křesťanskodemokratické unie (CDU) a ministerský předseda německé spolkové země Hesensko.\n\nNarodil se v Gießenu v Hesensku. V roce 1977 ukončil studium práv na Giessenské univerzitě, zatímco v letech 1975–1978 působil na škole i jako odborný asistent pro oblast občanského práva. Po skončení školy se právu věnoval řadu let, souběžně se svou politickou kariérou. V současnosti je neaktivním partnerem právnické firmy \"Bouffier & Wolf\".\n\nV roce 1982 byl poprvé zvolen do hesenského parlamentu. V období let 1999–2010 byl státním ministrem vnitra a sportu v kabinetu Rolanda Kocha. Od července 2010 je předsedou CDU v Hesensku, v současnosti je také místopředsedou strany na spolkové úrovni. Od listopadu 2014 do října 2015 byl prezidentem Spolkové rady. Od srpna 2010 je hesenským zemským ministerským předsedou; ve funkci vystřídal Rolanda Kocha, předsedu kabinetu, v němž působil coby ministr. V roce 2017 se Bouffier ostře vymezil vůči opakované kritice Německa ze strany tureckého prezidenta Recepa Tayyipa Erdoğana.\n\nBouffier působil nebo působí v řadě německých nevládních organizací.\n"}
{"id": "1440093", "url": "https://cs.wikipedia.org/wiki?curid=1440093", "title": "Mikuláš Biceps", "text": "Mikuláš Biceps\n\nMikuláš Biceps též Mikuláš z Jevíčka (kolem poloviny 14. století, Jevíčko – kolem r. 1390, asi Praha) byl český teolog a filozof, dominikán a univerzitní učitel.\n\nPřednášel na Univerzitě Karlově a byl lektorem generálních studií dominikánského řádu. Jan Hus o něm uvedl, že byl „dokazovatel nejbystřejší“ (\"argumentator acutissimus\").\n\nJeho \"Sentences\" dokládají známost spisů Jana Viklefa v Praze již na samém počátku 80. let 14. století. Biceps odmítal formující se Viklefovo učení o remanenci.\n\n"}
{"id": "1440098", "url": "https://cs.wikipedia.org/wiki?curid=1440098", "title": "STL (rozcestník)", "text": "STL (rozcestník)\n\nSTL je zkratka s více významy:\n\n"}
{"id": "1440100", "url": "https://cs.wikipedia.org/wiki?curid=1440100", "title": "STL", "text": "STL\n\nSTL (zkratka ze „stereolitografie“) je nativní formát souboru stereolitografického programu pro CAD vytvořeného firmou 3D Systems. Zkratka STL má několik dodatečně vytvořených vysvětlení, jako například „Standard Triangle Language“ a „Standard Tessellation Language“.. Formát STL je podporován mnoha dalšími programy; je používanější pro rapid prototyping, 3D tisk a Computer aided manufacturing.\nSTL soubory popisují pouze geometrii povrchu trojrozměrného objektu bez reprezentace barev, textur nebo jiných obvyklých atributů CAD modelu. Formát STL definuje textovou i binární reprezentaci souborů. Použití binárních souborů je častější, protože jsou kompaktnější.\n\nSTL soubor popisuje syrový, nestrukturovaný triangulovaný povrch pomocí jednotkových normálových vektorů a vrcholů (uspořádaných podle pravidla pravé ruky) trojúhelníků ve trojrozměrné kartézské soustavě souřadnic. V původním standardu musely být všechny souřadnice kladná čísla, ale toto omezení již není vynucováno, a záporné souřadnice se v STL souborech běžně vyskytují. STL soubory neobsahují žádné informace o mírách a používají libovolné jednotky.\n\nTextový STL soubor začíná řádkem\n\nkde \"jméno\" je nepovinný řetězec (i když \"jméno\" není uvedeno, musí být za slovem codice_1 mezera). Soubor pokračuje definicemi libovolného počtu trojúhelníků, z nichž každý je reprezentován takto:\n\nkde každé \"n\" nebo \"v\" je číslo s pohyblivou řádovou čárkou ve formátu znaménko-mantisa-\"e\"-znaménko-exponent, např. \"2.648000e-002\". Soubor končí řádkem\n\nPřestože formát STL umožňuje i jiné možnosti (například stěny s více než jednou „smyčkou“ nebo smyčky s více než třemi vrcholy), v praxi se však používají pouze stěny tvořené jednoduchými trojúhelníky.\n\nKdekoli v souboru, ne však uvnitř čísel nebo slov, mohou být bílé znaky (mezery, tabulátory a konce řádků). Mezi slovy codice_2 a codice_3 a mezi codice_4 a codice_5 musí být alespoň jedna mezera.\n\nProtože textové STL soubory mohou být velmi rozsáhlé, používá se i binární formát STL. Začíná 80bytovou hlavičkou (která je typicky ignorována, ale nikdy nesmí začínat řetězcem „solid“ protože by takový soubor mohly některé programy považovat za textový STL soubor). Po hlavičce následuje čtyřbytové celé číslo bez znaménka ve formátu little endian udávající počet trojúhelníkových stěn v souboru. Další data popisují jednotlivé trojúhelníky. Soubor končí za popisem posledního trojúhelníku.\n\nKaždý trojúhelník je popsán dvanácti 32bitovými čísly s pohyblivou řádovou čárkou: první tři určují normálu stěny, další jsou souřadnice X, Y a Z jednotlivých vrcholů – stejně jako v textové verzi STL souborů. Následuje dvoubytové celé číslo („short“) bez znaménka, obsahující „attribute byte count“ – ve standardním formátu musí být nulový, protože většina programů jiným hodnotám nerozumí.\n\nČísla s pohyblivou řádovou čárkou jsou reprezentována podle normy IEEE 754 a jsou ukládána v pořadí little endian, i když to v dokumentaci není uvedeno.\n\nExistují nejméně dvě nestandardní varianty binárního formátu STL, které obsahují informace o barvách:\n\n\nPořadí jednotlivých složek (červená zelená modrá) v těchto dvou bytech je v těchto dvou přístupech prohozeno, proto i když by tyto formáty mohly být kompatibilní, jiné pořadí barev způsobuje, že kompatibilní nejsou; tuto situaci zhoršuje, že obecný prohlížeč STL souborů, je nemůže automaticky rozlišit. Neexistuje také žádný způsob, jak udělat některé ze stěn průhledné, protože nelze zadat hodnotu alfa kanálu. Pro současné nástroje pro rapid prototyping to není důležité.\n\nV textové i binární verzi formátu STL je normála stěny zadána pomocí jednotkového vektoru, který ukazuje ven z objektu. Většina programů umožňuje, aby hodnota normálového vektoru byla (0,0,0), a program automaticky vypočítá normály podle pořadí vrcholů trojúhelníků pomocí „pravidla pravé ruky“. Některé moduly pro načítání STL souborů (například STL plugin pro Art of Klam) kontrolují, zda normála v souboru souhlasí s normálou vypočítanou pomocí pravidla pravé ruky, a pokud ne, varují uživatele. Jiné programy mohou úplně ignorovat normály stěny a používají pouze pravidlo pravé ruky. Přestože se v souborech obvykle nevyskytují normály, které nelze spočítat pomocí pravidla pravé ruky, aby byl soubor maximálně přenositelný, musí obsahovat normály stěn i uvádět správné pořadí vrcholů.\nVýznamnou výjimkou je program SolidWorks, který používá normály pro efekty stínování.\n\nStereolitografické stroje jsou 3D tiskárny, které dokážou vytvořit jakýkoli prostorový tvar jako řadu řezů. Tyto stroje v zásadě vyžadují řadu uzavřených dvourozměrných obrysů, které budou vyplněny tuhnoucím materiálem, když se vrstvy spojují dohromady. Přirozeným formátem souboru pro takový stroj by byla řada uzavřených mnohoúhelníků odpovídajících jednotlivým vrstvám pro různou hodnotu souřadnice Z. Protože je však možné měnit tloušťku vytvářených vrstev pro rychlejší, i když méně přesnou tvorbu, bylo by snazší definovat model tak, že by vytvářel uzavřené mnohostěny, které lze řezat v potřebné výšce.\n\nFormát souboru STL dovoluje definovat mnohostěny se stěnami tvořenými libovolnými mnohoúhelníky, ale v praxi se zatím používají pouze trojúhelníky, což znamená, že velká část syntaxe textového souboru je nadbytečná.\n\nPro korektní definici 3D tělesa musí být povrch reprezentovaný jakýmkoli STL souborem uzavřený a propojený, každá hrana musí být součástí právě dvou trojúhelníků a nesmí se vzájemně protínat. Protože syntaxe STL tuto vlastnost nevynucuje, může být ignorována pro aplikace, kde na blízkosti nezáleží. Na blízkosti záleží pouze, protože software, které řeže trojúhelníky, ji vyžaduje na zajištění, že výsledné 2D mnohoúhelníky jsou uzavřené. Někdy lze napsat takový software, aby odstranil malé rozdíly malým posunem vrcholů, které jsou dostatečně blízko sebe, aby se shodovaly. Výsledky nejsou předvídatelné, ale obvykle jsou dostatečné.\n\nSouborový formát STL je jednoduchý a lze jej snadno vytvářet. Díky tomu může mnoho Computer aided design systémů vytvářet soubory STL. Ačkoli výstup je jednoduchý pro výrobu, některé i informace o propojení jsou zahozeny.\n\nMnoho Computer aided manufacturing systémů vyžaduje triangulované modely. Přestože formát STL není s ohledem na spotřebu paměti a výpočetního výkonu nejefektivnější metodou pro přenos těchto dat, pro import triangulovaných dat do systémů CAM se často používá. Velmi často bývá dostupný právě STL formát, takže mnoho CAM systémů jej používá. Aby však mohl CAM systém tato data použít, musí v některých případech rekonstruovat informace o konektivitě.\n\nFormát STL může být použit i pro výměnu dat mezi CAD/CAM systémy a počítačovými programy jako je Mathematica.\n\nFormát STL navrhlo sdružení Albert Consulting Group pro firmu 3D Systems v roce 1987.. Formát byl vyvinut pro první komerční 3D tiskárny firmy 3D Systems. Od svého prvního vydání zůstal formát 22 roků téměř nezměněn. Až v roce 2009 byla navržena aktualizace formátu označovaná jako STL 2.0.\n\n\n\n"}
{"id": "1440101", "url": "https://cs.wikipedia.org/wiki?curid=1440101", "title": "Stefan Chowaniec", "text": "Stefan Chowaniec\n\nStefan Chowaniec (* 21. dubna 1953, Nowy Targ) je bývalý polský hokejový útočník. Jeho bratrem je bývalý polský hokejový reprezentant Andrzej Chowaniec.\n\nV polské lize hrál za tým Podhale Nowy Targ (1969–1982). Dále hrál v Německu za Augsburger EV a EV Landsberg. V polské lize nastoupil ve 450 utkáních a dal 292 gólů. Je devítinásobným vítězem polské ligy. \n\nPolsko reprezentoval na olympijských hrách v roce 1972, 1976 a 1980 a na 11 turnajích mistrovství světa v letech mistrovství světa v letech 1971, 1972, 1973, 1974, 1975, 1976, 1977, 1978, 1979, 1981 a 1982. Celkem za polskou reprezentaci nastoupil ve 172 utkáních a dal 50 gólů.\n\n"}
{"id": "1440102", "url": "https://cs.wikipedia.org/wiki?curid=1440102", "title": "Essert-Pittet", "text": "Essert-Pittet\n\nEssert-Pittet je bývalá obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2015 žilo v obci 164 obyvatel. V roce 2017 se Essert-Pittet a Corcelles-sur-Chavornay sloučily s obcí Chavornay.\n\nObec je poprvé zmiňována v letech 1100 jako Exertus. V roce 1453 je obec zmiňována jako Essers. Pod současným jménem je zmiňována před rokem 1764. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois.\n\nEssert-Pittet je situován jihozápadně od Yverdon-les-Bains při dálnici A1.\n\nV roce 2000 hovořilo 86,4% obyvatel obce francouzsky. Ke švýcarské reformované církvi se ve stejném roce hlásilo 59,2% obyvatel, k církvi římskokatolické 14,4% obyvatel.\n"}
{"id": "1440106", "url": "https://cs.wikipedia.org/wiki?curid=1440106", "title": "Xenija Aleksejevová", "text": "Xenija Aleksejevová\n\nXenija Olegovna Aleksejevová (: Ксения Олеговна Алексеева; * 13. srpna 1987 Miass) je bývalá ruská reprezentantka ve sportovním lezení, horolezkyně a trenérka, vicemistryně Evropy v lezení na rychlost, mistryně sportu Ruska mezinárodní třídy.\n\n"}
{"id": "1440151", "url": "https://cs.wikipedia.org/wiki?curid=1440151", "title": "Cena za správný život", "text": "Cena za správný život\n\nCena za správný život (v anglickém originále Right Livelihood Award) je mezinárodní ocenění, jež má „poctít a podpořit ty, kteří nabízejí praktické a příkladné odpovědi na nejnaléhavější výzvy, kterým dnes čelíme“. Založil ho roku 1980 švédský filantrop Jakob von Uexküll a uděluje se každý rok v prosinci ve Stockholmu. Obvykle bývá poctěno okolo čtyř fyzických nebo právnických osob zároveň, a ty si rozdělí odměnu v celkové výši 200 tisíc euro, pokud nezískají čestnou cenu, jejíž držitel nemá nárok na podíl z uvedené částky. Oceňovány bývají výkony v oblastech jako ochrana životního prostředí, lidská práva, udržitelný rozvoj, zdravotnictví, vzdělání a dosahování míru. Cena bývá nazývána též Alternativní Nobelova cena, i když s Alfredem Nobelem a jeho odkazem nemá z právního hlediska nic společného.\n\n"}
{"id": "1440156", "url": "https://cs.wikipedia.org/wiki?curid=1440156", "title": "Jozef Záhorský (lední hokejista)", "text": "Jozef Záhorský (lední hokejista)\n\nJozef Záhorský (6. ledna 1929, Bratislava – 2002) byl československý hokejový brankář. \n\nJako reprezentant se zúčastnil olympiády v roce 1952, kde Československo skončilo na 4. místě. Na mistrovství světa startoval v roce 1953. V reprezentačním dresu odehrál celkem 10 zápasů. V lize hrál za ATK Praha a Spartak LZ Plzeň.\n\n"}
{"id": "1440157", "url": "https://cs.wikipedia.org/wiki?curid=1440157", "title": "China Open 2018", "text": "China Open 2018\n\nChina Open 2018 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem DecoTurf. Probíhal mezi 1. až 7. říjnem 2018 v čínské metropoli Pekingu jako dvacátý ročník mužského a dvacátý druhý ročník ženského turnaje.\n\nMužská polovina se řadila do čtvrté nejvyšší kategorie okruhu ATP World Tour 500 a její dotace činí 4 658 510 dolarů. Ženská část měla rozpočet 8 285 274 dolarů, a po Grand Slamu a Turnaji mistryń, byla součástí třetí nejvyšší úrovně okruhu WTA Premier Mandatory.\n\nNejvýše nasazenými hráči v singlových soutěžích se stali argentinská světová čtyřka Juan Martín del Potro a první hráčka žebříčku Simona Halepová z Rumunska. Posledním přímým účastníkem v mužské dvouhře byl tuniský 59. hráč žebříčku Malek Džazírí a v ženské části pak 50. žena klasifikace Aleksandra Krunićová ze Srbska.\n\nDruhý singlový titul na okruhu ATP Tour vybojoval 26letý Gruzínec Nikoloz Basilašvili, který se poprvé posunul do elitní světové třicítky, když mu po turnaji patřila 23. příčka. Jubilejní třicátý singlový titul na okruhu WTA Tour získala dánská světová dvojka Caroline Wozniacká, jež navázala na svůj triumf z China Open 2010. \n\nJedenáctou společnou trofej v mužské čtyřhře ATP vyhrál polsko-brazilský pár Łukasz Kubot a Marcelo Melo. Ženského debla ovládla dvojice 32letých plzeňských rodaček Andrea Sestini Hlaváčková a Barbora Strýcová, které si připsaly druhý společný titul. Hlaváčková na China Open již triumfovala v roce 2014.\n\nNásledující hráčí obdrželi divokou kartu do hlavní soutěže:\n\nNásledující hráč obdržel zvláštní výjimku:\n\nNásledující hráč nastoupil do hlavní soutěže jako náhradník:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\n\nNásledující hráčka uplatnily do hlavní soutěže žebříčkovou ochranu:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníka:\n\n\n\n\n\n"}
{"id": "1440160", "url": "https://cs.wikipedia.org/wiki?curid=1440160", "title": "Acetal", "text": "Acetal\n\nAcetal je označení funkční skupiny s obecným vzorcem RC(OR'), kde R a R' jsou organické skupiny. Centrální uhlíkový atom je navázán na čtyři takové skupiny; molekula je tedy nasycená a má čtyřstěnnou geometrii. Skupiny OR' mohou být stejné i rozdílné; podobná situace je u skupin R - pokud jsou stejné, jedná se o „symetrický acetal“, jsou-li rozdílné, jde o „asymetrický“ či „smíšený acetal“; v takovém případě může být dokonce jednou z těchto skupin vodík. Acetaly se připravují z karbonylových sloučenin, na něž je lze zpětně přeměnit. Pro sloučeniny odvozené od ketonů se někdy používá pojmenování ketal, zatímco samotným pojmem acetal jsou pak označovány pouze sloučeniny odvozené od aldehydů.\n\nKe tvorbě acetalu dochází, když je hydroxylová skupina poloacetalu protonována a ztrácí molekulu vody. Vzniklý karbokation je poté okamžitě atakován molekulou alkoholu, odštěpením protonu z připojeného alkoholu pak vzniká výsledný acetal.\n\nAcetaly jsou oproti poloacetalům obecně stabilnější, ovšem při jejich tvorbě se vytváří rovnováha s estery. V průběhu reakce, při níž vzniká acetal, je potřeba odstraňovat vodu, která způsobuje zpětnou hydrolýzu na poloacetal. Při vzniku acetalu se snižuje počet molekul v reakční soustavě a proto dochází i k poklesu entropie, což reakci znesnadňuje, obzvláště pokud místo každých dvou molekul jednosytného alkoholu reaguje jedna molekula diolu. Proces lze usnadnit použitím orthoesteru jako zdroje alkoholu, aldehydy a ketony reagují s orthoestery v procesu zvaném acetalová výměna za vzniku příslušného acetalu či ketalu. Voda vzniklá společně s acetalem je využita k hydrolýze orthoesteru a tím i produkci dalších molekul alkoholu, čímž se rovnováha posouvá doprava.\n\nU mnoha karbonylových sloučenin existují zvláštní názvy pro jejich acetalové/ketalové formy, například acetal odvozený od formaldehydu se někdy nazývá „formal“. Ketal odvozený od acetonu se obdobně nazývá acetonid.\n\nAcetaly se využívají v organické syntéze jako chránící skupiny pro karbonylové sloučeniny, jelikož jsou stabilní vůči zásadité hydrolýze a vůči mnoha oxidačním i redukčním činidlům. Lze je použít k ochraně nejen karbonylových sloučenin (mírnou reakcí s alkoholem), ale též diolů (mírnou reakcí s karbonylovou sloučeninou); tímto způsobem se tedy dá ovládat také reaktivita sloučenin obsahujících v molekule alkoholovou i karbonylovou skupinu.\n\nAcetalizace je organická reakce, při níž dochází k tvorbě acetalu (nebo ketal). Jedním ze způsobů jejího provedení je nukleofilní adice alkoholu na aldehyd (nebo keton). Acetalizace se často využívá v organické syntéze za účelem vytvoření chránící skupiny, jelikož jde o vratnou reakci.\n\nAcetalizace se katalyzuje kyselinou a dochází při ní k odštěpení vody; v zásaditém prostředí neprobíhá. Odstraňováním vody z reakční směsi azeotropní destilací nebo jejím zachycováním pomocí molekulárních sít či oxid hlinitého lze rovnováhu reakce posunout ve prospěch acetalu.\n\nKarbonylová skupina sloučeniny 1 přijme proton z hydroniového kationtu, protonovaný karbonyl 2 je aktivován pro nukleofilní adici alkoholu. Struktury 2a a 2b jsou mezomery. Po deprotonaci molekuly 3 vodou vzniká poloacetal nebo poloketal 4; jeho hydroxylová skupina je protonována za tvorby oxoniového kationtu 6, jenž přijme druhou alkoholovou skupinu, čímž se vytvoří molekula 7, z níž se nakonec deprotonací vytvoří acetal 8. Zpětná reakce probíhá při přidání vody do reakční směsi. V zásaditém prostředí jsou acetaly stabilní. Při transacetalizaci diol reaguje s acetalem nebo dvěma různými acetaly a to s každým zvlášť.\n"}
{"id": "1440173", "url": "https://cs.wikipedia.org/wiki?curid=1440173", "title": "INEX – Sdružení dobrovolných aktivit", "text": "INEX – Sdružení dobrovolných aktivit\n\nINEX – Sdružení dobrovolných aktivit (zkráceně INEX-SDA) je nevládní nezisková organizace, byla založena v roce 1991 a zabývá se mezinárodním dobrovolnictvím a mezikulturním vzděláváním. INEX-SDA organizuje dobrovolnické projekty, vzdělávací programy a kampaně. Za své poslání pokládá podporu rozvoje tolerantní a otevřené společnosti a aktivního odpovědného přístupu k okolnímu světu nejen v Česku, ale i na celém světě a jejími nástroji je právě mezinárodní dobrovolnictví, vzdělávání a sport.\n\n\"„Chceme žít ve společnosti, ve které se lidé respektují a přistupují zodpovědně k okolnímu světu. Věříme, že dobrovolnictví a spolupráce na lokální i globální úrovni je cestou ke vzájemnému porozumění a nenásilí.“\"\n\nVizí organizace je tolerantní a otevřená společnost, která respektuje kulturní rozdíly a ctí zásady udržitelného rozvoje. Skrze své aktivity se INEX-SDA snaží přispět k fungování mezinárodní a mezikulturní spolupráce založené na principech rovného přístupu, vzájemného respektu a porozumění. Cílem organizace tak je nabízet lidem příležitosti k aktivnímu zapojení se do společnosti a k získávání takových dovedností a zkušeností, které jsou užitečné pro osobní, občanský i profesní život. Aktivity INEX-SDA by tak měly vést k výchově aktivních a zodpovědných občanů, kteří se zajímají o dění v okolním světě a věnují se obecně prospěšným činnostem bez ohledu na přímý finanční benefit.\n\nOrganizace byla založena 10. dubna 1991 pod názvem Sdružení pro mezinárodní výměnu a turistiku mládeže. Zásadní zlom v aktivitách organizace nastal v roce 1994, kdy se organizace stala členem mezinárodní sítě dobrovolnických organizací Alliance of European Voluntary Service Organisations. Možnosti sdružení i se tak o poznání rozšířily. V roce 1998 se organizace stává součástí sítě Co-ordinating Committee for International Voluntary Service (CCIVS) při UNESCO a mění si název na INEX-Sdružení dobrovolných aktivit.\n\nDo nového tisíciletí se INEX-SDA podařilo workcampy a jiné dobrovolnické projekty rozšířit do současné konvenční podoby. S nastupující technologií a širokým použitím počítačů se začala využívat digitální databáze pro přihlášky na projekty, která se v mnohonásobně větším objemu používá dodnes. V rámci iniciativ pro obnovu venkova INEX-SDA prostřednictvím Evropské dobrovolné služby poprvé zapojuje zahraniční dobrovolníky do projektu Modrý Dům a Školicího střediska INEX-SDA.\n\nV roce 2004 se organizace začíná také angažovat v zemích globálního Jihu a organizace se zapojuje do sítě GLEN (dnes Global Learning and Education Network) a z něj vycházející projekt Fotbal pro rozvoj, jenž se poprvé uskutečňuje v roce 2006.\n\nV druhém desetiletí 21. století je INEX-SDA již zavedenou dobrovolnickou organizací v České republice. Spolu s partnery realizuje svůj první větší projekt mezikulturního vzdělávání – Stereotýpek v nás. Založen byl také Dobrovolnický klub – DoK (dnes pokračuje projekt pod jménem INEXup), který sdružuje dobrovolnické spolky a přináší podněty přímo od dobrovolníků samých. Rozrůstají se také řady zahraničních partnerů a INEX-SDA usiluje o rozšíření dobrovolnictví mezi širší vrstvy obyvatel. Vzniká tak projekt Dobrovolnictví pro všechny, který se snaží vysílat i přijímat dobrovolníky s různými druhy znevýhodnění.\n\nV roce 2014, v souladu s novým občanským zákoníkem, mění svůj status na zapsaný spolek.\n\nVytváří se také mobilní aplikace IMPROVE, která má za cíl pomoci dobrovolníkům zaznamenat své nabyté dovednosti a zkušenosti v měřitelné kompetence a převést tak zkušenosti z dobrovolnických projektů do řeči hledané na trhu práce.\n\nPod hlavičku zapsaného spolku spadá několik samostatných jednotek se sdílenou právní subjektivitou a samostatným hospodařením. Jedná se o pražskou kancelář, která organizuje všechny základní projekty INEX-SDA (vysílání a přijímání dobrovolníků na projekty, rozvojové vzdělávání, školení, mezikulturní vzdělávání, INEXup, GLEN a Fotbal pro rozvoj); pobočku v Tvarožné Lhotě, která se soustředí na rozvoj venkova, práci s mládeží a ekologickou výchovu; a pobočku v Brně zaměřující se na primární a sekundární prevenci poruch chování zejména v podpůrných a volnočasových projektech pro děti a mládež. V minulosti byla v provozu též pobočka v Kosteleckých Horách, která je ale již zrušena.\n\nSpolupráce s dalšími organizacemi na lokální, národní a mezinárodní úrovni je základem pro rozvoj, koordinaci a realizaci jednotlivých projektů i fungování INEX-SDA jako celku. Sdružení je proto členem a partnerem řady organizací a sítí.\n\nAlliance of European Voluntary Service Organisations je mezinárodní nevládní mládežnická organizace, založená v roce 1982, sdružující národní organizace, které prostřednictvím dobrovolnických aktivit propagují mezikulturní vzdělávání, porozumění a mír. V současnosti Alianci tvoří 50 členů z 28 zemí Evropy, Ameriky a Asie a více než 40 partnerských organizací z celého světa. INEX-SDA je členem Aliance od roku 1994 a aktivně se zapojuje do jejího fungování v pracovních skupinách. V březnu 2018 pak INEX-SDA hostilo tzv. Technical Meeting, velké setkání více než 150 zástupců členských a partnerských organizací sítě, které slouží k přípravě nadcházející dobrovolnické sezóny.\n\nSpolupráce v rámci Aliance umožňuje INEX-SDA dále rozvíjet své aktivity a projekty, stejně tak jako servis poskytovaný dobrovolníkům.\n\nService Civil International (zkratka SCI) je dobrovolnickou organizací, jejímž posláním je propagace míru prostřednictvím mezinárodních dobrovolnických projektů pro všechny bez rozdílu věku nebo původu. Byla založena v roce 1921 a od té doby koordinuje krátkodobé a dlouhodobé dobrovolnické projekty po celém světě prostřednictvím svých poboček (45) a partnerských organizací. INEX-SDA je partnerskou organizací SCI od roku 1991.\n\nProstřednictvím svých projektů se INEX-SDA snaží vytvářet příležitosti k aktivnímu zapojení do společnosti a k získávání vědomostí, zkušeností a postojů užitečných pro osobní, občanský i profesní život.\n\nINEX-SDA je od roku 2004 akreditovanou organizací vysílající dobrovolníky dle zákona č. 198/2002 Sb. o dobrovolnické službě.\n\nWorkcamp je označení pro 2-3 týdenní mezinárodní dobrovolnický projekt jak v České republice, tak i v zahraničí, během kterého spolu pracuje a tráví volný čas skupina dobrovolníků z různých konců světa. Zaměření workcampů může být například ekologie, práce se seniory, dětmi a mládeží, renovace památek nebo kulturní rozvoj. Kromě práce je náplní projektu také cestování, poznávání okolí, místních obyvatel i dalších dobrovolníků, ale také péče o každodenní potřeby projektu, jako je vaření či úklid, jelikož dobrovolnická skupina bydlí po celé trvání projektu společně. Komunikačním jazykem je povětšinou angličtina, postačí základní komunikativní znalost. Znalost jazyka dané země není povinností (pokud to u projektu není vyloženě uvedeno), ale může být výhodou. INEX-SDA ročně vyšle do zahraničí kolem 500 českých dobrovolníků do zhruba 70 zemí světa a až 300 zahraničních dobrovolníků přijme na projekty v České republice. Workcampů se nejčastěji účastní dobrovolníci ve věku 18-26 let, s majoritou většinou žen (66% všech dobrovolníků v roce 2017). Pro účast na workcampu ani pro výkon práce není potřeba žádná speciální kvalifikace. Pro dobrovolníka je hlavní, aby byl ochoten zapojit se do všech částí dobrovolnického projektu – práce, volnočasových aktivit, vaření apod. a stát se součástí skupiny. Důležitá je motivace, flexibilita, ochota přizpůsobit se místnímu prostředí a podmínkám. Obvyklá pracovní doba na workcampu je 6 hodin denně, 5 dní v týdnu, ovšem přesné rozložení práce se může lišit projekt od projektu. Práce není placená.\n\nINEX-SDA ročně přijímá zahraniční dobrovolníky na přibližně 30 projektech v České republice. Zahraniční dobrovolníci se zde podílejí například na rekonstrukci historických památek, pomáhají v přírodních rezervacích, nebo asistují na dětských táborech. Tyto workcampy u nás organizace pořádá ve spolupráci s tzv. místními partnery, kterými jsou nejčastěji zástupci obcí, měst, spolků či jiných lokálních neziskových organizací.\n\nDelší dobrovolnické projekty, trvající většinou od jednoho měsíce do jednoho roku, jsou určeny pro všechny, kteří mají zájem hlouběji proniknout do místních kultur a nasbírat extenzivní nové zkušenosti v zahraničí. Delší projekty představují cennější pomoc pro hostitelskou organizaci a zároveň významnější životní zkušenost pro samotného dobrovolníka.\nINEX-SDA nabízí každý rok více než 200 projektů napříč celým světem. Zaměření projektů je velmi různorodé, nejčastěji však jde o ochranu životního prostředí, práci s dětmi a mládeží, vzdělávání (například výuka angličtiny) nebo kulturu.\n\nStředně a dlouhodobé projekty jsou otevřeny pouze dobrovolníkům starším 18 let. Na projektech je obvykle zajištěno ubytování a strava, v některých evropských zemích dostane dobrovolník i malé kapesné, ale také se může stát, že se dobrovolník na nákladech bude určitou měrou podílet (tzv. Participation Fee).\n\nINEX-SDA vysílá a zároveň přijímá dobrovolníky v rámci Evropské dobrovolné služby (zkratka EDS), což je neformální součást vzdělávacího programu Evropské komise. Evropská dobrovolná služba dává dobrovolníkům ve věku 18-30 let příležitost vyrazit na 2-12 měsíců do zemí Evropské unie a dalších partnerských států a účastnit se dobrovolnického projektu v neziskové nebo státem zřizované organizaci zaměřené na ochranu životního prostředí, práci s mládeží, sociální integraci, umění, kulturu a kulturní dědictví, volnočasové aktivity nebo sport.\n\nDobrovolník pracuje bez nároku na mzdu, ale Evropská dobrovolná služba je financována z grantového program EU – Erasmus+. Z grantu je hrazen příspěvek na cestovné na místo projektu a zpět, ubytování, strava, kapesné, jazykový kurz, zdravotní pojištění a cestovní pojištění. Součástí každého programu jsou také podpůrná školení a jazykové kurzy.\n\nProgram Evropská dobrovolná služba v současné době končí a bude nahrazen novým programem Evropský sbor solidarity (European Solidarity Corps).\n\nOrganizace INEX-SDA přistupuje k dobrovolnictví jako ke nástroji vzdělávání. Tento potenciál může být naplněn zejména tehdy, když se dobrovolníci účastní jak přípravy na svůj dobrovolnický projekt, tak následné reflexe své zkušenosti. Proto také organizace rozvíjí své dobrovolníky i partnery v rámci svých vzdělávacích cyklů, školení a seminářů. Cyklem globálního dobrovolnictví určeného pro dobrovolníky vyjíždějící do zemí globálního Jihu projde cca 70 lidí\".\" Vzdělávacím cyklem pro vedoucí workcampů projde ročně cca 35 mladých lidí, kteří jsou vyškoleni k vedení mezinárodních skupin\".\" V neposlední řadě INEX-SDA vzdělává také tzv. místní partnery pořádající tyto workcampy po celé ČR školením Zrealizuj workcamp ve svém městě. Tyto cykly jsou pak dále doplněny o nabídku dalších i mezinárodních školení s tématy genderu, rasismu, stereotypů, udržitelnosti apod.\n\nAplikace IM-PROVE byla vytvořena v rámci projektu „ZDoKonal se“ a jejím cílem je umožnit účastníkům dobrovolnických projektů  snadno prezentovat své zkušenosti na pracovním trhu. Aplikace uživatelům ukáže, jaké kompetence během dobrovolnických programů nasbírali a které by bylo ještě potřeba rozvíjet. Aplikace poté ze zadaného profilu vytvoří list kvalifikací, který se dá poté sdílet na sociálních sítích nebo přidat k profilu na LinkedIn.\n\nGLEN je síť nevládních a vládních organizací a mladých lidí, kteří se věnují globálnímu vzdělávání. Vizí GLENu je svět, ve kterém lidé přemýšlejí o realitách globalizovaného světa a své vlastní roli v něm a angažují se, aby budovali spravedlivou a udržitelnou společnost. Proto poskytuje GLEN jednotlivcům i organizacím prostor pro učení a rozvoj jejich potenciálu jako aktivních globálních občanů.\n\nGLEN dává mladým lidem ve věku 21–30 let možnost absolvovat roční vzdělávací cyklus zaměřený na rozvoj kritického myšlení v globálních souvislostech a metody globálního vzdělávání/učení. Jeho jedinečnost spočívá v kombinaci tří vzdělávacích seminářů, tříměsíční stáže v neziskové organizaci v jedné ze zemí Afriky, Asie a Latinské Ameriky a praxi při realizaci vlastních aktivit globálního rozvojového vzdělávání v Evropě po návratu. Pomocí inovativního participativního neformálního vzdělávání mají účastníci možnost získat teoretické i praktické zkušenosti s globálními výzvami.\n\nProgram je realizován sítí jedenácti organizací z České republiky, Polska, Maďarska, Litvy, Lotyšska, Estonska, Slovinska, Německa, Francie a Irska a Beninu, které spolupracují s přibližně 60 partnerskými organizacemi z různých zemí Asie, Afriky, Jižní Ameriky a Evropy mimo EU. Stáž v partnerské organizaci společně absolvují z pravidla 2-3 dobrovolníci z různých zemí. Účast v celém cyklu je finančně podpořena stipendiem.\n\nAmbicí GLENu do budoucna je vytvořit „globální partnerskou síť“, podporovat spravedlivou partnerskou spolupráci a přispívat ke společnému vytváření konceptů a programů globálního učení.\n\nFotbal pro rozvoj je vzdělávací projekt, který využívá pozitivní aspekty fotbalu, jako je fair play a týmová spolupráce, a přenáší je z fotbalového hřiště do kontextu každodenního života. Prostřednictvím fotbalových aktivit INEX-SDA rozvíjí u mladých lidí hodnoty respektu, zodpovědnosti a schopnosti spolupráce.\n\nPrvní ročník Fotbalu pro rozvoj se uskutečnil v roce 2006. V současnosti v České republice vytváří platformu, v níž společně s partnerskými organizacemi z celé republiky organizuje fotbalové ligy, turnaje, workshopy a kulturní akce, na nichž se potkávají lidé, kteří by se za normálních okolností nesetkali. Každoročním vrcholem projektu je měsíční kampaň, během které tým česko-keňských ambasadorů navštěvuje jednotlivé regiony České republiky a zvyšuje povědomí o využití sportu pro sociální práci, ale i současných globálních problémech. Od roku 2016 je projekt oficiálním členem mezinárodní sítě Streetfootballworld, která sdružuje iniciativy využívající fotbal pro vzdělávací a rozvojové účely z celého světa.\n\nProjekt INEXup vznik v roce 2018 a přímo navazuje na projekt Dobrovolnický klub (DoK). Stejně jako dřívější platforma, i INEXup sdružuje menší dobrovolnické spolky, spojuje aktivní a tvořivé lidi a zprostředkovává jim tak platformu k výměně informací či kooperaci a realizaci dobrovolnických nápadů.\n\nProjekty INEXup nabízí různý prostor pro učení, díky čemuž mají dobrovolníci možnost pojmout svůj osobní rozvoj, jak považují za vhodné. Díky vzdělávacím seminářům jde o růst hlavně v těchto oblastech: práce ve skupině, leadership, organizace a řízení projektů, PR, self-management, soft-skills, veřejné vystupování, fundrising a psaní draftů, finanční řízení.\n\nProjekty v rámci INEXup by měly vždy být prospěšné našemu okolí, ať už jde o společnost nebo přírodu. Jejich primárním účelem ale je, aby si členové skupin vyzkoušeli pracovat na projektu a co nejvíce se na tom naučili.\n\nProgram je časově ohraničený a projekty tedy mohou být buď jednorázové, nebo se stát součástí INEXí komunity, ve které funguje vzájemná spolupráce mezi INEX-SDA a projekty i projekty navzájem. V současnosti paltformu INEXup využívá Dobrovolnická akademie INEX-SDA, Library Of Things Prague, Na Den nebo RESP:ON.\n\nOrganizace INEX-SDA podporuje myšlenku dobrovolnictví jako nástroje k začleňování lidí s různým druhem znevýhodnění (fyzické, mentální, sociální), a proto vznikl projekt Dobrovolnictví pro všechny, který každoročně vyšle přibližně desítku dobrovolníků do zahraniční a přijme i několik dobrovolníků na projekty v Česku. Organizace poskytuje konkrétní a praktickou podporu - může mít podobu konzultace před výběrem projektu, zajištění speciálních potřeb na místě, zajištění praktických kroků jako doprava a pojištění, případně též například finanční příspěvek.\n\nCílem projektu je zprostředkovat benefit nejen pro rozvoj samotných znevýhodněných dobrovolníků, ale také pro celý zbytek skupiny, který díky spolupráci s inkluzivními dobrovolníky může ztratit předsudky vůči některým typům znevýhodnění. Respekt vůči lidské rozmanitosti je tak hlavním cílem této iniciativy a v současnosti se INEX-SDA spolupracuje např. s Člověkem v tísni, IQ Roma servis apod.\n\n"}
{"id": "1440174", "url": "https://cs.wikipedia.org/wiki?curid=1440174", "title": "Rakuten Japan Open Tennis Championships 2018", "text": "Rakuten Japan Open Tennis Championships 2018\n\nRakuten Japan Open Tennis Championships 2018 (japonsky: 2018 年楽天ジャパン・オープン・テニス選手権 [Rakuten džapan ópun tenisu senšuken]) byl tenisový turnaj pořádaný jako součást mužského okruhu ATP World Tour, který se odehrával na krytých dvorcích s tvrdým povrchem Greenset v komplexu Musashino Forest Sports Plaza. Dějiště bylo změněno v důsledku probíhající renovace areálu Ariake Coliseum pro Letní olympijské hry 2020. Událost se konala mezi 1. až 7. říjnem 2018 v japonské metropoli Tokiu jako čtyřicátý šestý ročník turnaje.\n\nTurnaj s rozpočtem 1 928 580 dolarů patřil do kategorie ATP World Tour 500. Nejvýše nasazeným hráčem ve dvouhře se stal pátý tenista světa Marin Čilić z Chorvatska, jehož v úvodním kole vyřadil Němec Jan-Lennard Struff.\n\nTřetí singlový titul na okruhu ATP Tour vybojoval 22letý ruský kvalifikant Daniil Medveděv, jenž se posunul na nové kariérní maximum, 22. místo. Poprvé se tak stal ruskou jedničkou. Premiérovou společnou trofej ve čtyřhře ATP získala japonsko-německá dvojice Ben McLachlan a Jan-Lennard Struff.\n\nNásledující hráči obdrželi divokou kartu do hlavní soutěže:\n\nNásledující hráč obdržel do hlavní soutěže zvláštní výjimku:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n"}
{"id": "1440175", "url": "https://cs.wikipedia.org/wiki?curid=1440175", "title": "Musashino Forest Sports Plaza", "text": "Musashino Forest Sports Plaza\n\nMusashino Forest Sport Plaza (japonsky: 武蔵野の森総合スポーツプラザ, česky: Musašinská lesní sportovní plaza) je víceúčelový sportovní komplex ležící v japonském městě Čófu, části aglomerace Velkého Tokia. Otevřen byl v listopadu 2017. Stal se prvním novým sportovištěm dokončeným pro Letní olympijské hry 2020. Výstavba trvala tři a půl roku a náklady dosáhly výše 300 milionů dolarů. Hlavní sportovní hala komplexu má kapacitu více než 10 tisíc sedících diváků. Sportovní centrum také zahrnuje veřejně přístupný plavecký bazén, víceúčelové sportovní prostory a dvě studia fitness.\n\nV rámci Letní olympiády 2020 byly do komplexu zařazeny disciplíny v badmintonu a šermu jako součásti moderního pětiboje. Programem Letní paralympiády 2020 se v aréně stal basketbal vozíčkářů.\n\nV říjnu 2018 se v komplexu odehrál mužský tenisový turnaj Japan Open Tennis Championships na tvrdém povrchu Greenset, když stabilní místo konání v Ariake Coliseum procházelo renovací na připravovaný olympijský tenisový turnaj.\n"}
{"id": "1440179", "url": "https://cs.wikipedia.org/wiki?curid=1440179", "title": "Krajská soutěž – Košice 1951", "text": "Krajská soutěž – Košice 1951\n\nKrajská soutěž – Košice 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1440184", "url": "https://cs.wikipedia.org/wiki?curid=1440184", "title": "Pavel Samojlin", "text": "Pavel Samojlin\n\nPavel Michajlovič Samojlin (: Павел Михайлович Самойлин; 2. listopadu 1974 Sverdlovsk (nyní Jekatěrinburg) – 10. prosince 1996 u Krasnojarsku) byl sovětský a ruský reprezentant ve sportovním lezení a horolezec. Mistr Ruska, absolutní mistr Sovětského svazu, první juniorský mistr světa a obecně uznávaný nejlepší ruský horolezec v letech 1991–1996. Zemřel při autonehodě v roce 1996. \n\nPocházel z horolezecké rodiny, oba rodiče (otec Michail Alexejevič Samojlin) byli mistři Ruska a mistři sportu, matka (Tamara Ivanovna Samojlina) zasloužilá trenérka. Jeho manželka Taťjana Michajlovna Sjomkina nyní působí jako trenérka, jeho dcera Anastasija Samojlina je mistryně sportu.\n\n\nV letech 1997–2006 se na jeho památku konaly lezecké závody v Jekatěrinburgu. Na Krymu v lezecké oblasti Nikita po něm byla nazvána cesta \"Udalec Paška\" (Удалец Пашка).\n\n"}
{"id": "1440192", "url": "https://cs.wikipedia.org/wiki?curid=1440192", "title": "Seznam dílů seriálu Americká manželka", "text": "Seznam dílů seriálu Americká manželka\n\nToto je seznam dílů seriálu \"Americká manželka\".\n\n<onlyinclude>\n</onlyinclude>\n\n"}
{"id": "1440199", "url": "https://cs.wikipedia.org/wiki?curid=1440199", "title": "Klavírní výtah", "text": "Klavírní výtah\n\nKlavírní výtah je abstrakt partitury hudební skladby většího rozsahu upravený pro jeden, eventuálně více klavírů.\n\nKlavírní výtah slouží především pro zjednodušení větších symfonických, komorních, vokálních sborových či scénických (operních) děl upravených například pro potřeby korepetitorů pro nastudování díla bez nutnosti zapojení celého orchestru.\n\nNejčastěji se používají klavírní výtahy oper, oratorií, symfonií, sólových koncertů, baletů apod.\n"}
{"id": "1440200", "url": "https://cs.wikipedia.org/wiki?curid=1440200", "title": "2018 v dopravě", "text": "2018 v dopravě\n\nTento článek obsahuje seznam událostí souvisejících s dopravou, které proběhly roku 2018.\n\n\n31. srpna \n\nČesko. Byl uveden do provozu úsek dálnice D7 mezi Postoloprtama a Bítozevsí.\n\n\n"}
{"id": "1440202", "url": "https://cs.wikipedia.org/wiki?curid=1440202", "title": "Jean Nicot", "text": "Jean Nicot\n\nJean Nicot (1530-1600) byl francouzský diplomat, učenec a obchodník s tabákem. Je po něm pojmenována látka nikotin.\nJean Nicot se narodil v roce 1530 v Nîmes, na jihu Francie, v rodině notáře. Byl vzděláván v Toulouse a Paříži. Sloužil u dvora Jindřicha II. Francouzského, ve funkci „strážce pečeti“ a posléze králova sekretáře.\n\nV roce 1559, jako 29letý, byl poslán do Portugalska, aby vyjednal manželství šestileté Jindřichovy dcery Markéty z Valois s pětiletým portugalským princem Sebastianem. Jako francouzský velvyslanec sloužil v Lisabonu až do roku 1861. Filozof a botanik Damião de Góis ho zde seznámil s některými exotickými rostlinami, které se začali do Portugalska dovážet ze zámoří. Byl mezi nimi i tabák. Nicot ho začal šňupat a nabyl přesvědčení o jeho léčebných účincích, což popsal v knize z roku 1559. O rok později šňupací tabák uvedl na francouzský královský dvůr. Královna Kateřina Medicejská uvěřila, že jí tabák pomáhá při migrénách. To vedlo k tomu, že se stal v Paříži rychle velkou módou, říkalo se mu též „královnina rostlina“. Z Nicota udělal celebritu i úspěšného obchodníka. Proto také botanik Jacques Daléchamps v roce 1586 tabákovou rostlinu pojmenoval \"Nicotiana\", ačkoli cestovatel André Thevet proti tomu protestoval s argumentem, že první tabák do Francie dovezl on. Carl Linné později název převzal do své systematiky, takže jí zůstal dodnes. Když byla roku 1828 izolována hlavní účinná látka této rostliny (alkaloid), získala podle rostliny název \"nikotin\". \n\nZa své služby francouzskému královskému dvoru byl Nicot povýšen do šlechtického stavu a získal přízvisko \"de Villemain\". Po odchodu od dvora se usadil poblíž Brie-Comte-Robert. Zde sestavil jeden z prvních francouzských slovníků \"Thresor de la langue françoyse tant ancienne que moderne\". Měl osmnáct tisíc hesel a vyšel až po jeho smrti, v roce 1606. Podle historika rasismu Ibrama X. Kendiho šlo o první slovník zahrnující pojem „rasa“.\n"}
{"id": "1440204", "url": "https://cs.wikipedia.org/wiki?curid=1440204", "title": "William Speirs Bruce", "text": "William Speirs Bruce\n\nWilliam Speirs Bruce (1. srpna 1867 – 28. října 1921) byl skotský přírodovědec, polárník a oceánograf. Založil Skotskou oceánografickou laboratoř v Edinburgu. V letech 1902-04 organizoval a vedl skotskou národní antarktickou expedici na Jižní Orkneje a do Weddellova moře. Expedice založila první trvalou meteorologickou stanici v Antarktidě. Jeho plány na přechod Antarktidy přes jižní pól byly zavrženy kvůli nedostatku veřejné a finanční podpory. Měl se rovněž zúčastnit slavné expedice Roberta Falcona Scotta, ale sešlo z toho kvůli jeho sporům s ředitelem Královské geografické společnosti Clementsem Markhamem. Skotská národní expedice byla reakcí na tento konflikt. Mnoho nepřátel Bruceovi přinášel jeho výrazný skotský nacionalismus. Některé konflikty mohly plynout i z toho, že byl patrně autistou, jak tvrdí někteří jeho životopisci. Byl též průkopníkem lyžování a spoluzakladatelem zoologické zahrady v Edinburghu.\n"}
{"id": "1440205", "url": "https://cs.wikipedia.org/wiki?curid=1440205", "title": "Emily Davisonová", "text": "Emily Davisonová\n\nEmily Davisonová (11. října 1872 – 8. června 1913) byla britská učitelka, feministická aktivistka a bojovnice za volební právo žen. Byla členkou Sociální a politické unie žen (\"Women's Social and Political Union\"). Byla \"sufražetkou\", částí skupiny žen, která začala pracovat v roce 1903 na požadavku stejných práv pro ženy. V té době neměly ženy v UK volební právo, nemohly studovat na univerzitách ani vykonávat stejnou práci jako muži. V případě rozvodu děti připadly manželovi. Občas v chudých vesnicích byly poté manželky prodány na trhu. Krom feminismu se hlásila ke křesťanskému socialismu. Na počátku 20. století patřila k nejmilitantnějším aktivistkám, byla desetkrát zatčena, sedmkrát zahájila hladovku a mnohokrát byla při ní nuceně krmena na příkaz úřadů. K metodám jejího protestu patřilo vysklívání oken, zapalování poštovních schránek, házení kamenů do výkladních skrini. Třikrát se vloupala do Westminsterského paláce a strávila tam noc, mj. i noc během sčítání lidu roku 1911. Zemřela poté, co vběhla na závodiště, kde se běželo slavné anglické derby v Epsomu, a byla sražena koněm Anmerem, který patřil králi Jiřímu V. Před akcí nezanechala žádné vysvětlení tohoto činu. V její kapse byl nalezen lístek s nápisem \"Volební právo pro ženy\". Spekulovalo se o sebevraždě, nešťastné náhodě, ale i o pokusu na králova koně umístit vlaječku sufražetek. Historikové se shodují pouze na tom, že nešlo o akt boje za práva zvířat, jemuž se Davisonová nevěnovala.\n\n"}
{"id": "1440206", "url": "https://cs.wikipedia.org/wiki?curid=1440206", "title": "Friedrich Kellner", "text": "Friedrich Kellner\n\nAugust Friedrich Kellner (1. února 1885 Vaihingen an der Enz – 4. listopadu 1970 Lich) byl německý úředník a sociální demokrat, který si psal během druhé světové války protinacisticky zaměřený deník, jenž nazval \"Mein Widerstand\" (\"Moje opozice\"). Deník vstoupil ve známost až dlouho po válce, v němčině vyšel prvně roku 2011, v angličtině v roce 2018. Byl uznán za vzácný dokument. Po válce se Kellner podílel na denacifikaci Německa a obnově německé sociální demokracie.\n\nOriginální deník má deset sešitů a 861 stran. Obsahuje 676 datovaných záznamů začínajících v září 1939 a končících v květnu 1945. Do deníku bylo rovněž vlepeno více než 500 novinových výstřižků. Deník je psán v rukopisném písmu Sütterlin, které bylo v roce 1941 v Německu zakázáno a nahrazeno moderním latinským písmem. V úvodu autor zdůrazňuje, že deník je varováním pro budoucí generace a návodem, jak zabránit nástupu podobného zla, jakým je Adolf Hitler. Kellner v deníku předvídá porážku Německa.\n\nV Německu deník vydalo nakladatelství Wallstein Verlag v Göttingenu v roce 2011 pod názvem \"Vernebelt, verdunkelt sind alle Hirne. Tagebücher 1939-1945.\" Anglický překlad vyšel v lednu 2018 v Cambridge University Press. Přeložen byl Robertem Scottem Kellnerem, autorovým vnukem, který dnes žije ve Spojených státech amerických.\n\nVelký podíl na uznání významu textu měla prezidentská knihovna George Bushe (\"George Bush Presidential Library\"). George Bush deník získal roku 2005. Podle Roberta Scotta Kellnera byl deník nabízen i předtím německým nakladatelstvím, ale žádné o něj nemělo zájem.\n"}
{"id": "1440207", "url": "https://cs.wikipedia.org/wiki?curid=1440207", "title": "Karl Freund", "text": "Karl Freund\n\nKarl Freund (16. ledna 1890 Dvůr Králové nad Labem – 3. května 1969 Santa Monica) byl německo-americký kameraman a filmový režisér židovského původu narozený v Čechách.\n\nZ Čech jeho rodina odešla do Berlína v jeho jedenácti letech. K filmu se dostal v roce 1905, ve svých patnácti letech. Ve 20. letech se proslavil jako kameraman průkopnických německých expresionistických snímků \"Golem\" (1920) či \"Metropolis\" (1927). Při natáčení Murnauova filmu \"Poslední štace\" (1924) jako první v historii použil kameru na kolejích. Na konci 20. let odešel do Spojených států amerických. I zde se věnoval hlavně filmové kameře, natočil například klasický horor \"Drákula\" (1931). Roku 1938 získal Oscara za nasnímání filmu \"Dobrá země\". Nominován na Oscara byl též za kameru snímků \"Pošlapané květy\" a \"The Chocolate Soldier\", oba snímky byly z roku 1942. Několik filmů i režíroval, k nejznámějším patří horor \"Mumie\" s Borisem Karloffem v hlavní roli. Roku 1937 přijel do Německa zachránit svou dceru před nacisty a odvezl ji sebou do Spojených států amerických. Exmanželka však v Německu zůstala a zahynula v koncentračním táboře Ravensbrück. V 50. letech pracoval v televizi, snímal například slavný sitcom \"I Love Lucy\" (1951-1957).\n"}
{"id": "1440208", "url": "https://cs.wikipedia.org/wiki?curid=1440208", "title": "Valse triste", "text": "Valse triste\n\nValse triste je název následujících děl: \n\n"}
{"id": "1440212", "url": "https://cs.wikipedia.org/wiki?curid=1440212", "title": "Olga Taussky-Toddová", "text": "Olga Taussky-Toddová\n\nOlga Taussky-Toddová (30. srpna 1906, Olomouc – 7. října 1995, Pasadena) byla česko-rakousko-americká matematička. Napsala více než 300 vědeckých prací o algebraické teorii čísel a integrálních maticích.\n\nNarodila se jako druhá ze tří dětí v židovské rodině v Olomouci. Její otec Julius David Taussky byl v Olomouci průmyslníkem podnikajícím v oblasti chemie, matka Ida Pollachová byla v domácnosti. \n\nVe věku tří let se její rodina přestěhovala do Vídně, a zde žila až do poloviny první světové války. Poté otec založil octárnu v Linci. V posledním ročníku střední školy, její otec zemřel a její rodina si přála, aby studovala chemii a převzala továrnu. Továrnu nakonec převzala její starší sestra, a tak mohla začít v roce 1925 na Vídeňské univerzitě studovat matematiku, která jí lákala již od dětství. Doktorát získala pod vedením Philippa Furtwänglera. Během studií občas navštěvovala proslulý Vídeňský kroužek. V té době se zabývala především algebraickou teorií čísel, později se specializovala na matice.\n\nV roce 1935 se přestěhovala do Anglie a stala se členem Girton College na Cambridgské univerzitě. V roce 1938 se provdala za severoirského matematika Johna Todda (1911–2007), který působil na Londýnské univerzitě. Za druhé světové války užívala matice pro analýzu vibrací letounů v Národní fyzikální laboratoři. Během této doby napsala několik článků, které vydalo Ministerstvo letecké výroby v Londýně, které byly později označovány za průkopnické dílo maticové teorie.\n\nV roce 1945 odešla do Spojených států amerických a pracovala pro Národní institut standardů a technologie. V roce 1957 spolu se svým manželem nastoupila do Kalifornského technologického institutu (Caltech) v Pasadeně. Pod jejím vedením získala Lorraine Fosterová, jako první žena na Caltechu, titul Ph.D. Do důchodu odešla roku 1977. Roku 1978 obdržela rakouské vyznamenání Čestný kříž Za vědu a umění I. třídy. \n\n"}
{"id": "1440213", "url": "https://cs.wikipedia.org/wiki?curid=1440213", "title": "Závadka", "text": "Závadka\n\nZávadka může označovat:\n\n"}
{"id": "1440215", "url": "https://cs.wikipedia.org/wiki?curid=1440215", "title": "Alexandr Stěpanov (sportovní lezec)", "text": "Alexandr Stěpanov (sportovní lezec)\n\nAlexandr Sergejevič Stěpanov (: Александр Сергеевич Степанов; * 30. dubna 1990 Ufa) je bývalý ruský reprezentant ve sportovním lezení, juniorský mistr světa a Ruska, mistr sportu Ruska. Hrál také šachy, věnoval se gymnastice a později atletice (dálkovému běhu).\n\n\n"}
{"id": "1440216", "url": "https://cs.wikipedia.org/wiki?curid=1440216", "title": "Paleoindiáni", "text": "Paleoindiáni\n\nPaleoindiáni (z řeckého \"palaios\" – starý) je pojem, kterým se v odborné literatuře označují předkové Indiánů, původní obyvatelé amerického kontinentu.\nVědci dnes většinově tvrdí, že Paleoindiáni přišli na americký kontinent z Asie přes Beringův průliv, který byl díky nižší mořské hladině překročitelný suchou nohou. O této cestě se uvažovalo již od 16. století. Archeologické důkazy pro tuto teorii začaly však být shromažďovány až od 30. let 20. století (důležitou se stala lokalita Mesa na Aljašce). Tradiční odhad příchodu Paleoindiánů do Ameriky byl před 40 000–15 000 lety. Tento odhad dnes vědci zpřesňují spíše k mladšímu z těchto časových údajů. Nejstarší získaná DNA z koprolitu na americkém kontinentě je z Paisleyských jeskyní u jezera Summer. Její stáří bylo určeno na 14 300 let. Také nejstarší podobný nález z Jižní Ameriky, z naleziště Monte Verde v Chile, udává stáří 14 400 let.\nExistuje i teorie dvou odlišných migračních vln, starší a mladší. Podle výzkumu německých a chilských paleoantropologů, kteří prostudovali lebky Paleoindiánů, jejichž stáří bylo 11 000 let a následně lebky Indiánů jejichž stáří bylo 1000 let. Ze studií zjistili, že mezi oběmai studiemi jsou nápadné odlišnosti, které dokládají existenci ještě mladší migrační vlny do Ameriky. Potomky této nejmladší migrační vlny jsou dnešní Indiání. Spojení obyvatel Ameriky se sibiřskými populacemi dokládají studia lingvistického i biologického rozložení krevních typů i struktura DNA.\n\nPaleoindiánské kultury náležely k paleolitu (pojem Paleoindián nelze srovnávat s pojmem Indián z paleolitu, neboť překryv zde není přesný). Byli to hlavně lovci a sběrači. Nejstaršími nalezenými nástroji lidské výroby na americkém kontinentu jsou kamenné hroty šípů a kamenné škrabáky. Paleoindiánské kultury byly původně kočovné (přesuny menších skupin asi 360 km ročně), přechod k zemědělskému způsobu života patrně došlo před 10 000–7000 lety, což patrně bylo podmíněno oteplením severoamerického klimatu před 10 000 lety. Podle výzkumů byla strava Paleoindiánů bohatá na bílkoviny, zřejmě zásluhou lovu nyní již vyhynulé megafauny (mj. mamut a mastodont). Oděvy byly vyrobeny z kůží zvířat. Kůže byly použity také pro stavbu přístřešků. Paleoindiánské, ani pozdější indiánské kultury nedomestikovaly koně, protože koně (stejně jako velbloudi) vyhynuly při velkém vymírání savců možná ještě před příchodem lidí na americký kontinent, nebo krátce po něm. Koně se na americkém kontinentě objevily znovu až v 15. století se Španěly. Populační hustota všech paleoindiánských kultur byla vždy poměrně nízká.\n\nPo Aljašce jsou nejstarší paleoindiánské archeologické lokality v severní Britské Kolumbii, západní Albertě a v oblasti Old Crow Flats v Yukonu. Patrně nejstarší komplexnější kulturou, již Paleoindiáni zformovali, byla Kultura Clovis (nazvaná podle města Clovis v Novém Mexiku, kde v roce 1936 došlo ke klíčovým nálezům), vzniklá asi před 13 500 lety. Pro severní Ameriku se později stala typickou kultura Folsom, která se živila lovem velkých bizonů. V Jižní Americe je klíčovou lokalita Monte Verde v severní Chile.\n"}
{"id": "1440231", "url": "https://cs.wikipedia.org/wiki?curid=1440231", "title": "Xenija", "text": "Xenija\n\nXenija / Xenia či Ksenija (: Ксения) je ženské křestní jméno (počeštěně Xenie).\n\n\n\n"}
{"id": "1440232", "url": "https://cs.wikipedia.org/wiki?curid=1440232", "title": "Wuhan Open 2018", "text": "Wuhan Open 2018\n\nWuhan Open 2018, oficiálně se jménem sponzora Dongfeng Motor Wuhan Open 2018, byl tenisový turnaj pořádaný jako součást ženského okruhu WTA Tour, který se hrál v areálu Optics Valley International Tennis Center na otevřených dvorcích s tvrdým povrchem DecoTurf. Konal se mezi 23. až 29. zářím 2018 v čínském Wu-chanu jako pátý ročník turnaje.\n\nTurnaj s rozpočtem 2 746 000 amerických dolarů patřil do kategorie Premier 5. Nejvýše nasazenou hráčkou ve dvouhře se stala světová jednička Simona Halepová z Rumunska. Jako poslední přímá účastnice do dvouhry nastoupila belgická 48. hráčka žebříčku Kirsten Flipkensová.\n\nV ženské dvouhře získala svůj druhý titul na okruhu WTA Tour běloruská tenistka Aryna Sabalenková, jíž bodový zisk posunul na nové kariérní maximum, 16. příčku. Deblovou soutěž ovládly belgicko-nizozemské turnajové šestky Elise Mertensová a Demi Schuursová, které získaly čtvrtou společnou trofej, třetí sezónní a první mimo kategorii International.\n\nNásledující hráčky obdržely divokou kartu do hlavní soutěže:\n\nNásledující hráčky postupily do hlavní soutěže z kvalifikace:\n\nNásledující hráčky postupily do hlavní soutěže z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1440236", "url": "https://cs.wikipedia.org/wiki?curid=1440236", "title": "Krzysztof Birula-Białynicki", "text": "Krzysztof Birula-Białynicki\n\nKrzysztof Birula-Białynicki (15. srpna 1944, Vilnius – 30. ledna 2014, Lodž) byl polský hokejový útočník. \n\nV polské lize hrál za tým ŁKS Łódź (1961-1975). Dále hrál v Itálii za SG Cortina (1975-1977), HC Diavalo (1977-1978) a SG Brunico (1978-1979). V polské lize nastoupil ve 327 utkáních a dal 287 gólů. \n\nPolsko reprezentoval na olympijských hrách v roce 1972 a na 7 turnajích mistrovství světa v letech 1965, 1966, 1967, 1969, 1970, 1971 a 1973. Celkem za polskou reprezentaci nastoupil v letech 1965-1973 ve 119 utkáních a dal 50 gólů.\n\n"}
{"id": "1440239", "url": "https://cs.wikipedia.org/wiki?curid=1440239", "title": "Autograf", "text": "Autograf\n\nAutograf je výraz s původem v řeckých slovech \"αὐτός\" – sám a \"γράφω\" – píši a označuje původní vlastnoruční zápis či podpis autora literárního či hudebního díla.\n\nNepřesným českým ekvivalentem je termín rukopis.\n\nAutografem není například ruční opis díla opisovačem, či autorův (byť vlastnoruční) zápis na psacím stroji či počítači.\n"}
{"id": "1440254", "url": "https://cs.wikipedia.org/wiki?curid=1440254", "title": "Sekundice", "text": "Sekundice\n\nSekundice je v katolické církvi (lat. \"secunda missa\" – druhá mše) název mše slavené knězem při padesátém výročí vysvěcení na kněze. Termín také znamená jakoukoliv oslavu týkající dnu jubilea „zlatého“ kněžství (50. výročí svěcení) nebo samotného výročí.\n\n"}
{"id": "1440258", "url": "https://cs.wikipedia.org/wiki?curid=1440258", "title": "Square René-Le Gall", "text": "Square René-Le Gall\n\nSquare René-Le Gall je square v Paříži ve 13. obvodu. Jeho rozloha činí 32 213 m. Square bylo založeno v roce 1938. Bylo pojmenováno podle Reného Le Galla, komunistického radního popraveného nacisty v roce 1942. Od roku 1997 je chráněno jako historická památka.\n\nPark vymezují ulice \"Rue Émile-Deslandres\" na severu, \"Rue Croulebarbe\" na východě, \"Rue Corvisart\" na jihu a Lycée Rodin na západě. Hlavní vstup vede z \"Place de la Bergère-d'Ivry\", boční vstupy se nacházejí na \"Rue Croulebarbe\", \"Rue Berbier-du-Mets\", \"Rue Émile-Deslandres\" a \"Rue des Cordelières\".\n\nSquare vystavěl architekt Jean-Charles Moreux v neoklasicistním stylu v roce 1938 na bývalém ramenu řeky Bièvre. Jižní část zabíraly malé zahrady dělníků z manufaktury Gobelins. Jeho severní část byla zanedbanou dělnickou čtvrtí koželuhů pracujících na březích řeky Bièvre. Tato čtvrť byla ve 30. letech 20. století asanována.\n\nDne 7. března 1942 byl René Le Gall, komunistický radní z 13. obvodu, zastřelen nacisty v Clairvaux jako pomsta za útoky v Dijonu 28. prosince 1941 a 10. ledna 1942. Krátce po osvobození bylo square přejmenováno na jeho počest.\n\nV roce 1981 bylo square zvětšeno o 5000 m a v roce 1993 o dalších 1500 m. Přitom byl instalován umělý potok. Dne 8. dubna 1997 bylo square zapsáno mezi historické památky. Od roku 2011 funguje v parku komunitní zahrada.\n\nParkem protéká umělý potok, představující tok řeky Bièvre. V parku také roste památný strom – jírovec maďal, zasazený v roce 1894.\n\n"}
{"id": "1440261", "url": "https://cs.wikipedia.org/wiki?curid=1440261", "title": "Alexandr Stěpanov", "text": "Alexandr Stěpanov\n\nJméno a příjmení Alexandr Stěpanov nosí více osob:\n\n\n"}
{"id": "1440266", "url": "https://cs.wikipedia.org/wiki?curid=1440266", "title": "Alexandr Stěpanov (lední hokejista)", "text": "Alexandr Stěpanov (lední hokejista)\n\nAlexandr Alexandrovič Stěpanov (: Александр Александрович Степанов; * 26. dubna 1979 Moskva) je ruský hokejový útočník, dvojnásobný vítěz kontinentální hokejové ligy za tým Ak Bars Kazaň.\n\n"}
{"id": "1440269", "url": "https://cs.wikipedia.org/wiki?curid=1440269", "title": "Jean-Baptiste Charcot", "text": "Jean-Baptiste Charcot\n\nJean-Baptiste-Étienne-Auguste Charcot (15. červenec 1867 Neuilly-sur-Seine – 16. září 1936) byl francouzský polárník. Jeho otec Jean-Martin Charcot byl známý psychiatr.\n\nByl jmenován vůdcem francouzské antarktické expedice, jež na lodi \"Français\" v letech 1904-1907 prozkoumala západní pobřeží Grahamovy země. Expedice v roce 1905 dorazila na Adelaidin ostrov a pořídila zde fotografie (tehdy šlo o technologickou novinku). V letech 1908-1910 vedl další výpravu na lodi \"Pourquoi-Pas\", která prozkoumala Bellingshausenovo a Amundsenovo moře. Objevila přitom ostrov, který pojmenoval na počest svého otce Charcotův ostrov. Další výprava z let 1925-1936 zkoumala Grónsko a Svalbard. Během této výpravy zahynul v bouři, když jejich loď \"Pourquoi-Pas\" ztroskotala u pobřeží Islandu. Ještě v roce 1936 vytvořil sochař Einar Jónsson v Reykjavíku jeho památník. Další v roce 1952 vysochal Ríkarður Jónsson.\n\n"}
{"id": "1440270", "url": "https://cs.wikipedia.org/wiki?curid=1440270", "title": "Gaetano Bresci", "text": "Gaetano Bresci\n\nGaetano Bresci (10. listopad 1869 – 22. května 1901) byl italský anarchista, který 29. července 1900 zavraždil italského krále Umberta I. Bresci byl prvním evropským královrahem, který nebyl popraven, neboť trest smrti byl v Itálii zrušen krátce před atentátem, roku 1889. Rok po uvěznění byl nalezen ve své cele mrtev, když buď spáchal sebevraždu, nebo byl ubit strážemi. Bresciho čin měl být pomstou za střelbu do hladového pochodu v Miláně roku 1898, kterou nařídil generál Fiorenzo Bava-Beccaris.\n"}
{"id": "1440271", "url": "https://cs.wikipedia.org/wiki?curid=1440271", "title": "Volby do Zastupitelstva města Český Krumlov 2018", "text": "Volby do Zastupitelstva města Český Krumlov 2018\n\nVolby do zastupitelstva obce Český Krumlov v roce 2018 proběhly v rámci obecních voleb v roce 2018 v pátek 5. a v sobotu 6. října. \n\nMěsto Český Krumlov mělo celkem 16 volebních obvodů. Voleb se účastnilo celkem 42,58 % občanů. \n\nVe volbách kandiduje 11 politických subjektů nebo volebních uskupení v tomto vylosovaném pořadí:\n"}
{"id": "1440277", "url": "https://cs.wikipedia.org/wiki?curid=1440277", "title": "Kostel Milostné Panny Marie (Hvar)", "text": "Kostel Milostné Panny Marie (Hvar)\n\nKostel Milostné Panny Marie s františkánským klášterem ( \"Franjevački samostan Gospe od Milosti \"či \"Franjevački samostan i crkva sv. Marije od Milosti\") je kostel s františkánským klášterem ve městě Hvaru na ostrově Hvaru v Chorvatsku. Jedná se o chorvatskou kulturní památku číslo Z-5091.\n"}
{"id": "1440280", "url": "https://cs.wikipedia.org/wiki?curid=1440280", "title": "Velocisaurus unicus", "text": "Velocisaurus unicus\n\nVelocisaurus unicus (\"rychlý ještěr\") byl druh abelisauroidního teropoda z čeledi Noasauridae. Žil na území současné Argentiny (provincie Neuquén) v době před zhruba 85 miliony lety (svrchní křída).\n\nFosilie tohoto malého teropoda byly objeveny roku 1985 v sedimentech souvrství Bajo de la Carpa, datovaných do období geologického stupně santon. Holotyp s označením \"MUCPv 41\" představuje pouze fragment kostry zadní končetiny, podle které popsal v roce 1991 druh \"V. unicus\" argentinský paleontolog José F. Bonaparte. V roce 2016 byl formálně popsán poněkud kompletnější exemplář stejného dinosaura (ačkoliv jde znovu jen o část kostry zadní končetiny), s katalogovým označením \"MPCN-PV-370\".\n\nŠlo o malého dinosaura, dosahujícího zřejmě hmotnosti pouhých několika kilogramů Při délce kolem 1,5 metru měřila jeho holenní kost pouhých 14 centimetrů. Mezi vývojové příbuzné tohoto rodu patřil například madagaskarský rod \"Masiakasaurus\" nebo brazilský \"Vespersaurus\".\n\n"}
{"id": "1440281", "url": "https://cs.wikipedia.org/wiki?curid=1440281", "title": "New Amsterdam (seriál, 2018)", "text": "New Amsterdam (seriál, 2018)\n\nNew Amsterdam je americký dramatický televizní seriál stanice NBC, jehož pilotní díl měl premiéru 25. září 2018. Je inspirován knihou Erica Manheimera \"Twelve Patients: Life and Death at Bellevue Hospital.\" Tvůrcem seriálu je David Schulner. Hlavní role hrají Ryan Eggold, Freema Agyeman, Janet Montgomery, Jocko Sims, Anupam Kher a Tyler Labine.\n\nDne 4. února 2019 byla stanicí NBC objednána druhá řada, která měla premiéru dne 24. září 2019. V lednu 2020 bylo oznámeno, že seriál získá další tři řady.\n\nSeriál sleduje příběh doktora Maxe Goodwina, který se stane ředitelem jedné z nejstarších nemocnic ve Spojených státech a snaží se o reformu, jež by pacientům poskytla výjimečnou péči.\n\n\nDne 25. září 2017 bylo oznámeno, že stanice NBC objednala pilotní díl seriálu s názvem \"Belelvue\". Scénář k prvnímu dílu napsal David Schulner, který se k projektu připojil také jako výkonný producent společně s Peterem Hortonem. Za výrobou pilotního dílů stojí studio Universal Television. \n\nDne 12. ledna 2018 stanice objednala produkci pilotního dílu a 4. května 2018 objednala první řadu. Bylo také uvedeno, že produkční studia Pico Creek Productions a Mount Moriah Productions budou koproducenty seriálu. O několik dní později byla stanovena premiéra na podzim roku 2018. Dne 19. června 2018 bylo oznámeno, že se premiéra pilotního dílů uskuteční 25. září 2018. Dne 10. října 2018 bylo stanicí NBC ohlášeno, že objednalo dalších 9 epizod, a první řada je tak složena ze 22 dílů. Dne 4. února 2019 bylo během tiskové konference Television Critics Association oznámeno, že seriál získal druhou řadu. Premiéra druhé řady se uskutečnila dne 24. září 2019. Dne 11. ledna 2020 stanice NBC objednala třetí, čtvrtou a pátou řadu seriálu.\n\n"}
{"id": "1440282", "url": "https://cs.wikipedia.org/wiki?curid=1440282", "title": "Taškent Open 2018", "text": "Taškent Open 2018\n\nTaškent Open 2018 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Plexipave Taškentského tenisového centra. Konal se mezi 24. až 29. září 2018 v uzbecké metropoli Taškentu jako jubilejní dvacátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala padesátá pátá žena klasifikace Irina-Camelia Beguová z Rumunska. Jako poslední přímá účastnice do dvouhry nastoupila ukrajinská 131. hráčka žebříčku Marta Kosťuková.\n\nDruhý singlový titul na túře WTA vybojovala 24letá Ruska Margarita Gasparjanová, jež zvítězila v nejkratším finále předchozí dvacetileté historie taškentského turnaje za 61 minut. Jako 299. hráčka žebříčku se stala druhou nejníže postavenou vítězkou dvouhry v historii WTA Tour. Deblovou soutěž ovládl srbsko-slovinský pár Olga Danilovićová a Tamara Zidanšeková, jehož členky na okruhu WTA Tour získaly první deblové tituly.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky postupily do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1440283", "url": "https://cs.wikipedia.org/wiki?curid=1440283", "title": "Bhíláí", "text": "Bhíláí\n\nBhíláí () je město v Čhattísgarhu, jednom ze svazových států Indie. K roku 2011 v něm žilo přes 625 tisíc obyvatel.\n\nMěsto je hospodářsky významné výrobou oceli.\n\nBhíláí leží na železniční trati Bombaj - Kalkata přibližně čtyřicet kilometrů západně od Rájpúru, hlavního města Čhattísgarhu. Na západě sousedí Bhíláí s Durgem (centra jsou od sebe vzdálena přibližně 11 kilometrů), do jehož okresu spadá a s kterým tvoří aglomeraci o zhruba miliónu obyvatel.\n\n"}
{"id": "1440286", "url": "https://cs.wikipedia.org/wiki?curid=1440286", "title": "Vereinigte Breslauer Sportfreunde", "text": "Vereinigte Breslauer Sportfreunde\n\nVereinigte Breslauer Sportfreunde byl německý fotbalový klub, který sídlil ve slezském městě Breslau (dnešní Vratislav v Dolnoslezském vojvodství). Založen byl v roce 1904 pod názvem SC 1904 Breslau. V dobách před nástupem nacistického režimu se jednalo o jeden z nejúspěšnějších městských klubů. V mistrovství Severovýchodního Německa se stal rekordním šestinásobným vítězem. Zanikl v roce 1933 po nucené fúzi s Breslauer SC 08 do nově vytvořeného klubu Breslauer SpVgg 02. Klubové barvy byly žlutá, bílá a černá.\n\nSvé domácí zápasy odehrával na stadionu Südpark\n\nZdroj: \n\n\n\n"}
{"id": "1440288", "url": "https://cs.wikipedia.org/wiki?curid=1440288", "title": "Toray Pan Pacific Open 2018", "text": "Toray Pan Pacific Open 2018\n\nToray Pan Pacific Open 2018 byl tenisový turnaj pořádaný jako součást ženského okruhu WTA Tour, který se hrál na krytých dvorcích s tvrdým povrchem Greenset v basketbalové aréně Tačikawa Tačihi. Dějiště bylo změněno v důsledku renovace stabilního místa konáni v Ariake Coliseum pro olympijský tenisový turnaj. Událost probíhala mezi 17. až 23. zářím 2018 v japonské Tačikawě jako třicátý pátý ročník turnaje.\n\nTurnaj s rozpočtem 799 000 dolarů se v rámci okruhu řadil do kategorie WTA Premier. Nejvýše nasazenou hráčkou ve dvouhře se stala dánská světová dvojka a obhájkyně titulu Caroline Wozniacká, kterou po volném losu ve druhém kole porazila Italka Camila Giorgiová. Jako poslední přímá účastnice do dvouhry nastoupila švýcarská 44. hráčka žebříčku Belinda Bencicová.\n\nJedenáctý singlový titul na okruhu WTA Tour vybojovala 26letá Češka Karolína Plíšková. Deblovou soutěž ovládl pár Japonek Miju Katová a Makoto Ninomijová, které získaly premiérovou společnou trofej. Katová i Ninomijová vybojovaly druhý deblový titul na okruhu WTA Tour.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1440290", "url": "https://cs.wikipedia.org/wiki?curid=1440290", "title": "SC Preußen Breslau", "text": "SC Preußen Breslau\n\nSC Preußen Breslau (celým názvem: Sport-Club Preußen 1902 Breslau) byl německý fotbalový klub, který sídlil ve slezském městě Breslau (dnešní Vratislav v Dolnoslezském vojvodství). Založen byl v roce 1902. Klub býval účastníkem mistrovství Severovýchodního Německa. Zanikl v roce 1919 po fúzi s Verein Breslauer Sportfreunde. Klubové barvy byly černá a bílá.\n\nZdroj: \n\n\n"}
{"id": "1440291", "url": "https://cs.wikipedia.org/wiki?curid=1440291", "title": "Michail Gurevič", "text": "Michail Gurevič\n\nMichail Josifovič Gurevič (též Gurjevič, , – 12. listopadu 1976) byl sovětský letecký konstruktér, který spolu s kolegou Arťomem Mikojanem založil známou konstrukční kancelář vojenských letounů – MiG. Poslední letoun na kterém Gurevič osobně pracoval před odchodem do důchodu byl MiG-25.\n\nNarodil se do židovské rodiny v malém městě Rubanščina v Kurské oblasti v Rusku. V roce 1910 ukončil studium na gymnáziu v Ochtyrce v Charkovské oblasti se stříbrnou medailí a nastoupil na oddělení matematiky na Charkovské univerzitě. Po roce byl pro účast na revolučních aktivitách z univerzity vyloučen a pokračoval ve studiu na univerzitě v Montpellier. Na institutu SUPAERO v Toulouse v roce 1913 byl v jedné třídě s Marcelem Blochem, později známým jako Marcel Dassault.\n\nV roce 1937 vedl Gurevič konstruktérský tým u Polikarpova, kde se setkal s budoucím týmovým kolegou Arťomem Mikojanem. Na konci roku 1939 založili konstrukční kancelář Mikojan-Gurevič, kde byl Gurevič v pozici zástupce hlavního konstruktéra a po roce 1957 jako hlavní konstruktér. Místo si udržel až do svého odchodu do důchodu v roce 1964, což je docela pozoruhodné vzhledem k tomu, že nikdy nevstoupil do Komunistické strany.\n"}
{"id": "1440294", "url": "https://cs.wikipedia.org/wiki?curid=1440294", "title": "Breslauer SC 08", "text": "Breslauer SC 08\n\nBreslauer SC 08 (celým názvem: Breslauer Sportclub 1908) byl německý fotbalový klub, který sídlil ve slezském městě Breslau (dnešní Vratislav v Dolnoslezském vojvodství). Založen byl v roce 1908 pod názvem Breslauer BC. V dobách před nástupem nacistického režimu se jednalo o jeden z předních městských klubů. V mistrovství Severovýchodního Německa se stal dvojnásobným vítězem. Zanikl v roce 1933 po nucené fúzi s Vereinigte Breslauer Sportfreunde do nově vytvořeného klubu Breslauer SpVgg 02. Klubové barvy byly modrá a černá.\n\nSvé domácí zápasy odehrával na stadionu Sportplatz Roonstraße.\n\nZdroj: \n\n\n\n"}
{"id": "1440295", "url": "https://cs.wikipedia.org/wiki?curid=1440295", "title": "Guangzhou International Women's Open 2018", "text": "Guangzhou International Women's Open 2018\n\nGuangzhou International Women's Open 2018 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem mezinárodního tenisového centra. Probíhal mezi 17. až 22. zářím 2018 v čínském Kantonu jako patnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá třetí hráčka světa Alizé Cornetová z Francie, kterou v úvodním kole vyřadila Američanka Jennifer Bradyová. Jako poslední přímá účastnice do dvouhry nastoupila francouzská 125. hráčka žebříčku Fiona Ferrová.\n\nDruhý singlový titul na okruhu WTA Tour získala 26letá Číňanka Wang Čchiang, která se poprvé v kariéře stala čínskou jedničkou. premiérový společný titul ve čtyřhře WTA vybojoval pár Australanek Monique Adamczaková a Jessica Mooreová.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující pár obdržel divokou kartu do hlavní soutěže:\n\n\n"}
{"id": "1440299", "url": "https://cs.wikipedia.org/wiki?curid=1440299", "title": "Breslauer SpVgg 02", "text": "Breslauer SpVgg 02\n\nBreslauer SpVgg 02 (celým názvem: Breslauer Sport-Vereinigung 02) byl německý fotbalový klub, který sídlil ve slezském městě Breslau (dnešní Vratislav v Dolnoslezském vojvodství). Založen byl v roce 1933 po nucené fúzi klubů Breslauer SC 08 a Vereinigte Breslauer Sportfreunde. Zanikl v roce 1945 po polské anexi Pruského Slezska. Klubové barvy byly modrá a černá.\n\nSvé domácí zápasy odehrával na stadionu Sportpark Gräbschen s kapacitou 15 000 diváků.\n\n\n\nZdroj: \n\n\n\nZdroj: \n\n\n"}
{"id": "1440305", "url": "https://cs.wikipedia.org/wiki?curid=1440305", "title": "Třída Arafura", "text": "Třída Arafura\n\nTřída Arafura je třída oceánských hlídkových lodí stavěných pro australské námořnictvo v rámci modernizačního programu SEA 1180. Celkem je plánována stavba 12 jednotek této třídy. Plavidla budou vybavena pro spolupráci s plavidly australské pobřežní stráže.\n\nCílem australského zbrojního programu SEA 1180 je náhrada australských hlídkových lodí třídy \"Armidale\", minolovek třídy \"Huon\" a výzkumných lodí třídy \"Leeuwin\". Soutěže na nová plavidla se účastnily loděnice Damen Group, Fassmer a Lürssen. V listopadu 2017 australská vláda rozhodla, že bude objednán projekt OPV80 německé loděnice Lürssen, který je zvětšenou verzí brunejské třídy \"Darussalam\".\n\nKontrakt na stavbu 12 plavidel této třídy, v hodnotě 3 miliard dolarů, byl podepsán 31. července 2018 s loděnicí Lürssen. První dvě jednotky postaví loděnice Osborne Naval Shipyard v Adelaide v Jižní Austrálii. Stavba zbývajících 10 plavidel začne roku 2020 v loděnici Henderson Maritime Precinct v Západní Austrálii. Slavnostní první řezání oceli na prototypovou jednotku proběhlo v září 2018. Založení kýlu prototypu proběhlo 15. listopadu 2018.\n\nJednotky třídy \"Arafura\":\nPlavidla budou mít modulární konstrukci. Na jejich palubě budou dva prostory pro specializované modulové vybavení (minolovné, výzkumné apod.). Na palubě budou kajuty pro celkem 60 osob, z toho cca 40 členů posádky. Plavidla budou vybaveny vyhledávacím radarem Terma Scanter 6002. Vyzbrojena budou jedním 40mm kanónem Bofors a dvěma 12,7mm kulomety. Ponesou dva 8,5metrové inspekční čluny RHIB na bocích a třetí 10,5metrový na zádi. Na zádi bude přistávací plocha pro vrtulník. Pohonný systém tvoří dva diesely. Nejvyšší rychlost přesáhne 20 uzlů. Plánovaný dosah je 4000 námořních mil.\n"}
{"id": "1440306", "url": "https://cs.wikipedia.org/wiki?curid=1440306", "title": "Ars Brunensis", "text": "Ars Brunensis\n\nArs Brunensis je amatérský smíšený pěvecký sbor působící v Brně pod vedením Dana Kalouska. Soubor vznikl v roce 1979, prvním dirigentem byl Jan Rozehnal; od roku 2000 do současnosti ho vede Dan Kalousek. Známý je interpretací hudebních děl z doby baroka a renesance, dlouholetou spoluprací s Vladimírem Franzem a dalším zaměřením na soudobou českou tvorbu (skladby Jiřího Pavlici, Petra Ebena) i realizací projektů dalších hudebních žánrů (jazz, muzikál). V září 2018 v Olomouci za účasti Filharmonie Bohuslava Martinů Zlín Ars Brunensis provedl českou premiéru skladby Stabat Mater velšského skladatele Karla Jenkinse.\n\nSbor vznikl v roce 1979, prvním sbormistrem byl Jan Rozehnal, dále u sboru působili Tomáš Hanus, Stanislav Kummer a Roman Válek. Uměleckým vedoucím a sbormistrem je od roku 2000 Dan Kalousek. V letech 2016 – 2018 byla sbormistryní také Zuzana Kadlčíková.\n\nOd roku 1997 trvale spolupracuje s Vladimírem Franzem, v dubnu 2009 Ars Brunensis provedl premiéru Franzovy opery \"Údolí suchých kostí\". V květnu 2015 provedl také v premiéře upravenou verzi jeho skladby \"Prezidentská volba\".\n\nDne 23. září 2018 se v dómu sv. Václava v Olomouci za účasti Filharmonie Bohuslava Martinů Zlín a sboru Ars Brunensis konala česká premiéra Stabat Mater velšského skladatele Karla Jenkinse.\n\n\n"}
{"id": "1440307", "url": "https://cs.wikipedia.org/wiki?curid=1440307", "title": "Luční potok (přítok Teplé)", "text": "Luční potok (přítok Teplé)\n\nLuční potok je menší tok ve Slavkovské lese v okrese Cheb v Karlovarském kraji, levostranný přítok Teplé. Po celou délku toku protéká potok chráněnou krajinnou oblastí Slavkovský les.\n\nDélka toku měří 4,6 km. Plocha povodí činí 7,76 km².\n\nPramenem potoka je odtok z malého bezpřítokového rybníčku v nadmořské výšce okolo 745 m na severozápadním svahu Služetínského vrchu (774 m) ve Slavkovském lese. Nejprve teče potok severním až severovýchodním směrem. Neobydlenou krajinou protéká okolo vesnice Číhaná pod kterou přijímá zleva drobné nepojmenované potůčky. Směr toku se mění na východní, potok podtéká silnici II/210 z Mnichova do Teplé a vzápětí železniční trať Karlovy Vary – Mariánské Lázně. Přibližně 200 m od vlakové zastávky Poutnov se vlévá do Teplé jako její levostranný přítok.\n"}
{"id": "1440316", "url": "https://cs.wikipedia.org/wiki?curid=1440316", "title": "Běchovice (druhá tvrz)", "text": "Běchovice (druhá tvrz)\n\nDruhá tvrz v Běchovicích je zaniklé panské sídlo v Praze 9. Stála v místech bývalého Lichtenštejnského dvora, později Státního statku čp. 2, západně od starší tvrze - později zájezdního hostince.\n\nJeden z běchovických dvorů měl k roku 1332 v majetku pražský měšťan Mikuláš Fridinger, jehož syn Smil roku 1348 ves rozšířil. Oba užívali zdejší predikát „z Běchovic“. Staroměstský měšťan Jan Litoměřický koupil dvůr roku 1353, později jej držel syn kramáře Seidla Jindřich. Od Jindřicha získal statek klášter svaté Kateřiny z Nového Města pražského výměnou za dvůr v Sobíně. Po husitských bouřích byl kolem roku 1420 zdejší církevní majetek zabrán Pražany.\n\nTvrz zde byla vystavěna pravděpodobně až za nových vlastníků. Majitelé se zde střídali až do roku 1439, kdy Tůma Penízek svoji část Běchovic klášteru svaté Kateřiny vrátil. Tvrz poté roku 1508 vypálil Jiřík Kopidlanský z Kopidlna a od toho roku již zůstala pustá. Pak její zbytky spolu s dalším běchovickým zbožím získal majitel Sluštic a z této doby (rok 1543) pochází první písemná zpráva o tvrzi.\n\nNa tvrzišti byl v 18. století vybudován lichtenštejnský dvůr, který po roce 1945 zabral Státní statek hlavního města Prahy.\n\n\n"}
{"id": "1440321", "url": "https://cs.wikipedia.org/wiki?curid=1440321", "title": "Tulák po hvězdách (album)", "text": "Tulák po hvězdách (album)\n\nTulák po hvězdách je osmé studiové album brněnské rockové skupiny Progres 2. Vydáno bylo v listopadu 2018 vydavatelstvím Indies Scope.\n\nJedná se o první studiové album od projektu \"Otrava krve\" z roku 1990. Podobně jako ostatní desky skupiny Progres 2 je i \"Tulák po hvězdách\" konceptuálním monotematickým albem. Hudebníci tentokrát využili námět románu \"Tulák po hvězdách\" od Jacka Londona, což je lidský příběh o svobodě. Pavel Váně předložil téma Londonova \"Tuláka po hvězdách\" svým spoluhráčům v kapele v roce 2003 a postupně ho skupina rozpracovala. Dlouhou dobu trvalo hledání textaře.\n\nAlbum obsahuje 17 skladeb, které byly nahrány mezi červnem a zářím 2018 v mikulovském studiu Cox Davida Kollera v produkci Pavla Váněho. Autorem přebalu je Václav Houf. Hudbu napsali členové skupiny, texty pochází od baskytaristy skupiny Lidopop Martina Kudličky a básníka Ivana Petlana. Píseň „Moře“ byla zveřejněna v říjnu 2018 jako singl. Deska, na které hraje i několik hostů, včetně bývalého člena Emanuela Sideridise, byla vydána v listopadu 2018 při příležitosti 50. výročí založení skupiny, které bylo slaveno také výročními koncerty a televizním dokumentem. DvojLP verze alba obsahuje na nevyužité čtvrté straně také jednu „garážovou“ nahrávku skupiny The Progress Organization, předchůdce Progres 2, z roku 1969 (titulní píseň z debutového EP \"Klíč k poznání\") a tři amatérsky nahrané písně z koncertu téže kapely z roku 1970.\n\n\n"}
{"id": "1440322", "url": "https://cs.wikipedia.org/wiki?curid=1440322", "title": "Korea Open 2018", "text": "Korea Open 2018\n\nKorea Open 2018, oficiálním názvem KEB Hana Bank Korea Open 2018, byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem tenisového centra v soulském olympijském parku. Probíhal mezi 17. až 23. zářím 2018 v jihokorejské metropoli Soulu jako patnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se opět stala světová desítka a obhájkyně titulu Jeļena Ostapenková z Lotyšska. Jako poslední přímá účastnice do dvouhry nastoupila lucemburská 104. hráčka žebříčku Mandy Minellaová (pod žebříčkovou ochranou).\n\nSedmý singlový titul na okruhu WTA Tour vybojovala 26letá Nizozemka Kiki Bertensová, čímž se posunula na nové kariérní maximum, 11. příčku světové klasifikace. Čtyřhru vyhrála korejská dvojice startující na divokou kartu Choi Ji-hee a Han Na-lae, jejíž členky získaly premiérové tituly na túře WTA. Vítězky se staly druhým jihokorejským párem, jenž vyhrál turnaj WTA.\n\nNásledující hráčky obdržely divokou kartu do hlavní soutěže:\n\nNásledující hráčky nastoupily do hlavní soutěže pod žebříčkovou ochranou:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n"}
{"id": "1440324", "url": "https://cs.wikipedia.org/wiki?curid=1440324", "title": "Coupe Banque Nationale 2018", "text": "Coupe Banque Nationale 2018\n\nCoupe Banque Nationale 2018, oficiálním sponzorským názvem Coupe Banque Nationale présentée par IGA 2018, byl tenisový turnaj pořádaný jako součást ženského okruhu WTA Tour, který se hraje na krytých dvorcích s kobercem v halovém komplexu PEPS de l'Université Laval. Probíhal mezi 10. až 16. zářím 2018 v kanadském Québecu jako dvacátý šestý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala běloruská světová dvacítka Aryna Sabalenková, kterou v úvodním kole vyřadila Američanka Varvara Lepčenková. Jako poslední přímá účastnice do dvouhry nastoupila 160. hráčka žebříčku Kristie Ahnová ze Spojených států.\n\nČtvrtý singlový titul na okruhu WTA Tour vybojovala 32letá Francouzka Pauline Parmentierová. Premiérovou společnou trofej ve čtyřhře WTA vyhrála americká dvojice Asia Muhammadová a Maria Sanchezová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže v důsledku žebříčkové ochrany:\n\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do hlavní soutěže:\n\n\n"}
{"id": "1440326", "url": "https://cs.wikipedia.org/wiki?curid=1440326", "title": "Pakobra australská", "text": "Pakobra australská\n\nPakobra australská (\"Pseudechis australis\") je jedovatý had z čeledi korálovcovitých, který žije na většině území Austrálie; je považován za nejběžnějšího hada tohoto kontinentu. Zároveň je to největší australský jedovatý had a řadí se mezi desítku největších jedovatých hadů světa. Může dosahovat délky až okolo 3 metrů a vážit více než 6 kg. Žije v různých typech prostředí od tropických lesů, přes savany a křovinaté krajiny až po pouště. Živí se především plazy (včetně jedovatých hadů), žábami, ptáky, malými savci a pavouky. Jeho uštknutí je pro člověka nebezpečné ale jen zřídka smrtelné. Mezinárodní svaz ochrany přírody hodnotí tohoto plaza jako málo dotčený druh. Nejzásadnější hrozbu pro něj představuje šíření invazní ropuchy obrovské, která je pro něj při požití toxická.\nPakobru australskou popsal pod názvem \"Naja australis\" John Edward Gray v roce 1842. Zařadil ji tedy do rodu \"Naja\", čili mezi kobry. Druh byl ještě v 19. století přeřazen do rodu \"Pseudechis\" (anglicky \"black snakes\", česky „pakobra“) a dlouho byl považován za taxonomicky v zásadě „vyřešený“. Koncem 20. století nicméně přišel herpetolog Raymond Hoser, publikující mimo hlavní vědecký proud, s tím, že existuje několik dalších druhů, které dle něj patří do druhového komplexu s pakobrou australskou. Tyto druhy se nazývají obvykle \"pygmy mulga snakes\" (pakobra australská se anglicky nazývá \"mulga snake\" nebo \"king brown snake\") a žijí v severní Austrálii a na Nové Guinei. Většina vědců tuto tezi odmítla, nicméně následné genetické zkoumání v zásadě potvrdilo platnost teorie. Toto zkoumání nicméně zatím nedoporučuje pro tuto vnitrodruhovou skupinu hadů tvořenou nejméně pěti ale spíše až deseti druhy vytvářet nomenklaturu.\nPakobra australská je mohutný had, v průměru největší ze všech australských jedovatých druhů (přibližně stejně velký, ale při stejné velikosti těžší než taipan velký). Obvyklá délka dospělých jedinců se pohybuje okolo 200 cm, ale výjimečné exempláře mohou přesahovat i 3 metry. Největší zaznamenaný kus měřil 3,3 metry. Hmotnost 2 až 2,5 metru dlouhých pakober dosahuje 3 až 6 kg. Hlava je poměrně mohutná, oproti ní jsou oči spíše menší. Šupiny mají dvoubarevný nádech. Na bocích a hřbetě má vnitřek šupin hnědou, hnědo-červenou, měděnou nebo hnědo-černou barvu, zatímco okraje jsou bílo-žluté či zeleno-žluté. Zbarvení šupin však směrem do spodní části těla světlá. Břicho je krémové či narůžovělé. Ocas je celý relativně tmavý, vrchní část hlavy též. Zbarvení se rovněž liší na základě geografického rozšíření, jižní exempláře bývají tmavší než severní. Jedové zuby měří asi 6,5 mm.\nPakobra australská je nejrozšířenější jedovatý had Austrálie. Žije na většině tohoto světadílu, kromě nejjižnějších částí a některých oblastí východu. Tasmánii rovněž neobývá. V Queenslandu jeho početnost klesá. Malé formy tohoto hada se vyskytují i na Nové Guinei, ale jejich taxonomické zařazení je stále nejisté.\n\nPakobra australská je vysoce adaptabilní druh hada, který obývá různorodé biotopy, počínaje tropickými lesy různých typů, přes savany, křovinaté krajiny až po pouštní či naopak záplavové oblasti. Nevadí mu ani krajina silně pozměněná člověkem, například pšeničná pole. Obecně se na přítomnost lidí dobře adaptoval a bez větších problémů dokáže žít v jejich blízkosti. Jeho anglický název \"mulga snake\" znamená, že se často vyskytuje v krajině, kde je hlavním stromem mulga (\"Acacia aneura\"). Jako svůj úkryt využívá opuštěná doupata a nory, praskliny ve skalách, dutiny pod balvany, díry v hlíně, nahromaděné dřevo atd.\n\nBývá aktivní spíše ve dne v jižních oblastech respektive naopak spíš v noci v severních oblastech výskytu.\n\nZa potravu mu slouží široká škála malých živočichů, především ptáci, savci, obojživelníci, plazi a rozliční bezobratlí (pavouci). Napadá a požírá mnohé jedovaté hady, např. pakobry ozdobné, páskované či taipany. Loví i krajty (\"Aspidites ramsayi\"). Je o něm známo, že je imunní vůči jedu různých hadů, včetně jedinců svého vlastního druhu, což je jeden z důvodů, proč má i kanibalistické sklony. Kromě živé kořisti požírá vejce ptáků a plazů a mršiny.\nK rozmnožování dochází nejčastěji začátkem jara (v severních oblastech zřejmě na ročním období nezáleží). Samci se angažují v rituálních soubojích, kdy se vzájemně propleteni a s hlavou vztyčenou snaží jeden druhého přetlačit a přitisknout na zem. Vítězný samec se následně spáří se samicí. Ta po 39 až 42 dnech březosti naklade vejce a dále se o snůšku nestará. Počet vajec se pohybuje od 4 do 19 (20), přičemž průměrný počet je 9. Čím je samice delší, tím větší je snůška. Mláďata se líhnou po 70 až 100 dnech. Měří asi 25 cm a jsou plně samostatná.\n\nDospělí jedinci pakober australských téměř nemají přirozené nepřátele. Mladé exempláře se mohou stát kořistí jiných hadů včetně jedinců vlastního druhu a dravých ptáků.\n\nJako parazité byly zaznamenány různé hlístice, u starších jedinců bývají na těla přichycena početná klíšťata.\n\nHlavní hrozbou pro pakobry je invazní druh žáby jménem ropucha obrovská. Ta byla do australského státu Queensland dovezena v roce 1935 a od té doby se nekontrolovaně šíří. Požití této toxiny produkující ropuchy má fatální důsledky pro mnoho druhů hadů a ještěrů. Předpokládá se, že právě tyto ropuchy stojí za výrazným úbytkem pakober z oblasti Queenslandu. Pakobra australská zahyne téměř pokaždé, když ropuchu pozře. Při pokusech v laboratoři bylo použito 11 těchto hadů, 8 na ropuchu zaútočilo, 7 ji sežralo a 6 následně uhynulo. Podobné \"skóre\" vykazovala i pakobra ozdobná či krajta skvrnitá. Jediní testovaní hadi, kteří ropuchy konzumovali ve větším množství a zároveň byli vůči jejich jedu immunní, byla užovka druhu \"Stegonotus cucullatus\" a pakobra druhu \"Demansia vestigiata\".\n\nJed pakobry australské je v databázi více než 260 jedovatých hadů 48. nejsilnější. Je-li aplikovaný intravenózně, jeho hodnota LD50 dosahuje 0,23 mg/kg (myší váhy). To odpovídá asi 1,91 až 2,38 mg/kg LD 50 aplikovaným pod kůži. Jedové váčky obsahují 1500 miligramů jedu, což je absolutně nejvyšší hodnota mezi všemi jedovatými hady. Pakobra australská tak disponuje poměrně účinným jedem, jehož má obrovskou zásobu.\n\nPokud pakobra zaútočí, činí tak velmi zuřivě. Snaží se zakousnout co nejvíce a vstříknout velké množství jedu. Jed obsahuje zvláště myotoxiny a cytotoxiny – rozkládá červené krvinky, narušuje buněčnou strukturu a především poškozuje svaly. Má i mírně neurotoxické účinky. Úmrtí na uštknutí jsou nicméně velmi vzácná.\n\nDomorodí Austrálci tento druh hada běžně konzumují, na některých místech severní Austrálie je považován za důležitý zdroj masa.\n\nPakobra australská je jedním z mála hadů, u nichž bylo zjištěno, že útočí v noci na spící lidi bez zjevného důvodu (další je například bungar modravý).\n\n"}
