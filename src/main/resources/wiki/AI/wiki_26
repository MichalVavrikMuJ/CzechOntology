{"id": "1475245", "url": "https://cs.wikipedia.org/wiki?curid=1475245", "title": "Kostel Nejsvětější Trojice (Srní)", "text": "Kostel Nejsvětější Trojice (Srní)\n\nKostel Nejsvětější Trojice je farní kostel, který se nachází uprostřed Národního parku Šumava v obci Srní. Farnost Srní (vikariát Sušice) byla zřízena roku 1803 a zahrnovala také památky Hauswaldská kaple Panny Marie Lurdské a hřbitovní kaple.\n\nPůvodní dřevěný kostel byl vystavěn na základě povolení císaře Josefa II. v roce 1788 na náklady obcí Sedlo a Srní. Pozemek umístěný nad původní dřevařskou osadou Srní věnovala obec Sedlo. Vysvěcení kostela vykonal děkan Prokop Haur ze Sušice 10. srpna roku 1789 za přítomnosti až 800 lidí. Kaple na přilehlém hřbitově byla přistavěna roku 1801.\n\nDřevěný kostel se brzy začal rozpadat a bylo rozhodnuto o jeho nahrazení zděnou stavbou. Na novou výstavbu zděného kostela přispěl i císař František I. částkou 5 443 zlatých a 39 krejcarů. Kostel byl zasvěcen svaté Trojici a jeho vysvěcení vykonal dne 15. srpna roku 1806 českobudějovický biskup Jan Prokop Schaaffgotsche.\n\nNové domy osadníků se postupně přistavovaly do těsné blízkosti kostela, a tak se kostel stal spolu s farním úřadem, školou a hostincem středem nové vesnice Srní. Z původní dřevařské osady zůstala pod kostelem část obce s názvem Staré Srní.\nZa první světové války, dne 7. prosince 1916, byly pro vojenské účely sňaty z věže kostela dva velké zvony. Odlití nových zvonů provedla firma Rudolf Perner z Českých Budějovic a k jejich osazení došlo roku 1922. Za první republiky, v roce 1925, byl z kostelní věže odstraněn znak rakouského mocnářství - přes dva metry vysoký orel, kterého nahradil přibližně stejně vysoký železný kříž.\n\nV průběhu druhé světové války, za protektorátu Čechy a Morava, byla farnost spravována z bavorského Pasova - stejně jako i okolní farnosti.\nPo 2. světové válce začal kostel chátrat a hrozila jeho demolice. Generální oprava proběhla v roce 1970 a další renovační zásahy následovaly postupně v 90. letech. Novou střešní krytinu dostal kostel v roce 2008.\n\nKostel tvoří jednolodní, slohově nevýrazná stavba s hranolovou věží, která je umístěna mimo osu kostelní lodi. Presbytář je trojboký a zaklenutý valenou klenbou. Věž je opatřena cibulovitou střechou. A z návětrné jižní strany je stavba chráněna šindelem.\n\nV kostele je umístěn barokní oltář a rokokové svícny pocházející z doby jeho vzniku. Hlavní oltář zdobí páteříky (korálky) vyrobené ve sklárně v osadě Antýgl. Dřevěná socha Panny Marie Lurdské je umístěná na bočním oltáři a pochází z poutní Hauswaldské kaple, která byla odstřelena v roce 1957.\nVarhany pocházejí z roku 1811 a v rámci renovace byl k nim nainstalován elektrický pohon.\n\nZvonice je osazena velkým zvonem, který váží 211 kg a je na něm vyobrazena Panna Marie. Menší zvon váží 96 kg a je na něm vyobrazen svatý Martin a svatý Vendelín.\nV roce 1984 byl zrušen místní hřbitov, na kterém je dnes Vzpomínkový park se Stolem smíření a pamětní deskou. Na hřbitově měli být pochováni také někteří příbuzní spisovatele Karla Klostermanna a postavy z jeho děl.\nDo brány bývalé fary postavené roku 1820 byla zazděna dělová koule z Napoleonských válek, kterou přivezl farář Wenzel Prinz z bojiště u Teplic.\n\nV kostele se jednou měsíčně konají bohoslužby. V roce 2013 byla obnovena církevní poutní slavnost k Panně Marii Hauswaldské, která se koná v polovině srpna. Procesí přichází do kostela Nejsvětější Trojice od Hauswaldské kaple.\n\n"}
{"id": "1475246", "url": "https://cs.wikipedia.org/wiki?curid=1475246", "title": "Seznam měst v Pensylvánii", "text": "Seznam měst v Pensylvánii\n\nToto je seznam měst ležících v Pensylvánii, kterých je dohromady 57. Teoreticky je dělíme do několika tříd. Města první třídy (v tomto státě 1), druhé třídy (v tomto státě 1), druhé třídy A (v tomto státě 1) a třetí třídy (v tomto státě 54). Do tříd je řadíme jak podle počtu obyvatel, tak podle přijatých zákonů a nařízení. Nicméně města z první tří tříd a 24 měst ze 3. třídy přijala domovská ustanovení zvaná \"Home Rule Charters\", která změnila jejich vztah ke státu natolik, že už vlastně podle státního práva nejsou za města považována. Nicméně jsou nadále považována za města z klasifikačních důvodů. Takže i tento seznam je kvůli úplnosti zahrnuje.\n\nNavíc města 3. třídy mají možnost přijmout i jiná ustanovení, která také mění charakter města, ale ne natolik, aby to změnilo jejich vztah ke státu. V letech 1957 až 1972 mohla přijmout \"Optional Charters\", od roku 1972 pak \"Optional Plans\". Tato ustanovení umožňují městům vytvořit si svá vlastní pravidla pro místní správu, ale výrazně neovlivňuje jejich vztah se státem. Navíc je zde město Parker, které používá pro města v Pensylvánii unikátní formu místní vlády, která je utvářena na základě unikátního speciálního zákona, ale i tato verze nemění nic na jeho statusu města de jure. Pouze 14 měst v Pensylvánii doposud nepřijala žádný alternativní ustanovení a dosud využívají jednu ze dvou tradičních forem správy města.\n"}
{"id": "1475249", "url": "https://cs.wikipedia.org/wiki?curid=1475249", "title": "Chov slonů v Zoo Praha", "text": "Chov slonů v Zoo Praha\n\nZoo Praha patří k významným evropským chovatelům slonů. První slon byl do Zoo Praha dovezen dva roky po jejím otevření, tedy v roce 1933. Jednalo se zároveň o prvního slona v československých zoo.\n\nNarodila se v ní tři mláďata, z toho dvě byla přímo v zoo také počata. Další mládě bylo v Praze počato, ale narodilo se již v Německu.\n\nSoučasná skupina (stav na počátku roku 2019) je největší v českých a slovenských zoo – čítá sedm zvířat.\n\nZa celou historii chovu je v záznamech uvedeno celkem 25 jedinců tří druhů (do roku 2011, kdy se slavilo 80 let zoo se jednalo o 17 zvířat). Do roku 2006 byly chovány smíšené skupiny více druhů. Od té doby je chována skupina indických slonů. Již historicky převažovali sloni indičtí, ale objevili se též čtyři sloni afričtí a dokonce jeden slon pralesní. Aktuální skupina slonů indických (stav 2019) čítá sedm zvířat – chovného samce, čtyři samice a dvě mláďata (mladé samce).\n\nV polovině května 2019 zoo na tiskové konferenci oznámila, že samice Janita a Tamara jsou opět březí. Narození dalších dvou mláďat lze očekávat přibližně na přelomu března a dubna 2020.\nSloni byli v průběhu historie pražské zoo postupně chováni na třech místech. První dvě místa se nacházela v dolní části zoo, teprve od roku 2012 jsou sloni chováni v horní části zoo, která není ohrožena povodněmi.\n\nPrvní stavba určená pro slony vznikla v dolní části zoo, nedaleko od hlavního vchodu, v místech současné expozice lemurů kata. V této etapě chovu byla k vidění max. dvě zvířata.\n\nPavilon byl vybudován v letech 1963–1971. Roku 1973 byl zpřístupněn veřejnosti. V době vzniku se jednalo o největší stavbu v československých zoo. Od počátku však byly se stavbou problémy, se zoo byla výstavba konzultována velmi málo. Navíc se jednalo údajně o první povrchovou stavbu podniku Výstavba kladenských dolů. Původně byl věnován chovu zejména slonů, hrochů a nosorožců. Objevili se však i hrošíci liberijští či tapíři. V době největšího rozvoje zde bylo chováno až sedm slonů, a to ve dvou druzích. V současnosti (2019) slouží stavba z velké části jako zázemí, část je věnována chovu plazů jako expoziční terárium. V území někdejších sloních výběhů se nalézá tzv. Rezervace Bororo, což je hrací komplex nejen pro děti doplněný o kavárnu a amfiteátr s ukázkou výcviku zvířat.\n\nSoučasným ubytování pro slony v Zoo Praha je expoziční komplex Údolí slonů. Výstavba proběhla v letech 2010 až 2013 a vyžádala si částku 346 mil. Kč. Také v tomto případě se jednalo o nejdražší stavbu historie zoo. Pavilon je určen až pro deset slonů a navazuje na něj trojice výběhů o celkové ploše přes 0,8 ha. Návštěvníci se v rámci naučných stezek mají možnost seznámit s rolí slonů v asijské kultuře.\n"}
{"id": "1475250", "url": "https://cs.wikipedia.org/wiki?curid=1475250", "title": "Vladislav Kazimír Těšínský", "text": "Vladislav Kazimír Těšínský\n\nVladislav Kazimír Těšínský (polsky Władysław Kazimierzowic cieszyński) (narozen mezi lety 1325/1331, zemřel v květnu 1355) – kníže těšínský.\n\nVladislav byl nejstarším synem knížete Kazimíra I. Těšínského a mazovské kněžny Eufemie. Přesné datum narození nebylo potvrzeno. Z listin vyplývá, že se narodil mezi roky 1325 a 1331.\n\nPatřil mezi těšínská knížata, kteří na doporučení svého otce svou kariéru spojili (\"v dobrém i zlém\") se silnějším panovníkem. V případě těšínských knížat (stejně jako i u ostatních slezských knížat, to bylo spojeno s lenním holdem), v prvopočátku s Přemyslovci, později s Lucemburky.\n\nO spojenectví Vladislava s českým králem Karlem IV. svědčí itinerář knížete, který od roku 1347 až do své smrti, byl přítomen na všech důležitých událostech, jednáních, které byly spojeny s Karlem IV.\n\nJiž dříve, v roce 1345, ve věku dvaceti let, používá titul dvorní soudce.\n\nKdyž v 10. listopadu 1354 Karel IV. pozval své vazaly na výpravu do Říma, kam si jel pro císařskou korunu, Vladislav byl v kruhu jeho nejbližších.\n\nNa listinách, které vydával český král, byl často zmiňován jako svědek. Vladislav byl rovněž přítomen při korunovaci Karla IV. 5. dubna 1355 v Říme.\nPoslední zápis, resp. zmínka o Vladislavovi, byla v listině ze dne 15. května 1355. Krátce poté kníže pravděpodobně zemřel. Jako místo úmrtí se uvádělo město Pisa. O smrti knížete se detailněji rozepsal italský kronikář Matteo Villani (\"jeho bratr byl Giovanni Villani\"). Ten v uváděl, že: \"Kníže odjel v přítomnosti jistého českého velmože (polsky \"możnowładca\") Čeňka a jiných urozených pánů do Florencie, kde je jako vyslance císaře přijali se všemi poctami. V průběhu hostiny měl kníže sníst úhoře, z kterého těžce onemocněl a krátce po návratu do Pisy zemřel. Smrt Vladislava, králova oblíbence, krále Karla IV. velice zasáhla. Spěšně se vydal do Itálie, a to i přesto, že se v Pise tou dobou rozhořely proti císařské nálady. Král, který nechtěl způsobil krveprolití (\"ale i tak k tomu došlo\"), neměl jinou možnost než jet.\"\n\nVladislav se na knížecím dvoře v Těšíne zdržoval velmi málo. Nevrátil se tam ani posmrtně. Byl pochován v Pise, v jedné z místních katedrál, kde ještě v 15. století bylo možno vidět pěkně vyhotovený náhrobek.\n\nHistorici se přou o příčinu smrti, resp. zda to byla jen nešťastná náhoda, nebo předem připravený čin. V kontextu zápisů kronikáře Mattea Villaniho jde odvodit, že šlo o jasnou příčinu smrti. – Nejpravděpodobněji šlo o otravu, kterou nezapříčinili hostitelé záměrně. Přesto by se k záměrné otravě našlo několik důvodů, jako jeden z hlavních by mohl být ten, že smrt knížete urychlila odjezd neoblíbeného Karla IV. (jako každého císaře) do Itálie. Smrt mohla být pro Karla IV. varováním, že by jej mohl potkat podobný osud.\n\nExistuje ještě jedna verze pro jeho smrt. Měl zemřít v průběhu nepokojů V Pise, které byly zaměřeny proti císaři, když Karlovi IV. s obětování svého života zachránil život. To je však pozdější verze, které neměla věrohodný základ ani zdroj, protože pokud by tomu tak bylo, císař by nechal převést Vladislavovy ostatky do Prahy, ev. Těšína.\n\nV souvislosti se smrtí Vladislava v květnu roku 1355 s objevila spekulace, že zemřel později a to až 27. září 1355. Z toho dne byl dokument, který zmiňuje jistého těšínského knížete, který vystupuje s titulem dvorního soudce. Šlo však o jeho mladšího bratra Přemysla I. Nošáka, který po jeho smrti převzal jeho tituly a úřad.\n\n"}
{"id": "1475254", "url": "https://cs.wikipedia.org/wiki?curid=1475254", "title": "Symboly Středočeského kraje", "text": "Symboly Středočeského kraje\n\nSymboly Středočeského kraje jsou znak, vlajka a logo. Znak a vlajku udělil kraji usnesením č. 97 ze dne 22. listopadu 2001 předseda Poslanecké sněmovny Parlamentu České republiky Václav Klaus. Logo, které ale není oficiálním symbolem, bylo schváleno Radou Středočeského kraje v roce ?.\n\nOficiální popis: \"„Červeno-stříbrně čtvrcený štít, v prvním a čtvrtém poli český lev, ve druhém poli černá plamenná orlice s červenou zbrojí a stříbrným perizoniem, ve třetím poli dvě vlnitá modrá břevna.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Červeno-bíle čtvrcený list, v horním žerďovém a dolním vlajícím poli český lev, v dolním žerďovém poli dva vlnité modré pruhy, v horním vlajícím poli černá plamenná orlice s červenou zbrojí a bílým perizoniem.“\"\n\nLogo Středočeského kraje je tvořeno názvem správního celku v písmu bezserifové lineární antikvy FF Meta v horizontální, červeno-modré ploše.\n\nPrvní a třetí pole znaku a vlajky zaujímá historický znak Čech, na jehož historickém území se kraj rozkládá. Svatováclavská (plamenná) orlice je dynastickým znakem Přemyslovců. Při schvalování však zazněly námitky, že tato figura byla v době německé okupace za II. světové války symbolem kolaborace s nacismem. Dvě modrá, vlnitá břevna ve třetím poli symbolizují dvě největší české řeky (Labe a Vltavu), které krajem protékají.\n\nPo vzniku krajů v dnešní podobě (s účinností od 1. ledna 2001) byl Radou kraje již 8. ledna zaúkolován zástupce hejtmana Antonín Podzimek, aby předložil návrh postupu. Postup zajištění symbolů kraje byl Radou 15. ledna schválen a byla jmenována zvláštní komise (hejtman Petr Bendl, jeho zástupce Antonín Podzimek a zastupitel Mojmír Chromý). Tato komise vybrala ze tří návrhů dílo heraldika Milana Bubna, a to bylo 5. února 2001 Radou kraje schváleno a doporučeno Zastupitelstvu Středočeského kraje ke schválení. Znak tvořil modrý štít se stříbrným ondřejským křížem, uprostřed byl zemský znak Čech (malý státní znak). Vlajka vycházela ze znaku, kříž byl červeně lemovaný. Zastupitelstvo kraje po konzultacích s podvýborem pro heraldiku a vexilologii 20. března 2001 návrh neschválilo, pro nerespektování metodických pokynů pro tvorbu krajských symbolů a možnost záměny vlajky se skotskou vlajkou.\n\nPo diskuzích v tisku, nových návrzích a politicky motivovaných názorech projednávalo 18. září 2001 Zastupitelstvo Středočeského kraje dva návrhy p. Vodrážky:\n\n\nVybrán byl 2. návrh (38 pro, 15 proti a 7 se zdrželo), argumentem pro tento návrh byla možná záměna 1. návrhu s českým státním znakem při černobílém vyobrazení např. na razítkách. 31. října 2001 projednal návrh i podvýbor pro heraldiku a vexilologii.\n\nUsnesením č. 283/2001 ze dne 14. listopadu doporučil výbor pro vědu, vzdělání, mládež a tělovýchovu udělení znaku a praporu. Rozhodnutím č. 97 ze dne 22. listopadu 2001 udělil kraji symboly předseda Poslanecké sněmovny Václav Klaus. Slavnostní předání dekretu do rukou hejtmana Středočeského kraje Petra Bendla proběhlo v místnosti státních aktů Poslanecké sněmovny dne 21. ledna 2002.\n\n6. prosince 2001 schválilo zastupitelstvo na návrh Rady kraje obecně závaznou vyhlášku č. 1/2001 \"O symbolech kraje a jejich užívání\".\n\nPísmo loga navrhl Erik Spiekermann v roce 1994.\n\n\n"}
{"id": "1475255", "url": "https://cs.wikipedia.org/wiki?curid=1475255", "title": "Rodinný dům Heřmana Konejla", "text": "Rodinný dům Heřmana Konejla\n\nRodinný dům Heřmana Konejla je vila na rohu ulic Erbenova a Žižkova v Plzni. Postavena byla podle projektu architekta Václava Neckáře na počátku 30. let 20. století a jako jedna z mála plzeňských funkcionalistických staveb je od roku 2001 památkově chráněna.\n\nVzhledem k tomu, že nová zástavba ve vilové čtvrti Plzeň-Bezovka mohla mít v době vzniku vily pouze dvě nadzemní podlaží, byla reálně čtyřpatrová vila rafinovaně navržena se zvýšeným přízemím, prvním patrem, půdní nástavbou a další prostory (byt domovníka, garáž) pak byly umístěny do suterénu téměř na úrovni terénu. \n\nArchitektonický návrh domu se drží konceptu funkcionalismu: forma sleduje funkci. Objekt má přísně pravoúhlé tvary, fasáda je hladká a velmi světlá, téměř bílá, a okna jsou rozmístěna nepravidelně, neboť odpovídají funkci jednotlivých prostor domu. Nápadným prvkem, který se tomuto rektangulárnímu tvarosloví vymyká, je půlkruhový schodišťový rizalit na severovýchodní straně objektu. \n\nSoučástí Neckářova návrhu je i zahrada, předzahrádka a plot.\n\nStavební práce byly zahájeny na podzim roku 1930 a dokončeny v létě roku 1931. Stavbu pro ředitele soukromé obchodní školy Heřmana Konejla realizoval stavitel Josef Pechnam (stavební firma Mandaus, Doubek, Pechman a spol.).\n"}
{"id": "1475257", "url": "https://cs.wikipedia.org/wiki?curid=1475257", "title": "Volba prezidenta Československa 1948", "text": "Volba prezidenta Československa 1948\n\nVolba prezidenta Československa proběhla 14. června 1948 ve Vladislavském sále Pražského hradu, na schůzi Národního shromáždění republiky Československé, kterou vedl předseda Oldřich John. Prezident Edvard Beneš abdikoval na svou funkci 7. června 1948. Klement Gottwald byl zvolen čtvrtým československým prezidentem.\n\nV roce 1946 proběhly v Československu parlamentní volby, které vyhrála Komunistická strana Československa. Komunisté následně spolu s dalšími stranami Národní fronty sestavili Gottwaldem vedenou vládu. V únoru 1948 došlo k vládní krizi, vyvolané komunistickými zásahy do bezpečnostních složek. V reakci na toto dění podali ministři nekomunistických stran demisi s cílem oslabit rostoucí moc komunistů v zemi. Nakonec ale vládní krize skončila rekonstrukcí Gottwaldovy vlády, když byli odstoupivší ministři nahrazeni komunisty nebo loajálními politiky. 11. března zemřel po pádu z okna Černínského paláce ministr zahraničí Jan Masaryk; ve funkci jej nahradil komunista Vladimír Clementis. 9. května schválilo Ústavodárné Národní shromáždění novou Ústavu Československé republiky, kterou Beneš odmítl podepsat. Následně 30. května proběhly volby do nového Národního shromáždění, v kterých si voliči mohli vybírat pouze z kandidátů komunisty ovládané Národní fronty. Prezident Edvard Beneš abdikoval na svou funkci 7. června 1948.\n\nGottwald nebyl jediným zavařovaným kandidátem na prezidentskou funkci. Vedení komunistické strany zvažovalo jako kandidáta také historika Zdeňka Nejedlého. Nakonec se stranické vedení rozhodlo podpořit Gottwaldovu kandidaturu s cílem dodat legitimitu novému režimu.\n\nPrezidentské volby se účastnilo celkem 296 poslanců, kteří hlasovali zdvihnutím ruky nebo povstáním v poslanecké lavici. Gottwald obdržel hlasy všech zúčastněných poslanců a byl tak zvolen československým prezidentem.\n\nPrezidentský slib proběhl patnáct minut po volbě\nBezprostředně po volbě se Gottwald spolu se svou ženou Martou odebrali do Katedrály svatého Víta, kde se účastnil bohoslužby Te Deum. Poté oba odjeli to Lán položit květiny na hrob prezidenta Masaryka.\n\n"}
{"id": "1475259", "url": "https://cs.wikipedia.org/wiki?curid=1475259", "title": "Václav Neckář (architekt)", "text": "Václav Neckář (architekt)\n\nVáclav Neckář (27. července 1896 Mladá Boleslav – 10. července 1964 Plzeň) byl český architekt, který působil především na Plzeňsku.\n\nAbsolvoval reálku v Mladé Boleslavi, poté vystudoval architekturu na Vysoké škole architektury a pozemního stavitelství v Praze pod vedením profesorů Antonína Balšánka, Aloise Čenského a Rudolfa Kříženeckého. Po studiu praktikoval u architekta Jana Kotěry a získal doktorát technických věd. Až do roku 1925, kdy si jako autorizovaný civilní inženýr pro architekturu a pozemní stavby otevřel v Plzni vlastní projekční kancelář, učil také na plzeňské České státní průmyslové škole. Byl zde též členem Spolku výtvarníků plzeňských (později Sdružení západočeských výtvarných umělců). V roce 1948 nastoupil do Stavoprojektu, kde pracoval do roku 1953. \n\nMezi jeho nejvýznamnější realizace, kromě celé řady bytových domů v Plzni, patří:\n"}
{"id": "1475261", "url": "https://cs.wikipedia.org/wiki?curid=1475261", "title": "Gare de l'avenue de Clichy", "text": "Gare de l'avenue de Clichy\n\nGare de l'avenue de Clichy je zrušená železniční stanice v Paříži v 17. obvodu. Nádraží bylo v provozu do roku 1934.\n\nNádraží se nacházelo v 17. obvodu na adrese 190 avenue de Clichy. Bylo součástí zrušené tratě Petite Ceinture a leželo mezi stanicemi Avenue de Saint-Ouen a Courcelles–Levallois.\n\nNádraží bylo tak jako celá linka Petite Ceinture uzavřeno pro osobní přepravu 23. července 1934.\n\nNádraží bylo zbořeno a místo něho byla postavena stanice Porte de Clichy pro příměstskou železnici RER C.\n"}
{"id": "1475268", "url": "https://cs.wikipedia.org/wiki?curid=1475268", "title": "Sport Club do Recife", "text": "Sport Club do Recife\n\nSport Club do Recife (výslovnost [ˈspɔɾti ˈklub du ʁeˈsifi]) je brazilský fotbalový klub. Sídlí v Recife, hlavním městě státu Pernambuco. Domácí závody hraje na stadiónu Estádio Ilha do Retiro s kapacitou 35 000 míst. Klub nastupuje v červenočerně pruhovaných dresech a má přezdívku „O Leão do Norte“ (Lev ze severu). Je členem organizace Clube dos 13.\n\nKlub založil 13. května 1905 Guilherme de Aquino Fonseca, který se s fotbalem seznámil během studií na Univerzitě v Cambridgi. Sport Club do Recife je nejúspěšnějším účastníkem Campeonato Pernambucano, v němž hraje od jeho založení v roce 1916 a získal celkem 41 titulů. V roce 1987 tým vyhrál v soutěži Copa União část nazývanou „žlutý modul“ a postoupil do finálového turnaje, který se nakonec neuskutečnil; v roce 2011 uznala Brazilská fotbalová konfederace Recife dodatečně mistrem Brazílie 1987. V roce 2008 klub vyhrál Copa do Brasil, je také trojnásobným vítězem Copa do Nordeste (1994, 2000 a 2014). V roce 2018 obsadil v Campeonato Brasileiro Série A sedmnácté místo a sestoupil. \n\nSCR má také ženský tým, kromě fotbalu provozuje plavání, veslování, košíkovou, pozemní hokej, atletiku, judo a taekwondo.\n\nHlavním místním favoritem je Clube Náutico Capibaribe, jejich vzájemnému zápasu se říká „Clássico dos Clássicos“.\n\n"}
{"id": "1475270", "url": "https://cs.wikipedia.org/wiki?curid=1475270", "title": "Petr Bílek (novinář)", "text": "Petr Bílek (novinář)\n\nPetr Bílek (* 5. března 1950 Vyškov) je český novinář, publicista a literární kritik.\n\nAbsolvoval Fakultu žurnalistiky UK a později získal doktorát na katedře dějin umění FF UK. V letech 1973–1987 pracoval jako redaktor v nakladatelství Československý spisovatel. V letech 1995–2008 byl šéfredaktorem společenského týdeníku \"Reflex\". Od roku 2010 je šéfredaktorem Literárních novin.\n\n\n"}
{"id": "1475271", "url": "https://cs.wikipedia.org/wiki?curid=1475271", "title": "Peter Wessel Tordenskjold", "text": "Peter Wessel Tordenskjold\n\nPeter Jansen Wessel Tordenskiold (28 října 1690 – 12. listopadu 1720), známý jako Tordenskjold, byl norský šlechtic a admirál. V Norsku a Dánsku je připomínán s úctou pro cenná vítězství nad Švédy ve Velké severní válce.\n\nPeter Jansen Wessel Tordenskiold se narodil jako desáté dítě v rodině městského radního v norském Trondheimu. Od dětství byl divoký, nezvladatelný a svým bohabojným rodičům tak působil velké starosti. Ve 14 letech utekl z domova, potají nastoupil na loď do Kodaně s úmyslem dostat se do námořní kadetky. To se mu sice nepodařilo, štěstí při něm ale přesto stálo. Jeho přítelem se stal kaplan Peder Jespersen. Ten mu nejen zajistil místo na lodi, plující do Západní Indie, tehdejší karibské kolonie Dánska, ale v roce 1790 mu pomohl dostat se do námořní kadetky válečného námořnictva. Po dvou letech byl Wessel poručíkem a velitelem šalupy \"Ormen\" (Had), vybavené čtyřmi děly. Wesselovým úkolem byly průzkumné plavby podél švédského pobřeží. V námořnictvu jeho kariéra rychle stoupala, v roce 1715 byl povýšen do šlechtického stavu a o tři roky později byl jmenován viceadmirálem. Jeho život skončil v souboji dne 12. listopadu 1720 za dosud nevyjasněných okolností.\n\nOd roku 1700 probíhala na severu Evropy Velká severní válka. Proti sobě bojovala personální unie Dánska a Norska společně s Ruskem. Společným nepřítelem jim byl – pobaltský rival – Švédsko. Wessel vstoupil do námořnictva právě v době, kdy dánské válečné loďstvo útočilo na švédské zásobovací lodě. Švédové mířící do severoněmeckých a pobaltských provincií odolávali nepřátelským útokům se stále většími obtížemi. Wessel brzy projevil mimořádnou odvahu a námořní dovednost. Tehdy si ho povšiml vrchní námořní velitel Woldemar Gyldenløve, a svěřil mu velení fregaty s dvaceti děly. A to i přes nesouhlas dánské admirality, která považovala neurozeného Nora Wessela, kterému v té době bylo pouhých dvaadvacet let, za nepříliš zkušeného a navíc, velmi nedisciplinovaného. Úkolem Wessela bylo zajišťovat bezpečnost dánských obchodních tras. Za Wessela se postavil vrchní námořní velitel Woldemar Gyldenløve, hrabě Samsø (1678–1719). Gyldenløve byl králův nevlastní bratr. Už v jeho šesti letech ho jeho královský otec jmenoval guvernérem Islandu. V tomto úřadě Gyldenløve setrval až do smrti, přestože Island nikdy nenavštívil. Mimochodem, Woldemar Gyldenløve, hrabě Samsø (1678–1719) bývá někdy zaměňován za barona Woldemara Löwendala, rozeného Gyldenløve (1660–1740), který byl norským místodržícím a jeho kariéra slavila úspěchy hlavně u drážďanského dvora. Hrabě Woldemar Gyldenløve převzal vrchní velení nad dánsko-norskými námořními silami v roce 1701. V bojích Velké severní války několikrát porazil nepřátelské loďstvo. V roce 1719 byl smrtelně zraněn v zátoce Køge.\n\nDne 26. července 1714 čtyřiadvacetiletý Wessel hlídkoval se svou fregatou \"Løvendals Gallej\" u Lindesnesu, nejjižnějšího výběžku norského pobřeží. Zahlédl fregatu \"De Olbing Galley,\" plující pod britskou vlajkou, která měla na palubě dvacet osm děl a velícím důstojníkem byl anglický kapitán Bactmann. Fregata byla postavena pro švédské námořnictvo v anglických docích a mířila do přístavu Göteborg. Když se Wesselova fregata plavící se pod dánskou vlajkou dostala ke Švédům na dostřel, Bactmann zahájil palbu. Wessel měl o deset děl méně, hodně tedy riskoval. Přesto se nevzdal a vytrvale útočil. S večerem se švédská loď stáhla a skryla ve tmě. S přibývajícím denním světlem Wessel opět zahájil boj. Obě fregaty byly značně poškozeny a jako první došel střelný prach dánské lodi. Wessel poslal na švédskou loď vyjednavače, který ocenil statečný boj a požádal o zapůjčení střeliva. To ovšem kapitán Bactmann odmítl. Poté se oba velitelé shodli na ukončení boje. Pro Wessela měla událost závažnou dohru – byl obviněn z nedostatku odvahy, vyzrazení válečných tajemství. Před soudem se obhajoval tím, že se postavil mnohem silnějšímu nepříteli a švédskou loď silně poškodil. I král Frederik IV. uznal, že Wessel je zdatným důstojníkem a povýšil ho do hodnosti kapitána první třídy, což od panovníka, který upřednostňoval pevninu před mořem, miloval slunnou Itálii a studené Grónsko, které připojil ke své říši, nikdy ani nenavštívil, bylo skutečně velkorysé.\n\nŠvédský král Karel XII. se vrátil z exilu a ujal se vedení vojenských operací. V malých bitvách u pomořanského pobřeží, které tehdy patřilo Švédsku, se opět Wessel vyznamenal. V dubnu 1715 pak slavil úspěch v bitvě u ostrova Fehmarn. Mimochodem – ostrov Fehrmarn je tak trochu spojen s českými dějinami: ve zchudlé šlechtické rodině von Ostenů se zde narodila Lina, zarytá nacistka a pozdější manželka zastupujícího říšského protektora Čech a Moravy Reinharda Hendricha. Na jaře roku 1715 Dánové pátrali v západní části Baltského moře po švédské flotile admirála hraběte Hanse Wachtmeistra mladšího. Zahájení bitvy se Wessel nezúčastnil, byl vyslán k výše zmíněnému ostrovu. Dánové soustředili svou palbu na švédskou vlajkovou loď \"Hedvig Sophia\", silný zásah utrpěla již první salvou. Loď byla pojmenovaná po sestře Karla XII., která byla také sestřenicí Frederika IV. Pruský velvyslanec o ní napsal: \"Strašná, hloupá, zlomyslná, mimořádně ošklivá, opravdová trpaslice.\" Admirál Wachtmeistr se i přes poškození vlajkové lodi pokusil proniknout nepřátelskými liniemi. Pokus byl neúspěšný a navíc pro nepříznivý vítr byl admirál nucen stáhnou svou flotilu do Kielského zálivu. Rozhodl se pro záchranu aspoň jedné ze svých šesti lodí, své nové rychlé fregaty \"Vita Orn (Bílý orel)\". Rozkázal, aby \"Vita Orn\" opustila formaci a pokusila se doplout do domovského přístavu. Ostatní plavidla dostala rozkaz vyházet veškerou zátěž včetně munice a děl do moře. Odlehčená plavidla se pak měla pokusit dosáhnout pobřeží, najet zde na dno a potopit se, aby nepadla do rukou nepřítele. Admirál dokonce vhodil do moře i svůj admirálský kord. Podle zápisu v lodním deníku to učinil se slovy: \"Poté, co jsi mi způsobil takové neštěstí, nebudu tě nosit ani já ani nikdo jiný.\" Wessel švédské lodě dostihl a když pochopil admirálův úmysl, zaslal depeši svému nadřízenému a vyžádal si nové rozkazy. Poté už mohl jen přihlížet potápění švédských lodí. Když Wachtmeistr spatřil dánskou loď, nechal vztyčit bílou vlajku, aby získal čas. Podle rozkazu svého nadřízeného Wessel poslal švédskému admirálovi depeši s výzvou okamžitého ukončení potápění jeho lodí. V opačném případě, znělo v depeši, Dánové zabijí každého zajatého Švéda. Po obdržení depeše se admirál Wachtmeistr vydal na palubu dánské vlajkové lodi, kam ho dopravil Wessel. Oba kapitáni se dohodli na kapitulaci, čímž Dánové definitivně získali nadvládu nad Baltským mořem. Wessel byl povýšen do šlechtického stavu pod jménem Tordenskjold, což česky znamená \"Štít hromu\".\n\nV zimě 1715–1716 naplánoval švédský král Karel XII. útok na Dánsko. Měl v úmysl využít zamrzlého Baltského moře a přepravit se po něm do Dánska se svou armádou. Plán mu překazila mírná zima, záliv nezamrzl. Karel změnil plán. Rozhodl se udeřit na dánské Norsko a na jižní švédsko-norské hranici začal obléhat pevnost Fredriksten u města Frederikshald, dnešní Halden. Ve dvěstě kilometrů vzdáleném švédském Göteborgu se zatím vyzbrojovalo transportní loďstvo se zásobami. Připravovaly se také válečné galéry, jejichž úkolem bylo chránit švédské zásobovací loďstvo. V létě 1716 vyplula flotila na sever. Dorazila do malého švédského přístavu ve fjordu Dynekilen a zakotvila tam. Flotilu na předsunutém ostrově chránila malá pevnost s posádkou obsluhující šest velkých děl. Pevnost mohla jakékoli nepřátelské lodi zabránit ve vjezdu do přístavu. Dánský král Frederik IV. vyslal na pomoc obráncům pevnosti Fredriksten čerstvě jmenovaného šlechtice kapitána Tordenskjolda, který převzal velení sedmi menších válečných lodí. A opět se na něho usmálo štěstí. Dne 7. července dostal od několika rybářů informaci, že švédská flotila o síle 60 lodí kotví v Dynekilenském fjordu. A navíc, podle rybářů byla většina švédských důstojníků pozvána na svatbu. Ostatní pak hodují na admirálské lodi. Tordenskjold se rozhodl zaútočit na Švédy hned příštího rána, 8. července 1716. Posádka na lodích i obránci pevnosti byli naprosto zaskočeni, nedokázali zformovat obranu a kolem třetí hodiny odpoledne opustila švédská posádka všechny své lodě, z nichž většina shořela nebo se potopila. Švédskému admirálovi nezbyla ani loď, na které by se mohl vrátit do domovského přístavu. Karel XII. tak neslavně ukončil obléhání a vrátil se na švédské území. V Dynekilském fjordu přišel Karel XII. o 4000 vojáků. Kapitán Tordenskjold dosáhl přesvědčivého vítězství a byl oslavován jako zachránce vlasti. Po tomto triumfálním vítězství byl Wessel opět povýšen.\n\nPo triumfu v Dynekilenském fjordu byl Tordenskjold pověřen velením flotily operující v úžině Kattegat, (v překladu doslovně \"Kočičí díra\") mezi Dánskem a Švédskem. Počátkem roku 1717 se Tordenskjoldovi podařilo zničit část švédských námořních jednotek vyslaných z Göteborgu, neboť švédské námořnictvo ohrožovalo dánsko-norské spojovací cesty. Jeho nepřátelé v admiralitě hodlali využít skutečnosti, že Wessel nedosáhl všech operačních cílů a postavili jej před válečný soud. Zachráncem u soudu byl opět jeho velkorysý patron, admirál Gyldenløve. Dne 30. listopadu 1718 švédský král Karel XII. zemřel. Jeho smrtí boje mezi seveřany ustaly. Všichni již byli válkou unaveni a nepřáli si nic jiného než mír. Tordenskjold byl povýšen na viceadmirála. Naposledy se vyznamenal v bojích u švédské pevnosti Carlsten u Marstrandu, asi 30 km od Göteborgu. Wessel použil válečné lsti, hodné novodobého úskočného Odyssea. K dispozici měl všeho všudy pouhých 700 mužů. Švédského důstojníka, který byl určen pro vyjednávání o případném vydání pevnosti do rukou Dánů nejprve opil a následně nechal u různých bran pevnosti dokola pochodovat stále stejné vojáky. Velitel, přesvědčen o značné přesile obléhatelů nakonec Tordenskjoldovi pevnost vydal. Viceadmirál neváhal využít příležitosti a podařilo se mu definitivně zničit nebo zajmout zbytek lodí göteborské flotily, které mu unikly rok předtím. Podle frederiksborgského míru z 23. července 1720 bylo Švédsko nuceno zaplatit Dánsku 600 000 říšských tolarů a bylo mu odebráno privilegium neplatit sundské clo. (\"Sundské clo\", poplatek, jejž vybíralo Dánsko od roku 1425 do roku 1857 od cizích lodí za průjezd průlivem Öresund, který spojuje Baltické a Severní moře.) Pevnost Carlsten získalo Švédsko zpět.\n\nPro válečné časy byl viceadmirál Tordenskjold vybaven dobře. Pro mírový život špatně. Stýskalo se mu po vzrušení z boje. Vzal si dovolenou a cestoval. V Hannoveru u kurfiřtského dvora se pustil do milostných dobrodružství a karbanu. Při jedné karetní hře obvinil devětadvacetiletý viceadmirál čtyřicetiletého švédského plukovníka, že podvedl jednoho z dánských krajanů. Plukovník se jmenoval Jakob Axel Staël von Holstein. Následná rvačka skončila vyzváním na souboj, jako zbraně byly dohodnuty pistole. Dne 12. listopadu 1720 došlo k tajnému setkání duelantů (souboje byly zakázány) ve vesnici vzdálené asi 15 km od Hannoveru. Tordenskjolda vyzvedl v pět hodin jemu neznámý sekundant. Když Tordenskjoldovi podával jeho komorník Christian Nielsen Kold pistoli, sekundant prohlásil, že zbraně nebudou potřeba, neboť plukovník odjel do Hamburku. Z formálních důvodů sekundant trval na tom, že se Tordenskjold na dohodnuté místo musí dostavit. Viceadmirál s komorníkem jeli kočárem, sekundant je doprovázel na koni. Když dorazili na místo, sekundant zmizel. Po chvíli se vrátil se zprávou, že Jakob Axel Staël von Holstein je připraven k souboji. Tordenskjold ovšem dorazil bez pistole. Byl nucen použít svůj rapír proti plukovníkově dlouhému kordu. Hned v úvodu souboje byl viceadmirál zasažen, plukovníkův kord prošel Tordenskjoldovou paží, zasáhl páteř a usmrtil ho. Jiná verze uvádí, že zásah proťal aortu, a viceadmirál upadl na zem. Místo souboje všichni účastníci rychle opustili a Tordenskjold zemřel v náručí svého komorníka. Podle jiné verze zemřel až v hostinci. Od počátku existovalo podezření, že se Tordenskjold stal obětí vražedného spiknutí, čemuž nasvědčuje podivné chování sekundantů. Okolnosti viceadmirálovy smrti nejsou dodnes zcela objasněny.\n\n"}
{"id": "1475276", "url": "https://cs.wikipedia.org/wiki?curid=1475276", "title": "Seznam kamenů zmizelých v Jihomoravském kraji", "text": "Seznam kamenů zmizelých v Jihomoravském kraji\n\nSeznam kamenů zmizelých v Jihomoravském kraji obsahuje pamětní kameny obětem nacismu v Jihomoravském kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny v Jihomoravském kraji byly položeny 9. června 2010 v Brně.\n\nV Kyjově se nachází tento kámen zmizelé:\n\nV Lomnici se nacházejí tyto kameny zmizelých:\n\nV Mikulově se nacházejí tyto kameny zmizelých:\n\nVe Slavkově u Brna se nacházejí tyto kameny zmizelých:\n\nV Tišnově se nacházejí tyto kameny zmizelých:\n\nVe Znojmě se nacházejí tyto kameny zmizelých:\n\nData pokládání kamenů zmizelých v Jihomoravském kraji:\n\n\n\n"}
{"id": "1475277", "url": "https://cs.wikipedia.org/wiki?curid=1475277", "title": "Turistická značená trasa 1812", "text": "Turistická značená trasa 1812\n\nTrasa má svůj počátek v centru Pece pod Sněžkou, kde odbočuje z modře značené trasy 1813 ze Malé Úpy do Obřího sedla. Zároveň je tudy vedena zeleně značená trasu 4250 ze Spáleného Mlýna, na kterou přímo navazuje stejně značená trasa 4206 do Špindlerova Mlýna. Dále zdejším rozcestím prochází červeně značený Okruh Zeleným a Modrým dolem a přichází žlutě značená trasa 7215 od Husovy boudy, na kterou navazuje rovněž žlutě značená trasa 7213 k Lesní boudě.\n\nTrasa vede nejprve jihozápadním směrem zástavbou Pece pod Sněžkou v souběhu s několika dalšími trasami, které postupně končí. Z prostoru místního skiareálu již trasa stoupá samostatně po asfaltové komunikaci přibližně jižním směrem k Husově boudě, kde vstupuje do krátkého souběhu se zde výchozí žlutě značenou trasou 7215 vracející se do Pece pod Sněžkou alternativním směrem. Trasa 1812 stoupá lesní cestou přes Luční potok do sedla Sokol, kde se kříží se zeleně značenou trasou 4208 z Velké Úpy k Dvorské boudě. Ze sedla trasa 1812 klesá lesní cestou k Hrnčířským Boudám, kde z ní odbočuje stejně značená trasa 1810 do Vrchlabí, prochází tudy červeně značená trasa 0407 z Černé hory k Chalupě na Rozcestí a je tu výchozí zeleně značená trasa 4207 do Špindlerova Mlýna. Trasa 1812 opouští Hrnčířské Boudy jihozápadním směrem prudkým klesáním po asfaltové komunikaci, míjí Cihlářskou boudu a u jejího soutoku se Stříbrným potokem vstupuje do údolí říčky Čisté. Asi 300 metrů pod soutokem se nachází rozcestí se zde končící žlutě značenou trasou 7216 přicházející sem z pod Kolínské boudy. Trasa 1812 klesá stále podél Čisté do Černého Dolu, kde na náměstí končí společně se žlutě značenou trasou 7211 přicházející sem z Černé hory, se kterou vede v závěru trasy v souběhu. Na trasu 7211 v Černém Dole navazuje stejně značená trasa 7210 na Liščí louku.\n\nTrasa 1812 dříve opouštěla Hrnčířské Boudy směrem k jihu lesní cestou a na asfaltovou komunikaci v údolí Čisté se napojovala až pod Cihlářskou boudou, kterou míjela.\n\n"}
{"id": "1475280", "url": "https://cs.wikipedia.org/wiki?curid=1475280", "title": "Sam Fender", "text": "Sam Fender\n\nSam Fender (* 25. dubna 1996) je anglický písničkář. V roce 2019 získal ocenění BRIT Awards v kategorii \"Critics’ Choice\". \n\nNarodil se a vyrůstal v městě North Shields na severovýchodě Anglie. Pochází z hudební rodiny. Jeho otec Alan a bratr Liam jsou také písničkáři, přičemž Liam také hraje na bicí a klavír. V North Shieldsu navštěvoval střední školu, kde se seznámil se svým budoucím společníkem, kytaristou a klávesistou Joem Atkinsonem. \n\nSpolu se začínajícími umělci jako Khalid, Sigrid nebo Lewis Capaldi se objevil v žebříčku \"BBC's Sound of 2018\". Jeho singl \"Play God\" byl součástí soundtracku k videohře \"FIFA 19\". \n"}
{"id": "1475282", "url": "https://cs.wikipedia.org/wiki?curid=1475282", "title": "Agnes Macreadyová", "text": "Agnes Macreadyová\n\nAgnes Macreadyová (1855–1935) byla australská zdravotní sestra a novinářka, která je považována za první australskou ženskou válečnou korespondentku.\n\nNarodila se v Rathfrilandu v severoirském hrabství Down v roce 1855 Henrymu Macreadymu a jeho ženě Jane. Byla nejstarší z jejich pěti dětí. Když jí bylo 12 let, rodina emigrovala do Nového Jižního Walesu. Ve svých 25 letech začala se studiem na zdravotní sestru na \"Royal Prince Alfred Hospital\" v Sydney. Poté pokračovala ve studiu na chirurgickou sestru v Melbourne.\n\nV roce 1898 začala psát články a básně pro noviny v Sydney \"The Catholic Press\" pod pseudonymem \"Arrah Luen\". Některé z jejích prací byly přetisknuty v amerických a irských novinách.\n\nDne 24. října 1899, pouhé dva týdny po vyhlášení války v Jižní Africe, si koupila lístek na parník a odjela ze Sydney do Durbanu, odhodlána starat se o vojáky zraněné během búrské války. V Africe se však vylodila ještě před příjezdem prvního australského vojenského kontingentu a britská válečná kancelář jí sdělila, že žádné zdravotní sestry nejsou v zemi potřeba, a doporučila jí zemi opustit. Nicméně se jí dostalo také rady, aby s nabídkou svých služeb oslovila venkovské oblasti. To také udělala a bylo ji nabídnuto místo ve \"Fort Napier Military Hospital\" v Pietermaritzburgu. Poté jako zdravotní sestra sloužila v Ladysmithu během jeho obležení. Později působila také ve Wyburgu a Pretorii a také v táboře pro búrské zajatce v Simon's Townu.\n\nPřed návratem do Sydney ji \"The Catholic Press\" ustanovil zvláštní válečnou korespondentkou a ona tedy do novin posílala zprávy z bojiště. Její zprávy byly často kritizovány Brity a sympatizujícími Búry.\n\nV září 1901 se vrátila do Sydney na nemocniční lodi, kde dohlížela na zraněné vojáky z Dawes Pointu. V Austrálii se stala vrchní sestrou v nemocnici ve Wyalongu, poté v roce 1904 přestoupila do nemocnice v Kurri Kurri\".\" Neustále pokračovala i v psaní pro \"The Catholic Press\".\n"}
{"id": "1475285", "url": "https://cs.wikipedia.org/wiki?curid=1475285", "title": "Jack (pavián)", "text": "Jack (pavián)\n\nJack byl pavián čakma, který se proslavil jako asistent jihoafrického signalisty Jamese Wideho. Ten jej zakoupil poté, co při železničním neštěstí přišel o obě nohy, a vycvičil jej k práci signalisty a k tomu, aby ho vozil na vozíku ve městě Uitenhage poblíž Port Elizabeth.\n\nJack se dobře osvědčil – když Wideho nadřízení na jeho angažmá přišli, po jistém váhání se ho rozhodli prozkoušet a následně jej přijali jako zaměstnance. Po devět let asistoval Widemu na stanici Uitenhage s platem 20 centů/den a půl láhve piva na týden a nikdy neudělal chybu. V roce 1890 zemřel na tuberkulózu.\n\nJeho lebka je ve sbírkách muzea v Grahamstownu.\n\n\n"}
{"id": "1475286", "url": "https://cs.wikipedia.org/wiki?curid=1475286", "title": "Dub uherský u Palaty", "text": "Dub uherský u Palaty\n\nDub uherský u Palaty je nejmohutnější dub uherský, nebo správněji dub balkánský (\"Quercus frainetto\"), v Praze. Roste na Smíchově v zahradě patřící k ústavu nazývanému dnes \"Palata – Domov pro zrakově postižené\", před hlavní budovou po pravé straně cesty od vstupu z ulice Na Hřebenkách. Strom je pro svůj vzrůst a rozložitou korunu dominantou zdejšího anglického parku, zvláště na podzim, kdy se jeho listy nádherně vybarvují. Byl vysazen ještě před rokem 1890, kdy se tu začala stavět novorenesanční budova slepeckého ústavu.\n\n\nKmen je mírně nakloněný, díky dostatku místa pěkně rozvětvený do šířky. Stav je hodnocen jako výborný.\n\nNázev lokality \"Palata\" připomíná dobu, kdy byly jižní svahy Strahova na pokyn Karla IV. osázeny vinnou révou (latinské \"palatinum\" označuje královský majetek, tedy královskou vinici). Později tu vzniklo několik viničních usedlostí. Jedna z nich, nazvaná Horní Palata, se zachovala a její budova je kulturní památkou. Na pozemcích na svahu pod ní je nynější domov pro zrakově postižené. \n\nDub uherský či balkánský není v české přírodě příliš rozšířený, byl vysazován spíše jako okrasný strom díky tvaru a barvě listů a pro svůj mohutný vzrůst. V Praze je další památný dub uherský u Italské ulice, ten ale roste ve stísněnějších podmínkách. \n\nAsi 200 m od dubu uherského u Palaty je za plotem zahrady rodinného domu pozoruhodný dub letní v ulici Nad Výšinkou, a dalších 200 m dál je ve Švédské ulici autobusová zastávka pražské MHD Hřebenka. \n\n"}
{"id": "1475289", "url": "https://cs.wikipedia.org/wiki?curid=1475289", "title": "Podmokly (zámek, okres Rokycany)", "text": "Podmokly (zámek, okres Rokycany)\n\nPodmokly jsou zámek ve stejnojmenné obci v okrese Rokycany. Postaven byl na počátku osmnáctého století a jeho dochovaná podoba je výsledkem mnoha novodobých zásahů, které setřely historický vzhled stavby. Přesto se v budově dochovaly četné detaily, a zámek je od roku 2010 chráněn jako kulturní památka.\n\nPrvním panským sídlem v Podmoklech bývala v patnáctém století tvrz, kterou si postavili vladykové z Podmokel. V šestnáctém století byla opuštěna, ale po roce 1568 ji obnovili Hochhauzárové z Hochhazu. V roce 1624 ji zdědili Varlejchové z Bubna. Podruhé tvrz zpustla během třicetileté války a časem zcela zanikla.\n\nNové sídlo si majitelé panství postavili v hospodářském dvoře. Stálo jen do roku 1707, kdy ho nechal hrabě Karel Jiří Michna z Vacínova zbořit a na jeho místě postavit barokní zámek. Vzhledem ke kvalitě architektury je pravděpodobné, že plány zámku navrhl některý z významných barokních architektů. Mohl jím být i Jan Blažej Santini-Aichel, který podobné prvky jako na podmokelském zámku použil také na jiných svých stavbách. Dalším majitelem zámku se stal apelační rada Jan Kristián Stolz, který u něj zřídil kapli. Od roku 1747 statek patřil Fürstenbergům, kteří jej připojili ke křivoklátskému panství. Roku 1869 zámek s pivovarem prodali a v jejich držení se vystřídala řada dalších majitelů.\n\nJednopatrová zámecká budova má obdélníkový půdorys a stojí na jižním okraji bývalého hospodářského dvora. Stavbu negativně ovlivnily novodobé zásahy, ale přesto se dochovala řada architektonických detailů. Obě hlavní průčelí jsou zdůrazněná dvakrát odstupňovanými rizality. Přízemím vedl průjezd. Oba jeho portály byly zazděny a na vstupním průčelí se dochoval jen klenák s aliančním znakem stavebníka v akantovém rámování. Fásády člení jen kordonová římsa mezi patry, bohatě profilovaná koruní římsa a ostění obdélných oken s uchy. Místnosti jsou zaklenuté valenými klenbami s lunetami.\n\n"}
{"id": "1475291", "url": "https://cs.wikipedia.org/wiki?curid=1475291", "title": "Modrá škola (Háje)", "text": "Modrá škola (Háje)\n\nModrá škola je tradičně a zároveň i oficiálně užívané označení pro základní a střední školu, která se nachází v ulici Kupeckého čp. 576 v katastrálním území Háje na pražském Jižním Městě. Základní škola je určena pro žáky s poruchami učení, chování a s dalšími postiženími. Praktická škola, která navazuje na speciální základní školu, má dva ročníky. Kapacita školy je 180 žáků, nachází se zde družina, jídelna, tělocvična či školní hřiště. Zřizovatelem školy je Hlavní město Praha. Modrá škola je fakultní školou Pedagogické fakulty Univerzity Karlovy v Praze. \n\nOd roku 1943 na Chodově fungovala pomocná jednotřídní škola jako součást zdejší obecné školy. Byla umístěna na zdejším obecním úřadě v prvním patře. Od roku 1948 z ní byla vytvořena samostatná zvláštní škola. Vyučování v současné budově, určené především pro účely této školy, poprvé začalo 1. září 1976. Dokončovací práce na budově probíhaly do roku 1978. Ve školním roce 1981/82 měla škola 15 tříd. V školním roce 1989/90 měla nejvyšší počet žáků, bylo jich 251.\n\nV přilehlé ulici U Modré školy jsou zastávky městské autobusové dopravy \"Modrá škola\", které jsou obsluhovány šesti denními autobusovými linkami a také nočním autobusem č. 905, který projíždí Prahou z Jižního Města na sídliště Čimice. Poblíž školy ve vzdálenosti zhruba 100 metrů vzdušnou čarou se nachází konečná stanice trasy C pražského metra \"Háje\".\n\n"}
{"id": "1475292", "url": "https://cs.wikipedia.org/wiki?curid=1475292", "title": "Kehidakustány", "text": "Kehidakustány\n\nKehidakustány (vyslovováno [kehidakuštáň]) je vesnice v Maďarsku v župě Zala, spadající pod okres Zalaszentgrót. Vznikla v roce 1941 sjednocením tří vesnic \"Kehida\", \"Kustány\" a \"Barátsziget\" do jedné obce. Nachází se asi 9 km jižně od okresního města Zalaszentgrótu a v roce 2015 zde žilo 1 187 obyvatel. Po městečku Türje a okresním městě Zalaszentgrót je třetí největší obcí v okresu a nejmenší obcí s počtem obyvatel vyšším než 1000.\n\nNejdůležitějšími silnicemi procházejícími vesnicí jsou 7352 a 7355, samotné vesnici však náleží i silnice 7356 a 7357, které jsou však pouze ve vesnici a tvoří zde spolu se silnicí 7352 jakýsi okruh. Prochází zde řeka Zala, přes kterou je zde most. Na sever se nachází město Zalaszentgrót, na severozápad vesnice Kallósd, na západ Almásháza a Padár, na jihozápad Ligetfalva a Tilaj, na jih Zalacsány, na jihovýchod Felsőpáhok, Nemesbük a město Hévíz, na východ Zalaköveskút, na severovýchod Zalaszentlászló. Ze všech okolních vesnic (mimo města) je Kehidakustány rozlohou a počtem obyvatel největší.\n\nVesnice je známá především díky svým termálním lázním \"Kehida Thermal\". Dále je zde zámek Deák-kúria a k němu připadající muzeum, zřícenina hradu Kustányi romtemplom a římskokatolický kostel Zvěstování Panny Marie. Ve vesnici se nachází základní škola a školka. Vzhledem k těmto památkám je vesnice častým cílem turistů, takže se zde nachází informační centrum, několik hospod, restaurací, ubytování a kempů.\n"}
{"id": "1475294", "url": "https://cs.wikipedia.org/wiki?curid=1475294", "title": "Wintergatan", "text": "Wintergatan\n\nWintergatan \"(švédská výslovnost [vɪntɛrˌɡɑːtan], Mléčná dráha\") je švédská hudební skupina. Žánrově se skupina řadí převážně do folktroniky a post-rocku.\n\nSkupina byla založena roku 2013 po rozpadu švédské skupiny Detektivbyrån, ze které pocházel Martin Molin a Marcus Sjöberg. V témže roce vydala skupina první album s názvem Wintergatan. Popularitu získali až v roce 2016, kdy začátkem března vydali hudební klip \"Marble Machine\", jenž měl na sociálních sítích obrovský úspěch. Jejich hudba má specifický styl. Skupina kombinuje klasické prvky rocku se spoustou perkusí (bicích a zvonkohry), syntetizátorů a folklórních nástrojů. Specifické pro tuto skupinu je to, že členové hrají na vylepšené či skupinou vytvořené nástroje. Kromě bicí soupravy používají také klapání psacího stroje nebo staré promítačky.\n\nSkupina vydala úspěšný klip Marble machine \"(kuličkový stroj),\" ve kterém představila stroj, který díky mechanické síle otáčením páky, spouští kovové kuličky na zvonkohru, malé bubínky a struny basové kytary z čehož vzniká melodie. Deset měsíců po debutu klipu Marble machine skupina oznámila, že plánuje vytvořit nový hrací stroj \"Marble machine X\" pro účely turné \".\"\n\n\nAlba:\n\nSingly:\n"}
{"id": "1475298", "url": "https://cs.wikipedia.org/wiki?curid=1475298", "title": "Niki Jenkinsová", "text": "Niki Jenkinsová\n\nNichole Jenkinsová (* 27. července 1973 Selkirk) je bývalá kanadská zápasnice – judistka.\n\nVrcholově se připravovala v Montréalu pod vedením Hiroši Nakamury. V kanadské ženské reprezentaci se pohybovala od roku 1992 v polotěžké váze do 72 kg. V roce 1996 se kvalifikovala na olympijské hry v Atlantě, kde nepostoupila přes úvodní kolo. V roce 1997 podstoupila operaci ramene. V roce 2000 neuspěla v kanadské nominaci pro start na olympijských hrách v Sydney. V roce 2001 oznámila narození potomka. Je vdaná za bývalého britského judistu Neila Adamse.\n\n\n"}
{"id": "1475302", "url": "https://cs.wikipedia.org/wiki?curid=1475302", "title": "Rábca", "text": "Rábca\n\nRábca je malá řeka v Maďarsku v župě Győr-Moson-Sopron. Je dlouhá 60 km. Vzniká soutokem řeky Répce a kanálu Kis-Rába nedaleko vesnice Osli. Vlévá se u vesnice Abda do řeky Mosoni-Duna, která je ramenem Dunaje a tvoří s ním Malý Žitný ostrov.\n\nRábca prochází následujícími sídly:\n\nDo řeky Rábcy se vlévají potoky:\n"}
{"id": "1475307", "url": "https://cs.wikipedia.org/wiki?curid=1475307", "title": "Žabníkovka žlutá", "text": "Žabníkovka žlutá\n\nŽabníkovka žlutá (\"Limnocharis flava\") je sladkovodní bahenní rostlina pocházející z tropické a subtropické Ameriky, kde byla původně pěstována pro četné žlutobílé květy jako okrasná rostlina. Za příznivých podmínek se velmi rychle množí a stává se vodním plevelem, někde je dokonce vyhlášenou invazní rostlinou. Je jedním ze dvou podobných druhů taxonomicky jednoduchého rodu žabníkovka, oba jsou původem z Nového světa.\n\nPůvodní areál se rozkládal od středního Mexika přes Střední Ameriku a některé Karibské ostrovy do části tropické a subtropické Jižní Ameriky, ohraničené ze severu Střední Amerikou a z jihu Paraguayí a severem Argentiny. V 19. století byla dovlečena do jihovýchodní Asie, kde našla výhodné růstové podmínky a se stala naturalizovaným druhem od Indie přes jižní Čínu a Malajsii až po Indonésii. Počátkem 3. tisíciletí se dostala i do severních oblastí Queenslandu v Austrálii. Začíná se také rychle šířit i v tropické Africe, například v Ghaně.\n\nŽabníkovka žlutá je řazena mezi bahenní rostliny, protože i když roste ve vodě, vždy koření v substrátu. Vyskytuje se v mělčinách při okrajích sladkovodních ploch (jezera, rybníky, přehrady), v líně tekoucích vodách (zavodňovací kanály, slepá ramena řek) stejně jako na podmáčených březích vodních příkopů, v mokřadech, bažinách a velmi často na rýžovištích. Vyskytuje se v závislosti na teplotě stanoviště až do nadmořské výšky 1300 m. Ideální teplota vody pro růst je okolo 25 °C a pH 4 až 6. Pokud má rostlina dostatek vláhy, světla a živin, kvete a plodí po celý rok. Ploidie druhu je 2n = 20.\n\nVytrvalá bylina kořenící v bahnitém dnu tlustým, plazivým oddenkem s mnoha vláknitým kořeny. Z něho na silných trojhranných řapících, dlouhých 20 až 120 cm, vyrůstají listy vynořené nad vodní hladinu. Listy jsou jednoduché, celistvé, bývají dlouhé 5 až 30 cm, široké 5 až 25 cm a po poranění z nich vytéká bílý latex. Jejich dužnaté čepele jsou široce srdčité až oválné, na bázi uťaté a na vrcholu tupě špičaté, po obvodě celokrajné a někdy zvlněné, na obou stranách sivě zelené a lysé. Na spodní straně mají čtyři až šest výrazných párů žilek, které společně s četnými sekundárními vytvářejí jemné síťování.\n\nV době kvetení z oddenku vyrůstá na tříhranném stonku, sahajícím až nad hladinu, řídký okolík složený ze tří až dvanácti květů velkých od 2 do 4 cm. Z vrcholu stonku vybíhají ze stejného místa květní stopky dlouhé 2 až 7 cm, které nesou pravidelné, oboupohlavné květy s listeny široce eliptickými a dlouhými 2 cm. Každý květ má tři zelené, vytrvalé, navzájem se částečně překrývající kališní lístky asi 1,5 cm velké a tři bledě žluté korunní lístky asi 3 cm dlouhé a 2 cm široké, které jsou vejčité až okrouhlé. Ve středu květu vyrůstají četné zploštělé, krátké, jasně žluté tyčinky nesoucí dvoudílné prašníky pukající podélnými štěrbinami. Horní semeník je vytvořen z deseti až dvaceti plodolistů a má jednu přisedlou bliznu. Květy se otvírají ráno a jen na krátkou dobu.\n\nZa příhodných podmínek tyto polykarpické rostliny kvetou po celý rok, v periodickém klimatu obvykle v období dešťů. Po opylení se začnou kališní lístky zvětšovat a obklopovat dozrávající plod, současně se začne stopka květu svěšovat.\n\nPlod je nafouklá, sférická tobolka asi 2 cm velká, která se po dozrání rozdělí na deset až dvacet dlouho plovoucích segmentů. Každá polokulovitá část obsahuje mnoho drobných, tmavě hnědých, podkovovitě zakřivených semen bez endospermu.\n\nRostlina se může rozmnožovat úlomky oddenku nebo semeny, někdy se vytváří nové rostliny i na vrcholech kvetoucích stonků. Jedna tobolka obsahuje asi 1000 semen a na statné rostlině může za rok uzrát až 1000 tobolek. Odlomky oddenků jsou odplavovány s velkou vodou nebo při mechanickém narušení stanoviště. Semena se nejčastěji šíří vodou v dobře plovoucích dílech rozdělených plodů nebo na nohou vodních ptáků, obdobně jako přilepená blátem na obuvi lidí, nářadí či technice. Po uschnutí semena rychle ztrácejí na klíčivosti.\n\nV jihovýchodní Asii je žabníkovka žlutá místy potravinou, která bývá často zastoupena na jídelníčku chudých lidí. Obsahuje mnoho vápníku, železa a vitamínu A, mladé listy a řapíky se vaří a pupeny či květy se jedí jako zelenina, například v Indonésii se stala běžně prodávanou zeleninou na trzích. Celé rostliny získané při pletí rýžových polí jsou používány jako krmivo pro prasata, nebo se nechají na břehu uschnout a pak se zpětně naházejí do vody a zaorávají jako zelené hnojení. Také se používá se jako ozdobná rostlina v zahradních rybníčcích a jezírkách. Dokáže z vody vyfiltrovat kadmium a ukládat ho v kořenech i listech.\n\nNepříjemným projevem intenzivního rozrůstání bývá ucpávání listy a kořeny mělkých odvodňovacích kanálů a příkopů i potlačování okolní vegetace, nejvíce vadí při utlačování mladých sazeniček v rýžovištích. Silný výskyt signalizuje výživnou půdu či živinami obohacenou vodu, v takové prostředí se žabníkovka žlutá ale rychle množí a narušuje tím po staletí vytvořenou ekologickou rovnováhu.\n\n"}
{"id": "1475312", "url": "https://cs.wikipedia.org/wiki?curid=1475312", "title": "Vacíkov (zámek)", "text": "Vacíkov (zámek)\n\nZámeček Vacíkov je lovecký zámeček u vesnice Vacíkov, části obce Hvožďany v okrese Příbram, ve Středočeském kraji. Zámeček vlastní Lesy České republiky a je po dohodě veřejnosti přístupný.\n\nZámeček byl postaven v letech 1874–1875 na přání tehdejšího majitele březnického panství Eduarda hraběte Pálffyho z Erdödu jako pohodlné lovecké sídlo. Po smrti Eduarda Pálffyho v roce 1915 zdědil zámeček jeho syn Jan Nepomuk. Pálffyové potom březnické panství společně se zámečkem ve Vacíkově drželi až do roku 1945, kdy byl v Československu veškerý majetek hraběte Jana Pálffyho zabaven na základě dekretů prezidenta republiky.\n\nDnes je zámeček využíván jako sídlo polesí Vacíkov, LČR, s.p., LZ Konopiště a ubytovací zařízení.\n\nZámeček tvoří jednopatrová dřevěná budova, bohatě zdobená dřevořezbou. V interiérech se dochovalo původní dřevěné schodiště a obložení stěn a stropů. Okolo zámečku se rozprostírá anglický park, ve kterém se nachází například tzv. pyramidální duby, douglasky nebo hadí smrky.\n\n\n"}
{"id": "1475319", "url": "https://cs.wikipedia.org/wiki?curid=1475319", "title": "Kostel svatého Michala (Žižkovo Pole)", "text": "Kostel svatého Michala (Žižkovo Pole)\n\nKostel svatého Michala (případně kostel svatého Michaela nebo kostel svatého Michaela archanděla) je filiální kostel v římskokatolické farnosti Přibyslav, nachází se v centru obce Žizkovo Pole v areálu hřbitova. Kostel je chráněn jako kulturní památka České republiky.\n\nKostel je barokní jednolodní stavbou s gotickým jádrem s pravoúhlým závěrem. Na severní straně kostela ke kostelu přiléhá hranolová věž se stanovou střechou. Na ose západní strany průčelí je předsíň, na jižní straně kostela jsou dva přístavky, na východní straně věže je přístavek se schodištěm. Stavba je zděná s kamenným zdivem v soklu věže, omítnuta je tvrdou omítkou. Kostel je pokrytý sedlovou střechou. Předsíň má kamennou dlažbu, zaklena je valenou klenbou. Hlavní loď má v západní části umístěnu kruchtu, dlážděná je cementovými čtvercovými dlaždicemi. Strop hlavní lodi je plochý. V jižní zdi lodi jsou dva okenní otvory, další okno je v kruchtě, v severní zdi jsou také dva okenní otvory. Presbytář je zaklenut křížovou klenbou. Součástí kostela je sakristie v podvěží.\n\nKostel byl postaven v 13. nebo 14. století. V 17. století byl kostel připojen k farnosti Přibyslav.\n\n\n"}
{"id": "1475323", "url": "https://cs.wikipedia.org/wiki?curid=1475323", "title": "Talmberský kodex", "text": "Talmberský kodex\n\nTalmberský kodex je středověký právní rukopis dlouho uchovávaný v panském rodu Talmberků. Originál rukopisu je uložen v Knihovně Národního muzea v Praze (signatura I A 1). \n\nRukopis vznikl na začátku 16. století, z nápisů na deskách je zřejmé, že Jan Maxmilián Sezima z Talmberka rukopis roku 1678 věnoval svému strýci, královéhradeckému biskupovi Janu Františku Kryštofovi, který jej požádal, aby kodex zachoval v rodině. Po smrti posledního člena rodu přešel rukopis v pozůstalosti Bohuslava Balbína na arcibiskupskou knihovnu a odtud se jako dar Benedikta Venusiho opata oseckého kláštera dostal do sbírky Knihovny Národního muzea, kde je uložen dodnes.\n\nSoudě dle obsahu byl kodex sepsán zřejmě pro nejvyššího pražského purkrabího, Jindřicha z Hradce v letech 1503 až 1506. Obsahuje nejvýznamnější bohemikální právní texty, české právní knihy 14. století, souhrn smluv uzavřených na Karlštejně, korunovační řád českých králů, rozsudky zemského soudu a další opisy ze zemských desk, řazených podle pořadí panování českých králů a zemských shromáždění do roku 1506. Obsahuje pozdní variantu právnickém spisu Ondřeje z Dubé \"Výklad práva zemského českého\" (podle Čádovy filiace rukopis βI).\n\nČásti kodexu zveřejnil František Palacký ve svém \"Archivu českém\" (Böhmisches Archiv), či Josef Emler ve spise \"O zbytcích desk zemských v r. 1541 pohořelých\" a Hermenegild Jireček ve spise \"Codex iuris Bohemici\". Samotné Královské zemské desky padly za oběť při požáru v roce 1541, který zasáhl též archiv.\n\n"}
{"id": "1475325", "url": "https://cs.wikipedia.org/wiki?curid=1475325", "title": "Sarah Anne Bright", "text": "Sarah Anne Bright\n\nSarah Anne Brightová (1793 - 1866) byla anglická umělkyně a fotografka aktivní v 19. století, která byla jednou z prvních fotografek. Autorství snímků, které pořídila, jí bylo připsáno až v roce 2015, kdy byly její iniciály objeveny na fotogramu, který se objevil na aukci v Sotheby's v New Yorku.\n\nBrightová žila v Bristolu v Anglii , narodila se jako jedno z devíti dětí Richardu Brightovi (1754-1840) a Sarah Heywood Brightové. Její otec byl bohatý obchodník a bankéř a je známo, že se silně zajímal o vědu. V roce 1823 byl jedním ze zakladatelů Bristol City Museum and Art Gallery. V létě roku 2015 toho bylo o životě Sarah Anne Brightové známo jen málo.\n\nJejí role pionýrky fotografie byla objevena poté, co byla nabízena k prodeji série fotografií známá jako \"Quillan Collection\" v aukční síni Sotheby v New Yorku v roce 2008. Sbírku sestavil v letech 1988-1990 soukromý sběratel umění Jill Quasha.\n\nV kolekci se nacházela fotografie listu, o které myslelo, že autorem je William Henry Fox Talbot, ale když odborník na Talbota pan Larry Schaaf snímek zkoumal, tak prohlásil, že autorem Talbot rozhodně není. Jednalo se o fotogram dnes známý jako \"Quillan Leaf\" (\"List z Quillanu\"). Vzhledem k určitým spekulacím o tom, kdo mohl obraz vytvořit, Sotheby uvedla v prodejním katalogu pod snímkem \"Fotograf neznámý\". Zápis katalogu zahrnoval tři stránky dokumentace a poznámky Larryho Schaafa.\n\nV době dražby měl fotogram listu jasný původ. Pocházel z alba, které původně patřilo Henrymu Brightovi z Ham Green v anglickém Bristolu. Původní album obsahovalo původně sedm fotogramů a několik akvarelů a kreseb, ale do doby aukce se dochovaly pouze fotogramy.\n\nTisk měl na své zadní straně zřetelně jasné písmeno \"W\" spolu s dalšími písmeny, která vypadala jako iniciály \"HB\". Po pečlivém studiu tisku Schaaf spekuloval, že \"W\" by mohlo znamenat iniciály Thomase Wedgwooda, a že fotogram mohl být vytvořen ještě před rokem 1805. Na základě nejistoty týkající se autorství a stáří, Sotheby's stáhl fotogram z prodeje až do výsledků dalšího výzkumu.\n\nLarry Schaaf začal zkoumat možné souvislosti s Henrym Brightem a tehdy známými fotografy v oblasti Bristolu. Zjistil, že písmeno \"W\" na tiscích používal také William West, o kterém bylo známo, že jako jeden z prvních pořizoval fotografické snímky v Bristolu. Další výzkum ho vedl ke zjištění, že to, co se zdálo jako iniciály \"HB\", tak byly vlastně písmena \"S.A.B.\" a rukopis odpovídal iniciálům na akvarelech, o kterých se ví, že jejich autorkou je Sarah Anne Brightová. Schaaf dospěl k závěru, že Brightová je také autorkou zmíněné fotografie a v červnu 2015 oznámil své nálezy na přednášce na univerzitě v Lincolnu.\n\n"}
{"id": "1475326", "url": "https://cs.wikipedia.org/wiki?curid=1475326", "title": "Mantovské vévodství", "text": "Mantovské vévodství\n\nMantovské védoství (italsky \"Ducato di Mantova\") je někdejší stát na území severní Itálie. Existoval v pozdním středověku a raném novověku.\n\nOd roku 1433 existovalo Mantovské markrabství, které vzniklo z městského společenství Mantova ve spojitosti s říšským vikariátem. Roku 1530 bylo povýšeno na vévodství, v jehož čele stáli členové rodu Gonzagů.\n\nV 18. století území se stalo bezprostředním územím rakouských habsburských území v Lombardii.\n\n"}
{"id": "1475327", "url": "https://cs.wikipedia.org/wiki?curid=1475327", "title": "Jan Nepomuk Pálffy z Erdödu", "text": "Jan Nepomuk Pálffy z Erdödu\n\nJan Nepomuk Pálffy z Erdödu svobodný pán z Újezdu (po roce 1918 jen Jan Nepomuk Pálffy) (10. října 1872 Retzhof – 11. května 1953 Štýrský Hradec) byl český šlechtic z rodu Pálffyů, hrabě a velkostatkář. Byl posledním soukromým majitelem zámků Březnice, Merklín a Vacíkov.\n\nNarodil se jako nejmladší dítě a jediný syn poslance Říšské rady a Českého zemského sněmu hraběte Eduarda Pálffyho z Erdödu a jeho manželky Marie Eleonory z Walterskirchenu. Vyrůstal na zámku Březnice a Blovice, které jeho otec zdědil po smrti Jana Krakovského z Kolovrat v roce 1872. Jan Pálffy byl vášnivým cestovatelem, což dokládají bohaté sbírky z jeho cest po Africe, dnes umístěné na zámku Březnice, a propagátorem fotografování, jež využíval k dokumentaci svých cest. Správu rodových statků převzal roku 1900 a pokračoval v racionální hospodářské politice svého otce. Panství březnických Pálffyů v Čechách tehdy zabíralo rozlohu více než 9 000 hektarů lesů a orné půdy. Eduard Pálffy zemřel roku 1915 a Jan Nepomuk tak zdědil veškerý jeho majetek.  V roce 1919 prodal zámek v Blovicích textilnímu továrníkovi Adolfu Klikarovi a nadále mu zůstala pouze panství Merklín a Březnice, zmenšená pozemkovou reformou. Společně s dalšími zástupci české šlechty podepsal deklaraci na obranu československého státu a národa z 24. ledna 1939 a poté i se synem Karlem (1900–1979) se v září 1939 připojili k Národnostnímu prohlášení české šlechty, ale již roku 1941 přijali oba německé říšské občanství. Po ukončení druhé světové války byl veškerý jeho majetek znárodněn na základě dekretů prezidenta republiky. Poté odešel do Rakouska, kde roku 1953 zemřel.\n\nV roce 1898 se oženil s Ferdinandinou Wurmbrand-Stuppach a společně měli čtyři děti:\n"}
{"id": "1475330", "url": "https://cs.wikipedia.org/wiki?curid=1475330", "title": "Sjur Røthe", "text": "Sjur Røthe\n\nSjur Røthe (* 2. července 1988, Voss) je norský reprezentant v běhu na lyžích. Je trojnásobným mistrem světa.\n\nPo letech bolestí zad mu byla v prosinci 2017 diagnostikována Bechtěrevova nemoc, čímž přišel o možnost zúčastnit se olympiády v roce 2018. Díky lékům a speciálně zaměřeným tréninkům se mu podařilo vrátit se k závodění a navázat na úspěšné sezóny 2013/14 a 2016/17.\n\n"}
{"id": "1475331", "url": "https://cs.wikipedia.org/wiki?curid=1475331", "title": "Otto Förschner", "text": "Otto Förschner\n\nOtto Förschner (* 4. listopadu 1902 Dürrenzimmern – 28. května 1946 Landsberg am Lech) byl nacistický válečný zločinec a důstojník v hodnosti SS-Sturmbannführer. Sloužil jako velitel koncentračního tábora Mittelbau-Dora. Pro své zločiny byl obžalován a v květnu 1946 popraven.\n\nFörschner se narodil ve městě Dürrenzimmern (dnes součást města Nördlingen v Bavorsku) a vyrostl na rodinné farmě. V roce 1922 vstoupil do Reichswehru, kde působil příštích dvanáct let. V roce 1934 se stal členem SS a byl přidělen k vojenskému křídlu SS-Verfügungstruppe, která se nakonec stala Waffen-SS.\n\nV období od dubna 1934 do prosince 1936 se Förschner zúčastnil výcvikového tábora SS v Bad Tölz a v roce 1937 se stal členem NSDAP. Během německé invaze do Sovětského svazu v roce 1941 sloužil jako důstojník u 5. tankové divize SS „Wiking“. Poté, co byl zraněn v akci a prohlášen za zdravotně nezpůsobilého k bojové službě, byl Förschner na jaře 1942 převelen k jednotce SS-Totenkopfverbände do koncentračního tábora Buchenwald.\n\nV září 1943 dostal Förschner velení nad nově vybudovaným koncentračním táborem Mittelbau-Dora, který v té době fungoval jako pobočný tábor Buchenwaldu. Cílem koncentračního tábora Mittelbau-Dora bylo poskytovat pracovní síly vězňů k výrobě zbraní ve firmě Mittelwerk. Vedle funkce velitele tábora byl Förschner také generálním ředitelem společnosti Mittelwerk GmbH, společnosti vytvořené německou vládou pro výrobu raketových zbraní, především letounových střel V1 a raket V2. V dubnu 1944 jej nahradil Georg Rickhey.\n\nFörschner měl sporný vztah s různými nacistickými bezpečnostními službami (SD a Gestapem). Jeho velení bylo pravidelně kritizováno s tím, že bylo příliš měkké jak na vězně, tak na personál tábora. Zvláštní zájem budil Förschnerův výběr táborových funkcionářů téměř výlučně z německých komunistických vězňů.\n\nFörschnerova reputace v nacistické straně byla v listopadu 1944 těžce poškozena, když bylo gestapem odhaleno, že mnozí vězenští funkcionáři, které jmenoval, se účastnili sabotáží vyráběných zbraní. Poté, co bylo zjištěno, že Förschner zatajil bonusovou platbu ve výši 10 000 říšských marek, kterou obdržel od firmy Mittelwerk GmbH, byl v únoru 1945 sesazen z funkce velitele tábora Mittelbau-Dora a nahrazen bývalým velitelem v Osvětimi Richardem Baerem.\n\nPoté, co byl zbaven velení v Doře, byl Förschner převelen do Dachau, kde krátce sloužil jako velitel tábora Kaufering.\n\nV dubnu 1945 byl Förschner zajat americkou armádou. Byl obžalován u soudu v koncentračním táboře v Dachau, kde byl obviněn z válečných zločinů, z odpovědnosti za brutální podmínky, které v táboře panovaly a za řízení poprav vězňů.\n\nByl souzen americkým vojenským tribunálem a 13. prosince 1945 odsouzen k trestu smrti spolu s 35 dalšími obžalovanými. Trest oběšením byl vykonán ve vězení v Landsbergu 28. května 1946.\n"}
{"id": "1475332", "url": "https://cs.wikipedia.org/wiki?curid=1475332", "title": "Georg Rickhey", "text": "Georg Rickhey\n\nGeorg Johannes Rickhey (* 25. srpna 1898 Hildesheim – 1966) byl německý inženýr a generální ředitel společnosti Mittelwerk GmbH v koncentračním táboře Mittelbau-Dora.\n\nRickhey vstoupil do NSDAP v říjnu 1931 jako člen číslo 664,050. Od roku 1940 vedl Gauamt Technik v Essenu, v roce 1942 byl povýšen a zároveň byl funkcionář v důlní společnosti.\n\nBěhem druhé světové války zastával řadu pozic u Reichsministerium für Bewaffnung und Munition (ředitelství pro výzbroj a munici), před tím se stal v roce 1942 vedoucím výrobní společnosti tanků Demag.\n\nV dubnu 1944 se stal vedoucím firmy Mittelwerk GmbH a v koncentračním táboře Dora-Mittelbau dohlížel na výrobu letounových střel V1 a raket V2. Za práci na těchto zbraních byl oceněn válečným záslužným křížem společně s Waltem Dornbergerem a Wernherem von Braunem.\n\nV roce 1945 byl zatčen americkou armádou a převezen na Pattersonovu leteckou základnu v Ohiu, kde pracoval za podmínek Operace Paperclip. Poté byl obžalován jako součást Dachauských procesů z roku 1947 a obviněn ze spolupráce s SS a gestapem. Byl osvobozen kvůli nedostatku důkazů. Ke své práci ve Spojených státech se již nevrátil.\n"}
{"id": "1475338", "url": "https://cs.wikipedia.org/wiki?curid=1475338", "title": "Základní škola evangelická (Černilov)", "text": "Základní škola evangelická (Černilov)\n\nNovorenesanční budova základní evangelické školy se nalézá v centru obce Černilov v okrese Hradec Králové nedaleko od evangelického kostela v Černilově. Budova školy byla Ministerstvem kultury České republiky 22. ledna 2003 prohlášena kulturní památkou ČR.\n\nV roce 1863 byla podána žádost evangelickým sborem helvetského vyznání na c. k. okresní hejtmanství v Hradci Králové na stavbu školy v Černilově. Po schválení žádosti byl 26. dubna 1864 položen základní kámen a její otevření a posvěcení proběhlo 17. října 1864. Výstavba školy přišla na 4000 zlatých. Prostředky byly poskytnuty členy reformovaného sboru a částečně od augsburského sboru. Příspěvky byly doručeny také z Nizozemska (z Elberfeldu na 500 zlatých), Skotska nebo Basileje. \n\nPrvním učitelem a řídícím byl Jan Rychetský (1842–1915), který působil na škole až do roku 1911. Za jeho působení patřila škola mezi nejlepší. V prvním školním roce 1864/1865 navštěvovalo školu 89 dětí a jejich počet stoupal. Ve školním roce 1870–1871 se učilo už 106 dětí a v roce 1887 už 135. Prostory školy přestaly vyhovovat a přízemní budova byla přestavěna na patrovou. \n\nOd roku 1878 byly v Černilově tři školy. Obecní škola, která byla přestavěna v roce 1879 a náklady na její opravu měli nést všichni obyvatelé Černilova bez rozdílů vyznání. Další škola, soukromá, vznikla v roce 1878, kterou založil evangelický sbor augsburského vyznání a třetí soukromá již popisovaná škola reformovaného sboru. V roce 1905 byla zrušena evangelická škola augsburského vyznání a po ukončení první světové války v roce 1919 byla zrušena evangelická škola reformního sboru. Budova školy byla pronajata obecní škole pro potřebu výuky. Budova evangelické školy byla využívána k výuce i pro potřebu bydlení. \n\nFarní sbor Českobratrské církve evangelické získal zpět budovu školy po roce 1990. Po dohodě s obcí, která hledala vhodné prostory pro základní uměleckou školu, byl objekt evangelické školy obci prodán v roce 2003. Obec krátce na to zahájila realizaci rekonstrukce školy k využití jako kulturní a spolkový dům. Nákladem 450 000 Kč byla opravena střecha, z toho bylo sto tisíc korun z grantu Královéhradeckého kraje. V roce 2007 proběhla první etapa rekonstrukce, na kterou bylo vyčleněno 2,5 milionů korun.\n\nCihelná novorenesanční budova základní školy je jednopatrová s valbovou střechou a taškovou krytinou. Budova školy je zachována v intaktní podobě, bez rušivých zásahů. \n\nNapříč budovou prochází chodba s pilastry nesoucími přímé pasy a ploché zrcadlové klenby. Ostatní místnosti jsou plochostropé. Na schodišti je ozdobné litinové zábradlí, vstupní dveře jsou původní zdobná truhlářská práce. \n\nFasády jsou členěné pásovou bosáží, kordonovou a korunní římsou s konzolkami, doplněné plastickými šambránami oken, v patře s nadokenními římsami. \n\n"}
{"id": "1475346", "url": "https://cs.wikipedia.org/wiki?curid=1475346", "title": "Socha svatého Jana Nepomuckého (Černilov)", "text": "Socha svatého Jana Nepomuckého (Černilov)\n\nSocha svatého Jana Nepomuckého se nalézá před budovou římskokatolické fary u hřbitova v obci Černilov v okrese Hradec Králové. Barokní pískovcová socha od neznámého umělce z roku 1726 je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 33593/6-591.\n\nNa hranolovém podstavci stojí čtyřboký pilíř ozdobený volutami a zakončený římsou. Na soklu na římse stojí socha světce v životní velikosti vzhlížejícího k nebi. Svatý Jan Nepomucký je oděn v kanovnickém rouchu, v levé ruce drží zámek a v pravé krucifix. Okolo hlavy má svatozář s hvězdami. \n\nVpředu na pilíři jsou nápisy: \"DIVo IoannI nepoMVCeno ereXIt sInCera pIetas\". Pod tímto nápisem je přes starý vybroušený text novější nápis: \"Dobrodincové obnovili LP 1869\". Další nápis je na podstavci vzadu: \"RENOVATUM DIEX MA AUGUSTI! ANNO DOMINI MDCCCXXX\".\n\n\n"}
{"id": "1475349", "url": "https://cs.wikipedia.org/wiki?curid=1475349", "title": "Socha svatého Floriána (Újezd)", "text": "Socha svatého Floriána (Újezd)\n\nSocha svatého Floriána se nalézá v centru vesnice Újezd u Černilova v okrese Hradec Králové. Pozdně barokní pískovcová socha od neznámého umělce je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 101770.\n\nSocha svatého Floriána stojí na hranolovém pilíři ukončeném římsou. Na čelní straně pilíře je v obdélném poli drobný nečitelný nápis.\n\nSocha znázorňuje stojícího světce v tradičním ikonografickém pojetí jako mladého římského vojáka s helmicí na hlavě, oděného v suknici, s pláštěm přehozeným přes záda, který levou rukou drží šikmo opřené kopí a pravou rukou s vědrem vody hasí plameny. Pravá noha je nakročena dopředu. \n\nSocha byla v roce 2006 opravena.\n\n"}
{"id": "1475351", "url": "https://cs.wikipedia.org/wiki?curid=1475351", "title": "Ferranti Mark 1", "text": "Ferranti Mark 1\n\nFerranti Mark I byl první komerčně vyráběný univerzální počítač, který byl plně elektronický (na rozdíl od dříve vyráběného počítače Zuse Z4, který byl obsahoval i mechanické prvky). Příliš se nelišil od staršího počítače Manchester Mark 1 navrženého Fredericem Callandem a Tomem Kilburnem na Manchesterské univerzitě. Ferranti Mark I vyráběla britská společnost Ferranti a první komplet dodala v únoru 1951, opět Manchesterské univerzitě, čímž těsně připravila o prvenství americký UNIVAC I, jehož první komplet byl dodán americkému Úřadu pro sčítání lidu až v březnu. Druhý Ferranti Mark 1 získala v roce 1952 Torontská univerzita v Kanadě a pak bylo v letech 1953–1957 vyrobeno a dodáno různým zákazníkům přinejmenším sedm dalších kusů mírně vylepšené verze Mark 1 Star.\n\n"}
{"id": "1475356", "url": "https://cs.wikipedia.org/wiki?curid=1475356", "title": "Červená Bystřice", "text": "Červená Bystřice\n\nČervená Bystřice () je říčka v Sasku, jedna ze zdrojnic Bystřice, přítoku Labe. Je dlouhá přibližně 36,5 km a plocha jejího povodí je přibližně 161 km².\n\nPramení u vesnice Zinnwald-Georgenfeld u česko-německé hranice v Krušných horách ve výšce 787 metrů nad mořem. Protéká Altenberg, jejíž je Zinnwald-Georgenfeld součástí, a dále teče přes město Dippoldiswalde a západně míjí jádro města Rabenau. Na kraji Freitalu se stéká s Divokou Bystřicí, čímž vzniká Bystřice, která dále teče skrz Freital a Drážďany, kde se vlévá do Labe.\n\nV rámci povodní v Evropě v roce 2002 patřila mezi řeky, které rozvodněním způsobily značné škody. To vedlo k rozšíření koryta a dalším stavebním protipovodňovým opatřením.\n\nPodle řeky vede Weisseritzská dráha, úzkokolejná železnice z Freitalu do Kipsdorfu.\n\n"}
{"id": "1475357", "url": "https://cs.wikipedia.org/wiki?curid=1475357", "title": "Farnham Maxwell-Lyte", "text": "Farnham Maxwell-Lyte\n\nFarnham Maxwell-Lyte (někdy Farnham Maxwell Lyte ) (10. ledna 1828 - 4. března 1906) byl anglický chemik a průkopník řady technik v oblasti fotografického zpracování. Jako fotograf je známý pohledy na francouzské Pyreneje.\n\nMaxwell-Lyte se narodil 10. ledna 1828 v Brixhamu, Devonu, jako páté a poslední dítě básníka a skladatele Henryho Francise Lyteho (autora chvalozpěvu \"Abide with Me\") a Anně Maxwellové. V roce 1851 se oženil s Eleanorou Julií Boltonovou (1828 - 1896), dcerou Cornelia H. Boltona z Faithleggu, Hrabství Waterford, se kterou měli pět dětí. Jeho syn Cecil Henry Maxwell-Lyte si 4. října 1894 vzal Hon. Mary Lucy Agnes Stourtonovou, dceru barona Alfreda Josepha Stourtona a Mary Margarety Corballové.\n\nFarnhamovi bylo 16 let, když se poprvé setkal s fotografií a slyšel zprávy o novém vynálezu kalotypie Williama Henryho Fox Talbota. V roce 1846 nastoupil na školu Christ's College v Cambridge, kde v roce 1851 absolvoval obor chemické inženýrství s titulem BA a titul MA získal v roce 1863. Po absolvování Cambridge se stal důstojníkem a byl spolupracovníkem Smeatonian Society of Civil Engineers a spolupracovníkem Chemical Society.\n\nV roce 1853 odcestoval kvůli špatnému zdraví do Luz-Saint-Sauveur v Pyrenejích a v roce 1856 se k němu připojila jeho rodina. Usadil se v Pau a navštěvoval Anglický kroužek, kde se seznámil se skupinou fotografů včetně Johna Stewarta, Jean-Jacquese Heilmanna, Pierra Langlumée nebo Louise Désiré Blanquart-Evrarda, kteří byli známí jako \"Group of Pau\" (\"Skupina Pau\"). Ve Francii žil od roku 1853 do roku 1880. V roce 1854 byl jedním ze zakladatelů společnosti \"Société française de photographie\" a byl také čestným členem Královské fotografické společnosti.\nJako chemik a fotograf Maxwell-Lyte je autorem mnoha vylepšení v oblasti techniky fotografického zpracování, práce s kolodiem a voskovým papírem a zavedení procesu svého vlastního vynálezu, který nazval \"métagélatine\"; tento proces byl přijat několika fotografy a je popsán jako \"Metagelatine Dry Process\" ve Wilsonově díle \"Cyclopedic Photograp\". In 1854 he wrote up the results of his investigations into what became known as the \"honey\" process.\n\nJednalo se o \"metodu zlepšování mokrého kolodiového procesu prodloužením životnosti senzibilizované (citlivé) desky\". Jak název naznačuje, v tomto procesu se med používal nejen jako konzervační roztok, tak i jako zásyp (vydání magazínu \"Notes and Queries\" ze 17. června 1854 obsahuje jeho popis a analýzu jeho experimentů s procesem). Maxwell-Lyteův dopis se objevil čtrnáct dní poté, co George Shadbolt, bývalý redaktor časopisu \"British Photographic Journal\", kontaktoval nezávislou fotografickou společnost (nyní společnost Royal Photographic Society) a uvedl svůj popis stejného experimentu s medem.\n\nByl jedním z průkopníků, kteří při vyvolávání fotografií vkládali do krajinné fotografie náhradní oblohu, aby zmírnili problémy citlivosti kolodiových desek. (Obloha byla v mnoha případech přexponovaná a bez kresby.) Techniku popsal 6. listopadu 1861 v dopisu redakci časopisu \"Moniteur de la photographyie\". V dubnovém vydání časopisu \"British Journal of Photography\" publikoval své poznatky o přítomnosti \"anti-chloru\" ve fotografickém papíru, což je látka, která ohrožuje stabilitu stříbrných tisků. Představil mimo jiné také boraxové a fosfátové tonizační koupele, které se používají dodnes (2009), stejně jako průkopnické použití jodidu.\n\nMaxwell-Lyte pořizoval scénické snímky ještě před tím, než komerční fotografové začali fotografovat a prodávat ve velkém nákladu pohlednice. Což byla typická práce komerčního fotografa v šedesátých a sedmdesátých letech 19. století. Dan Younger v poznámkách k výstavě starožitných fotografií na Kenyon College uvedl:\n\nMaxwell-Lyte v Pyrenejích fotografoval hory, vesnice, vodopády a mosty, často vystavoval své fotografie pod záštitou Société française de photographyie. Vystavoval téměř každoročně od roku 1855 do roku 1865 ve městech jako je Londýn, Glasgow, Edinburgh nebo Paříž a získal několik mezinárodních ocenění: v roce 1855 získal stříbrnou medaili na expozice Universelle v Paříži, a jeho cyklus \"Pyrenean landscapes (Pyrenejské krajiny)\" získal v roce 1859 zlatou medaili v Bordeaux. Také pravidelně předkládal fotografie na výročních výstavách Photographic Society of Scotland v Edinburghu, své příspěvky posílal poštou z domu v Pau a získal stříbrné medaile na 5. výstavě (za \"Pierrefith\") a 7. výstavě (za \"Lac d'Oo\"). Ohledně důkladnosti jeho instrukcí pro přepravu jeho křehkých tisků z Pau do Skotska \"otiskly noviny Daily Scotsman\" z 26. prosince 1859:\n\nNěkolik jeho fotografií bylo v roce 1858 zahrnuto ve svazku Pyrenejské pohledy s názvem \"Vues, costumes et monuments des Pyrénées, copies de grands maîtres\".\n\nV roce 1864 byl Maxwell-Lyte jedním z zakladatelů společnosti \"Société Ramond\", která se věnovala etnografickému a vědeckému studiu Pyrenejí. Ačkoli se nezúčastnil prvního setkání v hotelu des Voyageurs v Gavarnie, kterého se zúčastnili Henry Russell, Charles Packe, Émilien Frossard a jeho dva synové, navštívil druhé setkání ve Frossardově domě v Bagnères-de-Bigorre. Na této schůzi byly stanoveny pravidla pro přijímání členů, společnost dostala své jméno a bylo rozhodnuto o výkonných funkcích; Maxwell-Lyte byl zvolen jako první vicepresident společnosti. Z iniciativy \"Société Ramond\" byla vybudována observatoř Pic du Midi de Bigorre. Před jeho stavbou Maxwell-Lyte uskutečnil pozorování velkým dalekohledem a fotografoval zatmění Slunce 18. července 1860. Také provedl meteorologická pozorování a po dvou letech zaznamenávání teploty stanovil průměrnou teplotu na Bagnères-de-Bigorre.\n\nMaxwell-Lyte se zřekl fotografování, když se s rodinou přestěhoval do města Dax. Vrátil se ke své původní profesi důlního inženýra, koupil sirné prameny Moudangu a solný důl v Daxu, ale nebyl úspěšný. Zemřel náhle v roce 1906 v rezidenci Finborough Road v jižním Kensingtonu v Londýně a byl pohřben na St Mary Boltons v Kensingtonu. Ve svém přehledu z roku 1906 zaznamenal jeho smrt britský časopis \"British Journal of Photography\" a otiskl následující text:\n\n"}
{"id": "1475360", "url": "https://cs.wikipedia.org/wiki?curid=1475360", "title": "Mezőkeresztes", "text": "Mezőkeresztes\n\nMezőkeresztes [mezékeresteš] je město v severovýchodním Maďarsku v župě Borsod-Abaúj-Zemplén, spadající pod okres Mezőkövesd. Nachází se asi 28 km jihozápadně od Miškovce. V roce 2015 zde žilo 3 818 obyvatel. Podle údajů z roku 2001 zde bylo 97 % obyvatel maďarské a 3 % romské národnosti.\n\nOblast byla obývána již od dob stěhování národů. Ve 14. století patřil k panství Diósgyőr. Mezőkeresztesi udělil král Ladislav Pohrobek statut města. V roce 1596 se zde udála bitva u Mezőkeresztese, ve které Mehmed III., sultán Osmanské říše, porazil habsburská a transyslvánská vojska. Uprostřed bitvy museli sultána zrazovat od útěku z bitevního pole.\n\nPo pádu Osmanské říše město prosperovalo, nicméně v 19. století ztratilo na významu a stalo se vesnicí. V roce 1950 byly poblíž nalezeny zdroje ropy, které byly do roku 1980 vyčerpány.\n\n1. července 2009 Mezőkeresztes znovu získal statut města.\n\nNejbližšími městy jsou Emőd, Mezőcsát a Mezőkövesd. Blízko jsou též obce Csincse, Mezőnagymihály, Mezőnyárád a Szentistván. Nachází se zde část letiště Mezőkövesd.\n\nJen 15 km severně od města leží národní park Bukové hory, jižně od něj vede evropská silnice E71.\n\n"}
{"id": "1475361", "url": "https://cs.wikipedia.org/wiki?curid=1475361", "title": "Mistrovství světa v rychlobruslení ve víceboji 2019", "text": "Mistrovství světa v rychlobruslení ve víceboji 2019\n\nMistrovství světa v rychlobruslení ve víceboji 2019 se konalo ve dnech 2. a 3. března 2019 v rychlobruslařské hale Olympic Oval v kanadském Calgary. Jednalo se o 113. šampionát pro muže a 77. pro ženy. Z předchozího mistrovství světa obhajovali tituly mistrů světa Nizozemec Patrick Roest a Japonka Miho Takagiová. V Calgary zvítězili Patrick Roest (druhý titul) a Češka Martina Sáblíková (pátý titul).\n\nČeskou výpravu tvořily Martina Sáblíková a Nikola Zdráhalová.\n\nMužského mistrovství světa ve víceboji se zúčastnilo celkem 24 závodníků, 18 z Evropy: Itálie (3), Nizozemsko (3), Norsko (3), Německo (2), Rusko (2), Belgie (1), Bělorusko (1), Dánsko (1), Lotyšsko (1), Švýcarsko (1); 4 ze Severní Ameriky: Kanada (3), USA (1); a 2 z Asie: Japonsko (2).\n\nŽenského mistrovství světa ve víceboji se zúčastnilo celkem 24 závodnic, 16 z Evropy: Nizozemsko (3), Rusko (3), Česko (2), Německo (2), Norsko (2), Bělorusko (1), Estonsko (1), Itálie (1), Polsko (1); 4 ze Severní Ameriky: Kanada (3), USA (1); a 4 z Asie: Čína (1), Japonsko (3).\n\n"}
{"id": "1475362", "url": "https://cs.wikipedia.org/wiki?curid=1475362", "title": "Martin Molin", "text": "Martin Molin\n\nMartin Molin (* 24. ledna 1983 Karlstadt, Německo) je švédský hudebník a kapelník skupiny Wintergatan. Před založením skupiny Wintergatan byl se svým bratrem Andersem Molinem součástí malé hudební skupiny Detektivbyrån. Po rozpadu skupiny založil skupinu Wintergatan, jehož styl navazoval na styl předcházející skupiny. Je to multiinstumentalista.\n"}
{"id": "1475400", "url": "https://cs.wikipedia.org/wiki?curid=1475400", "title": "SEAT el-Born", "text": "SEAT el-Born\n\nSEAT el-Born je připravovaný první elektromobil španělské automobilky SEAT, který byl v roce 2019 představen jako koncept. Vůz postavený na koncernové platformě Volkswagen Group MEB by se měl od roku 2020 vyrábět v německém závodě ve Cvikově. Název auta vychází z jedné čtvrti v Barceloně, která se jmenuje El Born.\n\nVůz bude vybaven elektromotorem o výkonu 150 kW, jenž bude dle automobilky umožňovat zrychlení u 0 na 100 km/h za 7,5 sekundy. Díky baterii s kapacitou 62 kWh pak bude dle měřícího cyklu WLTP možný dojezd 420 km. Interiér konceptu je vybaven 10\" dotykovým displejem položeným na šířku. Vůz pak dle automobilky bude mít možné autonomní řízení druhé úrovně, tedy takové, které zvládne samo ovládání volantu, brzd a plynu v rámci jízdního pruhu.\n\n"}
{"id": "1475401", "url": "https://cs.wikipedia.org/wiki?curid=1475401", "title": "Dům čp. 5 (Štramberk)", "text": "Dům čp. 5 (Štramberk)\n\nDům čp. 5 je Městský pivovar, který se nachází na Náměstí ve Štramberku v okrese Nový Jičín. Roubený dům byl přestavěn na konci 18. století do zděné podoby, v polovině 19. století bylo postaveno empírové atikové patro spojené se sousedním domem čp. 6 a ve dvacátých letech 20. století byla fasáda a průčelí upraveno do českého novobaroka. Byl zapsán do Ústředního seznamu kulturních památek ČR před rokem 1988 a je součástí památkové rezervace.\n\nPrvní písemný záznam je z roku 1614 uveden majitel Pavel Honek. Od roku 1771 byl majitelem šenkovní měšťan Martin Baar, jeho rodina vlastnila dům až do počátku 19. století, kdy byl zakoupen Tomášem Prosekem. Mezi majiteli pokračuje pobočka banky Raiffeisen, která zde zřídila i několik bytů. Od devadesátých let 20. století byli vlastníky manželé Jiříčkovi, kteří v domě provozovali restaurační zařízení. Na začátku 21. století získali dům manželé Šmírovi, kteří dům rekonstruovali a zřídili v jeho prostorách malý domácí pivovar.\n\nV polovině 19. století byly sousední domy na Náměstí čp. 5 a 6 spojeny empírovým atikovým patrem. Soutku mezi domy propojila zeď, ve které byla vrata a v patře slepé okno. Průčelí obrácené do náměstí bylo čtyřosé členěno profilovanou kordonovou a podokenní římsou. V přízemí byla tři kaslíková okna a vchod. V atikovém patře byly dva páry slepých oken s okenicemi a nadokenními římsami. Ve dvacátých letech byla otevřena soutka a průčelí domu bylo upraveno do historizující podoby. Členění bylo zachováno. Štít byl upraven do barokní podoby. Je členěn dvěma obdélnými okny v šambránách a ve vrcholu jedním oválným slepým oknem. Volutový štít je zvýrazněn po obvodě linkou a štukovým nápisem \"MĚSTSKÝ PIVOVAR\". Střecha je sedlová s vikýři. Vnitřní prostory byly přestavěny. Zachovány jsou kamenné klenuté sklepy a dvě studny vytesané ve skále.\n\n\n"}
{"id": "1475402", "url": "https://cs.wikipedia.org/wiki?curid=1475402", "title": "Peter Wickens Fry", "text": "Peter Wickens Fry\n\nPeter Wickens Fry (1795 Compton Bishop - 29. srpna 1860 Londýn) byl anglický amatérský fotograf - průkopník, ačkoli profesionálně pracoval jako londýnský právník. Na počátku 50. let 19. století spolupracoval s Frederickem Scottem Archerem a pomáhal mu s prvními experimenty s mokrým kolodiovým procesem. V roce 1853 aktivně pomáhal Rogeru Fentonovi založit společnost Royal Photographic Society. Několik jeho fotografií je ve sbírkách Victoria and Albert Museum v Londýně.\n\nNarodil se někdy v roce 1795 Petru Frymu (1768-1846) a Joanně Chapmanové v Compton Bishopu, vesnici v severním Somersetu. Měl dva mladší bratry a dvě sestry. Jeho mladší bratr Bruges později žil v Hill House v Cheddaru a Peter žil v Compton House v Compton Bishopu. Vystudoval advokacii a začal pracovat jako advokát, později se stal jedním z průkopníků fotografie v Anglii.\n\nNa počátku 40. let se začal zajímat o vznikající umění fotografie. Zjevně experimentoval s kreslením světlem ještě předtím, než Henry Fox Talbot vyvinul v roce 1841 proces kalotypie. První fáze experimentování byla s daguerotypickými portréty. Jeho zájem a výzkumy ve fotografii ho přivedly ke zvolení do Královské společnosti umění (RSA) v roce 1845. S přáteli ve svém domě z vlastního zájmu založil klub Calotype Club. První setkání klubu se konalo v roce 1847. Bylo to neformální shromáždění 12 fotografů zapojených do procesu kalotypie. Setkávali se jednou nebo dvakrát měsíčně a diskutovali o technickém vývoji a praktickém použití. Klub byl v roce 1848 přejmenován na Royal Photographic Club. Někteří další členové klubu byli například: vědec Robert Hunt, člen RSA, který byl ředitelem Muzea praktické geologie a na počátku fotografie byl v tomto oboru autoritou, sochař Archer a Dr. Hugh Welch Diamond, který byl vedoucím Lunatic Asylum v Surrey County.\n\nNa začátku 50. let spolupracoval s Archerem a pomáhal mu na prvních pokusech s mokrým kolodiovým procesem. \"The Photographic Journal\" napsal, že udělal mnoho pro podporu použití kolodiového procesu. Jeho první snímek za použití kolodia byl vystaven na schůzi \"Společnosti umění\" v roce 1851. Archera představil také Richardovi Hornovi. Ten pak vystavoval fotografie na Velké výstavě v roce 1851, což mohly být první kolodiové snímky, které byly veřejně vystaveny. V roce 1852 spolupracoval s Archerem při uplatňování pozitivního procesu kalotypie, nebo ambrotypového procesu portrétování, který u veřejnosti našel rozsáhlé využití. V zimě 1852-53 uspořádal se společností Royal Photographic Club první výstavu fotografií. V roce 1853 také aktivně pomáhal Rogeru Fentonovi založit Královskou fotografickou společnost. Byl aktivní v radě Královské fotografické společnosti, dokud nebyl nucen krátce před svou smrtí kvůli nemoci rezignovat.\n\nNa konci své právnické kariéry se objevil jako advokát Jamese Hendersona v soudním případu známém jako \"Talbot versus Henderson\", což je případ pro případ porušování práv, který Talbot uplatňoval za svůj patent na kalotypii. Frymu se nakonec podařilo získat soudní příkaz, který klientovi poskytl kompenzaci ve výši 330 liber.\n\nZemřel 29. srpna 1860 na Montague Street čp. 14 v Londýně. Několik jeho fotografií patří Společnosti a Victoria and Albert Museum v Londýně, včetně jeho portrétu pořízeného roku 1851.\n"}
{"id": "1475406", "url": "https://cs.wikipedia.org/wiki?curid=1475406", "title": "Vila Rudolfa Hudlického", "text": "Vila Rudolfa Hudlického\n\nVila Rudolfa Hudlického je secesní vilka v Rokycanech postavená roku 1911 pro místního továrníka Rudolfa Hudlického podle projektu architekta Bohuslava Ryšavého. Dům stojí na Jiráskově ulici čp. 286, okružní třídě zbudované na místě původního městského opevnění. \n\nStavebníky vily byli manželé Rudolf a Milada Hudličtí. Rudolf Hudlický pocházel z Kamenného Újezda u Plzně. Hudlický byl zakladatelem železáren v Hrádku u Rokycan a také kovohutí v Rokycanech. Svoji původní rezidenci, která stála na pozemku sousedícím s touto vilou, nechal adaptovat na hotel Merkur, a na vedlejším pozemku si nechal postavit menší sídlo.\n\nJedná se o jednopatrovou vilu s podkrovím, s přibližně čtvercovým půdorysem. Vila je secesní, nápadným prvkem průčelní fasády je především půlkruhové okno v levé části. Fabionová římsa nad oknem nese dřevěnou verandu v prvním patře. V pravé části průčelí najdeme další zdobné prvky, zaujmou zejména reliéfní věnce s pentlí a mozaikou. Ostatní, neprůčelní fasády domu jsou podstatně jednodušší. Vstup do domu je realizován prostřednictvím dřevěné prosklené verandy, která je patrná na západní fasádě. \n\nPo roce 1948 nebyla vila udržována. K celkové rekonstrukci došlo až v letech 2003–2005 a navrhl ji architektonický ateliér Soukup Opl Švehla. Některé stavební prvky (např. okna, dveře, zábradlí, dlažba) se podařilo zachovat původní.\n"}
{"id": "1475411", "url": "https://cs.wikipedia.org/wiki?curid=1475411", "title": "ČD – Telematika", "text": "ČD – Telematika\n\nČD – Telematika a.s. je poskytovatelem velkoobchodních internetových, datových a hlasových služeb a dodavatelem služeb v oblasti správy, údržby a výstavby optických infrastruktur. Provozuje druhou největší optickou síť v ČR, která je součástí infrastruktury státu. Portfolio svých činností doplňuje službami s přidanou hodnotou zahrnujícími systémovou integraci, diagnostiku a analýzu dat nebo kybernetickou bezpečnost. Dalším segmentem poskytovaných služeb je silniční telematika nebo oblast Internetu věcí, kde realizuje řešení například chytrého parkování. Společnost má vlastní CSR program. Podporuje mimo jiné Dětské centrum Strančice. \n\n\nV minulosti se Českým drahám podařilo vykoupit akcie ve vlastnictví Odborového svazu železničářů a firmy AŽD a tak zvýšit svůj podíl z původních 59  % akcií na 69  %.\n\nZhruba třetinový podíl držely v roce 2014 společnosti Nyland Holding a Titulus Holding, za něž je podnikatel David Knop-Kostka Českým drahám v červnu 2014 nabízel za 198 milionů Kč. České dráhy na nabídku neodpověděly a podíl koupila společnost Dial Telecom. Od ní České dráhy v dubnu 2016 chtěly tento podíl koupit za 405 milionů Kč, ale Dial Telecom nakonec akcie prodal firmě UNI Telematika ovládané Pavlem Hubáčkem, podle neoficiálních informací za cenu v rozmezí 400 až 600 milionů korun.\n\nPolicie se zajímala o to, že bývalý generální ředitel Českých drah Daniel Kurucz po svém odchodu ze státní firmy uzavřel kontrakt s firmou O2 Czech Republic, ovládanou miliardářem Petrem Kellnerem a jejím jménem se snažil některé minoritní podíly vykoupit pro tuto firmu.\n\nV dubnu 2018 České dráhy potvrdily, že chtějí svůj podíl (69,18 %) v ČD - Telematika prodat, avšak nepotvrdily, komu. Uvažovaný přeprodej akcií na Správu železniční dopravní cesty potvrdil a podpořil ministr dopravy Dan Ťok. SŽDC by se následně měla pokusit vykoupit podíly i od dvou minoritních akcionářů a firmu tak stoprocentně ovládnout. Klíčovým minoritním akcinoářem ČD - Telematika je UNI Telematika (29,04 %), za níž stojí olomoucký miliardář Pavel Hubáček, majitel banky Creditas. Zbylých 1,78 % ČD − Telematiky drží stavební firma OHL ŽS. ČD − Telematika v Česku disponuje po O2 druhou nejrozsáhlejší sítí optických kabelů a dlouhodobým cílem státu je mít svého vlastního providera, telekomunikačního operátora sloužícího pro celou státní správu.\n\n"}
{"id": "1475420", "url": "https://cs.wikipedia.org/wiki?curid=1475420", "title": "Jindřich z Grosmontu", "text": "Jindřich z Grosmontu\n\nJindřich z Grosmontu (Henry of Grosmont, asi 1310 – 23. března 1361), první vévoda z Lancasteru, byl anglický diplomat, politik a vojevůdce, jeden z nejmocnějších a nejbohatších anglických šlechticů své doby. Byl synem a dědicem Jindřicha z Lancasteru a jeho manželky Maud Chaworthové. Stal se jedním z nejdůležitějších členů dvora krále Eduarda III. a vyznamenal se vítězstvím v bitvě u Auberoche. Roku 1348 byl zakládajícím členem a druhým rytířem Podvazkového řádu, roku 1351 byl povýšen na vévodu. Jindřich a jeho manželka Izabela z Beaumontu měli dvě dcery, Maud a Blanche (Blanku), ale žádného syna, takže lancasterský vévodský titul Jindřichem poprvé vymřel. \n\nGrosmont byl inteligentní a přemýšlivý člověk. Sám se naučil psát a zanechal po sobě osobitou zbožnou meditaci \"Livre de seyntz medicines\" (\"Kniha svatých lékařů\"), díky níž se o jeho životě a názorech ví mnohem více než u jiných šlechticů té doby. Byl jedním ze zakladatelů a prvních mecenášů koleje Corpus Christi na univerzitě v Cambridgi, již roku 1352 ustavily dva městské cechy. \n"}
{"id": "1475424", "url": "https://cs.wikipedia.org/wiki?curid=1475424", "title": "Lucky Brew", "text": "Lucky Brew\n\nLucky Brew je prachatická kapela okolo zpěvačky Lucie Chánové. Kapele se podařilo odehrát přes 100 koncertů, zúčastnit se několika festivalů, potkat se na podiích s Ewou Farnou, Imodium, Prague Conspiracy, Mydy Rabycad, Wohnout, Satisfucktion, natočit videoklip a dvě alba. Hudební styl Lucky Brew se dá přirovnat k modernímu hardrocku. \n\nV roce 2013 se Lucie Chánová jako patnáctiletá \"slečinka\" zúčastnila soutěže Prachatická Superstar. V doprovodné kapele soutěžících byli i dva budoucí členové Lucky Brew, Jan Rosa a Michal Piloušek. Slovo dalo slovo a spolu s Janem Matysem začala kapela pod názvem Lucie Chánová a kapela zkoušet. Po krátké době se přidal kytarista Dawe Štádler a postupně se začal vytvářet originální repertoár kapely. Po odjezdu Jana Matyse do Anglie se sestava kapely ustálila na čtyřčlennou a byl změněn název na Lucky Brew. Následně začala kapela výrazně koncertovat, zúčastnila se i festivalu ve slovenském Zvolenu. Koncem roku 2014 byl vydán singl Chánovod, o rok později bezejmená deska Lucky Brew. V roce 2018 Lucky Brew vydávají druhou desku s jednoslovným názvem DÁL. Téhož roku z kapely odchází baskytarista Jan Rosa, místo něho byl přijat Tom Mayer. Kapela chystá natočení videoklipu a spoustu dalších koncertů. V roce 2019 kapelu z časových důvodů opouští zakládající člen Michal Piloušek. Do kapely je přijat Ondřej Novák a kapela zároveň vydává videoklip na píseň Dotýkám se nebe, chystá se nový playlist, promo a koncerty, jeden z nich bude například v Německu. \n\n\n\n"}
{"id": "1475429", "url": "https://cs.wikipedia.org/wiki?curid=1475429", "title": "Skalákova studánka", "text": "Skalákova studánka\n\nSkalákova studánka je pramen pitné vody vyvěrající v zalesněné a kopcovité oblasti známé pod názvem Maternice. Nachází se v Jestřebích horách v CHKO Broumovsko nad obcí Zbečník (je městskou částí Hronova). Je opředena mnoha mýty a pověstmi.\n\nStudánka leží v zalesněném místě zvaném Maternice (přilehlý vrch se též jmenuje Maternice) v Jestřebích horách, nedaleko obce Zbečník. Jedná se o pramen pitné vody. V dobách epidemie cholery (v roce 1832), která propukla (nejen) na Zbečnicku, zůstala tato studánka bez nákazy, a tak se mezi lidmi rychle rozšířila zvěst, že je v ní voda zázračná. Začali ji tedy používat i jako lék. Kolem studánky při tom zavěsili mnoho svatých obrázků a děkovných křížků (dosud visících), které mají dokazovat zázračná uzdravení. Vedle studánky je mj. kříž s deskou popisující tragickou událost z 8. září roku l787. V noci vypukl ve Zbečníku požár a vedle sebe stojící chalupy Jana Berana a Josefa Kaválka lehly popelem. Uhořeli všichni i se sedmi dětmi.\n\nPůvod názvu má souvislost s dílem Aloise Jiráska. Ve svém románu Skaláci popisuje selské povstání z roku 1775, které proběhlo na Náchodsku a Trutnovsku. Povstalí sedláci „Skaláci“ se podle románu schovávali před zlobou knížete Piccolominiho v Maternici nedaleko lesní studánky. Tu autor v díle nazývá „Skalákovou studánkou“. \n\nDle pověstí se nedaleko míst Skalákovy studánky zjevilo strašidlo dřevorubci Kleprlíkovi z Rokytníka. Stalo se to tak, že když šel z práce domů a procházel Maternicí, zahlédl na místě mezi větvemi, kde se před časem oběsil jakýsi ubožák, viset bílý pytel. Mrštil po něm kamenem, aby ho dostal dolů. To se podařilo, ale pytel spadl do potoka, který těmito místy protékal. Voda ho stáhla. A to dokonale, protože po něm nezbylo ani památky. Když pak Kleprlík vyšel z lesa ven, zpozoroval, že před ním neustále poskakuje a poletuje bílý obláček. Měl nepříjemný dojem, že se mu chce vysmívat. Úlevu pocítil, až když přišel domů. Tu noc, přesněji řečeno kolem půlnoci ho probudil sen, ve kterém ho ohromná peřina jakoby chtěla zalehnout. Vystrašený rychle vstal a jak se tak rozhlédl, tak v okně uviděl muže, který se snažil násilím dostat do jeho chalupy. Vzal tedy sekeru a skočil k oknu. Vetřelec se zalekl a zmizel v temné noci. Kleprlík si posléze uvědomil, že vše, co se mu přihodilo a bylo ve spojitosti s maternickým strašidlem, znamenalo vlastně varování před tímto nepřítelem.\n\nKdyž v roce 1590 přišel do jednoho z místních statků žebrák poprosit selku o něco k snědku, tak ho odmítla nepříjemným způsobem a dodala, že nic nemá. A tak žebrák alespoň poprosil o skrojek chleba, který se právě pekl v peci. A selka se i přes své lakomství a velkou zlobu odhodlala a odkrojila skrojek chleba a hodila ho žebrákovi pod nohy, a při tom dodala: „Kéž by ten krajíček kamenem byl, bych tě mohla jím udeřit.“ Žebrák však krajíc chleba ze země nesebral, místo toho v mžiku zmizel. Všechny bochníky, které potom selka chtěla vytahovat z pece, se proměnily v kámen a nedokázala je vlastní silou dostat ven. Dokonce i ten pohozený krajíc chleba na zemi se proměnil v kámen. Selka i její manžel žebráka hledali, ale nenašli. Jak se posléze povídalo, byl to buď přestrojený sám Pán Bůh, který tenkráte chodil po světě, nebo Krakonoš, protože tudy chodíval za princeznou Kačenkou. Zkamenělé chleby nakonec selka nechala odvézt do Maternice, kde jsou dodnes uloženy nedaleko vyvěrající vody Skalákovy studánky.\n\nZe Zbečníku podél Zbečníckého potoka po modré turistické značce asi 1,5 km do mírného lesního kopce. Modrá turistická značka propojuje zmíněný potok s rozcestím nad Maternicí, kde se pak cesta větví na hřeben Jestřebích hor, na Odolov nebo přímo do Červeného Kostelce.\n\n\n"}
{"id": "1475435", "url": "https://cs.wikipedia.org/wiki?curid=1475435", "title": "Medgyesegyháza", "text": "Medgyesegyháza\n\nMedgyesegyháza [medděšeďháza] (, ) je město v jihovýchodním Maďarsku v župě Békés, spadající pod okres Mezőkovácsháza. Nachází se asi 18 km jihozápadně od Békéscsaby. V roce 2015 zde žilo 4 557 obyvatel. Podle statistik z roku 2011 zde byli Maďaři (92,2 %), Slováci (2,9 %), Rumuni (2,2 %), Romové (0,4 %), Němci (0,2 %) a Ukrajinci (0,2 %).\n\nNejbližšími městy jsou Csorvás, Elek, Gyula, Mezőkovácsháza, Orosháza a Újkígyós. Blízko jsou též obce Almáskamarás, Csabaszabadi, Kétegyháza, Kunágota, Magyarbánhegyes, Medgyesbodzás, Nagykamarás a Pusztaottlaka.\n"}
{"id": "1475436", "url": "https://cs.wikipedia.org/wiki?curid=1475436", "title": "Graystone Bird", "text": "Graystone Bird\n\nOwen Graystone Bird (1862–1943) byl britský profesionální fotograf, který působil na konci 19. a počátku 20. století. Některé zdroje uvádějí jeho jméno jako William místo Owen, nicméně všechny zdroje souhlasí s prominentním použitím Graystone. Příčina zmatku o správné formě křestního jména je nejasná, ale zdá se, že se jedná o případ několika fotografů, kteří současně používali jména \"Graystone\" a \"Bird\".\n\nByl členem druhé generace prominentní rodiny průkopnických fotografů z města Bath v Anglii. Jeho otec Frederic Charles Bird, fotograf a portrétní malíř, který působil od poloviny do konce devatenáctého století, obdržel královský mandát od současného prince z Walesu, budoucího krále Edvara VII. Bird byl zkušený a uznávaný umělec, vítěz mnoha fotografických ocenění, jehož talent byl během svého profesionálního života mezinárodně uznávaný. Posmrtně se však, ve srovnání s jinými pozoruhodnými fotografy svého období, stal relativně neznámým.\n\n"}
{"id": "1475439", "url": "https://cs.wikipedia.org/wiki?curid=1475439", "title": "Latécoère 290", "text": "Latécoère 290\n\nLatécoère 290 byl plovákový torpédový bombardér vyráběný ve 30. letech 20. století ve Francii.\n\nTyp byl u společnosti Latécoère navržen jako reakce na požadavek \"Aéronavale\" na plovákový torpédový bombardér na základě jejího úspěšného poštovního letounu Laté 28.3. Jednalo se o konvenční hornoplošník s křídlem vyztuženým vzpěrami. Torpédo Type 1926 DA ráže 400 mm bylo zavěšeno pod trupem.\n\nPrototyp Laté 29.0-01 postavený společností SIDAL v Toulouse-Montaudran byl nejprve testován s kolovým podvozkem a poté s duralovými plováky, s nimiž vzlétal z jezera Leucate. Po úspěšně provedených vojenských zkouškách v St. Rafaël došlo na jaře 1932 k objednávce 20 sériových kusů Laté 290, v červenci 1934 rozšířené o dalších 20 z nichž bylo dokončeno jen 15. Letouny byly do služby zařazeny v roce 1934 a tvořily výzbroj dvou letek. Počátkem roku 1939 byly všechny stroje převedeny k výcviku, ale po vypuknutí druhé světové války se 4 kusy vrátily do aktivní služby k protiponorkovému hlídkování u pobřeží u Escadrille 1S2.\n\n\n\nÚdaje podle \n\n\n\n\n\n\n"}
{"id": "1475440", "url": "https://cs.wikipedia.org/wiki?curid=1475440", "title": "101 usmíření", "text": "101 usmíření\n\n101 usmíření (v anglickém originále 101 Mitigations) je 15. díl 30. řady amerického animovaného seriálu Simpsonovi. Tento díl režíroval Mark Kirkland, scénář napsal Rob LaZebnik, Brian Kelley a Dan Vebber. Ve Spojených státech měl premiéru 3. března 2019.\n\nHomer s dětmi navštíví restauraci Gilded Truffle, zatímco Marge je na švédské masáži. Po opuštění restaurace Homer obdrží klíče od veterána, které není jeho. Homer neváhá a autem se s dětmi projede. Homer s dětmi si jízdu užívají. Po navrácení auta původnímu majiteli, Komiksákovi, se pohádají kvůli údajné krádeži auta a zničení vzácného starého výtisku komiksu Raciactive Man. Komiksák mu oznámí, že ho obžaluje u soudu. Po soudu, který ho označí za vinného má dvou týdenní lhůtu sa soudní slyšení. Mezitím se Marge snaží s Komiksákem domluvit, aby žalobu stáhl, ale Komiksák neustoupí. Líza navrhne, že by Homer mohl natočit omluvné video a tím se zachránit před soudem. Líza uvádí, že panu Burnsovi byl snížen trest za omluvné video. Homer tedy omluvné video natočí a Marge ho upraví, ale Margina úprava se Homerovi nelíbí. Líza navrhne, aby děti natočily se mazlíčky natočily video. Soudce ale rozhodne, že rozsudek sdělí zítra. Homer se rozhodne, že Komiksákovi koupí starý výtisk Radioactive Mana a pokusí se ho přesvědčit, aby stáhl žalobu. Komiksák se rozhodne, že mu neodpustí. Komiksák Homerovi zničí jeho klíčenku, kterou dostal od otce Abrahama a odpustí mu. Stanou se svými nejlepšími kamarády. \n\n"}
{"id": "1475442", "url": "https://cs.wikipedia.org/wiki?curid=1475442", "title": "Pomník V. K. Klicpery (Chlumec nad Cidlinou)", "text": "Pomník V. K. Klicpery (Chlumec nad Cidlinou)\n\nPískovcová socha dramatika Václava Klimenta Klicpery se nalézá na Klicperově náměstí ve městě Chlumec nad Cidlinou v okrese Hradec Králové. Pískovcový pomník z roku 1874 je dílem sochařů bratří Jiříčků z Hořic a je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 29163/6-632.\n\nPomník zdejšího rodáka Václava Klimenta Klicpery je umístěn na hranolovém podstavci uprostřed Klicperova náměstí na dvakrát odstupňovaném soklu shora ukončeném římsou. Socha básníka a dramatika V. K. Klicpery představuje sedící postavu, s pravou rukou podepřenou knihami. \n\nNa čelní straně podstavce je umístěn reliéfní vavřínový věnec, na zadní straně je znak města Chlumec nad Cidlinou. Na levém boku podstavce je vytesán nápis: \"POSTAVILI/ VDĚČNÍ RODÁCI A CTITELÉ/ BÁSNÍKOVI/ ROKU 18 (16/8) 74\". Na pravém boku je vytesaný nápis: \"NESMRTELNÉ PAMĚTI/ VÁCLAVA KL. KLICPERY/ NAROZENÉHO V CHLUMCI N.C./ DNE 23. LISTOPADU 1792\". Sokl je na čelní straně pod římsou signován \"Bratři J. P. Jiřičkové v Hořicích\". \n\nPomník byl v roce 2011 restaurován za přispění Královéhradeckého kraje.\n"}
{"id": "1475447", "url": "https://cs.wikipedia.org/wiki?curid=1475447", "title": "William Crooke (fotograf)", "text": "William Crooke (fotograf)\n\nWilliam Crooke (1848 - 23. srpna 1928) byl anglický profesionální fotograf se studiem v Edinburghu.\n\nNarodil se v roce 1848.\n\nWilliam Crooke byl aktivním členem spolku Photographic Convention of the United Kingdom (PCUK), která v roce 1886 uspořádala zahajovací konferenci v Derby, a byl zvolen prezidentem pro rok 1899. Spolek byla směs profesionálních fotografů a bohatých amatérů. Významní profesionální fotografové přítomní na prvním setkání byli William England , hlavní fotograf London Stereoscopic Company; Richard Keene, který se později stal členem Linked Ring a Alfred Seaman, který založil velké množství studií v Midlands a na severu Anglie. Dalšími jeho kolegy byli například: Henry Peach Robinson nebo Frank Sutcliffe. Prostřednictvím této organizace měl pravidelný kontakt s některými z nejvýznamnějších a nejúspěšnějších fotografů své doby.\n\nNa konci roku 1910 se Crooke se svým kolegou Henrym Walterem Barnettem vydali na cestu do USA. Lednový časopis \"American Photography\" o tom napsal:\n\nJeden z jeho fotografovaných, Maude Hellman, poznamenal:\nZemřel 23. srpna 1928 ve svých asi osmdesáti letech.\n\n\n"}
{"id": "1475450", "url": "https://cs.wikipedia.org/wiki?curid=1475450", "title": "Dům čp. 12 (Štramberk)", "text": "Dům čp. 12 (Štramberk)\n\nDům čp. 12 se nachází na Náměstí ve Štramberku v okrese Nový Jičín. Roubený dům byl přestavěn do zděné podoby v první třetině 19. století bylo. Dům byl první městskou radnicí ve Štramberku Byl zapsán do Ústředního seznamu kulturních památek ČR před rokem 1988 a je součástí památkové rezervace.\n\nOd roku 1721 byl majitelem šenkovní měšťan Michal Kelnar, jeho rodina vlastnila dům až do roku 1870. Od prvního desetiletí 20. století byli vlastníky manželé Josef a Karolína Baarovi rodiče spisovatele Zdeňka Bára. V roce 1960 dům koupil Alois Hanzelka. Dům byl přestavěn a dvougenerační a po roce 1990 byla v domě zřízena cukrárna.\n\nDům je zděná pozdně empírová stavba obrácena vstupním průčelím do náměstí. Je postaven na nízké podezdívce, která vyrovnává svahovou nerovnost. Vysoké průčelí je tříosé s rovným atikovým patrem, je horizontálně členěno kordonovou, průběžnou parapetní římsou a atika je ukončena hlavní římsou. V přízemí ve střední ose je pravoúhlý vchod a po stranách jsou pravoúhlá okna. V atikovém patře na parapetní římsu nasedají tři slepá pravoúhlá okna s žaluziemi. Střecha je sedlová krytá plechem.\n\n\n"}
{"id": "1475452", "url": "https://cs.wikipedia.org/wiki?curid=1475452", "title": "Pomník selského povstání roku 1775 u Chlumce nad Cidlinou", "text": "Pomník selského povstání roku 1775 u Chlumce nad Cidlinou\n\nBronzový pomník selského povstání roku 1775 se nalézá u silnice I.třídy spojující Hradec Králové a Chlumec nad Cidlinou v okrese Hradec Králové. Bronzový pomník z roku 1937 je dílem akademického sochaře Jakuba Obrovského a je chráněn jako kulturní památka ČR. Národní památkový ústav tento pomník uvádí v katalogu památek pod rejstříkovým číslem ÚSKP 29077/6-631.\n\nBronzová socha sedláka stojícího na kamenném podstavci byla zřízena na místě porážky vzbouřených sedláků při selském povstání v roce 1775. Povstání bylo poraženo na tomto místě, kde v minulosti býval velký rybník.\n\nV upraveném parkovém prostředí, na trojúhelníkovitém pozemku, byl na umělé travnaté vyvýšenině vybudován pomník na paměť násilného potlačení selského protinevolnického povstání v Chlumci nad Cidlinou. Památník sestává z hranolového, kamennými deskami obloženého soklu, na jehož čelní straně je deska s reliéfním výjevem z venkovského života (znázorňující vlevo odpočívajícího mladíka s kosou, vpravo mladou ženu s děckem v náručí, vypouštějící holubici), dále z užšího hranolového podstavce se žulovým obkladem, na němž je postavena bronzová socha mladého sedláka v nadživotní velikosti, svírajícího v pravé ruce kosu a levou rukou stínícího si oči. Na soklu je nápis: NA VĚČNOU PAMĚŤ SELSKÉHO POVSTÁNÍ, NEOHROŽENÝM SEDLÁKŮM REBELŮM, KTEŘÍ ZDE POLOŽILI SVOJE ŽIVOTY, ZA LIDSKÁ PRÁVA A SVOBODU SVÉHO NÁRODA\n\nPomník měl být slavnostně odhalen v neděli 11. září 1938 u příležitosti 90. výročí zrušení roboty, za účasti prezidenta republiky Edvarda Beneše, předsedy vlády Milana Hodžy či poslance Rudolfa Berana. Kvůli vývoji politické situace se ale nakonec slavnost nekonala.\n"}
{"id": "1475454", "url": "https://cs.wikipedia.org/wiki?curid=1475454", "title": "Svaz městských částí hlavního města Prahy", "text": "Svaz městských částí hlavního města Prahy\n\nSvaz městských částí hlavního města Prahy (SMČHMP) je zájmové sdružení právnických osob, které založilo 9. května 2012 šest městských částí, do roku 2017 se počet členů zvýšil na 34. Fakticky sdružuje všechny tzv. malé městské části (s výjimkou jedné) a žádnou z tzv. velkých městských částí hlavního města Prahy. Svaz má sídlo v Šeberově na adrese soukromé vily Osvětová čp. 615. Cílem svazu je ochrana společných zájmů městských částí, posilování jejich významu v duchu principů subsidiarity veřejné správy a výměna zkušeností, podílet se na vzdělávání zastupitelů a zaměstnanců městských částí atd. \n\nDle pozdějšího textu byla motivací k založení svazu nespokojenost některých malých městských částí s vývojem dotačních vztahů hl. m. Prahy k jeho městským částem a s absencí komunikace na úrovni vedení města se zástupci samospráv malých městských částí. \n\nZakládajícími členy svazu bylo 6 městských části: Praha-Šeberov, Praha-Slivenec, Praha-Újezd, Praha-Březiněves, Praha-Dubeč, Praha-Satalice, za něž jednali starostové Petra Venturová, Jana Plamínková, Václav Drahorád, Jiří Haramul, Jaroslav Tošil a František Jenčík. Podle stanov může být členem jakákoliv městská část hlavního města Prahy. Ve skutečnosti se situace vyvinula tak, že k březnu 2019 členem není ani jedna z „velkých“ městských částí (Praha 1 až Praha 22), a členy se staly téměř všechny malé městské části (34 z 35, tedy všechny kromě městské části Praha-Běchovice). V roce 2012 dosáhlo počet členů 10, v roce 2013 byl přijat jedenáctý člen, v roce 2014 se počet zvýšil na 16, v roce 2015 na 31, v roce 2016 na 33 a v roce 2017 přistoupením Prahy-Čakovic dosáhl 34. Například městská část Praha-Dolní Počernice měla zpočátku „nedůvěru v účelnost a fungování Svazu“, ale v roce 2015 svůj postoj přehodnotila a vstoupila.\n\nAčkoliv stanovy podmiňují přijetí žadatele schválením členskou schůzí a procesně upravují možnost vyloučení člena, nestanoví žádné materiální podmínky, resp. oprávněné důvody pro nepřijetí nebo vyloučení člena. \n\nČlenství přistupujících městských části vzniká podáním přihlášky, přičemž přihláška musí být schválena zastupitelstvem žádající městské části a přijetí následně musí schválit členská schůze svazu. Členská práva člena vykonává starosta městské části nebo jím pověřená osoba. Všichni členové svazu jsou si rovni. Členské příspěvky členů stanoví členská schůze, přičemž pokud nebo dokud je nestanoví, určuje se výše příspěvku podle tabulky ve stanovách, kde je roční příspěvek odstupňován podle počtu obyvatel městské části od 5000 Kč pro městské části do 1000 obyvatel až po 40 000 Kč pro městské části s počtem obyvatel nad 50 tisíc. Za rok, ve kterém vznikne členství, platí člen pouze vstupní členský příspěvek ve výši jedenapůl násobku běžného členského příspěvku .\n\nOrgány svazu jsou členská schůze, předsednictvo, předseda, kontrolní rada a tajemník. Členskou schůzi tvoři všichni členové svazu, zastoupení starosty nebo jimi pověřenými osobami. Členská schůze se koná zpravidla čtyřikrát ročně. Rozhoduje dvěma třetinami „přítomných hlasů“, o vyloučení člena třemi čtvrtinami „přítomných hlasů“. Předsednictvo má lichý počet minimálně tří členů, mandát jeho členů je tříletý. Členové předsednictva včetně předsedy jsou voleni členskou schůzí. Statutárním orgánem svazu je předseda, kterého v nepřítomnosti zastupuje první místopředseda nebo místopředseda. Předsednictvo jmenuje a odvolává tajemníka. Předsednictvo rozhoduje prostou většinou všech hlasů. Kontrolní rada (nazývaná též kontrolní výbor) má tři členy s tříletým mandátem, členové kontrolní rady jsou voleni členskou schůzí, svého předsedu si kontrolní rada volí ze svých členů sama. Předsednictvo i kontrolní rada mohou rozhodovat per rollam bez jednání.\n\nV dubnu 2013 byla jako předsedkyně svazu zmiňována Petra Venturová, starostka Šeberova. Předsedkyně Jana Plamínková, starostka Slivence, se v roce 2014 funkce vzdala, protože byla zvolena radní hlavního města Prahy. Od 3. února 2015 byl předsedou svazu Petr Hlubuček, starosta Lysolají. V roce 2018 byl do funkce jednomyslně zvolen znovu. Petr Hlubuček se funkce předsedy vzdal poté, co byl zvolen náměstkem primátora hlavního města. Novou předsedkyní byla v roce 2019 zvolena Jana Plamínková, dosavadní místopředsedkyně, starostka Slivence, a to rovněž jednomyslně, hlasy všech přítomných.\n\nV srpnu 2012 se starostové zastupující členy nově založeného svazu na svém zasedání v Dolních Chabrech usnesli, že nebudou vyplňovat dotazníky připravené společností Deloitte Advisory s.r.o., které jim byly zaslány v rámci zjišťování efektivity samospráv v souvislosti s tím že radní Lukáš Manhart (TOP 09) uvažoval o zmenšení počtu městských částí. Podle starostů si 90 % požadovaných údajů může magistrát ve své databázi zjistit sám. Do kontrastu se snahou o úsporu peněz rušením městských částí pak zástupce svazu uvedl fakt, že soukromá společnost měla za vypracování analýzy inkasovat 540 tisíc korun.\n\nV roce 2015 primátorka Adriana Krnáčová svaz obvinila, že „za podpory Trojkoalice způsobil vážný problém a my ho nyní musíme řešit”, protože svaz prosadil vyrovnání pomyslného dluhu, který vznikl změnou rozpočtových pravidel v roce 2012, a rada města tak musela přijmout mimořádná systémová opatření, aby se město nedostalo do rozpočtového provizoria.\n\nV roce 2015 byly mezi hlavními tématy setkání jmenovány dotační vztahy, územní plánování, připomínkování nových vyhlášek a Pražské stavební předpisy.\n\nV roce 2017 se podle výroční zprávy svaz zabýval například čerpáním z rezervy z rozpočtu hlavního města Prahy, dále porovnáváním zákona o hlavním městě Praze se zákonem o obcích s cílem navrhnout změny zákona o hl. m. Praze. Dále se vyjádřil k problematice parkovacích zón, a to návrhem na zavedení jednotné parkovací karty pro modré zóny na celém území Prahy, s respektováním výjimky pro centrum Prahy. Svaz se vyjádřil též k regulaci černé zvěře či k problematice čerpání financí z Fondu dostupného bydlení. Zabýval se změnou zásad územního rozvoje hlavního města Prahy a shodl se na požadavku na zvýšení dotací pro městské části na žáka i na obyvatele.\n\nPodle článku v magazínu Náš region z ledna 2019 mají členské malé městské části „často značný vydírací potenciál, protože mohou blokovat či komplikovat rozvojové plány magistrátu“ a jedná se tak o relativně vlivnou organizaci.\n\n\n"}
{"id": "1475463", "url": "https://cs.wikipedia.org/wiki?curid=1475463", "title": "Socha svatého Václava (Chlumec nad Cidlinou)", "text": "Socha svatého Václava (Chlumec nad Cidlinou)\n\nSocha svatého Václava se nalézá u mostu přes řeku Cidlinu ve městě Chlumec nad Cidlinou v okrese Hradec Králové. Pískovcová socha od neznámého autora z roku 1807 je chráněna od 22. září 1994 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 10251/6-5743.\n\nPískovcová socha svatého Václava v tradičním ikonografickém pojetí s korunou na hlavě a držícího v levé ruce praporec a pravou se opírajícím o štít s orlicí, stojí na hranolovém pilíři s boky zdobenými volutami a zakončeném římsou, umístěném na dvakrát odstupňovaném hranolovém podstavci. \n\nČelní strana pilíře má uprostřed mělkou niku zakončenou konchou, v ní je umístěn reliéf svatého Floriána s praporcem v ruce a vědrem zalévajícím hořící dům u jeho nohou. Nad nikou je vytesán feston se středním závěsem a střapcem, pod ní mezi volutami je rokajová kartuše se stylizovaným nápisem IHS (s křížkem a hořícím srdcem), po stranách je letopočet 18 07. \n\nVýchodní strana má vytesanou mělkou niku s užší konchou, v níž je reliéf Panny Marie s Ježíškem] v pravé ruce drží Panna Marie ratolest, oba mají náznak svatozáře. Nad nikou je drobný feston. \n\nZápadní strana má obdobnou niku s festonem, v ní je reliéf se svatým Mikulášem. Na hladké zadní straně je v rytém rámci s vykrojenými rohy vytesán nápis. \n\nPodstavec vrcholí mohutnou profilovanou římsou, na níž stojí tvarovaný sokl se stojící sochou svatého Václava. Letopočet, nápis a hrany rámců soklu jsou černěné. Orlice, IHS, křížek na koruně a hrot praporce jsou zlacené.\n\nSocha byla původně postavena na mostě přes Cidlinu. Po 38 letech, tj. v roce 1845 byla odnesena velkou vodou a nalezena až u Lučic. Později byla umístěna na současné místo.\n\n"}
{"id": "1475465", "url": "https://cs.wikipedia.org/wiki?curid=1475465", "title": "Kontrolleinheit See", "text": "Kontrolleinheit See\n\nKontrolní jednotky Moře (německy \"Kontrolleinheiten See\"), před rokem 2008 označované jako Wasserzoll, jsou součástí služby hraničního dohledu (Grenzaufsichtsdienstes) Spolkové celní správy SRN a odpovídají za celní záležitosti na německých námořních a vodních cestách a na mořských hranicích SRN. Kromě služby v Severním a Baltském moři střeží na Bodamském jezeře také vnější hranici EU se Švýcarskem. Jednotky jsou navíc také součástí Spolkové pobřežní stráže SRN (Küstenwache des Bundes), kde plní v zastoupení jednotlivých ředitelství vodních cest a lodní dopravy (Wasser- und Schifffahrtsdirektion) také policejní úkoly v oblasti lodní dopravy (bezpečnost a plynulost dopravy, ochrana vod,…). \n\nZnakem jednotek je spolkový orel s nápisem „Zoll“ na tmavě modrém pozadí.\n\nMimo to existují ještě týmy, které se specializují na prohledávání lodí především v souvislosti s pašováním. Protože se jedná o práci, při které docházelo a dochází k silnému znečištění (strojní olej, saze,…) služebního oděvu i celníků samotných, jsou v námořním žargonu nazýváni jako „Černý gang“ (Schwarze Gang).\n\nKariéra ve střední námořní a strojně-technické celní službě začíná v platové třídě A7. Oproti službě na souši se služební hodnosti odlišují uvedením slovního spojení „Zollschiffs“ na začátku hodnosti (např. Zollschiffssekretär – česky \"Celní lodní tajemník\").\n\nKaždá kontrolní jednota Moře spadá pod místně příslušný Hlavní celní úřad (Hauptzollamt).\n\nPlánována je postupná náhrada deseti vysokorychlostních lodí Spolkové celní správy SRN velkými loděmi typu SWATH, které jsou známé především svým klidným chováním za silného vlnobití. Tyto lodě mají pravidelně provádět jedno až dvoutýdenní plavby, namísto dosavadních krátkých hlídek, při kterých se čluny vždy vracely do svých domovských přístavů. První lodí z této generace celních křižníků se stala loď Helgoland, která byla zařazena do služby v roce 2009. Začátkem února roku 2010 byl zařazen další celní křižník pojmenovaný Borkum. Domovským přístavem obou lodí je Cuxhaven. \n\nV roce 2018 natočila německá televize Welt asi 50 minutovou reportáž o činnosti a výcviku jednotek pod názvem Der Wasserzoll - Kontrolleinheit See im Einsatz.\n\n"}
{"id": "1475466", "url": "https://cs.wikipedia.org/wiki?curid=1475466", "title": "Henry Walter Barnett", "text": "Henry Walter Barnett\n\nHenry Walter Barnett (25. ledna 1862 - 16. ledna 1934), obvykle známý jako H. Walter Barnett, byl australský fotograf a filmový tvůrce. Byl významným portrétním fotografem na konci 19. a počátku 20. století, vlastník úspěšných fotostudií Falk v Sydney. Později ve své kariéře sídlil v Londýně, kde měl portrétní studio v Hyde Park Corner a Knightsbridge. Barnett se v roce 1896 po seznámení s kameramanem Mariusem Sestierem angažoval ve filmu, a Sestier natočil některé z prvních filmů natočených v Austrálii.\n\nBarnett se narodil 25. ledna 1862 v St Kilda, Melbourne, Austrálie, jako jeden ze sedmi dětí anglickým židovským rodičům Lewisovi Barnettovi, obchodníkovi, a jeho manželce Alici Jacobsové. Školu opustil ve 13 letech a začal svou fotografickou kariéru jako studiový asistent, později se svým obchodním partnerem Haroldem Riisem založil ateliér v Hobartu v Tasmánii. V roce 1884 prodal svůj podíl ve studiu Hobart, cestoval a pracovali různě v Londýně a ve Spojených státech. Během svého působení v Londýně se nechal zaměstnat u fotografů vyšší společnosti Williama & Daniela Downey, kde pomáhal například u fotografování budoucího krále Edwarda VII.\nV roce 1885 založil Barnett vlastní ateliér Falk v Sydney, ve kterém se etabloval jako jeden z předních australských portrétních fotografů. Druhé studio otevřel v Melbourne v roce 1895. Byl známý zejména fotografováním divadelních hvězd a dalších osobností; jednou z jeho nejznámějších byla Sarah Bernhardtová, která za ním přijela během návštěvy Austrálie v roce 1891. Další prominentní návštěvníky Austrálie, které Barnett fotografoval byli také Robert Louis Stevenson v roce 1893 nebo Mark Twain v roce 1896. Jedním z jeho nejvýznamnějších prací byl portrét Henryho Parkese, ve které podle Ennis (2004) \"hraje Parkes roli moudrého starce, jehož intenzivní výraz vyvolává vnímání evokuje jasnovidce\". Barnett se oženil s Hildou \"Ellou\" Frances Clementou Forbesovou v roce 1889.\n\nV roce 1896 se Barnett setkal s francouzským kameramanem Mariem Sestierem, agentem prvních filmařů, jako například bratři Lumièreovi, které pověřil, aby prezentovali své filmografy v zahraničí. Barnett a Sestier začali natáčet filmy, počínaje krátkým filmem cestujících, kteří vystupují z lodi \"SS Brighton\" v Manly, což bylo vůbec první filmové natáčení v Austrálii. Spolu natočili přibližně 19 filmů v Sydney a v Melbourne, nejpozoruhodnější byl film z roku 1896 koňský dostihový závod Melbourne Cup. Ve filmu je Barnett viděn, jak povzbuzuje diváky, aby fandili, když koně překonávají cílovou čáru. Film Melbourne Cup měl premiéru v The Princess Theatre v Melbourne dne 19. listopadu 1896. Událost byla zmíněna v australském tisku, včetně \"The Age\" a \"The Bulletin\" a film byl citován jako první filmová produkce Austrálie.\n\nV roce 1897 se Barnett přestěhoval do Londýna a založil fotografické studio v Hyde Park Corner, později přidal druhé studio v Knightsbridge. V roce 1899 vstoupil do fotografické společnosti The Linked Ring, v roce 1901 byl zakládajícím členem Asociace profesionálních fotografů (později British Institute of Professional Photography), a v roce 1903 byl zvolen do rady Královské fotografické společnosti. V roce 1904 publikoval sbírku fotografií nejvýznamnějších osobností s názvem \"A List of Well Known People Photographed by H. Walter Barnett\". Vystavoval sbírku fotografií britských ozbrojených sil z první světové války roku 1917, nazvaný \"Warriors All\".\n\nNa konci roku 1910 se Barnett se svým kolegou Williamem Crookem vydali na cestu do USA. Lednový časopis \"American Photography\" o tom napsal:\n\nBarnett v roce 1920 prodal svá londýnská studia a přestěhoval se do Dieppe ve Francii, kde si udržoval zájem o současné francouzské umění. Zemřel v Nice dne 16. ledna 1934 ve věku 71 let.\n\n\n"}
{"id": "1475467", "url": "https://cs.wikipedia.org/wiki?curid=1475467", "title": "Škoda 33Tr SOR", "text": "Škoda 33Tr SOR\n\nŠkoda 33Tr SOR je nízkopodlažní kloubový trolejbus vyráběný ve spolupráci firem Škoda Electric (elektrická výzbroj a kompletace) a SOR Libchavy, která dodává karoserii vycházející z autobusu SOR NS 18.\n\nJedná se o třínápravový dvoučlánkový trolejbus délky 18,75 m, který využívá karoserii autobusu SOR NS 18. Je nízkopodlažní s nástupní výškou 330 mm, podlahou ve výši 340 mm a čtyřmi dveřmi.\n\nPrvní vůz 33Tr koupilo město Teplice, provozuje jej společnost Arriva City v rámci teplické MHD. Podle smlouvy měl být dodán do poloviny listopadu 2019.\n\n"}
{"id": "1475470", "url": "https://cs.wikipedia.org/wiki?curid=1475470", "title": "Barbershop", "text": "Barbershop\n\nBarbershop () či barbershopová hudba je styl vokální hudby bez doprovodu (a cappella) charakterizován konsonantními čtyřtónovými akordy pro každou notu melodie primárně v homofonní struktuře. Každý ze čtyř hlasů má svojí úlohu: \"Lead\" (angl. vůdčí) zpravidla zpívá melodii hlavní, \"tenor\" harmonizuje nad ní, \"bas\" zpívá nejnižší harmonizující tóny a \"baryton\" doplňuje akord obvykle tónově níže pod hlavní melodií.\nBarbershop je zpíván zpravidla barbershopovým kvartetem – skupinou čtyř zpěváků, kde každý zpívá jeden hlas, nebo také barbershopovým sborem, který se velmi podobá sboru klasickému s výjimkou použitého žánru. \n\nHlasy v barbershopu, kromě \"basu\", neodpovídají rozsahem úplně přesně protějškům v klasické hudbě. Rozsah \"tenoru\" odpovídá klasickému kontratenoru, \"baryton\" připomíná heldentenor nebo lyrický baryton a \"lead\" odpovídá klasickému tenoru. Barbershop zpívají mužské, ženské a i smíšené soubory. Názvy jednotlivých hlasů se označují u všech stejně.\n\nAmerická barbershopová asociace (Barbershop Harmony Society) definuje barbershopovou hudbu takto:\n"}
{"id": "1475471", "url": "https://cs.wikipedia.org/wiki?curid=1475471", "title": "Svaz měst a obcí České republiky", "text": "Svaz měst a obcí České republiky\n\nSvaz měst a obcí České republiky je spolek, který se deklaruje jako otevřená, zájmová, nestranická nevládní organizace. Jeho cílem je hájení společných zájmů obcí sdružených ve svazu v duchu principů Evropské charty místní samosprávy. Členem svazu může být obec České republiky, ale i jiná právnická osoba. Svaz byl novodobě založen v roce 1990, hlásí se ale k historii Svazu českých měst v království Českém, založeného roku 1907, a jeho dalším formám a nástupcům. \n\nSvaz měst a obcí České republiky v úvodních informacích na svém webu ani ve svých stanovách neuvádí datum ani rok svého založení, stanovy během své existence mnohokrát změnil. V roce 2007 však svaz slavil stoleté výročí „svého“ vzniku, tedy se přihlásil k dřívějšímu svazu. \n\nV květnu roku 1895 se sešli zástupci 76 měst ze všech tří zemí Koruny české v Praze na Staroměstské radnici, aby se poradili o dosahu berní reformy, kterou v té době ji projednávala říšská rada ve Vídni. 22. ledna 1905 se na popud České národní rady sešli zástupci měst znovu, aby se sjednotili na odporu proti Körbrovým vládním studiím o reformě vnitřní správy, které ohrožovaly obecní i okresní autonomii. Po organizaci městské autonomie volal v roce 1903 v Samosprávném Obzoru ředitel městského úřadu v Písku dr. Josef Uhlíř. Periodické sjezdy zástupců měst navrhla Rada královského města Kolína 30. srpna 1907. 27. října 1907 se v Kolíně pod vedením kolínského starosty Antonína Sládka konal Sjezd českých měst. Účastnilo se více než dvě stě delegátů ze stovky českých měst. K hlavním bodům programu patřila sanace městských financí a reforma veřejného chudinství. Účastníci sjezdu se shodli, že k nápravě „musí následovat sjezd za sjezdem s prací nejintensivnější.“ Delegáti sjezdu přijali Organisační statut sjezdový, zvolili stálý výbor sjezdový a stálé pracovní odbory – právní, finanční, školský a sociální, později byl pak zřízen ještě odbor technicko-zdravotní. Stálý výbor sjezdový byl pověřen založením organizace pod názvem Svaz českých měst v království Českém. Stálému výboru předsedal MUDr. Antonín Štych, první náměstek starosty král. hl. m. Prahy. Jednou z prvních akcí nově založeného Svazu byl II. sjezd českých měst z království Českého 26.–28. září 1908 v Praze u příležitosti jubilejní výstavy obchodní a živnostenské komory. III. sjezd se konal roku 1909 v Klatovech a zde byl dán první podnět k vydávání Věstníku Svazu českých měst, který začal vycházet v únoru 1911. IV. sjezd se konal 15. až 17. října 1911 v Praze u příležitosti výstavky pořádané společně s Českým zemským spolkem pro reformu bytovou v království Českém a Svazem českých spolků pro okrašlování a ochranu domoviny, hlavními tématy byla bytová problematika a školství. V. sjezd se konal u příležitosti Severočeské hospodářské a živnostensko-průmyslové výstavy v Mladé Boleslavi 27. až 28. července 1912. Svaz českých měst začal intenzivně spolupracovat se Svazem okresů. 20. srpna 1913 se v Praze konal mimořádný protestní sjezd české samosprávy, okresní i obecní, který reagoval na vzrůstající spory mezi českou a německou politickou reprezentací a protestoval proti rozhodnutí c. k. vlády zrušit Zemský výbor složený z důvěrníků sněmu království Českého. Delegáti sjezdu odmítli pokládat zeměpanskou Zemskou správní komisi pro království České za zákonný orgán ke správě země. VI. řádný sjezd, přichystaný na září roku 1914, byl odložen kvůli začátku světové války. Mimořádný sjezd se konal 18. července 1915 v Praze. 2. prosince 1915 se konal v Praze Společný slavnostní sjezd českých měst a okresů nna paměť nejvyššího panovnického jubilea císaře a krále Františka Josefa I., k jeho 67. výročí slávyplného panování. V srpnu 1916 byl na oslavu narozenin císaře svolán do Prahy druhý slavnostní sjezd, kde byl „Jeho císařskému a královskému Veličenstvu složen hold neochvějné věrnosti.“ Na 17. září 1918 sezval svaz měst spolu se svazem okresů sezval zástupce veřejné správy do Prahy na mimořádný sjezd, jehož jediným cílem bylo projednat otázku zásobování obyvatelstva českých okresů a měst v nastávajícím roce. \n\nPo první světové válce se svaz adaptoval na nové poměry s tím, „že to byla právě česká města, která finančně i administrativně pomáhala budovati svobodný stát.“ VI. sjezd byl svolán na 3. červen 1920 do Prahy. V červenci roku 1920 dal Svaz českých měst podnět k vybudování ústřední organizace českých, moravských, slezských a slovenských měst. Svaz nejprve navzáal styky s moravskými kolegy a během jednání se zrodila myšlenka na zřízení tzv. Ústředí československé samosprávy, volného sdružení, sjednocujícího i svazky okresů a zemí. Poradní sjezd české samosprávy se konal 3. října 1920 v Brně, návrh na utvoření Ústředí československé samosprávy zde byl bez jakýchkoli námitek přijat a ústředí prohlášeno za utvořené. V pracovním výboru Ústředí měly zastoupení: Svaz českých měst, Ústředí starostenských sborů a silničních výborů na Moravě, Svaz českých okresů na Královských Vinohradech, Ústředí starostenských sborů ve Slezsku a Slezské Ostravě, Zemský správní výbor pro Čechy v Praze, Zemský výbor pro Moravu v Brně, Zemská správní komise pro Slezsko v Opavě, Města slovenská. Tato volná organizace však brzy tiše zanikla, další pokud o navázání podobné spolupráce byl znovu proveden až v roce 1928. 10. října 1920 se konal v Praze mimořádný sjezd na téma sanace obecních financí. \n\nNa sjezdu slovenské samosprávy v Bratislavě v červenci roku 1922 byla zřízena slovenská sekce při Svazu českých měst a název svazu od té doby některé zdroje uvádějí jako Svaz československých měst. 21.–24. září 1924 se v Praze konal druhý odborný sjezd československých měst, který byl spojen s pražskými vzorkovými veletrhy a jeho ústředním tématem byla normalizace technickohospodářských potřeb měst a obcí, zejména po stránce stavební, kanalizační, vodárenské, plynárenské a automobilové. VII. řádný sjezd Svazu, tenktokrát ji československých měst, se konal 28. června 1925 v Brně. Svaz tehdy sdružoval 365 československých měst a obcí. Od roku 1924 byl svaz členem Mezinárodní unie měst.\n\nNa VIII. řádném sjezdu Svazu čsl. měst 18. března 1928 v Praze česká města a větší obce přizvaly k úzké spolupráci i venkovské obce, zároveň byl svaz přejmenován na Svaz československých měst a obcí. Obcím do 1000 obyvatel, pokud se sdruží, příslušel na každých 5000 obyvatel jeden hlas. Sjezd dal také podnět k jednání se Svazem českých okresů a s ústředími starostenských sborů na Moravě a ve Slezsku o vzájemné spolupráci a jednotném postupu ve společných záležitostech. Následný mimořádný sjezd 8. prosince 1928 schválil návrh organizačního řádu Českého zemského Svazu měst, obcí a okresů a sjezd zmocnil předsednictvo Svazu čsl. měst a obcí, aby společně s předsednictvem Svazu českých okresů připravily řádné ustavení všech orgánů nové organizace a svolaly ustavující valnou hromadu nového svazu do Prahy. Ministerstvo vnitra i Zemský úřad ale zaujaly stanovisko, že okresy se nesmějí sdružovat, a důvěrné oběžníky, zaslané přednostům okresních úřadů, prohlásily připravovanou organizaci za nezákonnou. Začátkem roku 1930 byla pod názvem České zemské Ústředí obcí, měst a okresů přeci jen ustavena, ale její stanovy schváleny nebyly a ústředí tak zůstalo jen volným sdružením. V roce 1930 byla dosavadní slovenské sekce Svazu čsl. měst a obcí přeměněna na samostatný Slovenský krajinský sväz obcí a miest, který se stal stálým členem Svazu čsl. měst a obcí.\n\nV roce 1935 se svaz zabýval zákonem protiletadlové obrany v souvislosti s očekávanou válkou a finančním zajištěním povinností, které byly kladeny na obce. Následující vývoj aktivity svazu úplně utlumil. Časopis Národní výbory – časopis pro komunální politiku, který vycházel v letech 1946–1948, se ve svých článcích o činnosti svazu již nikde nezmiňuje. \n\nOd roku 1964 se začali poloilegálně scházet zástupci devíti největších českých měst, tj. Liberce, Ústí nad Labem, Hradce Králové, Pardubic, Olomouce, Zlína, Českých Budějovic, Plzně a Brna. O svazu se ale nesmělo do roku 1968 mluvit, centrální orgány považovaly vznik svazu za nátlakovou akci a neměly v úmyslu ho povolit. V lednu 1968 vystoupili aktéři z poloilegality a 20. a 21. srpna 1968 zorganizovali setkání zástupců městských a místních národních výborů na Staroměstské radnici v Praze, kde se kolem 60 delegátů rozhodlo vytvořit Svaz českých, moravských a slezských měst a obcí. Zvolili prozatímní radu, kterou pověřili, aby předložila ministerstvu vnitra návrh stanov ke schválení. Svaz se měl stát přímým partnerem národních rad a Federálního shromáždění. Už v té době se do něho přihlásilo 118 národních výborů reprezentujících kolem 50 % obyvatel a 9. října 1968 byla podepsána zakládací listina Svazu. Svaz ve svém programovém prohlášení odsoudil vstup vojsk na naše území. Zpočátku měl alespoň ústní podporu centrálních orgánů, v následujícím roce však již s odmítáním a 20. listopadu 1969 byla činnost Svazu mocensky ukončena. Ministerstvo vnitra zastavilo řízení o schválení stanov a později byl Svaz odsouzen jako nátlaková skupina. \n\nUstavující sjezd novodobého svazu se konal 16. ledna 1990 v pražském Paláci kultury. Sjelo se na něj 495 delegátů, zástupců z národních výborů a Občanského fóra, tedy delegátů s hlasem rozhodujícím, kteří předložili písemnou přihlášku do Svazu, a přítomno bylo dále 30 delegátů s hlasem poradním a 130 zástupců z ostatních poradních organizací. Panovala tu velká různorodost názorů i určitá nejednotnost, ale přesto nakonec jednání vyznělo konstruktivně.\n\n1. ledna 2014 byl svaz zapsán do spolkového rejstříku jako zájmové sdružení právnických osob s udaným datem vzniku 23. srpna 1995. K 19. říjnu 2015 byla zapsána změna právní formy na spolek.\n\nDle zprávy z 21. února 2019 svaz sdružuje 2745 obcí, tj. 43,89 % z celkového počtu obcí v České republice, a členské obce svazu zastupují 8 430 896 obyvatel, tj 79,7 % z celkového počtu obyvatelstva. Kromě obcí je členem svazu také Sdružení tajemníků městských a obecních úřadů ČR.\n\nO přijetí nebo vyloučení člena rozhoduje předsednictvo, rozhodnutí o vyloučení podléhá přezkumu kontrolním výborem.\n\nOrgány svazu jsou Sněm Svazu, Rada Svazu, Předsednictvo, Předseda Svazu, Místopředsedové Svazu, Komory Svazu, Předsednictva Komor Svazu, Výbor a Kontrolní Výbor Svazu (ve stanovách psáno specifickým pravopisem). Svaz navenek zastupuje předseda a místopředsedové, přičemž každý z nich může při zastupování jednat samostatně nebo mohou k zastupování pověřit další osobu. \n\nKaždý člen svazu je členem jedné z komor svazu. Svaz má Komoru statutárních měst, Komoru měst a Komoru obcí, přičemž hlavní město Praha je členem komory statutárních měst a městyse jsou členy komory obcí. K hájení zájmů městských částí statutárních měst a hlavního města Prahy je určen Výbor, do nějž může každá městská část členských měst nominovat po jednom zástupci. \n\nHlavní činnost je zaměřena především na oblast legislativy a různých opatření, např. strukturální politiky, politiky sociálního začleňování či dotačních titulů, které se dotýkají života obcí. V roce 2004 se Svaz stal povinným připomínkovým místem v meziresortním připomínkovém řízení, v roce 2005 uzavřel s vládou České republiky dohodu o vzájemné spolupráci. Dohody o spolupráci má uzavřeny též s ministerstvy zemědělství, životního prostředí a místního rozvoje.\n\nSvaz měst a obcí ČR je akreditovanou vzdělávací institucí pro vzdělávání úředníků územních samosprávných celků pro program „Veřejné zakázky a odpovědné veřejné zadávání“ (AK/PV- 672/2018, AK/VE-388/2018 a AK/I-45/2018), tyto semináře nabízí v rámci projektu „Efektivní správa obcí“ obcím a městům pro jejich úředníky zcela zdarma.\n\nSvaz se účastní činnosti Evropské rady obcí a regionů (CEMR), Výboru regionů (CoR) a Kongresu místních a regionálních orgánů při Radě Evropy (CLRAE) a je zapojen i ve Světové organizaci měst a samospráv (UCLG). Svaz se účastní různých mezinárodních projektů, do jejichž realizace zapojuje své členy, a podporuje města a obce v navazování partnerské spolupráce.\n\nJednou z viditelných a medializovaných aktivit svazu je každoroční soutěž Vesnice roku. \n\n\n"}
{"id": "1475472", "url": "https://cs.wikipedia.org/wiki?curid=1475472", "title": "Iset (kněžka)", "text": "Iset (kněžka)\n\nIset (také Aset nebo Isis) byla egyptská princezna a kněžka během 20. dynastie. Byla dcerou faraona Ramesse VI. a jeho ženy Nubchesbed a sestrou faraona Ramesse VII. Jako první držela obnovené kněžské tituly \"boží manželka Amona\" a \"uctívačka boha Amona\". Byla také první kněžka s hodností \"boží manželka Amona\", která žila v celibátu. Je zobrazena na stéle z Koptosu.\n"}
{"id": "1475473", "url": "https://cs.wikipedia.org/wiki?curid=1475473", "title": "Turistická značená trasa 7460", "text": "Turistická značená trasa 7460\n\nPočátek trasy se nachází na jižním konci Svídnice u práčovské přehrady na rozcestí s modře značenou trasou 1915 z Chrudimi do Nasavrk. Trasa stoupá jižním směrem do Práčova a ke vstupu do Slavické obory. Pěšinou obchází část jejího oplocení a poté po lesní cestě sestupuje do údolí Chrudimky do Strádovského Pekla, kde končí. Zde se nachází rozcestí se zeleně značenou trasou 4312 od Pekelského mlýna do Žumberku.\n\nTrasa vznikla po přeložení rovněž žlutě značené trasy 7339 západněji. Přicházela do Práčova od Trpišova a pokračovala západním okrajem Slavické obory k Pekelskému mlýnu. Trasa 7460 vznikla jako její částečná náhrada s tím, že je vedena mimo oplocení obory.\n\n"}
{"id": "1475475", "url": "https://cs.wikipedia.org/wiki?curid=1475475", "title": "Auta: Burákův národní šampionát", "text": "Auta: Burákův národní šampionát\n\nAuta: Burákův národní šampionát je závodní videohra s otevřeným světem. Po videohře \"Auta\" se jedná o druhou hru vytvořenou na základě filmu \"Auta\" (2006).\n\nHra je k dispozici na Xbox 360, Microsoft Windows, Nintendo DS, PlayStation 2, PlayStation 3, Game Boy Advance a Wii. Český dabing není oproti filmu a první videohře stejný, většina postav je dabována jinými dabéry.\n\nHra pokračuje v příběhu Bleska McQueena a jeho pobývání v Kardanové Lhotě. Burák pořádá závodní šampionát, kterého se účastní i zahraniční závodníci. Do hry tak přibývá několik nových postav: Ema, Otto, Gudmund, Koji a Giovanni. Nejen ti jsou ale novinkou, oproti první videohře lze v této hrát i za Luigiho, Fillmora a Seržu (v první bylo možné hrát pouze za Luigiho, a to jen v jedné z miniher). Z celé videohry naopak úplně zmizela jedna z hlavních postav – Sally, a to i přesto, že se její postava objevuje i v následujících filmových pokračováních.\n\nHra se stejně jako první videohra skládá ze tří oblastí – Kardanové Lhoty, Tlumičového údolí a Spoilerového průsmyku. Velká část míst v těchto třech oblastech je ale upravena – v každé oblasti bylo několik míst v režimu volné jízdy úplně uzavřeno. Tlumičové údolí bylo rozšířeno o letiště, v Kardanové Lhotě byl změněn park a Spoilerový průsmyk ztratil díky uzavření většiny cest příjezdovou cestu. Byl ale také rozšířen o několik nových míst, ta ovšem nejsou v režimu volné jízdy dostupná.\n\nVideohra obsahuje i nové minihry – mezi ně patří Fillmorovo \"Benzínové šílenství\", \"Štafetový závod\", \"Stíhací jízda\" či \"Ramonovo rytmické šílenství\".\n\nHráč ve hře sbírá nejen body, ale i kola, která si může nechat vyměnit u Luigiho, a samolepky za splnění úkolů.\n\n\"PLAYALL\" – odemkne všechny závody a minihry a všechny 3 oblasti\n\n\"ALLYORS\" – odemkne celý obsah hry kromě většiny závodů\n\n\"MATTEL07\" – odemkne všechna auta\n\n\"BUYTALL\" – odemkne všechny bonusové arty\n\n\"PAINTIT\" – odemkne všechny barvy aut (kromě barev Bleska McQueena)\n\n\"NCEDUDZ\" – odemkne všechny alternativní barvy pro Bleska McQueena\n\n\"INSTYLE\" – odemkne všechny story-mode nápravy a Luigiho pneumatiky\n\n\"VRYFAST\"  – odemkne obtížnost expert\n\n\"ZZOOOOM\" – neomezené posilnění nitra\n\n\"0TO200X\" – extrémní zrychlení\n"}
{"id": "1475477", "url": "https://cs.wikipedia.org/wiki?curid=1475477", "title": "Radnice (Hostinné)", "text": "Radnice (Hostinné)\n\nRadnice v Hostinném stojí uprostřed řady měšťanských domů na západní straně náměstí. Radnice je renesanční, s věží. Podle staré městské knihy založené roku 1477 existovala radnice v Hostinném již v polovině 15. století. Turistickou atrakcí je radniční věž se sochami obrů.\n\nPrvní písemná zmínka o radní místnosti pochází z roku 1487 v souvislosti s předvoláním místního občana k úřednímu jednání. Z textu však nevyplývá, zda šlo o radnici na současném místě. I když v tak malém městě, jakým bylo Hostinné, tomu tak s největší pravděpodobností je. Dnešní radnice byla vystavěna na základech gotického měšťanského domu roku 1525. To je doloženo i datací na radniční věži. Dům stojící na místě dnešní radnice měl z kamene pouze základy a jeho nadzemní část byla vyzděna jen zčásti. Převážná část domu byla postavena ze dřeva. Z přestaveb po roce 1525 a z období pozdní gotiky se dochoval lomený portál v přízemí, vedoucí do krámce a bohatě zdobený přetínanými pruhy s obloučkovými motivy, tordováním a diamantováním, ostění okna v podloubí s křížem uprostřed a okno v prvním patře budovy, zhotovené z místního červeného pískovce. Vznik těchto stavebních prvků je datován do období mezi lety 1525 – 1560. Renesanční přestavby radnice za účasti severoitalského stavitele Carla Valmadiho v posledních desetiletích 16. století dokládá letopočet 1591, nacházející se v prvním patře budovy. Po velkém požáru města dne 24. srpna 1610, kdy spolu se zámkem, kostelem, farou, školou, pivovarem a všemi měšťanskými domy na náměstí vyhořela i radnice, byla díky velké snaze majitele města Jana Kryštofa z Valdštejna (1577–1616) znovu obnovena.\n"}
{"id": "1475480", "url": "https://cs.wikipedia.org/wiki?curid=1475480", "title": "Arianrhod", "text": "Arianrhod\n\nArianrhod je ženské křestní jméno keltského původu. Jméno se ve velštině vykládá jako \"\"Stříbrné kolo\"\", což je symbol reprezentující kolo roku. Ve velšské mytologii je Arianrhod matka bratrů \"Dylana ail Dona\" a \"Lleu Llaw Gyffa\". Je keltská bohyně Měsíce, hvězd a nebe.\n\nJméno \"Arianrhod\" (z welšského \"arian\", \"stříbro,\" and \"rhod\", \"kolo\") může pocházet z protokeltského spojení *\"Arganto-rotā\", jež znamená \"stříbrné kolo\". Nejstarší forma jména byla zřejmě \"Aranrot\", tedy je možné, že první část jména má vztah ke slovu \"Aran.\"\n\n"}
{"id": "1475482", "url": "https://cs.wikipedia.org/wiki?curid=1475482", "title": "Vicente Jiménez Zamora", "text": "Vicente Jiménez Zamora\n\nMons. Vicente Jiménez Zamora (* 28. ledna 1944 Ágreda) je španělský katolický biskup, arcibiskup zamorský.\n\n"}
{"id": "1475489", "url": "https://cs.wikipedia.org/wiki?curid=1475489", "title": "William Pumphrey", "text": "William Pumphrey\n\nWilliam Pumphrey (1817 – 1905) byl anglický pionýr fotografie působící v Yorku.\n\nPumphrey byl Kvaker a začínal jako učitel věd na Bootham school v Yorku. Vlastní licenci zakoupil od Samuela Walkera, prvního Yorkského fotografa v červenci 1849, a pracoval v tomto oboru až do roku 1854. Během této doby často přednášel o vědeckých a příbuzných oborech. Ve skutečnosti pokračoval v přednášení – včetně chlapců v Boothamu – dokonce i poté, co nastoupil do funkce vedoucího soukromého azylu pro duševně choré v Yorku. Měl rád cestování, z cest vozil mnoho fotografií, například se scénami Švýcarska a jiných zemí, které s potešením promítal svým přátelům magickou lucernou.\n\nV roce 1866 v areálu nemocnice Bootham Park uspořádal výstavu \"Yorkshire Fine Art and Industry\" (\"Výtvarné umění a průmysl v Yorkshire\"), ve které zprovoznil dva otočné stereoskopy, z nichž každý obsahoval 50 z jeho stereopohledů.\n\n"}
{"id": "1475491", "url": "https://cs.wikipedia.org/wiki?curid=1475491", "title": "Boeing E-7 Wedgetail", "text": "Boeing E-7 Wedgetail\n\nBoeing E-7 Wedgetail je dvoumotorový proudový letoun včasné výstrahy a řízení (AWACS) zkonstruovaný americkou společností Boeing. Původně byl vyvíjen pod označením Boeing 737 AEW&C. Prototyp poprvé vzlétl roku 2004. Do roku 2019 bylo vyrobeno celkem 14 strojů, jejichž uživateli jsou Austrálie, Jižní Korea a Turecko. Dalších pět v březnu 2019 objednalo Spojené království.\n\nV roce 1994 Austrálie zahájila modernizační program AIR 5077, v rámci kterého chtěla získat letouny včasné výstrahy a řízení, pro které zvolila jméno E-7A Wedgetail. Posuzovány byly tři projekty. Upravený C-130J-30 Super Hercules s radarem AN/APS-145, dále Airbus A310 s izraelským radarem EL/M-2075 a konečně Boeing 737 AEW&C, který se v červenci 1999 stal vítězem soutěže. Roku 2000 se hlavním kontraktorem projektu stala společnost Boeing, spolupracující dále se společnostmi Northrop Grumman, Boeing Australia a BAE Systems Australia. Hodnota kontraktu přesáhla miliardu dolarů. Objednány byly čtyři letouny s opcí na další tři. V roce 2004 byla využita opce na dva letouny, zbývající opce využita nebyla.\n\nVývoj letounu se oproti předpokladům protáhl o pět let. První let prototypu proběhl v květnu 2004 na továrním letišti Boeingu v Seattlu. Tovární zkoušky byly dokončeny v červenci 2005. První dva letouny byly australskému letectvu předány 26. listopadu 2009. Do služby byly formálně přijaty v dubnu 2010. Austrálii bylo do roku 2012 dodáno celkem šest letounů Wedgetail. Ve službě jsou hodnoceny pozitivně. Pod označením AIR 5077 5A byl zahájen program jejich dílčí modernizace. První dva modernizované stroje mají být dodány v roce 2019.\n\nDruhým uživatelem typu je Turecko, které typ zvolilo v roce 2000 v rámci modernizačního programu Peace Eagle a dalo mu označení E-7T. Mělo přitom specifický požadavek na využití řady tureckých systémů a komponentů. Kontrakt v hodnotě 1,6 miliardy USD byl tureckou vládou podepsán v květnu 2002. Zkoušky prototypu začaly v září 2007, jejich dokončení ale dlouho bránilo ochlazení vztahů s Izraelem, který odmítal dodat část elektroniky. Čtyři objednané letouny tak mohly být dodány až v letech 2014–2015. První byl vyroben v USA a zbývající tureckou společností Turkish Aerospace Industries (TAI) v Ankaře.\n\nJako třetí uživatel si tyto letouny roku 2006 zvolila Jižní Korea. Kontrakt v hodnotě 1,6 miliardy USD byl podepsán v listopadu 2006. Jejich dodání proběhlo v rámci modernizačního programu Peace Eye. Celkem byly do října 2012 dodány čtyři letouny. První byl vyroben v USA a zbývající jihokorejskou společností Korea Aerospace Industries (KAI).\n\nDne 22. března 2019 byla oznámena objednávka 5 kusů pro Royal Air Force, které budou modifikovány britskou firmou Marshall's of Cambridge a mají nahradit současné E-3 Sentry.\n\nZákladem konstrukce E-7 je zesílená verze dopravního letounu Boeing 737-700. Za kokpitem se nachází systém pro tankování za letu a přepracovaná kabina vybavená deseti operátorskými pracovišti. Operátoři sedí bokem ke směru letu. Uprostřed trupu je kuchyňka a odpočinková místnost a na zádi především další elektronika. Hlavním senzorem letounu je radar s fixní anténou Northrop Grumman MESA (\"Multi-role Electronically Scanned Array\") nesený v pouzdru nad trupem. Jde o systém s aktivním elektronickým skenováním paprsku kategorie AESA. Hlavní anténní plochy mají výšku 2,7 m a délku 7,3 m. Díky dvojici pomocných antén má radar celokruhové pokrytí. V základním režimu má dosah až 350 km a současně dokáže sledovat až 180 objektů. Režimů ale má mnohem více. Letoun pohánějí dva dvouproudové motory CFM International CFM56-7B27A o tahu 118 kN.\n\nAustralské letectvo své letouny E-7A nasadilo od září 2014 do války proti Islámskému státu v Iráku a Sýrii. Operovaly přitom ze základem ve Spojených arabských emirátech. Dále se účastní celé řady cvičení (Bersama Lima, Cope North, Red Flag, Pitch Black).\n\n Austrálie\n\n\n\n\n\"Technické údaje pocházejí z webu „Airforce-technology.com“\".\n\n\n"}
{"id": "1475492", "url": "https://cs.wikipedia.org/wiki?curid=1475492", "title": "Frymburk (tvrziště)", "text": "Frymburk (tvrziště)\n\nFrymburk je zaniklá tvrz ve stejnojmenné obci v okrese Klatovy. Dochovalo se po ní tvrziště, na kterém byla v devatenáctém století postavena kaple svatého Antonína Paduánského. Areál bývalé tvrze s kaplí je od roku 1964 chráněn jako kulturní památka.\n\nPrvní písemná zmínka o frymburské tvrzi pochází z roku 1318, kdy se o ni dělili bratři Sezema a Protiva z Frymburka. Sezema svou polovinu prodal Pertoltovi z Lipého a přestěhoval se do Kasejovic. Pertolt zastával funkci vyšehradského probošta a svou část Frymburka roku 1341 zastavil Drslavovi ze Šelmberka. Z písemných pramenů jsou známi další členové rodu vladyků z Frymburka, ale není jasné, kterému z nich, a zda vůbec, frymburská tvrz patřila.\n\nRoku 1384 vesnice patřila Pavlovi z Vimberka a později pravděpodobně Stachovi z Bubna. Dokladem toho je skutečnost, že Stachovi synové Držkraj Stoklasa, Václav Varleich a Racek Buben z Frymburka vykonávali patronátní právo kostela ve Volenicích, kterému věnovali mimo jiné platy z Frymburka. Posledním vlastníkem tvrze se stal Racek Varleich z Bubna, který se postavil proti králi Jiřímu z Poděbrad. Při vojenském tažení proti stoupencům jednoty zelenohorské tvrz proto roku 1467 dobyl a vypálil kníže Jindřich Minstrberský. Jako pustá byla tvrz uvedena v roce 1549.\n\nV šestnáctém století byla jižně od staré tvrze postavena nová frymburská tvrz v renesančním slohu.\n\nTvrziště má podobu trojbokého pahorku obehnaného na severní a východní straně dvacet metrů širokým příkopem, před kterým se nachází val. Jihozápadní stranu chránil strmý svah. Na jižním okraji centrálního pahorku se dochovaly dva nepatrné fragmenty hradby.\n\nObdélnou kapli uzavírá odsazený půlkruhový presbytář. Fasády jsou nezdobené, pouze pod střechou je fabionová korunní římsa. Ze sedlové střechy vybíhá čtverhranná dřevěná zvonice se stanovou střechou.\n"}
{"id": "1475493", "url": "https://cs.wikipedia.org/wiki?curid=1475493", "title": "Frymburk (tvrz)", "text": "Frymburk (tvrz)\n\nFrymburk je tvrz přestavěná na panský dvůr ve stejnojmenné obci v okrese Klatovy. Areál dvora je od roku 1964 chráněn jako kulturní památka.\n\nPrvním panským sídlem ve Frymburku byla stará tvrz, která zanikla při tažení knížete Jindřicha Minstrberského proti stoupencům jednoty zelenohorské v roce 1467. Okolo roku 1490 se vesnice stala součástí panství hradu Rabí, u kterého zůstala až do roku 1574, kdy ji Vilém z Rožmberka prodal Janu Vojslavovi Branišovskému z Branišova. Ten si nechal v jižním sousedství staré tvrze postavit novou renesanční tvrz.\n\nJan Vojslav z Branišova zemřel roku 1612 a Frymburk po něm zdědil nejstarší syn Jan Vojslav z Branišova. Mezi roky 1615–1617 zemřel, a tvrz získal jeho bratr Vojslav z Branišova. Během stavovského povstání v letech 1618–1620 se ukryl v Sušici a tvrz byla v té době dobyta a vypálena. Za účast na povstání byl odsouzen ke konfiskaci třetiny majetku, ke které patřil Frymburk. Vesnici poté roku 1623 koupila Alžběta z Kolovrat, rozená z Lobkovic, a připojila ji k žichovickému panství. Tvrz nezanikla, ale v devatenáctém století byla přestavěna na panský dvůr.\n\nZ renesanční tvrze se dochovala část sgrafitové výzdoby a hřebínkové klenby v interiéru. K památkově chráněnému areálu patří trojice obytných domů, stáje se sýpkou, stodola, kolna. Budovy obklopují tři strany dvora s lichoběžníkovým půdorysem, ke kterému na severu přiléhá ovocný sad. Vjezd do dvora umožňuje dvojice kulisových bran v severovýchodním a severozápadním nároží.\n"}
{"id": "1475499", "url": "https://cs.wikipedia.org/wiki?curid=1475499", "title": "August Ferdinand Bernhardi", "text": "August Ferdinand Bernhardi\n\nJohann Christian August Ferdinand Bernhardi (24. června 1769, Berlín – 1. června 1820, tamtéž) byl německý lingvista a romantický spisovatel.\n\nPo studiu filosofie na Univerzitě v Halle se roku 1791 stal učitelem na gymnáziu ve Friedrichswerderu v v Berlíně a roku 1808 se stal jeho ředitelem. Roku 1799 se oženil se Sophií Tieckovou, mladší sestrou básníka Ludwiga Tiecka, manželství se však roku 1805 rozpadlo.\n\nStal se proslulým svými jazykovědnými výzkumy, které měly značný vliv na slavné lingvisty Wilhelma von Humboldta a Franze Boppa. Roku 1815 se stal členem protestantské konzistoře a Akademické zkušební komise v Berlíně. Krátce před smrtí byl jmenován ředitelem gymnázia Friedricha Wilhelmse.\n\nDíky své manželce se dostal do romantických kruhů spojených s takovými lidmi, jako byli bratři Friedrich Schlegel a August Wilhelm Schlegel a další. To je jej podnítilo k psaní satirických prací o berlínské společnosti a literárním životě. Přispíval do literární časopisů \"Athenaeum\" a \"Europa\" a napsal také několik romantických příběhů a básní, z nichž nejznámější \"Der Löwe in Florenz\" (\"Lev ve Florencii\").\n\n"}
{"id": "1475501", "url": "https://cs.wikipedia.org/wiki?curid=1475501", "title": "Marta aneb Trh v Richmondu", "text": "Marta aneb Trh v Richmondu\n\nMarta aneb Trh v Richmondu ( \"\") je opera Friedricha von Flotow na libreto Friedricha Wilhelma Riese z roku 1847.\n\nOpera byla poprvé uvedena ve Vídni v Divadle u Korutanské brány dne 25. listopadu 1847.\n\nDěje se v Richmondu a jeho okolí v roce 1710.\n\nV zámku lady Durhamové.\n\nLady Harriet Durhamová, dvorní dáma královny Anny, je unavena životem u dvora a zklamána dotěrnými nápadníky. Proto se uchýlila na svůj zámek, kde jí dělá společnost její důvěrnice Nancy a strýc lord Tristan Miklefort. Pod okny zámku procházejí venkovské dívky, které jdou na trh do Richmondu. Harriet a Nancy se chtějí pobavit a v převleku za venkovská děvčata se vypraví rovněž na tržiště. K převleku dámy donutí i Lorda Mikleforta.\n\nTrh v Richmondu.\n\nNa tržišti sedláci najímají služebné a děvečky. Dívky před sedláky vychvalují své dovednosti a ti je najímají. Je tu také bohatý statkář Plumket se svým přítelem Lyonelem. Toho přijal Plumketův otec jako neznámého nalezence. Jediné svědectví o Lyonelově minulosti je drahocený prsten, který má v případě nejvyšší nouze ukázat královně.\n\nLady Harriet pod jménem Marta a Nancy jako Julie se pro svou zábavu zařazují mezi děvčata, která hledají službu. Lord Tristan zabloudil v davu a nemohl jim v tom zabránit. Plumket a Lyonel jsou okouzleni krásou divek a najímají je. Podle zvyku potvrzeního královnou Annou, musí dívka, která přijme na trhu od nájemce zálohu, ve službě setrvat nejméně jeden rok. Když to dívky zjistí, jsou zděšeny a nemůže jim pomoci ani lord Tristan. \n\nPlumketův statek.\n\nPlumket i Lyonel se rychle zamilují do svých nových služek. Pokouší se jim vysvětlit jejich povinnosti, ale obě divky s těmito pracemi nemají žádné zkušenosti. Nakonec tedy sami sedláci usedají ke kolovratům a ukazují služkám, jak mají tkát. Marta ale zazpívá píseň \"Poslední růže léta\", která oba muže dojme. Přejí tedy dívkám dobrou noc a odcházejí. Dívky ale za pomoci lorda Tristana uprchnou. Tím ale porušily smlouvu a na jejich dopadení je vypsána odměna.\n\nHospoda v lese.\n\nV lesní hospodě sedí Plumket, když v tom se přiblíží královnina lovecká družina. Nancy se od ní oddělila a potkala Plumketa. Ten ji poznává a připomíná jí její služebný závazek. Nancy přivolává na pomoc svou loveckou družinu a Plumketa zahání.\n\nLyonel se v lese setkává s Harriet a vyznává jí lásku, ona jej ale odmítá a rovněž přivolává na pomoc strýce Tristana. Lyonel pohoršen Harrietiným chováním odhaluje její jednání na richmondském trhu. Tristan jej prohlásí za šílence a nechá ho pro urážku šlechtičny poslat do vězení. Lyonel stačí předat svůj prsten Plumketovi se žádostí, aby jej předal královně.\n\nSvětnice v Plumketově dvoře.\n\nKrálovna podle prstenu poznává, že Lyonel je synem lorda Derbyho, který byl kdysi neprávem obviněn a odsouzen. Je tedy uznán jeho právoplatným dědicem. Lady Harriet se stydí za to, jak se k němu chovala, a chce se Lyonelovi omluvit. Ten ji ale odmítá, protože si myslí, že se o něj zajímá pouze kvůli této změně. Harriet je tím zdrcena.\n\nPlumket a Nancy, kteří se již zasnoubili, se rozhodnou, že svým přátelům se smířením pomohou.\n\nTrh v Richmondu.\n\nLady Harriet a Nancy jsou opět v převleku za venkovské dívky na trhu v Richmondu. Harriet potkává Lyonela a vyznává mu lásku a je ochotna se zříci svého postavení. Lyonel si uvedomuje, že Harriet skutečně miluje a milenci se smíří. Z toho se radují Plumket a Nancy a ostatní účastníci trhu oběma párům milenců blahopřejí.\n\nPremiéra opery proběhla ve vídeňském Divadle u Korutanské brány () dne 25. listopadu 1847.\n\nV Národním divadle v Praze byla opera uvedena celkem 3x, a to v sezónách 1884 - 1885 (4 představení), 1889 - 1889 (2 představení) a 1943 - 1944 (6 představení).\n\nNárodní divadlo Brno uvedlo operu v sezóně 2004/2005. Dirigent: Milan Kaňák, režie: Jaromír Brych, premiéra: 25. února 2005.\n\n\n"}
{"id": "1475502", "url": "https://cs.wikipedia.org/wiki?curid=1475502", "title": "Seznam kamenů zmizelých v Nuslích", "text": "Seznam kamenů zmizelých v Nuslích\n\nSeznam kamenů zmizelých v Nuslích obsahuje pamětní kameny obětem nacismu v Nuslích (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\n\n"}
{"id": "1475503", "url": "https://cs.wikipedia.org/wiki?curid=1475503", "title": "Dům čp. 14 (Štramberk)", "text": "Dům čp. 14 (Štramberk)\n\nDům čp. 14 se nachází na jihovýchodní části Náměstí ve Štramberku v okrese Nový Jičín. Na místě roubeného domu byl přestavěn do zděné podoby v polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle písemných záznamů z roku 1614 byl majitelem Václav Kovář. Další majitel je znám z Gruntovní knihy z roku 1676 a 1749. Od roku 1771 byl majitelem šenkovní měšťan Ignác Baar. V dalších letech se střídali majitelé. V roce 1855 při požáru města dům vyhořel a následně byl přestavěn. Od roku 1889 vlastnil dům Ferdinand Raška a jeho potomci do devadesátých let 20. století. V současné době dům vlastní společnost LOTEKS, s. r. o. z Kopřivnice.\n\nDům je zděná přízemní stavba obrácená štítovým průčelím do náměstí. Je postaven na nízké podezdívce, která vyrovnává svahovou nerovnost. Průčelí je v přízemí tříosé s kordonovou římsou a s pravoúhlými okny s čabrakovými šambránami. Štít je dvouosý, členěný lizenovými rámy, v dolních rozích a kolem kulatého okna ve vrcholu štítu jsou štukové ornamenty. Dvě okna ve štítu jsou s parapety a čabrakovými šambránami. Střecha je sedlová, krytá plechem.\n\n\n"}
{"id": "1475504", "url": "https://cs.wikipedia.org/wiki?curid=1475504", "title": "Norman Heathcote", "text": "Norman Heathcote\n\nJohn Norman Heathcote (21. června 1863 – 16. července 1946) byl britský spisovatel, akvarelový malíř a fotograf, který napsal knihu \"St. Kilda\", publikovanou v roce 1900, o skotském hebridském souostroví St. Kilda.\n\nNorman Heathcote byl druhé dítě a nejstarší syn Johna Moyera Heathcota (1834–1912) a Louisy Cecilie MacLeodové (1838–1910), kteří se vzali v roce 1860. Jeho otec (jehož matka byla nejmladší dcerou barona Nicholase Ridleyho-Colborna) byla barrister a významný amatérský hráč tenisu. Jeho matka byla nejstarším dítětem Normana Macleoda. Jako dítě Norman žil v Londýně, v Brightonu a na hradě Conington.\n\nHeathcote se narodil v roce 1863 a navštěvoval Eton College a pak Trinity College v Cambridge v roce 1882, kde získal titul BA v roce 1885. V roce 1906 se stal smírčím soudcem a v 1917/18 hlavním šerifem Huntingdonshire. Po smrti svého otce v roce 1912 zdědil Conington Castle, Conington, Huntingdonshire s majetkem o rozloze přes 2800 ha, kde žil po mnoho let. Také zdědil panství Steeple Gidding, které prodal panu Towerovi v roce 1915.\n\nV roce 1933 vlastnil parní jachtu zvanou \"Ketch\". Neoženil se, ani neměl děti. Zemřel 16. července 1946 a je pohřben v Coningtonstém kostele.\n\nV roce 1898 a podruhé v roce 1899 navštívil Heathcote souostroví se svou sestrou Evelyn. V té době ostrov St. Kilda vlastnil jeho strýc Reginald MacLeod. Chtěl pokračovat v psaní knihy o ostrovech, kterou vydalo v roce 1900 v Londýně nakladatelství Longmans Green a přetištěna byla v roce 1985. To zahrnovalo osmdesát jeho vlastních fotoilustrací (pořízené ruční kamerou), nákresy, obrázky a mapu. Jako první zaznamenal na ostrovech několik druhů ptáků. Kniha se zabývá lidmi žijícími na St. Kildě, jejich dějinami a zvyky; divokou zvěří (zejména pozorování ptáků)a zážitky z plavby a lezení na St. Kildans.\n\nV roce 1898 Heathcote a jeho sestra dorazili po čtyřhodinové plavbě na parníku Martin Orme SS \"Dunara Castle\". \"Dunara\" a McCallumův parník \"Hebridy\" je navštěvovali asi jednou za čtrnáct dní, ale pouze během tři letních měsíce. Mezi asi dvaceti návštěvníky bylo několik turistů, jiní však přišli, aby začali stavět novou školu. V roce 1898 položila Evelyn základní kámen a v době své návštěvy v roce 1899 byla škola dokončena a kostel byl kompletně zrekonstruován. Stálé obyvatelstvo čítalo asi sedmdesát lidí, nejvíce mluvilo pouze skotskou gaelštinou, i když děti se ve škole učili anglicky.\n\nV roce 1899 jejich návštěva trvala dva měsíce a v červenci Heathcote a Evelyn byli lodí převezeni na ostrov Boreray, kde spolu lezli na vrchol Stac Lee. Napsal, že Stac Lee nebyl „obtížným stoupáním“ a že před Evelyn stály na vrcholu již dvě další ženy. Nicméně, po prozkoumání ostrova Boreray a před návratem na hlavní ostrov Hirta, se počasí zhoršilo a oni byli nuceni strávit noc ve svém člunu a schovávat se v mořské jeskyni na Boreray. Když navštívil vrchol Stac Levenish, bylo mu řečeno, že byl první člověk na St. Kilda, který tam byl. Nedokázal se opět nalodit do člunu, musel vylézt zpět na vrchol, aby sestoupil na druhou stranu, kde loď mohla být ve více chráněné vodě. Za nejobtížnější vrchol na stoupání považoval Stac Biorach, říká se, že Richard Manliffe Barrington byl jediný neobyvatel St. Kildanu, který ho vylezl.\n\nV roce 1900 publikoval papírovou „mapu St. Kilda“ v \"Geographical Journal\", kde popsal své průzkumné metody při výrobě mapy, která byla součástí knihy \"St. Kilda\". S výjimkou Village Bay na Hirtě je těžké slézt dolů na břeh, z vrcholu útesů je často nemožné pohodlně vidět pobřeží. V Soay a Boreray se ani nepokusil dostat svůj teodolit na břeh. O rok později v článku „Lezení na St. Kildě“ v časopisu \"Scottish Mountaineering Club\" podal přehled o svých zkušenostech s lezením. O lezení na Stac Lee prozradil, že to bylo „poměrně snadné“ ačkoli dostat se z břehu na vrchol bylo „nejhorší“ skákání na břeh a lezení po převislých útesech pokrytými kluzkými mořskými řasami 6 metrů nad hladinou moře. Doporučil sundat boty a šplhat v ponožkách.\n\n"}
{"id": "1475510", "url": "https://cs.wikipedia.org/wiki?curid=1475510", "title": "Canadian Surface Combatant", "text": "Canadian Surface Combatant\n\nCanadian Surface Combatant (CSC) je modernizační program kanadského královského námořnictva, v rámci kterého má být postaveno až 15 nových fregat, které ve službě nahradí torpédoborce třídy \"Iroquois\" a fregaty třídy \"Halifax\". Plánovaná lodní třída je exportní variantou špičkových britských fregat Typu 26 Global Combat Ship.\n\nDo soutěže na bojová plavidla CSC se zapojili celkem tři účastníci: Alion Canada s projektem vycházejícím z nizozemských fregat třídy \"De Zeven Provinciën\", konsorcium Navantia-Saab Team s derivátem španělských fregat třídy \"Álvaro de Bazán\" a konsorcium Combat Ship Team s derivátem britských fregat Typu 26 GCS. Naopak vyřazen byl projekt loděnic Naval Group a Fincantieri vycházející z evropských fregat třídy FREMM.\n\nV říjnu 2018 se vítězem soutěže CSC stalo konsorcium Combat Ship Team s fregatami Typu 26 GCS. Neúspěšný účastník tendru Alion Canada se výsledek pokusil soudně napadnout kvůli nedodržení některých požadavků (např. rychlost), ale 30. ledna 2019 byla jeho žaloba zamítnuta. Dne 7. února 2019 loděnice Irving Shipbuilding získala kontrakt ve výši 140 milionů USD na počáteční fázi vývoje CSC. Jeho realizaci provede společnost Lockheed Martin Canada. Úprava projektu typu 26 dle kanadských požadavků má trvat až čtyři roky. Fregaty postaví loděnice Irving Shipbuilding v Halifaxu. Stavba bude zahájena na počátku 20. let. Celkové náklady na program CSC jsou odhadovány na 52,7 miliardy USD.\n\nFregaty budou vybaveny americkým radarem AN/SPY-7(V)1 kategorie AESA.\n"}
{"id": "1475511", "url": "https://cs.wikipedia.org/wiki?curid=1475511", "title": "Městská jatka (Kraslice)", "text": "Městská jatka (Kraslice)\n\nMěstská jatka je památkově chráněný areál v Kraslicích v okrese Sokolov, vybudovaný na počátku 20. století k porážce hospodářských zvířat.\nSoubor secesních staveb se nachází nad pravým břehem říčky Svatavy u jižního okraje města v ulici U elektrárny. V interiéru se nachází expozice zrekonstruovaného strojního zařízení jatek.\n\nS výjimkou objektu trafostanice, postavené na místě bývalé elektrárny, je areál od roku 2004 chráněn jako kulturní památka.\n\nNa místě vyhořelé prádelny Heinricha Pilze byly v těsné blízkosti železniční trati vybudovány jatky společně s městskou elektrárnou. Architektem byl varnsdorfský architekt Anton Möller, který se specializoval na obdobné objekty. Literatura uvádí, že inspiraci hledal v maurské nebo balkánské architektuře. Postupně jich vyprojektoval až 24 na celém území tehdejšího Rakouska-Uherska, jatka v Kraslicích jsou mezi nimi považována za nejzachovalejší. \n\nBudovy postavil místní stavitel Anton Gerstner, strojní zařízení dodala pražská Rustonka. Do areálu vedla kolej z tehdejšího dolního nádraží (nyní vlaková zastávka Kraslice předměstí), aby vagony s dobytkem mohly zajíždět do jatek. Ve 30. letech 20. století proběhla modernizace, technologii pro chladírnu dodala První brněnská strojírna, manipulační zařízení jatek vyrobily plzeňské Škodovy závody.\n\nAž do roku 1990 sloužil areál svému účelu. Od roku 2002 jsou budovy v soukromém vlastnictví, využívané jako obchod se stavebninami a stylová restaurace.\n\nAreál sestává z hlavní budovy čp. 1928, pomocné provozní haly, objektu se sociálním zařízením a obytné budovy čp. 636. Obytná budova je zděný dvoupodlažní objekt s dochovaným architektonickým členěním fasád s keramickými tvarovkami. Centrální výrobní objekt tvoří přízemní zděná budova s polopatrem. Jedná se o osově symetrickou dvojici porážkových hal. Severní hala byla určena pro vepřový dobytek, jižní pro dobytek hovězí. Haly jsou propojeny manipulačním traktem předchladírny a při východní straně spojeny se střední, patrovou budovou chladírny. Severní a jižní část je doplněna dvěma budovami stájí. Na příčné ose stojí při západní straně chladírny 25 metrů vysoká kónická dvoupatrová věž završená jehlancovou střechou s makovicí. V jejím přízemí se nachází strojovna a kotelna s výparníky, v patře nádrže na horkou a studenou vodu. K věži po obou stranách přiléhají místnosti dršťkáren.\n\nV areálu bývalých jatek se dochovala značná část původních technologických zařízení. Ve výparníkové věži se dochoval chladicí systém s ležatým jednoválcovým kompresorem, původně poháněným velkým parním strojem. Ten byl později nahrazen elektromotorem firmy Siemens. Výrobník ledu sloužil nejen pro jatka k chlazení masa, ale zásobovaly se jím i okolní hospody. K odvádění ohřátého vzduchu z výměníku sloužil radiální ventilátor s jedním oběžným kolem. Rovněž se dochoval výměník s hadem kovových trubek, visutá kolejová dráha pro přepravu z porážkových hal a zdvihací zařízení k manipulaci s břemeny na kolejovou dráhu.\n\n"}
{"id": "1475512", "url": "https://cs.wikipedia.org/wiki?curid=1475512", "title": "Milan Krajniak", "text": "Milan Krajniak\n\nMilan Krajniak (* 30. ledna 1973 Bojnice) je slovenský politik. Od roku 2016 je poslancem Národní rady Slovenské republiky a místopředsedou opozičního hnutí SME RODINA. \n\nV letech 2015 až 2017 byl vydavatelem internetového deníku \"Konzervatívny výber\". Ve volbách v roce 2019 kandiduje na prezidenta Slovenska.\n"}
{"id": "1475517", "url": "https://cs.wikipedia.org/wiki?curid=1475517", "title": "Sedm divů Ruska", "text": "Sedm divů Ruska\n\nSedm divů Ruska bylo vyhlášeno 12. června 2008 během národního svátku Den Ruska. Vybraných sedm divů bylo výsledkem ankety pořádané novinami Izvestija, rádiem Maják a televizním kanálem Rusko-1. Hlasování začalo 1. října 2007, kdy bylo do prvního kola vybráno 49 kandidátů reprezentujících významné kulturní a přírodní památky Ruska. Do druhého kola, které začalo 1. února 2008, pak postoupilo 14 finalistů (7 přírodních a 7 kulturních), ze kterých občané hlasováním vybrali výslednou sedmičku.\n\n"}
{"id": "1475518", "url": "https://cs.wikipedia.org/wiki?curid=1475518", "title": "Bábolna", "text": "Bábolna\n\nBábolna () je město v Maďarsku v župě Komárom-Esztergom, spadající pod okres Komárom. Nachází se asi 17 km jihozápadně od Komáromu. V roce 2015 zde žilo 3 789 obyvatel. Podle údajů z roku 2011 zde byli 88,9 % Maďaři, 0,7 % Němci a po 0,2 % Romové, Slováci, Rumuni a Ukrajinci.\n\nV blízkosti města prochází dálnice M1. Nejbližšími městy jsou Ács, Győr, Kisbér a Komárom. Blízko jsou též obce Ászár, Bana, Bársonyos, Kerékteleki, Mezőörs, Nagyigmánd a Tárkány.\n\nU Bábolny se nachází velké množství větrných turbín. Nachází se zde taktéž zámek Ménesudvar a zoologická zahrada.\n\nPrvní písemná zmínka o Bábolně pochází z roku 1268. Status města získala 1. července 2003.\n"}
{"id": "1475522", "url": "https://cs.wikipedia.org/wiki?curid=1475522", "title": "Děrkavka poduškovitá", "text": "Děrkavka poduškovitá\n\nDěrkavka poduškovitá (\"Grimmia pulvinata\") je běžný mech antropogenních stanovišť, jako jsou zdi a střechy, přirozeně se vyskytuje na bazických skalách. Vytváří husté, bochánkovité polštáře, za sucha zbarvené do šeda díky přítomnosti dlouhých chlupů.\n\nLodyžka je 0,7 až 2 (výjimečně 5) cm vysoká. Lístky jsou za sucha přitisklé, někdy stočené, za vlhka odstávající, na průřezu nepatrně kýlnaté, s poměrně široce zakončenou špičkou a s ohrnutými okraji. Žebro vybíhá v dlouhý zoubkatý bezbarvý chlup. Elipsoidní tobolka vyrůstá na obloukovitě zahnutém štětu, je cca 1,5 mm dlouhá, podélně rýhovaná, s dlouhým zobánkatým víčkem.\n\nZáměna je možná pouze s příbuzným druhem děrkavkou kulatou (\"Grimmia orbicularis\"), od které se liší v mikroskopických znacích (tvar bazálních buněk, počet vrstev buněk na okraji lístku).\nZmíněná děrkavka kulatá se však na území České republiky vyskytuje pouze vzácně, hojnější je na bazických skalách v xerotermních oblastech Čech a Moravy (Český kras, Dolní Povltaví, Moravský kras, okolí Mukulova aj.).\n\nPůvodním biotopem děrkavky poduškovité jsou výslunné bazické skály nižších a středních poloh, velmi často však osidluje sekundární substráty antropogenního původu (zdivo, beton).\n\nHojná na celém území ČR.\n\n"}
{"id": "1475528", "url": "https://cs.wikipedia.org/wiki?curid=1475528", "title": "Vaja", "text": "Vaja\n\nVaja (dříve \"Nyírvaja\", ) je město ve východním Maďarsku v župě Szabolcs-Szatmár-Bereg, spadající pod okres Mátészalka. Nachází se asi 27 km východně od Nyíregyházy. V roce 2015 zde žilo 3 515 obyvatel. Podle údajů z roku 2001 zde bylo 96 % obyvatel maďarské a 4 % romské národnosti.\n\nNejbližšími městy jsou Baktalórántháza, Mátészalka a Nyírmada. Blízko jsou též obce Kántorjánosi, Nyírparasznya, Őr, Pusztadobos a Rohod.\n\nJméno Vaja pochází z osobního jména Waya nebo Woya, které pravděpodobně měl zakladatel města, který není přímo znám.\n\nPrvní písemná zmínka pochází z roku 1272 za vlády krále Bély IV. V roce 1312 bylo uvedeno, že osada patřila rodu Vayů. V roce 1370 patřila osada biskupovi Lászlóvi Vaymu. Znak byl darován Tituszem Vaym králi Zikmundovi Lucemburskému za jeho loajalitu a činy.\n\nV roce 1412 se rodina Istvána Csernavody přestěhovala z blízkého Paposu (který jim patřil) do Vaji. V roce 1418 získala Vaja hrdelní právo.\n\nV roce 1578 byla Vaja zmíněna jako dvě samostatné vesnice, Nagyvaja a Kustosvég.\n\nNa konci prvních let 18. století zde žilo 650 obyvatel. V roce 1714 se zde začali registrovat členové reformované církve.\n\nV roce 1711 se zde František II. Rákóczi, několik dnů předtím, než opustil zemi, setkal s hrabětem Jánosem Pálffym, velitelem císařských vojsk v Maďarsku.\n\nV roce 1848, když bylo zrušeno nevolnictví, zde bylo již 1 002 obyvatel. V roce 1939 se do Vaji odstěhovalo z vesnice Magyarbóly v župě Baranya 524 stoupenců reformované církve. Do roku 1940 byla obec vlastnictvím rodiny Vayů.\n\nStatus města získala Vaja 1. července 2009.\n"}
{"id": "1475536", "url": "https://cs.wikipedia.org/wiki?curid=1475536", "title": "Dům čp. 23 (Štramberk)", "text": "Dům čp. 23 (Štramberk)\n\nDům čp. 23 v Kutě se nachází na Náměstí ve Štramberku v okrese Nový Jičín. Roubený dům pochází z druhé poloviny 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nVe druhé polovině 18. století byl majitelem šenkovní měšťan Martin David, následoval Ferdinand Pavelka v první polovině 19. století. Po Josefu Bárovi do poloviny sedmdesátých let vlastnila dům rodina Hanzlíkova. Nynější majitelkou je paní Michaela Luňáčková.\n\nDům je částečně zděná přízemní roubená stavba s obdélným půdorysem a sedlovou střechou. Svisle bedněný trojúhelníkový štít je dvouosý, původně byl doplněn o podlomení s oháňkou a polovalbou. Přestavbou je štít s okapovou stříškou a sedlová střecha nemá původní sklon. Dům je postaven na vysoké kamenné podezdívce, která vyrovnává prudkou svahovou nerovnost. V podezdívce jsou prostory, ve kterých dříve byly chlévy, do nichž vede samostatný vstup ze silnice. Zvýšené přízemí je omítané. Okapová strana je jednoosá a rovnoběžná se silnicí. Pod oknem v okapové straně je vstup do klenutého sklepa. Chodba v přízemí má trámový strop, vlevo od chodby je později přistavěná kuchyně s trámovým záklopovým stropem.\n\n\n"}
{"id": "1475538", "url": "https://cs.wikipedia.org/wiki?curid=1475538", "title": "Samsung Galaxy M10", "text": "Samsung Galaxy M10\n\nSamsung Galaxy M10 korejského výrobce Samsung Electronics je Androidem poháněný chytrý telefon nižší střední třídy ze zbrusu nové modelové řady M. Jedním z jeho největších lákadel je duální fotoaparát; ten „ocení zejména dnešní mileniálové, kteří se neobejdou bez pořizování snímků i videí kdykoli a kdekoli“.\n\nModel byl představen, spolu s vybavenější \"Galaxií\" M20, 28. ledna 2019 v Indii. Na tamějším trhu se obě \"emka\" dočkala uvedení 5. února 2019. Následně se mají objevit na dalších trzích. V Česku a i na Slovensku bude typ M10 v nabídce chybět. Konkuruje mu Xiaomi Redmi Note 6 Pro.\n\nEm-desítka skrývá v útrobách System on a chip (SoC; ) Samsung Exynos 7870 Octa (14nm proces výroby), sestávající mj. z osmice jader ARM Cortex-A53 à 1,6 GHz, grafického akcelerátoru Mali-T830 MP1, 2 či 3 GiB RAM a 16 či 32 GiB vnitřního úložiště s možností rozšíření až na 512 GiB pomocí microSD.\n\nTelefon pojme až dvě NanoSIM karty a energii mu dodává nevyjímatelná baterie s kapacitou 3 400 mAh. Co do barev je buď oceánsky modrý či matně černý.\n\nOptickou chloubou je zadní duální fotoaparát s ultraširokoúhlým objektivem. Primární fotoaparát má 13megapixelů a světelnost f/1,9, sekundární pak 10 Mpixelů, světelnost f/2,2 a ultraširokoúhlý objektiv. Přední („selfie“ [ˈselfi]) fotopřístroj nabízí 5 Mpixelů; je situován v horním středovém výřezu displeje ve tvaru široké litery V.\n\nOzvučení telefonu zajišťuje repro a běžný 3,5mm audio jack [džæk].\n\nOperačním systémem je Android 8.1 Oreo s grafickou nadstavbou Samsung Experience 9.5.\n\n"}
{"id": "1475545", "url": "https://cs.wikipedia.org/wiki?curid=1475545", "title": "Otrokovice (nádraží)", "text": "Otrokovice (nádraží)\n\nOtrokovice je železniční stanice v Otrokovicích, městě ve Zlínském kraji na řece Moravě.\n\nAčkoliv byla u Otrokovic trať vedena od roku 1841, železniční stanice byla ve městě zřízena až v roce 1882 (do té doby byly nejbližšími stanicemi Napajedla a Tlumačov). V roce 1886 bylo kolejiště ve stanici rozšířeno na čtyři koleje. Během plánování výstavby trati přes Zlín do Vizovic bylo zprvu uvažováno o napojení na hlavní trať z Napajedel, obec Napajedla však tehdy nemohla investovat do projektu potřebné prostředky, jako železniční uzel tedy byly vybrány Otrokovice. Při této příležitosti vznikla nová budova nádraží (1899), která nabyla své důležitosti po průmyslovém rozvoji Zlína ve 20. a 30. letech 20. století se založením Baťových závodů. V této době byla nedaleko nádraží vystavěna továrna na výrobu pneumatik Baťa (později Continental Barum).\n\nV roce 1952 byla k budově stanice prodloužena trolejbusová linka do Zlína.\n\n"}
{"id": "1475547", "url": "https://cs.wikipedia.org/wiki?curid=1475547", "title": "XIP", "text": "XIP\n\nXIP (zkratka anglického , doslova \"zpracování na místě\") je označení technologie z oboru počítačů, která umožňuje provádění strojového kódu přímo z jeho uložení ve vnější paměti bez jeho kopírování do operační paměti. XIP vyžaduje hardwarovou i softwarovou podporu:\n\n\nTypické je využití XIPu na malých vestavěných systémech, která jako vnější paměť používají relativně rychlou flash paměť a pro které je ušetření nedostatkové RAM pomocí XIPu provozně významné.\n"}
{"id": "1475552", "url": "https://cs.wikipedia.org/wiki?curid=1475552", "title": "Majorát (Chlumec nad Cidlinou)", "text": "Majorát (Chlumec nad Cidlinou)\n\nBarokní budova majorátu se nalézá na Klicperově náměstí u mostu přes řeku Cidlinu ve městě Chlumec nad Cidlinou v okrese Hradec Králové. Budova majorátu je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 17662/6-626.\n\nBarokní budova majorátu byla původně využívána jako masné krámy, které byly nákladem hraběcí rodiny Kinských postaveny v roce 1683. Stavbu masných krámů prováděl mistr Kašpar z Hradce Králové. V roce 1719 byla budova masných krámů přestavěna nákladem Václava Norberta Oktaviána Kinského na sídlo panské správy s atikou a podloubím. Počátkem 19. století došlo ke klasicistní přestavbě, podloubí bylo zazděno a později odstraněna i atika. Do roku 1949 zde byla chlumecká tiskárna Klemensových. V současnosti je budova majorátu využívána jako základní umělecká škola. Před budovou majorátu je umístěna socha svatého Jana Nepomuckého.\n\nMajorát je jednopatrový obdélný dům s vápennou omítkou volně stojící na východní straně Klicperova náměstí. Valbová střecha je kryta eternitovými šablonami. Fasáda je profilovaná mezipatrovou a podstřešní římsou.\n\nZápadní vstupní průčelí je pětiosé, v přízemí je pásová rustika, v patře pilastry s odstupňovanými patkami a nevýraznými římsovými hlavicemi. Osmitabulková okna patra mají šambrány lemované lištou, parapetní římsy a výplně a hladké nástavce, ukončené římsou záclonového tvaru. Ve střední ose přízemí je pravoúhlý profilovaný portálek se soklíkem a dvoukřídlými, zčásti prosklenými výplňovými dveřmi z 1. poloviny 19. století. Nad portálkem je v kartuši s akanty osazen litinový kolorovaný oválný erb Kinských s korunkou. \n\nSeverní průčelí je čtyřosé, řešené podobně jako západní. \n\nVýchodní průčelí je nepravidelné, členěné římsami, hladkým soklem a na krajích a ve třetinách délky v přízemí šikmými opěráky, v patře pilastry. \n\nJižní průčelí je trojosé, ve výši přízemí je pět opěráků ukončených profilovanými a hranolovými římsami.\n\n"}
{"id": "1475553", "url": "https://cs.wikipedia.org/wiki?curid=1475553", "title": "Sosnogorsk", "text": "Sosnogorsk\n\nSosnogorsk (, ) je město v Komijské republice v Ruské federaci. Při sčítání lidu v roce 2010 měl bezmála 28 tisíc obyvatel. \n\nSosnogorsk leží v předhůří Severního Uralu jižně od ústí Uchty do Ižmy. Ižma, která je přítokem Pečory, zároveň vymezuje východní hranici území města. Od Syktyvkaru, hlavního města republiky, je Sosnogorsk vzdálen přibližně 350 kilometrů severovýchodně.\n\nPřes Sosnogorsk prochází Pečorská dráha z Konoši přes Kotlas do Vorkuty a začíná zde vedlejší dráha do Troicko-Pečorsku.\n\nSosnogorsk byl založen v roce 1939 pod jménem \"Ižma\" při stavbě Pečorské dráhy. Městem je od roku 1955 a jméno \"Sosnogorsk\" nese až od roku 1957.\n\n"}
{"id": "1475557", "url": "https://cs.wikipedia.org/wiki?curid=1475557", "title": "Fara v Chlumci nad Cidlinou", "text": "Fara v Chlumci nad Cidlinou\n\nBudova děkanství v Chlumci nad Cidlinou se nalézá v Čelakovského ulici asi 100 m jižně od kostela svaté Voršily v Chlumci nad Cidlinou v okrese Hradec Králové. Barokní budova děkanství je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 10013/6-5828.\n\nFara je samostatně stojící obdélná jednopatrová budova s vysokou valbovou střechou krytou bobrovkami, omítaná hladkou vápen­nou omítkou, částečně podsklepená, s arkádou a pavlačí do dvora a s hospodářským příslušenstvím na západní straně dvora a rozlehlou farní zahradou na jihu. Farní budova představuje významný doklad barokní stavby se zachovanou dispozicí a hodnotnými klenutými prostory, bez výrazného poškození klasicist­ními úpravami.\n\n"}
{"id": "1475558", "url": "https://cs.wikipedia.org/wiki?curid=1475558", "title": "William Bambridge", "text": "William Bambridge\n\nWilliam Samuel Bambridge (19. března 1820 Windsor – 1. května 1879 Wandsworth) byl anglický učitel, který doprovázel George Augusta Selwyna a Williama Charlese Cottona v misi Te Waimate na Novém Zélandu. Když se vrátil do Anglie, stal se fotografem královny Viktorie. Tři jeho synové byli významnými fotbalisty.\n\nBambridge se narodil ve Windsoru v Berkshire v Anglii jako druhý syn George White Bambridge a jaho druhé manželce Harrietě. Jeho otec byl profesionální flétnista, jehož první manželka zemřela dva roky po svatbě. Měl tři děti s Harriet, která zemřela v červnu 1821, krátce po narození svého třetího syna. George se znovu oženil v prosinci 1848 a jeho třetí manželka Marie mu porodila tři děti, z nichž poslední se narodilo v prosinci 1853, kdy bylo Georgovi 64 let. George zemřel v září 1860.\n\nWilliam Bambridge se oženil se Sophií Thoringtonovou v Cleweru dne 2. listopadu 1841. Bambridge vystudoval jako učitel a byl rekrutován Selwynem, který byl prvním biskupem na Novém Zélandu. Selwyn byl farářem ve Windsoru a učitelem na Eton College a rekrutoval většinu ostatních duchovních a ordinářů z okolí Etonu a Windsoru, aby ho doprovázeli na jeho misi.\nStejně jako jeho otec, Bambridge byl nadšený hudebník a flétnista, také dobrý vizuální umělec, maloval budovy mise, obyvatele, scenérie a aktivity. Jeho oblíbené techniky byla kresba a akverel.\n\nV červenci 1842 Sophia porodila své první dítě – Williama Samuela, George Frederic se narodil v dubnu 1844. Třetí dítě Sophia Esther, se narodila v srpnu 1846 v Purewě. Sophie toužila po návratu do Anglie. Selwyna nakonec přesvědčila, aby propustil Bambridge z jeho smlouvy, a rodina konečně opustila Nový Zéland v prosinci 1847.\n\nJeho děti byli aktivní fotbaloví hráči na mezinárodní úrovni.\n\nKrátce po návratu do Anglie se Bambridge připojil do studia Williama Foxa Talbota na hradě ve Windsoru. V roce 1854 byl jmenován královským fotografem královny Viktorie, u které zůstal zaměstnán 14 let. Mezi jeho portrétované patřili nejen členové královské rodiny a jejich mazlíčci, ale fotografoval také zátiší, scény z královských lovů atd. Mnoho jeho fotografií je nyní umístěno v Královské sbírce. Bambridge používal mokrý kolodiový proces, který vynalezl Frederick Scott Archer na negativních skleněných deskách.\n\nPozoruhodnou fotografií ve sbírce je portrét Hare Pomare, šéfa Māorů, který navštívil město Windsor krátce po smrti prince Alberta. Během návštěvy manželka náčelníka porodila a královna Viktorie se stala kmotrou dítěte, jménem Albert Victor Pomare. Bambridge byl požádán, aby fotografoval křtiny. Hare Pomare byl také tématem obrazu Williama Strutta.\n\nBambridge zemřel v londýnském Wandsworthu v květnu 1879 a je pohřben v kostelíe Clewer spolu se svým bratrem Georgeem a jejich otcem. Jeho úmrtní list uvádí, že zemřel na \"Vyčerpání a paralýzu\".\n\n\n"}
{"id": "1475561", "url": "https://cs.wikipedia.org/wiki?curid=1475561", "title": "Vindolandské tabulky", "text": "Vindolandské tabulky\n\nVindolandské tabulky byly v době svého objevu nejstaršími dochovanými rukou psanými dokumenty v Británii (nyní je ve stáří překonaly tabulky nalezené na místě budoucího sídla finanční společnosti Bloomberg v londýnské City). Jde o bohatý zdroj informací o životě na severní hranici římské Británie v poměrně krátkém časovém období. \n\nTexty jsou na tenkých tabulkách o velikosti pohlednice, psané inkoustem na bázi uhlíku. Časově jsou tabulky řazeny do 1. a 2. století našeho letopočtu (jsou tedy přibližně stejně staré jako Hadriánův val).\n\nAčkoli podobné záznamy na papyruuž byly známé z jiných oblastí Římské říše, dřevěné tabulky s textem psaným inkoustem byly v severní Anglii objeveny až v roce 1973, kdy je archeolog Robin Birley nad podnět studenta Keitha Liddella našel v římské pevnosti Vindolanda.\n\nNa tabulkách jsou zaznamenány jak úřední vojenské záležitosti, tak osobní zprávy, které posílali nebo dostávali členové vindolanské posádky, jejich rodiny i otroci. K tabulkám úředním se pořizovaly až tři kopie.Tabulky také obsahují zmínky o technických problémech, které tehdy museli pisatelé řešit.\n\nTexty na tabulkách jsou především dopisy, které rozebírají například záležitosti rodinné i jiné aktuální věci, které bylo nutné písemně zařídit, obřady, posílají zprávy přátelům. Protože jsou v nich zmiňovány takové věci každodenního života jako potraviny, oděvy či nástroje, texty představují bohatý zdroj informací o životě té doby, zmíněných lidech, vztazích mezi nimi i o místech, včetně jejich jmen. V neposlední řadě obsahují latinské vojenské termíny.\nObjevené tabulky se téměř všechny nacházejí v Britském muzeu, ale byla učiněna opatření, aby některé byly vystaveny v pevnosti Vindolanda. Byly přepsány a do angličtiny přeloženy texty 752 tabulek a začaly se publikovat v roce 2010. Další tabulky se v pevnosti Vindolanda nacházely i později.\nDřevěné tabulky z pevnosti Vindolanda byly první dochované příklady dopisů psaných inkoustem v době římské. Existují záznamy o tom, že tabulky, na něž se psalo inkoustem, se v tehdejších dobách používaly, například Herodianos ve 3. století psal o tabulce na psaní vyrobené z lipového dřeva tak, že ho rozřezali na tenké destičky, ty se pak složily textem k sobě a svázaly; za tím účelem v nich byly předem připraveny otvory.\nVindolandské tabulky jsou ze dřeva břízy, olše a dubu, tedy stromů, které rostly v okolí nálezu. U jiného typu psacích tabulek používaných v římské Británii, těch, na nichž se při psaní používal stylus, dřevo pocházelo odjinud a do Británie se dovážely hotové.\n\nVindolandské tabulky jsou \"silné\" 0,25 až 3 mm. Typická velikost je 20 cm krát 8 cm, tedy odpovídá rozměrům velké moderní pohlednice. Uprostřed měly rýhu, aby je šlo složit, případně svázat jich několik k sobě a vytvořit delší text připomínající leporelo. Na jednu tabulku mnoho slov nevešlo, bylo možné napsat jen přibližně 16 řádků.\n\nV pevnosti Vindolanda sídlila vojenská posádka ještě dřív, než byl postaven Hadriánův val; většina tabulek je nepatrně starších než tento val, jehož výstavba byla zahájena v roce 122.\nRobin Birley, který vedl první archeologický výzkum, rozlišil pět období, v nichž pevnost byla osídlena nebo kdy byla rozšiřována:\n\nTabulky byly vyrobeny v druhém a třetím období, tedy mezi léty 92 až 103, přičemž většina nápisů vznikla před rokem 102.\n\nBývají též řazeny do období od pozdních 80. let až do roku 105 našeho letopočtu, kdy byla pevnost obsazena I. kohortou Tungrorum a IX. kohortou Batavorum.\nPoužívaly se pro oficiální záznamy o vojenských záležitostech v pevnosti i o osobních záležitostech důstojníků a domácností. Největší skupinu tvoří právě korespondence prefekta IX. kohorty Batavů, jímž byl Flavius Cerialis, a jeho manželky, která se jmenovala Sulpicia Lepidina. Některé texty se týkají snad také civilních obchodníků a dodavatelů; například na tabulku číslo 343 psal Octavius svému bratrovi o rozjednaném obchodě. Varuje ho, že aby neplatil vysokou cenu za kožené oblečení, které jistý obchodník lacino nakoupil.\nZda byl Octavius civilní osobou, nelze z textu poznat.\nZ mnoha textů jsou pro představu o každodenním životě pozoruhodné zejména dopisy. Například dekurion jízdy Masculus napsal dopis prefektovi, který se jmenoval Flavius Cerialis, v němž se dotazoval, jaké pokyny přesně má dát svým mužům příští den, a také zdvořile žádal, aby posádce poslali další zásilku piva, protože jeho zásobu už zcela spotřebovali. Dokumenty také poskytují informace o různých úlohách, které vykonávali muži v pevnosti, jako je například správce lázní, ševci, stavební dělníci, lékaři, opraváři vozů a pecí a omítkáři.\n\nSnad nejznámější je výše zmíněná tabulka č. 291, kterou okolo roku 100 napsala Claudia Severa, manželka velitele blízké pevnosti. Sulpicia Lepidina je zde pozvána na narozeninovou party. Toto pozvání patří k nejstarším známým případům, kdy latinsky psala žena.\nNa této tabulce lze rozlišit dva rukopisy, přičemž většina textu je psaná rukou profesionála (pravděpodobně domácího písaře), ale závěrečnou část s pozdravy připsala Claudia Severa sama (v pravé dolní části tabulky).\n\nTabulky jsou napsané římským psacím písmem a zpřesňují naši představu o rozsahu gramotnosti v římské Británii.\nJiná z tabulek zase potvrzuje, že římští vojáci nosili spodní prádlo (\"subligaria\"), a zároveň je svědectvím o vysokém stupni gramotnosti v římské armádě.\nZmínek o původním obyvatelstvu, keltských Britech, je velmi málo. Dokud nebyly tabulky objeveny, historikové mohli jen spekulovat o tom, zda Římané měli pro Brity přezdívku. \"Brittunculi\" (zdrobnělina k \"Britto,\" s významem ‚Britíci‘), nalezená na jedné z vindolandských tabulek, je, jak nyní už víme, hanlivým výrazem, jímž vojáci z římských pevností v severní Británii označovali místní obyvatelstvo. Pravděpodobně se užívala v jízlivém\nslova smyslu, s významem „bídní malí Britoni“.\n\nPísmo na tabulkách je psací, pokládané za předchůdce vázaného písma, a rukopis různých pisatelů se liší. S několika výjimkami bylo označeno za staré latinské kurzivní písmo.\n\nTexty tabulek budí dojem, jako by byly napsány v jiné abecedě než velká písmena používaná pro nápisy z jiných období. Písmo je odvozeno z kapitálek z konce 1. století před naším letopočtem a 1. století našeho letopočtu. V textu se (zřídka) objevují i neobvyklé nebo deformované tvary písmen nebo extravagantní vázání slov, která se užívala v řeckých svitcích z papyru ze stejného období.\nPřepis dále komplikuje užívání zkratek jako \"h\" pro \"homines\" (muži) nebo \"cos\" pro c\"onsularis\" (konzul) a nahodilé dělení slov na konci řádků kvůli nedostatku místa, například ze slova \"epistulas\" (dopisy) je odtrženo \"e\" a zbytek slova pokračuje na dalším řádku.\n\nVcelku ale bylo užíváno písmo jednotné v celém impériu, jak ukazuje srovnání s nálezy z Egypta.\nPsalo se po vnitřních stranách složených tabulek, inkoust obsahoval uhlík, arabskou gumu(jindy se uvádí pryskyřice) a vodu. Často je silně vybledlý nebo se zachoval jen v rozmazané podobě, takže v některých případech není přepis možný. Infračervená fotografie většinou poskytuje mnohem čitelnější verzi textu než samy tabulky. Fotografie však obsahují útvary, které se písmu podobají, které ale rozhodně písmeny nejsou; navíc se na nich vyskytuje mnoho řádek, teček a jiných tmavých skvrn, které mohou nebo nemusí být textem. V publikovaných přepisech se proto často muselo být subjektivně rozhodnout, které značky by měly být považovány za psaný text.\nVindolandské tabulky ukazují mnoho druhů dokumentů, úředních vojenských i osobních. Jedinečnost těchto tabulek spočívá s tom, že poskytují svědectví o životě v krátkém období v jedné lokalitě. Podobné, i když ne tak cenné byly objeveny i jinde v Británii (lze uvést Ribchester, Lechlade, Carlisle, Caerleon či Corbridge).\nDřevěné tabulky byly nalezeny v nejméně dvou desítkách římských osad v Británii. Většina těchto míst však neposkytla stejný typ tabulek jako Vindolanda, šlo o tabulky, kde se ke psaní používá špičatý kovový stylus. Zato ve městě Carlisle (také na Hadriánově valu) bylo zjištěno značné množství tabulek popsaných inkoustem.\n\nSkutečnost, že dopisy byly zasílány do různých míst (a z různých míst) na Hadriánově valu i vzdálenějších (vesnice Catterick, město York a Londýn) vyvolává otázku, proč bylo víc dopisů než v jiných lokalitách nalezeno právě v pevnosti Vindolanda, ale zatím se na ni nepodařilo nalézt jednoznačnou odpověď. Anaerobní podmínky, které v tamější pevnosti panují, nejsou zase tak výjimečné a totožné nálezy byly učiněny i na několika místech v Londýně. Jednou z možností je fakt, že vzhledem ke křehkosti tabulek je možné, že archeologové na jiných římských lokalitách texty psané inkoustem prostě přehlédli.\n\nKdyž byly v březnu 1973 objeveny první tabulky, zpočátku je nálezci považovali za dřevěné hobliny, dokud někdo nenašel dvě, které držely u sebe. Když je od sebe oddělil, na vnitřních stranách se objevily nápisy. Tabulky odvezli k odborníkovi na čtení starých nápisů, Richardu Wrightovi, ale než se k němu dostaly, byly v důsledku působení kyslíku černé a nečitelné. Poslali je tedy Alison Rutherfordové v Newcastle University Medical School, kde se pomocí infračervených fotografií nápisy poprvé objevily. Zpočátku se ale text nedařilo rozluštit. Až když Alan Bowman z Manchesterské univerzity a David Thomas z Durhamské univerzity analyzovali dříve neznámou formu psacího písma, dokázali je přepsat.\n\nV 70. a 80. letech 20. století bylo vykopáno téměř 500 tabulek.V roce 2015 se celkový počet blížil ke dvěma tisícům a zveřejněno jich bylo 772 (a to po přejmenování s čísly 118-889).\n\nTabulky fotografovala infračervenou kamerou v roce 1973 Susan M. Blackshawová v Britském muzeu a později, v roce 1990, přímo v pevnosti Vindolanda Alison Rutherfordová. V letech 2000 až 2001 byly tabulky skenovány znovu, zdokonalenou technikou (pomocí infračerveného filtru Kodak Wratten 87C). Fotografie jsou pořizovány tak, aby na dřevě tabulek vybledlý inkoust vynikl a text byl lépe vidět.\n\nV roce 2002 byly snímky tabulek použity při výzkumném programu, jehož cílem bylo rozšířit používání systému GRAVA, aby přepisu tabulek napomohly procesy vytvořené na základě nejlepší praxe papyrologů, a vytvořily snímky ve formátu XML, který ukazuje pravděpodobné umístění písmen a slov a jejich přepisu.\n\nV roce 2010 spolupracovalo Centrum pro studium starověkých dokumentů na Oxfordské univerzitě, Britské muzeum avvýzkumná skupina na Univerzitě v Southamptonu při využívání polynomiálního mapování textu.\n\nSnímky s rozlišením vhodným pro zobrazení webové stránky a textem tabulek z \"Tab.\" \"Vindol.\" \"II\" byly zveřejněny on-line. Digitalizačním a on-line databázovým projektem byla spolupráce mezi Centrem pro studium starověkých dokumentů a týmem pro vývoj akademického výpočetní techniky na Oxfordské univerzitě za podpory Nadace Andrewa W. Mellona a Výzkumného výboru pro umění a humanitní vědy. Projektovými řediteli byli Alan Bowman, Charles Crowther a John Pearce. Tabulky z obou \"tab.\" \"Vindol.\" \"II\" a \"Tab.\" \"Vindol.\" \"III\" byly zveřejněny v novém on-line katalogu v roce 2010.. Tabulky Vindolanda byly zakódovány s EpiDoc TEI (Text Encoding Initiative) pro Centrum pro studium starověkých dokumentů na Oxfordské univerzitě v rámci projektu eSAD (e-Science and Ancient Documents). V on-line databázi tabulek je fotografická dokumentace, latinská transliterace, často s překladem do angličtiny.\n\nTabulky jsou uloženy v Britském muzeu, vybrané kusy se nacházejí v místnosti č. 49 spolu s dalšími exponáty z Británie z doby římské. Tabulky se dostaly na seznam britských archeologických nálezů, které vybrali odborníci z Britského muzea pro televizní dokument BBC Television \"Our Top Ten Treasures\". Když pak byli diváci vyzváni, aby dali hlas nejoblíbenějším historickým pokladům, tabulky patřily k těm, které se umístily velmi vysoko.\n\nMuzeum Vindolanda, které provozuje společnost Vindolanda Trust, vystavuje některé tabulky zapůjčené z Britského muzea. Muzeum Vindolanda vystavilo devět tabulek v roce 2011. Tato zápůjčka předmětů regionálnímu muzeu je v souladu se současnou politikou Britského muzea o podpoře půjček jak na mezinárodní, tak na národní úrovni (jako součást programu Partnerství UK). Tabulky jsou umístěny ve speciální vitrině, hermeticky uzavřené, aby byly chráněny před škodlivým vlivem vzdušného kyslíku a vlhkosti.\n\n\n"}
{"id": "1475564", "url": "https://cs.wikipedia.org/wiki?curid=1475564", "title": "František Peřina (rozcestník)", "text": "František Peřina (rozcestník)\n\nJméno a příjmení František Peřina má více nositelů:\n\n"}
{"id": "1475565", "url": "https://cs.wikipedia.org/wiki?curid=1475565", "title": "Václav Peřina (rozcestník)", "text": "Václav Peřina (rozcestník)\n\nJméno a příjmení Václav Peřina má více nositelů:\n\n"}
{"id": "1475566", "url": "https://cs.wikipedia.org/wiki?curid=1475566", "title": "Petr Fořt", "text": "Petr Fořt\n\nJméno a příjmení Petr Fořt má více nositelů:\n\n"}
{"id": "1475567", "url": "https://cs.wikipedia.org/wiki?curid=1475567", "title": "Seznam českých fotografek", "text": "Seznam českých fotografek\n\nToto je seznam českých fotografek podle abecedy.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1475568", "url": "https://cs.wikipedia.org/wiki?curid=1475568", "title": "Lávka Chodov – K Dubu", "text": "Lávka Chodov – K Dubu\n\nLávka Chodov – K Dubu je lávka pro pěší a cyklisty spojující oblast starého Chodova a sídliště Chodov na Jižním Městě v Praze 11. Přibližně 75 metrů dlouhá, 3 m široká lávka překonává dálnici D1 (ul. Brněnská), celkem devět jízdních pruhů včetně nájezdů. Na jejím západojižním konci je sídliště Chodov, stanice metra Chodov a nákupní dům Westfield Chodov. Na severovýchodní straně se cesta napojuje na ulici K Dubu a rezidenční domkovou oblast starého Chodova (Chodovce).\n\nPůvodně se na podobném místě jako dnešní lávka nacházela lávka širší, postavená při výstavbě sídliště Jižní Město. Měla šířku přibližně 6 metrů.\n\nSpolu s výstavbou obchodního centra Centrum Chodov v roce 2005 byla zbořena lávka stará a následně vybudována lávka nová. Ta měří 3 metry na šířku. Důvodem zboření původní lávky bylo vybudování nové přípojné komunikace na dálnici D1, most tedy musel být postaven delší. Později sem byl povolen vjezd cyklistům, prochází tudy cyklotrasa A22 s průměrným provozem 200 cyklistů denně.\n\nV roce 2016 se zde odehrála sebevražda, muž skočil z lávky do dálnice, kde ho přejela auta.\n\nV roce mezi červencem až srpnem 2019 proběhla rekonstrukce této lávky. Městská část si na ni z rozpočtu vyhradila 900 tisíc, zbylých 2,5 milionů financoval magistrát. Došlo k přelakování zábradlí, instalaci nové izolace a k údržbě betonových částí upevňujících lávku.\n\nKonstrukce lávky je ocelobetonová spojitá plnostěnná trámová, spřažená se železobetonovou mostovkou. Staticky nepříznivé rozpětí polí mostu (10,3+38,0+19,00 m) bylo dáno šířkovým uspořádáním komunikací pod lávkou. Lávka byla projektována společností TopCon.\n"}
{"id": "1475569", "url": "https://cs.wikipedia.org/wiki?curid=1475569", "title": "Řehoř (příjmení)", "text": "Řehoř (příjmení)\n\nPříjmení Řehoř nese více různých osobností:\n\n"}
{"id": "1475570", "url": "https://cs.wikipedia.org/wiki?curid=1475570", "title": "Väinö Tanner", "text": "Väinö Tanner\n\nVäinö Tanner (12. března 1881 Helsinky – 19. dubna 1966 Helsinky) byl finský politik, premiér Finska v letech 1926–1927. Byl prvním sociálnědemokratickým předsedou finské vlády v historii. Zastával i řadu dalších vládních funkcí: ministr financí (1937–1939, 1942–1944), ministr zahraničních věcí (1939–1940), ministr zásobování (1940), ministr průmyslu a obchodu (1941–1942). Byl velkým propagátorem družstevnictví a v letech 1927 – 1945 vedl Mezinárodní družstevní alianci. Během finské občanské války odmítal spojení sociálních demokratů s komunisty a po této válce byl zásadní postavou obnovy finské sociální demokracie jakožto demokratické a národní síly. Zastával i později protisovětská stanoviska a odmítal ruský geopolitický vliv ve Finsku. Podporoval tvrdý protisovětský kurz v zimní a pokračovací válce. Finskou sociální demokracii vedl v letech 1918–1926 a 1957–1963. \n\nByl synem chudého železničáře. Již jako mladý se nadchl pro družstevnictví a vedl \"Turun Vähäväkist Osuusliike\" v Turku, největší družstvo v zemi. Poté působil v Hamburku, kde ho silně ovlivnil Henrich Kaufmann, vůdce družstevnického hnutí. Do finské sociální demokracie ho přivedl Eetu Salin, jeho politický mentor. Roku 1907 za ni byl prvně zvolen do parlamentu. Tři roky nato, ve svých 29 letech, se stal místopředsedou parlamentu. Ve straně mu ale rychlý vzestup udělal i mnoho nepřátel (zejm. Eetu Valpas). \n\nRoku 1917 odmítl říjnovou revoluci v Rusku a označil ji za „zločin proti dělnické třídě a demokracii“. Část sociálních demokratů měla však jiný názor a zapojila se do občanské války na straně rudých. Po jejich porážce a zlé reputaci, kterou si sociální demokracie takto vysloužila u většiny společnosti, si strana zvolila právě Tannera do svého čela, aby zhojil staré rány. Jeho velkým podporovatelem v těchto snahách i v úkolu přetlačit ve straně radikální síly se stal druhý prezident Finska, Lauri Kristian Relander. I díky tomu se ve 20. letech mohl Tanner stát prvním sociálnědemokratickým premiérem v historii. Šlo o kabinet menšinový a bez podpory prezidenta by tudíž nemohl vzniknout. \n\nPo vypuknutí zimní války se Sověty roku 1940 byl jmenován ministrem zahraničí ve vládě Risto Rytiho. Oponoval Stalinovu tlaku a vyjednal dosti kruté příměří, které vyplývalo z nulové mezinárodní podpory, která nepřišla ani od Němců, již měli v té době spojeneckou smlouvu se Sověty (pakt Molotov-Ribbentrop). Když však Němci Sovětský svaz napadli a spojenecká smlouva tím padla, vycítila většina finských politiků šanci na obnovení bojů se Sověty díky spojenectví s nacistickým Německem. Tuto strategii podpořil i Tanner a byl jednou z klíčových postav skupiny, která vedla Finsko během tzv. pokračovací války. Jako na sociálního demokrata se na něj také zaměřovala sovětská válečná propaganda a jeho úlohu ještě zveličovala, když hovořila o tom, že Finsko ovládá „Mannerheim-tannerovská liga“. \n\nPo vítězství Sovětů v druhé světové válce to vedlo k tomu, že Tanner byl označen za jednoho z hlavních viníků války a byl postaven před soud, který pod tlakem Sovětů proběhl v roce 1946. Byl odsouzen, v roce 1948 však byl z vězení propuštěn. Vrátil se do veřejného života a zaujal opoziční postoj vůči tzv. východní politice prezidenta Paasikiviho (na niž později navázal zejm. Urho Kekkonen). Navzdory velké nenávisti komunistů a kampaním, které proti němu vedly, Tannerovi se podařilo na protisovětských pozicích udržet celou sociální demokracii a roku 1957 byl dokonce znovu zvolen jejím předsedou. V 60. letech však již opozice vůči „zatuhlosti ve studenoválečnické rétorice“ vzrostla a roku 1963 o post předsedy přišel a stáhl se z politiky. \n"}
{"id": "1475571", "url": "https://cs.wikipedia.org/wiki?curid=1475571", "title": "Ambrož (příjmení)", "text": "Ambrož (příjmení)\n\nPříjmení Ambrož nosí více různých osobností:\n\n\n"}
{"id": "1475572", "url": "https://cs.wikipedia.org/wiki?curid=1475572", "title": "Josef Smolka (rozcestník)", "text": "Josef Smolka (rozcestník)\n\nJméno a příjmení Josef Smolka má více nositelů:\n\n"}
{"id": "1475573", "url": "https://cs.wikipedia.org/wiki?curid=1475573", "title": "Jan Chvojka (rozcestník)", "text": "Jan Chvojka (rozcestník)\n\nJméno a příjmení Jan Chvojka má více nositelů:\n\n"}
{"id": "1475574", "url": "https://cs.wikipedia.org/wiki?curid=1475574", "title": "Josef Hrabal (rozcestník)", "text": "Josef Hrabal (rozcestník)\n\nJméno a příjmení Josef Hrabal má více nositelů:\n\n"}
{"id": "1475578", "url": "https://cs.wikipedia.org/wiki?curid=1475578", "title": "Josef Vejvoda (rozcestník)", "text": "Josef Vejvoda (rozcestník)\n\nJméno a příjmení Josef Vejvoda má více nositelů:\n\n"}
{"id": "1475579", "url": "https://cs.wikipedia.org/wiki?curid=1475579", "title": "Jan Rak (rozcestník)", "text": "Jan Rak (rozcestník)\n\nJméno a příjmení Jan Rak má více nositelů:\n\n"}
{"id": "1475583", "url": "https://cs.wikipedia.org/wiki?curid=1475583", "title": "Medaile Za bojové zásluhy", "text": "Medaile Za bojové zásluhy\n\nMedaile Za bojové zásluhy byla zřízena výnosem prezídia Nejvyššího sovětu SSSR ze dne 17. října 1938. Podle stanov a jejich doplňků byla určena příslušníkům mužstva, poddůstojníkům a důstojníkům Sovětské armády, vojenského námořnictva, pohraničních a vnitřních vojsk, jakož i jiným občanům Sovětského svazu, kteří mistrnými, iniciativními a smělými činy přispěli k úspěšnému splnění bojových úkolů vojenských jednotek. Dále se udělovala za odvahu projevenou při ochraně státních hranic SSSR, za vynikající úspěchy v bojové a politické přípravě, zvládnutí nové bojové techniky, udržení vysoké bojové připravenosti vojenských jednotek a za další zásluhy. Mohli jí být vyznamenáni i cizinci. Nosí se na levé straně prsou.\n\nMedaile je ze stříbra ryzosti 925/1000 o průměru 31 mm. V horní části lícní strany jsou rudě smaltovaná písmena „CCCP“ (SSSR), pod nimi je třířádkový nápis „ЗА БОЕВЫЕ ЗАСЛУГИ“ (Za bojové zásluhy), dolní část je vyplněna reliéfem střížení pušky a šavle. Rubová strane medaile je hladká. Stuha medaile na kolodce je šedé barvy 24 mm široké s 2 mm silným žluhým proužkem. Původní upevnění medaile bylo na malé obdélné rudé stužce upevněné šroubem. Tento typ se používal v letech 1938–1943. Tímto způsobem bylo uděleno 480.000 kusů medaile.\n\nU všech medailí udělených do ledna 1947 je na rubu vyraženo matriční číslo, mladší medaile jsou již bez čísla. Poslední udělená medaile s matričním číslem je kus 3.207.501. Celkem bylo do zániku Sovětského svazu uděleno 5.210.078 těchto medailí.\n"}
{"id": "1475584", "url": "https://cs.wikipedia.org/wiki?curid=1475584", "title": "Jan Šlechta (rozcestník)", "text": "Jan Šlechta (rozcestník)\n\nJméno a příjmení Jan Šlechta má více nositelů:\n\n"}
{"id": "1475585", "url": "https://cs.wikipedia.org/wiki?curid=1475585", "title": "Antonín Šlechta (rozcestník)", "text": "Antonín Šlechta (rozcestník)\n\nJméno a příjmení Antonín Šlechta má více nositelů:\n\n"}
{"id": "1475588", "url": "https://cs.wikipedia.org/wiki?curid=1475588", "title": "Legacy of the Dark Lands", "text": "Legacy of the Dark Lands\n\n\n"}
{"id": "1475592", "url": "https://cs.wikipedia.org/wiki?curid=1475592", "title": "Jiroušek", "text": "Jiroušek\n\nPříjmení Jiroušek nosí více významných osobností:\n\n"}
{"id": "1475597", "url": "https://cs.wikipedia.org/wiki?curid=1475597", "title": "Nejstarší moravské pověsti", "text": "Nejstarší moravské pověsti\n\nNejstarší moravské pověsti jsou soubor příběhů historického a epického charakteru nejstarších dějinách Moravanů a mojmírovské dynastie, zaznamenaný buď franskými a českými kronikáři ve středověku, či v pozdějších barokních pramenech.\n\nFranské kroniky zmiňují převážně sjednocení Slovanů kupcem Sámem. Avšak přímo o Moravanech se zmiňuje okrajově až Kosmas a Dalimilova kronika, které zajímá především král Svatopluk. Ještě předtím se mnohé dozvídáme z legend o sv. Cyrilu a Metoději, které zanechali jejich žáci a lze je považovat za jediné dílo o Moravě vzniklé přímo zde. Dle některých historiků se české kroniky inspirovali moravskými dějinami k vytvoření nejstarších pověstí Čech a navrhují původ české dynastie na Moravě. Lze zmíňit i nejstarší dílo Kristiánovo a třeba Jana Marginolu, kteří mluvili o Moravě jen nepřímo. Dále se o třech Svatoplukových synech zmiňuje roku 950 byzantský císař Konstantin VII. Porfyrogennetos, který zaznamenává pověst o lámání prutů. Další spisy z doby, kdy byly tyto příběhy nedávnou historií, se nedochovaly. Morava byla oproti zbytku Evropy celkem nezajímavým územím pro většinu kronikářů.\n\nKnížecí moc na Moravě zmiňuje i Přibík Pulkava. Nejdetailnější podání moravských pověstí nám však poskytují až díla z pozdějších let. Kronikáři si příběhy velmi upravovali, ne-li vymýšleli. Jde však o jediné příběhy zachycující národní historii Moravanů. Samozřejmě rozsáhlé pojednání, i s přesnou datací, podává Václav Hájek z Libočan, jehož kronika nemapuje pouze Čechy, ale také třeba Polsko a právě Moravu. Postavy jako Moravod, Hormidor nebo Chropin se objevují také u Gelasia Dobnera a Tomáše Pešiny z Čechorodu, který, ač byl Čechem, měl k Moravě velmi blízko, jelikož pocházel z Počátek ve východních Čechách. Tato díla vznikala pod vlivem národního uvědomění v Čechách, které mělo Moravany sloučit s českým obyvatelstvem.\n\nDo moravských pověstí přispěl významně František Palacký, který sice považoval obyvatelstvo Moravy za české, ale moravskou kulturu a historii popisuje víceméně odděleně.\n\nNěkolik příběhu s tematikou moravské historie zpracoval ve svém díle \"\"Staré pověsti české\"\" taktéž Alois Jirásek. Jde především o stručné vyprávění o životě knížete Svatopluka, kterého nazývá králem, a dále pověst o Ječmínkovi, bájném spasiteli Moravanů.\n\nValná většina pověstí popisuje přímo vývoj mojmírovské dynastie a jejich předků, ale taktéž jsou tu a tam zachyceny výjevy z života na Moravě. Děj se odehrává nejčastěji v centru Moravy, tedy na území dnešního Jihomoravského a Zlínského kraje.\n\nVlastní moravské pověsti jsou zprvu velmi spjaty s vývojem na Slovensku, krátce i v Polsku a později velmi úzce s českými. Spojení s jinými národy přinášejí i války, pověsti zachycují převážně ty s Franky, Avary, ale třeba i s Čechy.\n\nPůvod nejstarších pověstí je nejistý. V Čechách lze diskutovat o lidové slovesnosti propojené s fantastickými prvky, ale o moravské tradici pověstí není moc podkladů. Možná jde pouze o napodobení českého dynastického mýtu, který Moravě chyběl, protože z období mezi Sámem a Mojmírem se nedochovaly žádné písemné prameny. Ani dnes nejsou víceméně vlivem bohemisace na Moravě místní pověsti v podvědomí lidu.\n\nNěkteré názory spojují dynastické mýty (včetně moravského) s bájemi pohanských Slovanů a třeba i napojení na antiku. Pověsti o moravském vývoji po pádu Velké Moravy,zachycují také knížete Olega, který má být původem z Kyjevské Rusi, což spojuje Moravu s východní Evropou a upozorňuje na Slovanskou jednotu.\n\nHistorici vidí spojení také se znojemskou rotundou, kde mohou některé postavy pocházet také z moravské tradice či dějin.\n"}
{"id": "1475598", "url": "https://cs.wikipedia.org/wiki?curid=1475598", "title": "Autoklíčová šifra", "text": "Autoklíčová šifra\n\nAutoklíčová šifra neboli autoklávová šifra je označení těch šifer, které dotvářejí svůj klíč na základě otevřeného textu.\n\nZákladní podobu této šifry poprvé publikoval v roce 1586 Blaise de Vigenère jako vylepšení takzvané Vigenèrovy šifry. V jeho verzi tvořilo dohodnutou část klíče jediné písmeno a zbytek „klíče“ pro Vigenèrovu šifru byl utvořen doplněním otevřeného textu za dohodnuté písmeno.\n\nModernější je použití několika písmen, jak například šifru definuje Americká kryptogramová asociace. Například pro zašifrování textu začínajícího „ATTACK AT DAWN“ a úvodní část klíče „QUEENLY“ vypadá šifrování takto:\n"}
{"id": "1475608", "url": "https://cs.wikipedia.org/wiki?curid=1475608", "title": "Jubilejní medaile 30. výročí vítězství ve Velké vlastenecké válce 1941–1945", "text": "Jubilejní medaile 30. výročí vítězství ve Velké vlastenecké válce 1941–1945\n\nJubilejní medaile 30. výročí vítězství ve Velké vlastenecké válce 1941–1945 byla založena rozhodnutím Nejvyššího sovětu SSSR 25. dubna 1975, k ocenění osob, které se aktivně v letech 1941–1945 podíleli na vítězství ve Velké vlastenecké válce.\n\nMedaile se udělovala všem příslušníkům ozbrojených sil SSSR, bývalým partyzánům a civilistům, kteří se v letech 1941–1945 účastnili Velké vlastenecké války. Medaile se rovněž udělovala vojákům i veteránům cizích spřátelených armád.\n\nMedaile má jeden stupeň a spolu s ní obdržel vyznamenaný i udělovací dekret ve formě průkazu. Medaile se udělovala i cizím státním příslušníkům. Medaile je vyrobena z mosazi a má průměr 36 mm. Do prvního ledna 1995 bylo dle matriky uděleno 14 259 560 kusů.\n"}
{"id": "1475613", "url": "https://cs.wikipedia.org/wiki?curid=1475613", "title": "Jubilejní medaile 40. výročí vítězství ve Velké vlastenecké válce 1941–1945", "text": "Jubilejní medaile 40. výročí vítězství ve Velké vlastenecké válce 1941–1945\n\nJubilejní medaile 40. výročí vítězství ve Velké vlastenecké válce 1941–1945 (: \"Юбилейная медаль „Сорок лет победы в Великой Отечественной войне 1941–1945 гг.”\") byla založena rozhodnutím Nejvyššího sovětu SSSR z 12. dubna 1985 k ocenění osob, které se aktivně v letech 1941–1945 podíleli na vítězství ve Velké vlastenecké válce.\n\nMedaile se udělovala všem příslušníkům ozbrojených sil SSSR, bývalým partyzánům a civilistům, kteří se v letech 1941–1945 účastnili Velké vlastenecké války. Medaile se rovněž udělovala vojákům i veteránům cizích spřátelených armád.\n\nMedaile má jeden stupeň a spolu s ní obdržel vyznamenaný i udělovací dekret ve formě průkazu. Medaile se udělovala i cizím státním příslušníkům. Do prvního ledna 1995 bylo dle matriky uděleno 11 268 980 kusů.\n"}
{"id": "1475614", "url": "https://cs.wikipedia.org/wiki?curid=1475614", "title": "Seznam satelitů GPS", "text": "Seznam satelitů GPS\n\nDo srpna 2019 bylo vypuštěno celkem 74 satelitů navigačního systému GPS, z nichž 31 je v operačním provozu, 9 je rezervních, dva jsou testovány, 30 je mimo provoz a dva byly ztraceny při startu. Konstelace pro svoje fungování vyžaduje nejméně 24 satelitů, cílem je mít 33 satelitů v operačním provozu.\n\nSVN (anglicky „space vehicle numbers“) jsou sériová čísla přiřazené každému satelitu GPS. PRN (anglicky „pseudo-random noise“), nebo také „zlaté kódy“, jsou identifikační čísla každého satelitu, jejichž vysíláním se satelity od sebe rozlišují.\n\nAktuální informace uvádí web \"U.S. Coast Guard Navigation Center\" na stránce \"GPS Constellation Status\".\nČísla v závorce se týkají družic, které nejsou v aktivní službě.\n\nJakmile jsou satelity GPS vyneseny, již se nezmění jejich hladina oběžné dráhy, ale přiřazení na pozice se časem měnit může.\n\nNásledující tabulka slouží k tomu, aby bylo možné rychle určit blok přiřazený k určitému PRN.\n\n</small>\n\n"}
{"id": "1475619", "url": "https://cs.wikipedia.org/wiki?curid=1475619", "title": "Česko na Halovém mistrovství Evropy v atletice 2019", "text": "Česko na Halovém mistrovství Evropy v atletice 2019\n\nHalového ME v atletice 2019 v Göteborg se ve dnech 1. března – 3. března zúčastnilo 21 českých atletů (12 mužů a 9 žen). Kvůli viróze mezi nimi nebyl obhájce titulu v běhu na 400 metrů Pavel Maslák.\n\nVýprava České republiky zde získala jednu bronzovou medaili, o kterou se zasloužil koulař Tomáš Staněk. V běhu na 1500 metrů doběhl Filip Sasínek čtvrtý, v závodě žen na této trati skončila Simona Vrzalová šestá. Rovněž šesté místo obsadila v soutěži výškařek Michaela Hrubá. Šéftrenér Tomáš Dvořák zhodnotil účast naší výpravy jako celkově neúspěšnou..\n\n\n"}
{"id": "1475625", "url": "https://cs.wikipedia.org/wiki?curid=1475625", "title": "Husův sbor (Hořelice)", "text": "Husův sbor (Hořelice)\n\nHusův sbor v Hořelicích je stavba ve stylu geometrické moderny, situovaná vedle hlavní silnice, která byla vybudována v roce 1923. Jejími autory jsou ing. Tomáš Šašek a ing. Bártl (oba jsou např. rovněž autory Husova sboru v Českých Budějovicích). Stále ji využívá Církev československá husitská.\n\nZákladní kámen stavby byl položen 2. září 1923 a stavba byla financována a podporována celou řadou jednotlivců, spolků i organizací z Hořelic a Dušníků. Aktu položení základního kamene se zúčastnil i Dr. Karel Farský, spoluzakladatel Československé církve husitské. Tuto výjimečnou stavbu navštívil 15. března 1925 (či 15. července 1925) tehdejší prezident T. G. Masaryk a tehdejší ministerský předseda Antonín Švehla. Farní budova byla k jižní straně modlitebny přistavěna v roce 1929.\n\nDne 28. října 1929 byla v zahradě kostela slavnostně odhalena busta T. G. Masaryka, za nacistické okupace ale byla povinně odstraněna. V roce 1948 byla provizorně nahrazena bustou Jana Husa, která zde stojí dodnes (2019). Kostel byl spolu s farou v roce 2005 zapsán na seznam kulturních památek.\n\nJedná se o přízemní jednolodní stavbu s obdélníkovým půdorysem. Plášť budovy je z režného zdiva, se kterým kontrastuje hladká omítka použitá především na kónických sloupech portiku a na rozšiřující se hlavní římse. Tyto prvky – sloupy a římsa – ukazují svým tvarem na vliv kubismu.\n\nŠtukový figurální reliéf na západní fasádě sice není signován, je ale připisován sochaři Františku Bílkovi, který po roce 1920 přestoupil do Církve československé husitské a stal se jejím oficiálním umělcem a jehož syn František Bílek ml. působil v tomto kostele v letech 1936–1939 jako farář.\n\nNa stavbě jsou patrné různé zdobné prvky odkazující na husitské hnutí. Nad hlavním průčelím kostela je umístěna plastika s kalichem a nápisem „Pravda vítězí“. Tyče hromosvodů jsou zdobeny plastickým motivem husitské zbraně – tzv. kropáče.\n\nStavba má dřevěný strop s geometrickým dekorem a dřevěný kůr s vyřezávaným zábradlím.\n\nBohoslužby se v kostele konají každou čtvrtou neděli v měsíci od 15:00. Návštěvní hodiny jsou každou první, druhou a čtvrtou středu v měsíci 13:00 - 15:00, třetí středu s měsíci 15:00 - 17:00. Kolumbárium je otevřeno o sobotách, nedělích a svátcích 9:00 - 18:00.\n\nČeskoslovenská církev husitská spolupracuje s vedením města Rudná (město vzniklo roku 1951 sloučením Hořelic a Dušníků) na tom, aby se kostel stal místem konání různých kulturních a společenských akcí.\n"}
{"id": "1475627", "url": "https://cs.wikipedia.org/wiki?curid=1475627", "title": "Ervín Křupala", "text": "Ervín Křupala\n\nErvín Křupala (2. května 1922 – ) byl český fotbalový brankář.\n\nV československé lize chytal za Svit Gottwaldov (dobový název Zlína), s nímž sestoupil z nejvyšší soutěže.\n\n"}
{"id": "1475632", "url": "https://cs.wikipedia.org/wiki?curid=1475632", "title": "Sophie Robergeová", "text": "Sophie Robergeová\n\nSophie Robergeová (* 18. října 1973 Québec) je bývalá kanadská zápasnice – judistka.\n\nS judem začínala v rodném Québecu po vzoru svých starších sourozenců. Vrcholově se připravovala v Montréalu pod vedením Jérôme Beautiera. V kanadské ženské reprezentaci se pohybovala od roku 1992 ve střední váze do 66 kg, ve které se v roce 1996 na olympijské hry v Atlantě nekvalifikovala. Od roku 1997 startovala v nižší váze do 63 kg. V roce 2000 uspěla v panamerické olympijské kvalifikaci a startovala na olympijských hrách v Sydney. V Sydney prohrála v úvodním kole na ippon technikou uči-mata-sukaši s Francouzkou Séverine Vandenhendeovou. Sportovní kariéru ukončila v roce 2004.\n\n\n"}
{"id": "1475639", "url": "https://cs.wikipedia.org/wiki?curid=1475639", "title": "Dům čp. 27 (Štramberk)", "text": "Dům čp. 27 (Štramberk)\n\nDům čp. 27 se nachází na Náměstí v části v Kutě ve Štramberku v okrese Nový Jičín. Roubený dům pochází z přelomu 18. a 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nDům byl postaven v prudkém svahu na přelomu 18. a 19. století, majitelem byla rodina Ignáce Neuwara, následovala rodina Hrčkova a další. Nynější majiteli jsou Hyklovi.\n\nDům je přízemní roubená omítaná stavba s obdélným půdorysem a sedlovou střechou. Dům je obrácen štítovou stranou do ulice. Dům je postaven na kamenné podezdívce, která vyrovnává prudkou svahovou nerovnost. V podezdívce jsou prostory s valenou klenbou, ve kterých dříve byly chlévy, do nichž jsou dva dochované samostatné vstupy na straně obrácené do ulice. Vstupy mají segmentové zaklenutí nad nimi jsou dvě okna a štít. Zvýšené přízemí i dům je omítané. Dřevěný svisle bedněný trojúhelníkový štít má okapovou stříšku a jedním obdélným oknem uprostřed a větracím otvorem. Jižní stranou přimyká k sousednímu domu čp. 422. Okapová severní strana je dvouosá se vstupem do domu. Střecha je protažena tak, že kryje chodník. Ve světnici je trámový záklopový sklop. Přestavbou byla zrušena dvouprostorová dispozice se síni a jizbou. Průchozí síň je předělena příčkou.\n\n\n"}
{"id": "1475641", "url": "https://cs.wikipedia.org/wiki?curid=1475641", "title": "Alarm für Cobra 11 – Highway Nights", "text": "Alarm für Cobra 11 – Highway Nights\n\nAlarm für Cobra 11 – Highway Nights (jiným názvem Crash Time III) je videohra vyvinutá společností Synetic Games a vydaná společností RTL Playtainment. Hra byla pro Xbox 360 a PC vydána 27. listopadu 2009. Dne 27. května 2012 byla hra vydána pro Nintendo 3DS, a to pod názvem \"Crash Time 3D\".\n\nHlavními hrdiny hry jsou policisté Semir Gerkhan a Ben Jäger, ve většině misí řídí auto hráče jeden z nich. Hráč musí plnit mise, které na sebe v některých případech navazují (Ben je například překupníkem aut). Děj hry je o 7 dnech, které předcházely katastrofě – výbuchu letadla. Ten je k vidění již v intru hry. Oproti předchozím hrám byla do hry přidána bomba, která je v PC verzi funkční po stisku klávesy F.\n\nVe hře se vyskytují 2 oblasti – město a dálnice. Hra také obsahuje režim volné jízdy, v obou oblastech se nachází několik desítek míst, na nichž se může hráč dle své volby v menu objevit. Tato místa se postupně dle misí odemykají a zároveň slouží jako opravny aut. Hráč si také v menu může nastavit aktuální čas (pro režim volné jízdy), tedy zda bude den, nebo noc.\n\nDabing obou hlavních hrdinů je shodný se seriálovým dabingem.\n"}
{"id": "1475644", "url": "https://cs.wikipedia.org/wiki?curid=1475644", "title": "Nancy Filteauová", "text": "Nancy Filteauová\n\nNancy Filteauová (roz. Jewittová) (* 3. dubna 1962 Swift Current) je bývalá kanadská zápasnice – judistka.\n\nPochází z obce Webb vzdálené 30 km od města Swift Current. S judem začínala v 5 letech v Swift Current. Vrcholově (výkonnostně) se připravovala v Saskatoonu jako studentka univerzity Saskatchewan. V kanadské ženské reprezentaci se pohybovala od roku 1981 v polotěžké váze do 72 kg. Aktivní sportovní kariéru ukončila s ukončením univerzitních studíí. Vdala se a věnovala se trenérské práci v Swift Currentu. K vrcholovému sportu se vrátila v roce 1994 v těžké váze nad 72 kg. V roce 1996 se kvalifikovala na olympijské hry v Atlantě, kde prohrála ve druhém kole s Kubánkou Estelou Rodríguezovou na ippon technikou harai-goši. Vzápětí ukončila sportovní kariéru. Věnuje se trenérské a funkcionářské práci v Saskatchewanu.\n\n\n"}
{"id": "1475645", "url": "https://cs.wikipedia.org/wiki?curid=1475645", "title": "Temnější odstíny Švédska", "text": "Temnější odstíny Švédska\n\nTemnější odstíny Švédska () je antologie švédských již\ndříve vydaných i dosud nepublikovaných krimi povídek 20 autorů, které vybral, uspořádal a úvod napsal John-Henri Holmberg. \nČeský překlad Azity Haidarové vyšel poprvé v roce 2014 \n(v nakladatelství Host). V angličtině antologie vyšla minimálně pod dvěma mírně odlišnými názvy: \"A Darker Shade: 17 Swedish stories of murder, mystery & suspense\"\n(London: Head of Zeus, 2014) a \"A Darker Shade of Sweden: original stories by Sweden's greatest crime writers\" (New York: Grove Press, 2014)., \n\nNa začátku knihy je \"Úvod\", ve skutečnosti rozsáhlá (více než dvacetistránková) \"literární studie\" podrobně mapující celou historii \ndetektivního a kriminálního žánru ve Švédsku, kterou napsal editor celé knihy, John-Henri Holmberg. \nTato studie začíná již rokem 1893 a pokračuje přes autory publikující před a po druhé světové válce až po současnou švédskou literaturu.\n\nKniha obsahuje 17 povídek celkem 20 autorů (tři povídky mají dva autory). Jde o autory velmi známé (např. Stieg Larsson, Henning Mankell\na Håkan Nesser nebo autorská dvojice Maj Sjöwallová a Per Wahlöö), méně známé i autory, kteří zatím do češtiny nemají přeloženo žádné dílo. \nJde o povídky již vydané i povídky, které jsou publikované poprvé. U každé povídky je také medailónek autora. \n\nAntologie Temnější odstíny Švédska je první sbírkou švédské krimi, která vyšla v anglickém překladu. Některé příběhy napsali autoři přímo pro tuto knihu, \njiné už dříve vyšly ve švédštině. Mezi autory je i dlouholetá partnerka Stiega Larssona \"Eva Gabrielssonová\". Spisovatelka \"Inger Frimanssonová\" byla za \nsvou povídku \"Tehdy v domě temném\" nominována na cenu britské Asociace krimi autorů CWA Short Story Dagger, udělovanou za detektivní povídku vydanou poprvé \nve Velké Británii v angličtině. Nápad vydat tuto antologii vznikl takto: „Když Holmberg zjistil, že Stieg Larsson napsal povídku, která ještě nebyla \nnikde publikována, v jeho hlavě se zrodil nápad na vytvoření sbírky původních příběhů od nejvýznamnějších švédských autorů krimi.“ \n\n\nČeské recenze antologie byly vesměs příznivé. „Stejně zajímavý jako soubor krátkých detektivních příběhů je však i úvodní historický exkurz do dějin \nšvédské kriminální literatury od Johna-Henriho Holmberga. ... Holmberg začíná se svým ponorem do dějin dokonce rokem 1893, kdy vyšel špatný a právem \nzapomenutý román Stockholmský detektiv, a popisuje jak brakovou drsnou školu plnou krve, tak salonní romány, v nichž detektivové řeší vraždy \npouhou dedukcí.“ \n\n„O tom, že severská krimi je dnes v kurzu, není pochyb. Jedním z důkazů je i povídkový výběr Temnější odstíny Švédska, který vyšel v nakladatelství\nHost. Uspořádal jej publicista a autor teoretických knih o literatuře John-Henri Holmberg... Antologie pochopitelně láká na prvním místě na Stiega Larssona...\nkterou dnes proslulý autor kdysi napsal jako sedmnáctiletý... Přes jistou těžkopádnost ve slohu... určitě naznačuje talent budoucího spisovatele. Podobně \narchivní povídka kdysi slavné dvojice Maj Sjöwallová – Per Wahlöö je spíše veselým příběhem o tom, jak si královsky žít bez groše v kapse, než detektivkou. \nOpravdové vrcholy knihy je tedy třeba hledat jinde – a každý typ čtenáře si tu nejspíš najde něco svého. Sbírka je totiž skutečně velice pestrá a jednotlivé \npovídky se svým laděním i vyzněním velice liší. Jistý jednotící prvek bychom mohli vidět v tom, že jen málokdy se jedná o tradiční vyprávění, \nve kterém detektiv či kriminalista pátrá po vrahovi, který je v závěru odhalen. ... Kniha jako taková je ovšem výborným počtením, které kromě napínavých\nzážitků prozradí čtenářům i leccos ze švédského života a historie.“ \n\n\n"}
{"id": "1475648", "url": "https://cs.wikipedia.org/wiki?curid=1475648", "title": "Zdenka Rusínová", "text": "Zdenka Rusínová\n\nZdenka Rusínová (* 13. června 1939 Ostrava) je česká lingvistka, pedagožka, emeritní profesorka Masarykovy univerzity v Brně.\n\nPo maturitě studovala v letech 1956–1961 češtinu a ruštinu na Filozofické fakultě Masarykovy univerzity v Brně, po absolutoriu zůstala na fakultě jako asistentka a později odborná asistentka. V roce 1967 získala titul PhDr., po obhajobě kandidátské disertace dosáhla v roce 1985 titulu CSc. a na základě práce \"Aspekty české substantivní deklinace\" byla po habilitaci v roce 1992 jmenována docen­tkou pro obor český jazyk, roku 1997 pak profesorkou českého jazyka. Jako emeritní profesorka zůstala působit na fakultě i nadále. Od roku 1996 na fakultě vedla tři roky ústav českého jazyka, v letech 1994–1996 se stala proděkankou fakulty.\n\nPůsobila odborně i pedagogicky také na jiných pracovištích doma i v za­hraničí (externí výuka na Filozofické fakultě Slezské univerzity v Opavě, působení na Filozofické fakultě Univerzity Komenského v Bratislavě, opakované stáže na Institutu slavistiky filozofické fakulty Univerzity v Regensburgu, akademic­ké stáže na univerzitách v Magdeburgu, Greifswaldu, Neapoli na univerzitě ve Wrocławi a jinde). Přes dvacet let byla lektorkou češtiny na Letní škole slovan­ských studií v Brně.\n\nVědeckou činnost začínala jako dialektoložka, zkoumala hláskosloví a tvarosloví v dialektech jižně od Ostravy. Většina jejích tištěných prací je věnována historické slovotvorbě češtiny. Po sérii dílčích studií o tvoření adverbií vydala monografii \"Tvoření staročeských adverbií\" (1984). Spolupracovala na edici \"Tisíc let české poezie\" (1974).\n\nVelkou pozornost věnovala tvoření slov a morfologii českého jazyka současného. Je autorkou vysokoškolských učebních textů z jazykovědné bohemistiky pro české studenty i pro cizince, např. \"Problémy současné české morfologie\" (1977\")\"\", Tvoření slov v současné češtině\" (1980), \"Základní kurs češtiny pro cizince\" (1971) a \"Praktická cvičení z češtiny.\" Jako spoluautorka zpracovala převážnou část oddílu \"Morfologie\" (částečně Marek Nekula) do \"Příruční mluvnice češtiny\" (1995, 1996, 2000) a podílela se na edici této učebnice, která získala Cenu rektora Masarykovy univerzity. Do \"Encyklopedického slovníku češtiny\" (2002) připra­vila hesla týkající se derivace v češtině. Do kolektivního díla \"Kapitoly z dějin české jazykovědné bohemistiky\" vydaného nakladatelstvím Academia roku 2007 přispěla kapitolou věnovanou slovotvorbě.\n\nPublikovala a přednášela doma i v zahraničí, např. na univerzitách v Bratislavě, Greifswaldu, Magdeburgu, Neapoli aj., působila a publikovala v redakcích různých sborníků a lingvistických časopisů. Uveřejňovala o češtině také četné příspěvky popularizační, autorsky se rovněž podílela na publikaci O \"češtině každodenní\" (1984). Neméně významnou oblastí její odborné práce jsou otázky spisovnosti a jazykové kultury a jejich rozvíjení, např. \"Spisovná a obecná čeština\" (1966).\n\nNakladatelství Host založilo v roce 2010 edici s názvem „Studie osobností brněnské lingvistiky“, jejímž cílem se stalo zpřístupnění textů vybraných lingvistů, kteří se významnou měrou podíleli (či stále podílejí) na rozvoji české lingvistiky a kteří jsou spjati s Brnem. Jako první v této edici vyšla publikace shrnující dílo Dušana Šlosara, v roce 2011 vyšel druhý svazek \"Pokušení struktury\" věnovaný pracím Zdenky Rusínové (edice Jan Dvořák a Petr Malčík).\n\nKnižní publikace\n\nSkripta, studie, články\n\n"}
{"id": "1475651", "url": "https://cs.wikipedia.org/wiki?curid=1475651", "title": "Škola v Chlumci nad Cidlinou", "text": "Škola v Chlumci nad Cidlinou\n\nNovorenesanční budova školy v Chlumci nad Cidlinou se nalézá v Kozelkově ulici v centru města Chlumec nad Cidlinou v okrese Hradec Králové směrem na Nový Bydžov. Budova školy tvoří dominantu novodobé části města a je od 22. října 1997 chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 49401/6-6007.\n\nNovorenesanční budova školy v Chlumci nad Cidlinou byla postavena v letech 1898-99 podle plánů architekta Vratislava Pasovského stavitelem Konstantinem Mráčkem. V původní historické budově je dnes umístěn II. stupeň základní školy. \n\nTřípatrová osově symetrická školní budova se sedlovou střechou krytou natřenými hliníkovými šablonami. Budova o půdorysu tvaru písmene \"J\" se nachází v severozápadní části města. \n\nUliční fasáda školní budovy je rozčleněna na tři části. Celá budova je osově symetrická. Střední, 8 osová část mohutného rizalitu je mírně vyvýšena širokou atikou zakončenou štítovým vikýřem s tympanonem v ose. Na hřebeni střechy je ozdobné zábradlí. Dvě boční části fasády po stranách jsou 9osé, uprostřed mají rizalit zakončený nízkým tympanonem s atikou. Celé přízemí budovy má rustikální bosáž. Okna jsou obdélná dvoukřídlá, členěná ve tvaru T. Kordonová římsa, obíhající celou budovu, je bohatě profilovaná, podepřená konzolkami. Na nárožích rizalitů a budovy je po celé výšce provedena rustikální bosáž.\n\n"}
{"id": "1475652", "url": "https://cs.wikipedia.org/wiki?curid=1475652", "title": "Roddy Doyle", "text": "Roddy Doyle\n\nRoddy Doyle (* 8. května 1958, Dublin) je irský spisovatel, dramatik a scenárista. Píše anglicky, s využitím irského nářečí.\n\nVystudoval angličtinu a geografii na Trinity College v Dublinu. Poté, od roku 1980, působil jako učitel, než se v roce 1993 stal spisovatelem na plný úvazek. Za scénář k filmu \"The Commitments\", jenž byl adaptací jeho stejnojmenné a první publikované knihy, získal roku 1991 cenu BAFTA. Roku 1993 získal Man Bookerovu cenu za román \"Paddy Clarke Ha Ha Ha\", který pojednává o tématu šikany mezi dětmi. Jeho velkým tématem je život irské dělnické třídy, městské periferie, násilí či alkoholismus. Píše i knihy pro děti.\n"}
{"id": "1475653", "url": "https://cs.wikipedia.org/wiki?curid=1475653", "title": "Dům čp. 30 (Štramberk)", "text": "Dům čp. 30 (Štramberk)\n\nDům čp. 30 se nachází v severní části Náměstí ve Štramberku v okrese Nový Jičín. Původně roubený dům byl přestavěn do zděné podoby po roce 1820. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPrvní nájemník Martin Žárský je uváděn v roce 1629, od roku 1771 byl majitel Štěpán Floriána jeho potomci, následně od roku 1833 je uváděn Josef Bajer. Od osmdesátých let 19. století dům byl ve vlastnictví rodiny městského písaře Juráka. Proto tento dům byl nazýván \"U Písařů\". Na začátku 21. století zchátralý dům koupili manželé Šmírovi.\n\nDům je přízemní zděná stavba s vysokým trojúhelníkovým štítem otočeným do náměstí a sedlovou střechou. Od vedlejšího domu je oddělen soutkou. Dům je postaven na kamenné podezdívce, která vyrovnává svahovou nerovnost. V podezdívce jsou sklepní klenuté prostory, do nich vede vchod z ulice. Štítové přízemí je trojosé. Okna jsou v lizénových rámech s dvěma dvojicemi lizén. Okna jsou ve štukových rámech. V nároží jsou zakulacené pilastry. Na členěnou korunní římsu nasedá štít se dvěma okny mezi třemi páry lizén. Nad okny je průběžná římsa se dvěma malýma okny, nad nimi ve štukovém provedení je Boží oko.\n\n\n"}
{"id": "1475655", "url": "https://cs.wikipedia.org/wiki?curid=1475655", "title": "Volba prezidenta Československa 1953", "text": "Volba prezidenta Československa 1953\n\nVolba prezidenta Československa proběhla 21. března 1953 ve Vladislavském sále Pražského hradu, na schůzi Národního shromáždění republiky Československé, kterou vedl předseda Oldřich John. Předchozí prezident Klement Gottwald zemřel během výkonu funkce 14. března 1953, krátce po návratu z pohřbu sovětského vůdce Josifa Vissarionoviče Stalina. Antonín Zápotocký byl jednohlasně zvolen pátým československým prezidentem. ¨\n\nPrezidentské volby se účastnilo celkem 271 poslanců, kteří hlasovali zdvihnutím ruky nebo povstáním v poslanecké lavici. Zápotocký obdržel hlasy všech zúčastněných poslanců.\n\n\n"}
{"id": "1475657", "url": "https://cs.wikipedia.org/wiki?curid=1475657", "title": "Myslivna Jägerhaus", "text": "Myslivna Jägerhaus\n\nRaně barokní stavba myslivny zvané Jägerhaus z doby okolo roku 1650 se nalézá v Komenského ulici ve městě Chlumec nad Cidlinou v okrese Hradec Králové. Myslivna je příkladem jednoho z mála dochovaných panských domů z tohoto období s neporušenou vnitřní disposicí. Budova myslivny je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 3068/6-625.\n\nMyslivna Jagerhaus je volně stojící dvoukřídlá jednopatrová, zčásti podsklepená omítaná budova s valbovou střechou krytou taškami. \n\nVstupní jižní průčelí je osmiosé, sokl hrubě ohozený, hlavní římsa profilovaná, osy tvořeny okny se šambránami rámovanými lištou, s ušima i na dolních rozích, v 5. ose je půlkruhově zaklenutý portál průjezdu, s hladkým kamenným ostěním s patními rameny, náběžními římskami a hlavním klenákem. Nad ním je umístěna litinová kartuše s rostlinným motivem, na níž je oválný štít se znakem Kinských.\n\nVýchodní průčelí je dvouosé, podstřešní římsa zjednodušena, v přízemí okna s hladkými malovanými šambránami, v patře v šambránách s lištou a ušima. \n\nNa západním křídle v přízemí novodobé dveře, v patře dvoudílné okno s hladkou šambránou. \n\nSeverní průčelí je v levé části dvouosé, s pavlačí s dřevěným zábradlím s prokrajovanými výřezy v 1. patře.\n\n"}
{"id": "1475658", "url": "https://cs.wikipedia.org/wiki?curid=1475658", "title": "Cíl (záměr)", "text": "Cíl (záměr)\n\nCíl je budoucí (předjímána) kladná hodnota, kterou vytyčuje a o jejíž dosažení usiluje člověk nebo společenský systém. Cíl je předmětem studia filosofie, teleologie, ponematologie, praxeologie a jiných.\n\n"}
{"id": "1475660", "url": "https://cs.wikipedia.org/wiki?curid=1475660", "title": "Nagybajom", "text": "Nagybajom\n\nNagybajom [naďbajom] je město v Maďarsku v župě Somogy, spadající pod okres Kaposvár. Nachází se asi 20 km severozápadně od Kaposváru. V roce 2015 zde žilo 3 288 obyvatel. Podle statistik z roku 2011 zde byli Maďaři (89,4 %), Romové (7,6 %), Němci (0,4 %) a Ukrajinci (0,2 %).\n\nNejbližšími městy jsou Kadarkút, Kaposvár, Marcali a Nagyatád. Blízko jsou též obce Böhönye, Jákó, Kiskorpád, Kutas, Pálmajor, Somogysárd a Újvárfalva.\n"}
{"id": "1475662", "url": "https://cs.wikipedia.org/wiki?curid=1475662", "title": "Zvonička Praha - Břevnov", "text": "Zvonička Praha - Břevnov\n\nZvonička je sakrální stavba, která stojí u Bělohorské ulice v Praze-Břevnově.\n\nZvonička se nalézá u Základní a mateřské školy T. G. Masaryka v Břevnově. Byla součástí bývalé břevnovské obce, postavená ve druhé polovině 19. století, což dokládá obnovená nápisová deska nad vstupem do zvoničky, na které je napsáno zlaceným písmem: \"Nákladem obce a dobrodinců ke cti a chvále Boží zbudováno 1873\".\n\nZvonička má půdorys osmiúhelníku, stojí na šedém podstavci, má světlou a hladkou omítku, je členěna lizénovými rámy. V ose průčelí je obdélný, půlkruhově zakončený vstup, v němž jsou dřevěné dvoukřídlé dveře. Nad dveřmi je umístěna nápisová deska. Po stranách zvoničky jsou ve stěnách obdélná, půlkruhově zakončená okna krytá mříží. Z jehlancovité střechy pokryté prejzy vyrůstá hranolová lucerna, v níž je zavěšený zvon. Lucerna má rovněž jehlancovitou stříšku, z jejího vrcholu se tyčí hrot s kuličkou.Zvonička je zapsána do seznamu kulturních památek.\n"}
{"id": "1475665", "url": "https://cs.wikipedia.org/wiki?curid=1475665", "title": "Acsa", "text": "Acsa\n\nAcsa [ača] () je velká vesnice v Maďarsku v župě Pest, spadající pod okres Vác. Nachází se asi 27 km východně od Vácu. V roce 2015 zde žilo 1 416 obyvatel, z nichž jsou 83,1 % Maďaři, 10,1 % Romové, 8,6 % Slováci a 0,4 % Němci.\n\nAcsou prochází řeka Galga. Sousedními vesnicemi jsou Csővár, Erdőkürt, Galgaguta a Püspökhatvan.\n"}
{"id": "1475668", "url": "https://cs.wikipedia.org/wiki?curid=1475668", "title": "Galga", "text": "Galga\n\nGalga je malá řeka v Maďarsku. Je dlouhá 58 km. Pramení v blízkosti vesnice Becske v župě Nógrád, prochází župou Pest a asi 5 km pokračuje ještě v župě Jász-Nagykun-Szolnok, kde se u města Jászfényszaru vlévá do řeky Zagyvy.\n\nGalga prochází následujícími sídly:\n\nDo řeky Galgy se vlévají potoky:\n"}
{"id": "1475669", "url": "https://cs.wikipedia.org/wiki?curid=1475669", "title": "Znovu zamilovaná", "text": "Znovu zamilovaná\n\nZnovu zamilovaná (ve francouzském originále Camille redouble) je francouzský film režisérky Noémie Lvovsky z roku 2012. Byl vybrán na přehlídku Patnáctka režisérů na Filmovém festivalu v Cannes v roce 2012. Film měl premiéru ve Francii dne 12. září 2012.\n\nFilm získal třináct nominací na filmovou cenu César, neproměnil však žádnou. Vytvořil tak rekord pro nejvíc nominací na Césary (13) bez jediného ocenění. Předtím tento rekord držel film Françoise Ozona, \"8 žen\", který neproměnil žádnou ze 12 nominací. \n\nV roce 1985 šestnáctiletá Camille potkává Érica. Dají se dohromady a narodí se jim dcera. V roce 2008 je Camille 40 let a kvůli smrti své matky se utápí v alkoholu. Éric potkal mladší dívku a Camille opustil. Camille se na Štědrý den vydává k hodináři a dává mu prstýnek od Érica a zároveň ho prosí, aby opravil hodiny, které dostala od rodičů v šestnácti letech. Camille jde poté k Josephě na oslavu nového roku a setkává se se svými kamarádkami Louisou a Alice.\n\nNa konci večírku se Camille vrací do minulosti. Následující ráno se probouzí v roce 1985 v nemocnici a pořád vypadá stejně. Setkává se se svými rodiči, kteří jsou stále naživu. Všimne si, že její otec je mnohem mladší, než si jej pamatuje. Její matka zemřela následující ráno poté, co jí oznámila, že je těhotná. Camille se snaží udělat všechno proto, aby se s Éricem nesetkala a znovu se do něj nezamilovala. Éric se stále snaží získat Camille, která znovu nechce prožít smrt vlastní matky. Camille se setkává s profesorem Alphonsem a políbí ho. Omdlí a probudí se opět v roce 2008 u Josephy, která jí přeje šťastný nový rok 2009.\n\n\n"}
{"id": "1475670", "url": "https://cs.wikipedia.org/wiki?curid=1475670", "title": "Kaple svatého Floriána (Praha-Břevnov)", "text": "Kaple svatého Floriána (Praha-Břevnov)\n\nKaple svatého Floriána se nalézá v Praze-Břevnově v Anastázově ulici.\n\nKaple je umístěna na prostranství původní návsi obce Břevnova. Stojí na mírném svahu, na jeho horním konci, mezi dvěma vzrostlými stromy. Okolí je zastavěno novodobou panelovou výstavbou.\n\nKaplička má tvar hranolové osmiboké komory a jehlancovitou střechu s prejzovou krytinou. Do kapličky vede obdélný půlkruhově zakončený vstup, v němž jsou zasazeny jednokřídlé dřevěné dveře. Na střeše je umístěna osmiboká lucerna s jehlancovitou stříškou pokrytou rovněž prejzovou krytinou. Na vrcholu stříšky je osazen dvojitý křížek, v lucerně je zavěšen zvon. Omítka kapličky je žlutá, podstavec, pilastry a římsy jsou zvýrazněny červenou barvou. Vlevo od vstupu do kapličky je umístěn na stupňovitém podstavci litinový krucifix.\n\nKaplička je zapsána do seznamu kulturních památek.\n"}
{"id": "1475672", "url": "https://cs.wikipedia.org/wiki?curid=1475672", "title": "Chaplin strážcem veřejného pořádku", "text": "Chaplin strážcem veřejného pořádku\n\nChaplin strážcem veřejného pořádku () je americký němý film z roku 1917. Snímek režíroval Charlie Chaplin a sám si zahrál i hlavní roli Tuláka, který přijímá práci policisty v drsné čtvrti. Snímek je v pořadí devátým Chaplinovým počinem pro společnost Mutual Film.\n\nJméno \"Easy Street\" a vzhled ulice, ve které se groteska odehrává, mají evokovat Chaplinovu rodnou ulici \"East Street\" v jižním Londýně. Bída a všudypřítomné násilí vycházejí ze skutečných Chaplinových zážitků z dětství.\n\nTulák je bez práce a bez domova, tak přichází do centra naděje. Zde právě probíhá bohoslužba, při které se Tulákovi podaří ukrást pokladničku s finanční sbírkou na potřebné. Při odchodu se s ním dá do řeči pohledná misionářka a promlouvá k němu tak vlídně, že Tulák ukradenou pokladničku kajícně vrací.\n\nNedaleko se nachází neblaze proslulá ulice \"Easy Street\", kde jsou bitky na denním pořádku. Nejaktivněji si počíná násilník obrovité postavy, se kterým ani policisté nic nezmohou a z pochůzek v této ulici se vracívají ve značně zuboženém stavu. Tulák si všimne nápisu na policejní stanici, že jsou přijímáni další uchazeči o práci strážníka. Po kratším váhání se rozhodne zkusit své štěstí a je okamžitě přijat a poslán do \"Easy Street\". Zde se setká s oním obřím pobudou, ale podaří se mu na něj vyzrát a omráčí ho plynem z lampy pouličního osvětlení. Tím si získá respekt nejen obyvatel ulice, ale i ostatních policistů, kteří na přemoženého obra nevěřícně zírají.\n\nDo \"Easy Street\" přichází pohledná pracovnice Armády spásy, se kterou se Tulák setkal v centru. Připojí se k ní a pomáhá jí v její charitativní činnosti mezi nejchudšími obyvateli ulice. Je zřejmé, že k sobě oba mladí lidé chovají značné sympatie\n\nNásilník se mezitím na policejní stanici probere z bezvědomí a podaří se mu uprchnout. Vrací se zpět domů a dostává se do konfliktu s manželkou. Hází po sobě nádobím, které občas vyletí i oknem ven. To upoutá Tulákovu pozornost a ten spěchá jako službu konající strážník tuto rozepři napravit. Násilník okamžitě pozná svého přemožitele a nastává groteskní honička v níž je nakonec pobuda zneškodněn kusem nábytku, vyhozeným z okna. Dívka, která honičku sleduje a chce svému novému příteli pomoci. Je však zajata dalšími lumpy z \"Easy Street\" a zavřena ve sklepě. Tulákovi se je však podaří přelstít a svou milou zachránit. V \"Easy Street\" konečně nastává klid a mír...\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n\n"}
{"id": "1475673", "url": "https://cs.wikipedia.org/wiki?curid=1475673", "title": "Gare de Belleville-Villette", "text": "Gare de Belleville-Villette\n\nGare de Belleville-Villette je zrušená železniční stanice v Paříži v 19. obvodu. Nádraží bylo v provozu v letech 1856–1934.\n\nNádraží se nacházelo v 19. obvodu v prostoru domu č. 4, rue de Lorraine. Bylo součástí zrušené tratě Petite Ceinture a leželo na kilometru 26,418 mezi stanicemi Ménilmontant a Pont de Flandre.\n\nZ nádraží vedly odbočky k nákladovým nádražím Paris-Bestiaux a Paris-Abattoirs.\n\nNádraží bylo zprovozněno 15. července 1856 nejprve pro přepravu zboží. Pro cestující bylo otevřeno v červenci 1862. Nádraží mělo nejprve název La Petite-Villette, od roku 1858 se nazývalo Belleville-Villette. Tak jako celá linka Petite Ceinture bylo i nádraží uzavřeno pro osobní přepravu 23. července 1934.\n\nAtelier parisien d'urbanisme publikoval v roce 2011 studii využití tramvajové linky T8 na části bývalé tratě Petite Ceinture.\n\n"}
{"id": "1475675", "url": "https://cs.wikipedia.org/wiki?curid=1475675", "title": "Ludwig Tremmel", "text": "Ludwig Tremmel\n\nLudwig Tremmel (24. května 1875 Vídeň – 1. prosince 1946 Vídeň) byl rakouský architekt. Kromě Rakouska působil také v Čechách, zejména v Plzni. \n\nTremmel navštěvoval ve Vídni státní průmyslovou školu a od roku 1895 do roku 1898 také akademii výtvarných umění. Byl také studentem Victora Luntze. V letech 1904–1907 byl zaměstnán dolnorakouským místodržitelstvím jako architekt a během této doby postavil několik velkých staveb. Poté odešel do Plzně, kde až do zániku monarchie v roce 1918 působil jako učitel na státní odborné škole a také hlavní architekt Škodových závodů. Po návratu do Vídně pak vyučoval v letech 1919 až 1939 na technicko-průmyslovém spolkovém učilišti a působil také jako nezávislý architekt, mimo jiné i přímo ve Vídni.\n\nLudwig Tremmel byl na akademii žákem Victora Luntze, který byl tradicionalistou, tudíž byl odpůrcem reformního úsilí Otto Wagnera. Tomu odpovídá i styl Tremmelových budov: byly pozdně historizující nebo neobarokní. I v době, kdy působil v Plzni, navrhoval Tremmel velmi dekorativní budovy, a dokonce i jeho průmyslové stavby měly sice reprezentativní charakter, ale s historizujícími tendencemi. Teprve po první světové válce se Tremmel postupně přizpůsobil moderně, i nadále ale jeho návrhy nesou expresionistické a dekorativní rysy.\n\n"}
{"id": "1475676", "url": "https://cs.wikipedia.org/wiki?curid=1475676", "title": "Ág", "text": "Ág\n\nÁg () je malá vesnička v Maďarsku v župě Baranya, spadající pod okres Hegyhát. V roce 2015 zde žilo 189 obyvatel, z nichž jsou (dle údajů z roku 2011) 75,7 % Maďaři, 22,64 % Romové a 4 % Němci. Název znamená \"větev\" a je spolu s obcemi Bő, Őr a Sé nejkratší v Maďarsku.\n\nJedinou sousední vesnicí Águ je Gerényes.\n\nPrvní písemná zmínka o vesnici pochází z roku 1487, kdy byla zmíněna jako Naghagh. Během turecké okupace patřila obec Pavlovi I. Esterházymu. Od roku 1780 se začali do vesnice stěhovat Němci. Od roku 1945 se počet obyvatel značně snížil.\n"}
{"id": "1475683", "url": "https://cs.wikipedia.org/wiki?curid=1475683", "title": "Nankingská univerzita", "text": "Nankingská univerzita\n\nNankingská univerzita () je univerzita v Nankingu, hlavním městě Ťiang-su v Čínské lidové republice. Má přibližně 26 tisíc studentů.\n\nDějiny institucionálního vzdělávání v Nankingu sahají až do roku 258. Moderní univerzita navazující na jeho tradici zde vznikla v roce 1902.\n\nUniverzita má tři kampusy. Nejstarší je v obvodě Ku-lou, v roce 1993 byl otevřen další v obvodě Pchu-kchou a v roce 2009 poslední v obvodě Si-lien.\n\nV kulouském kampusu univerzity je dům Johna Rabeho, muzeum připomínající německého nacistu Johna Rabeho, který v průběhu druhé čínsko-japonské války, přesněji během Nankingského masakru, zajistil útočiště velkému množství Číňanů.\n"}
{"id": "1475688", "url": "https://cs.wikipedia.org/wiki?curid=1475688", "title": "Ivan Petlin", "text": "Ivan Petlin\n\nIvan Petlin (, konec 16. – 17. století) byl ruský kozák působící v první třetině 17 století na Sibiři, který v letech 1618–1619 navštívil čínskou říši Ming jako první ruský vyslanec v Číně. Roku 1618 ho na příkaz cara tobolský vojevoda Ivan Kurakin vyslal do mingské Číny navázat diplomatické styky. Skupina kozáků v čele s Petlinem přes Mongolsko dospěla do Pekingu, byla přijata mingskými úřady a do Ruska přivezli list mingského císaře Wan-liho (vládl 1572–1620). Na jejich misi však další nenavázaly.\n\nIvan Petlin byl sibiřský kozák z Tomska. Roku 1618 ho na příkaz cara Michaila Fjodoroviče tobolský vojevoda Ivan Kurakin vyslal do mingské Číny navázat diplomatické styky. Petlin ovládal několik jazyků, sloužil jako tlumočník, a již měl diplomatické zkušenosti (roku 1609 byl vyslán k teleutskému knížeti Abakovi). Měl za úkol popsat cestu do Číny, shromáždit informace o Číně i okolních zemích a najít pramen řeky Ob (předpokládalo se, že cesta do Číny by mohla vést podél Obu). V Číně měl Petlin vyjasnit možnosti navázaní vzájemných styků.\n\nDvanáct kozáků v čele s Petlinem vyjelo z Tomska 9. května 1618, společně s posly mongolského Altan-chána vracejícími se do Mongolska. Cestovali údolím řeky Tom, překročili Horskou Šoriju, Abakanský hřbet, Západní Sajan a dostali se do Tuvy. Poté překonali horní tok Chemčiku, přešli několik horských hřebenů a dospěli k jezeru Úreg núr. Poté se obrátili k východu, sestoupili do stepi a tři týdny po odchodu z Tobolska dospěli k sídlu mongolského chána u jezera Uvs núr. Altan-chán poskytl Rusům průvodce, kteří sloužili i jako tlumočníci do čínštiny. Odtud vyrazili na jihovýchod, přešli pohoří Changaj, postoupili na východ k řece Kerulen a pak na jihovýchod, přešli poušť Gobi a dostali se do Kalganu a k Velké čínské zdi. Do Pekingu přijeli 1. září 1618.\n\nV Pekingu zahájili rozvory s představiteli mingské vlády. Kvůli chybějícím darům pro císaře Wan-liho jím nebyli přijati; nicméně obdrželi jeho oficiální list určený ruskému caru a Rusům bylo dovoleno posílat další poselstva a obchodovat. Na zpáteční cestu vyrazili po čtyřech dnech, na tři týdny se zdrželi v Kalganu přípravami na přechod Gobi, a 10. října opustili Čínu. Do Tomska dojeli 19. května 1619, společně s mongolskými vyslanci mířícími do Moskvy a kirgizským poselstvem jedoucím do sibiřských měst. Z Tomska pokračovali do Tobolska, kde Petlin o své cestě sepsal obsáhlou zprávu \"Přehled o čínském státu…\" (), která byla cenná zejména popisem pozemní cesty do Číny doplněným mapou. Se zprávou a dokumenty Petlin pokračoval do Moskvy, kam dorazil koncem roku 1619. \n\nPetlinova mise neměla pokračování, Rusko zaujaté těžkými válkami s Polskem a Tureckem v diplomatických stycích s Čínou nepokračovalo a Petlinova zpráva zapadla v archivech. List císaře Wan-liho v Moskvě nikdo nedokázal přečíst a zůstal v archivu, dokud ho roku 1675 nepřeložil Nikolaj Gavrilovič Spafarij v rámci své mise v Číně, kde mezitím mingský režim vystřídala říše Čching. Petlinovy informace se naopak setkaly s živým zájmem v západní Evropě: v první polovině 17. století byla jeho zpráva přeložena do několika evropských jazyků.\n\nObsah Wan-liho dopisu uchovávaného v moskevském diplomatickém archivu byl desítky let tajemnou záhadou, pod vlivem tohoto dopisu v ruštině vzniklo slovní spojení „čínský dopis“ () označující cosi neznámé a záhadné.\n"}
{"id": "1475690", "url": "https://cs.wikipedia.org/wiki?curid=1475690", "title": "Volba prezidenta Československa 1957", "text": "Volba prezidenta Československa 1957\n\nVolba prezidenta Československa proběhla 19. listopadu 1957 ve Vladislavském sále Pražského hradu, na schůzi Národního shromáždění republiky Československé, kterou vedl předseda Zdeněk Fierlinger. Předchozí prezident Antonín Zápotocký zemřel na infarkt během výkonu mandátu 13. listopadu 1957. Antonín Novotný byl jednohlasně zvolen šestým československým prezidentem.\n\nZamýšleným adeptem na funkci prezidenta byl předseda vlády Viliam Široký, kdyby byl zvolen stal by se prvním Slovákem v úřadu československého prezidenta. Na základě intervence Nikity Chruščova byl ale nakonec nominován první tajemník ÚV KSČ Antonín Novotný.\n\nPrezidentské volby se účastnilo všech 353 poslanců, kteří hlasovali zdvihnutím ruky nebo povstáním v poslanecké lavici. Novotný obdržel hlasy všech přítomných poslanců Národního shromáždění.\n\n\n"}
{"id": "1475693", "url": "https://cs.wikipedia.org/wiki?curid=1475693", "title": "Montuherchopšef", "text": "Montuherchopšef\n\nMontuherchopšef nebo Montuhirchopšef byl egyptský princ z 20. dynastie a jeden ze synů Ramesse III. a Iset Ta-Hemdžert. Jeho bratry byli Ramesse IV., Ramesse VI. a Ramesse VIII. a jeho synovci Ramesse V. a Ramesse VII. Působil na postu \"první vůdce Jeho Veličenstva\" a oženil se s Tachat, která držela významný titul \"královská matka\". Existují hypotézy, že Montuherchopšef a Tachat byli rodiče faraona Ramesse IX. Montuherchopšef je zobrazen v reliéfu zvaném \"průvod princů\" v chrámu Medinet Habu. Pravděpodobně se jedná o prince se shodným jménem, který je pohřben v hrobce KV13 v Údolí Králů.\n"}
{"id": "1475700", "url": "https://cs.wikipedia.org/wiki?curid=1475700", "title": "Seznam kamenů zmizelých na Starém Městě", "text": "Seznam kamenů zmizelých na Starém Městě\n\nSeznam kamenů zmizelých ve Starém Městě obsahuje pamětní kameny obětem nacismu ve Starém Městě (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nVe Starém Městě se nacházejí tyto kameny zmizelých:\n\n\n"}
{"id": "1475702", "url": "https://cs.wikipedia.org/wiki?curid=1475702", "title": "Alison Webbová", "text": "Alison Webbová\n\nAlison Webbová (* 25. listopadu 1961) je bývalá kanadská zápasnice – judistka.\n\nPřipravovala se v Britské Kolumbii ve Vancouveru. V kanadské ženské reprezentaci se prosazovala v polotěžké váze do 72 kg od roku 1986. V roce 1992 se kvalifikovala na olympijské hry v Barceloně, kde prohrála v úvodním kole s pozdější vítězkou Jihokorejkou Kim Mi-čong na ippon technikou sasae-curikomi-aši. Sportovní kariéru ukončila v polovině devadesátých let dvacátého století.\n\n\n"}
{"id": "1475709", "url": "https://cs.wikipedia.org/wiki?curid=1475709", "title": "Peter MacGill", "text": "Peter MacGill\n\nPeter MacGill je americký galerista a kurátor. Je předsedou Galerie Pace/MacGill, která byla otevřena v roce 1983 na East 57th Street v New Yorku.\n\nMacGill má diplom MFA v oboru fotografie z Arizonské univerzity. V roce 2005 byl na 15. místě na seznamu 100 nejvýznamnějších osobností ve fotografiích sestavených časopisem \"American Photo\".\n\nOd roku 2013 se dvě Westonovy fotografie objevují na seznamu nejdražších fotografií, co byly kdy prodány. Snímek \"Akt\", pořízený v roce 1925, koupil v roce 2008 galerista Peter MacGill za 1,6 milionu dolarů. Snímek \"Nautilus\" z roku 1927 byl prodán za 1,1 millionu dolarů v roce 2010, shodou okolností také panu MacGillovi.\n"}
{"id": "1475711", "url": "https://cs.wikipedia.org/wiki?curid=1475711", "title": "Dům čp. 31 (Štramberk)", "text": "Dům čp. 31 (Štramberk)\n\nDům čp. 31 je městské muzeum Zdeňka Buriana na Náměstí ve Štramberku v okrese Nový Jičín. Na místě roubeného domu byl postaven do zděné podoby na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 bylo na náměstí postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů.\n\nPrvní nájemník domu čp. 31 je znám od poloviny 18. století. Barokní fasáda byla v období secese doplněna o bohatou štukovou výzdobu. V současné době je dům majetkem města. Od roku 1985 bylo sídlem Muzea ve Štramberku. Dům byl v roce 2011 rekonstruován a byla sem přemístěna expozice malíře Zdeňka Buriana. Muzeum je pobočkou Muzea Novojičínska.\n\nDům je patrová zděná stavba s barokně vykrajovaným vysokým štítem otočeným do náměstí a sedlovou střechou. Průčelí je členěn kordonovou, parapetní a hlavní římsou s zubořezem. Dům je postaven na kamenné podezdívce, která vyrovnává svahovou nerovnost. Přízemí je čtyřosé s pravoúhlými okny, ve druhé ose je vstup ukončený segmentovým záklenkem. Nad kordonovou římsou v patře je pět okenních os s okny na parapetech. Ve štítu jsou dvě okna s parapety a štít je ukončen půlkulatým tympanonem se štukovou šesticípou hvězdou. Okna v průčelí mají ploché šambrány a návojovou římsu. Štít má bohatý štukový dekor s rostlinným motivem. V přízemí jsou klenuté stropy s lunetami, v patře má horní síň trámový strop.\n\n\n"}
{"id": "1475717", "url": "https://cs.wikipedia.org/wiki?curid=1475717", "title": "Křenice (tvrz)", "text": "Křenice (tvrz)\n\nKřenická tvrz je původně renesanční tvrz přestavěná na sýpku v obci Křenice v okrese Klatovy. Tvrz bývala panským sídlem od čtrnáctého do sedmnáctého století. Později byla využívána jen k hospodářským účelům a v polovině osmnáctého století přestavěna na sýpku. Budova je od roku 1964 chráněna jako kulturní památka.\n\nPrvní písemná zmínka o křenické tvrzi pochází z roku 1339, kdy Sazema z Dolan, příslušník rodu Drslaviců, prodal vesnici i s tvrzí chotěšovskému klášteru. Vesnice patřila klášteru až do husitských válek a na tvrzi sídlili klášterní manové. V letech 1408–1426 byl křenickým manem Bušek Dlesk ze Pšovlk. Roku 1450 probošt Václav prodal plat ve výši osmi kop grošů bratrům Janu Bozděchovi a Obramovi z Kamenice, další část získali roku 1455 titíž bratři a vřeskovický farář Matěj z Kosova. Díl vesnice získali v roce 1452 vladykové z Ptenína. Časem se z vesnice stal dědičný statek v majetku Václav Pětipeského z Krásného Dvora. Roku 1554 vesnici obdržel od krále Ferdinanda I. Jetřich Válecký z Vřesovic, ale aby vesnici skutečně získal, musel roku 1558 Václava Pětipeského zažalovat.\n\nJetřich nebo jeho syn Jakub starší z Vřesovic nechali na místě staré tvrze postavit nové renesanční sídlo. Jakub zemřel v roce 1598 a zanechal po sobě syny Jana, Smila, Jindřicha, Humprechta a Jetřicha Jakuba. Křenice získal Smil, ale roku 1615 na tvrzi sídlil Jetřich Jakub. Po porážce stavovského povstání v letech 1618–1620 se mu podařilo Křenice udržet díky pokutě, kterou zaplatil roku 1629. Jeho následníkem se stal Ferdinand Tym Kyšperský z Vřesovic, jehož synové Jan František a Petr Diviš Křenice se dvorem Býšov roku 1679 prodali Lidmile Elišce Lipovské, rozené Fremutové ze Stropčic. O jedenáct let později od ní statek koupil Jan Heřman Černín z Chudenic a připojil ho k ježovskému panství. Dalším majitelem se v roce 1738 stal hrabě Ferdinand Morzin, který vesnici převedl k merklínskému panství. Tvrz byla poté v polovině osmnáctého století přestavěna na sýpku.\n\nBudova sýpky má obdélníkový půdorys, dvě patra a valbovou střechu. Prosté fasády jsou členěné pouze pravidelně rozmístěnými okny, přičemž delší průčelí má pět okenních os, zatímco na kratších jsou okenní osy pouze dvě. V severním průčelí se nachází barokní pravoúhlý portál. V omítce se dochovaly stopy iluzivního členění v podobě pilastrového řádu a v místech opadané omítky jsou patrné pozůstatky renesanční sgrafitové výzdoby.\n"}
{"id": "1475718", "url": "https://cs.wikipedia.org/wiki?curid=1475718", "title": "Svatovík", "text": "Svatovík\n\nSvatovík (též \"Na Valech\") je raně středověké hradiště západně od vsi Hradišťko I u Veltrub v okrese Kolín. Od roku 1987 je chráněno jako kulturní památka.\n\nHradiště s rozlohou asi 2,3 hektaru se nachází mezi zaniklými labskými meandry. Na západní straně jej chránil příkop a po celém obvodu hradba s čelní na sucho kladenou zdí širokou až dva metry. Částečně se z ní dochoval nevýrazný val, který je na západní straně výrazně narušen orbou. Doba osídlení hradiště je pomocí keramiky datována do mladší doby hradištní.\n\n"}
{"id": "1475719", "url": "https://cs.wikipedia.org/wiki?curid=1475719", "title": "Keul", "text": "Keul\n\nKeul (rusky \"Кеуль\") je opuštěné sídlo na břehu řeky Angara v Irkutské oblasti. Nachází se na levém břehu Bogučanské přehradní nádrže zhruba 60 km pod hrází Usť-Ilimské elektrárny. \n\nÚzemí bylo do 17. století pouze směsnou oblastí vlivu tunguzských a burjatských kmenů. Prvními Rusy, kteří se objevili v tomto místě, byli členové legendární objevitelské výpravy Děmida Sofonoviče Pjandy, kteří se po objevení veletoku Lena plavbou po Nižné Tunguzce vraceli po proudu Angary na podzim 1623 k Jeniseji. V roce 1629 se z Jenisejsku proti proudu Angary vypravila kozácká skupina pod vedením Vasilije Bugora za účelem objevení a vybudování nové cesty k Leně, tentokráte již podél pravobřežní  soustavy Angary. Tato cesta, známá později jako Lenský volok, se stala základem pro lodní dopravu zboží z východní Sibiře. Během této úspěšné výpravy byly také založeny pobřežní pevnosti, tzv. ostrohy, které se staly základem měst Ilimsk a Usť-Kut. V následujících padesáti letech byl ostroh Ilimsk vybudován do podoby sídla se stálými obyvateli s civilními i církevními statky, takže již bylo možné zakládat nové osady na březích Angary.\n\nNa konci jara 1687 se z pevnosti Ilimsku po proudu řeky Ilim k ústí s Angarou vypravilo na lodích 8 rodin s cílem založit rybářské a zemědělské usedlosti v ústí řek Badarma, Nevonka, Tušama a Keulka na levém břehu Angary a ústí řeky Kata na pravém břehu. Na březích Keulky se usadily první dvě rodiny a v roce 1764 se osada již ocitla v soupisu osad nově vzniklé Irkutské gubernie, jako součást tzv. Ilimské volosti. Do první světové války se sídlo vyvíjelo samostatným způsobem, typickým pro tuto oblast. V 18. století se vesnice na středním toku Angary staly domovem pro četné komunity starověrců. V roce 1885 byla ve vesnici postavena dvoutřídní církevní škola, ve které se vyučovala aritmetika, čtení, psaní, Nový zákon, církevní zpěv a dějiny Veliké Rusi. \n\nNa počátku 20. století měla vesnice přes 50 stavení. První světová válka snížila stav mužské populace zhruba o třetinu, v následném období museli obyvatelé čelit nájezdům banditů, kteří v oblasti zůstali po rozpadu Kolčakovy armády. Po krátkém období klidu zasáhla do osudů obyvatel druhá světová válka, ze které se domů nevrátilo 167 lidí (mužů i žen). Konec dějin jednoho z nejstarších sídel ve Východní Sibiři pak určila výstavba Bogučanské vodní elektrárny.\n\nV roce 1971 bylo definitivně  rozhodnuto o vybudování energetického stupně Bogučany. V první fázi projektu byla určena kóta vzedmuté hladiny 185 m.n.m. Za této situace by se měly pod vodou ocitnout vesnice z Ustˇ-Ilimské oblasti Tušama, Keul, Jodarma a Keta. Z federálních zdrojů, určených pro výstavbu Bogučanského vodního díla se začal budovat komplex zemědělských staveb a provozů na vyvýšenině 1 km od historické vesnice Keul, nazvaný Nový Keul. Vznikly tak pracovní příležitosti pro obyvatele zatopených vesnic. Pro potřeby nového Nevonsko-Keulského sovchozu bylo vykáceno 8 000 ha tajgy a přeměno v zemědělskou půdu. Byla postavena a zařízena nová škola a poliklinika. Počet obyvatel přesáhl hodnoty 1200. Historická škola z roku 1885 ve Starém Keulu byla přemístěna do skanzenu Talcy u Irkutsku.\n\nPo vybudování Nového Keulu bylo obyvatelům oznámeno, že konečná kóta Bogučanské přehradní nádrže bude 208 m, tedy o 23 m výše, než určoval původní projekt. V takovém případě měla být zatopena elektrokotelna a voda se měla dostat do sklepů. Most mezi sídlem Tušama a Nový Keul byl stržen jako neschopný odolat hydrostatickému tlaku v nových podmínkách. Nový Keul se stal zbytečně postaveným městem. Posledními obyvateli Keulu byli polští archeologové. \n\nPo naplnění nádrže na konečnou kótu 208 m bylo zjištěno, že již vysídlený Nový Keul je obyvatelný a že vysídlení bylo zbytečné. Ve stejné době bylo zjištěno, že ukotvení pilířů mostu přes řeku Tušama tlaku vody odolalo. tj. že nemusel být rozbořen. Most pro případný návrat do Keulu byl stržen zbytečně. O odevzdanosti místních obyvatel píše Alexandr Solženicyn ve sbírce \"Рассказы и крохотки.\" \n\nNa sanaci opuštěného sídla nebyly uvolněny prostředky ani z federálních ani z oblastních rezerv. Nový Keul začal zarůstat tajgou.\n\nOpuštěné město se stalo lákadlem pro fotografy, zvědavce, vědce a dobrodruhy. Ke Keulu míří trasy off-roadových soutěží. Pro materiál z ruin přijíždějí dlouhými oklikami nákladní automobily z dalekého okolí. Louky jsou na velkých plochách stále obdělávány. Dříve prudká a mělká Angara se stala klidnou hladinou a rozvíjí se vodní doprava. Pilíře mostu přes řeku Tušama zbořeny nebyly. Opuštěný Keul nemusí zůstat zapomenutý. \n\n"}
{"id": "1475720", "url": "https://cs.wikipedia.org/wiki?curid=1475720", "title": "Besenyszög", "text": "Besenyszög\n\nBesenyszög [bešeňseg] je město v Maďarsku v župě Jász-Nagykun-Szolnok, spadající pod okres Szolnok. Nachází se asi 12 km severovýchodně od župního města Szolnoku. V roce 2017 zde žilo 3 279 obyvatel. Dle údajů z roku 2001 byli všichni obyvatelé maďarské národnosti.\n\nNejbližšími městy jsou Jászkisér, Szolnok a Újszász. Blízko jsou též obce Csataszög, Jászladány a Tiszasüly.\n"}
{"id": "1475721", "url": "https://cs.wikipedia.org/wiki?curid=1475721", "title": "Malín (hradiště)", "text": "Malín (hradiště)\n\nMalín je raně středověké hradiště překryté zástavbou stejnojmenné vesnice u Kutné Hory. Osídlené bylo od konce devátého do počátku jedenáctého století. Dochovaly se z něj nevýrazné pozůstatky a zejména kostel svatých apoštolů Jana a Pavla a pravděpodobně také mladší kostel svatého Štěpána. Hradiště je spojeno s rodem Slavníkovců, kteří na zde razili stříbrné denáry. Pozůstatky hradiště jsou od roku 1966 chráněny jako kulturní památka.\n\nMalín byl přemyslovským hradem, který kníže Boleslav I. v desátém století svěřil do správy rodu Slavníkovců. Význam hradiště byl dán polohou na důležité trstenické stezce, která spojovala Čechy s Moravou. Slavníkův syn Soběslav ve zdejší mincovně razil denáry se svým jménem a nápisem Je možné, že v té době mohl mít Malín větší význam než hlavní slavníkovské hradiště v Libici. Po pádu Slavníkovců hradiště přetrvalo a podle Kosmovy kroniky u něj roku 1101 tábořilo vojsko knížete Bořivoje II. Ve dvanáctém století byl na hradišti postaven románský kostel svatého Štěpána.\n\nHradiště se nacházelo v blatné poloze mezi meandry Klejnárky a Vrchlice. Mělo oválný půdorys, který se odráží v zástavbě mladší vesnice. Opevnění bylo částečně zkoumáno jen na východním předhradí, kde byly doloženy paralelní příkopy široké 2–2,5 metru s nejasným účelem. Nevýrazné zbytky valů je možné pozorovat v zahradách v západní části jádra vesnice poblíž kostela svatých apoštolů Jana a Pavla. Kostel původně zasvěcený svatému Janu Křtiteli byl postaven v otonském slohu. Z desátého století se dochovala loď s apsidou, zatímco věž je mladší přístavbou.\n"}
{"id": "1475725", "url": "https://cs.wikipedia.org/wiki?curid=1475725", "title": "Jajoi Kusamaová", "text": "Jajoi Kusamaová\n\nJajoi Kusamaová (* 22. března 1929, Macumoto) je japonská výtvarná umělkyně. Její dílo, jež zahrnuje malby, sochy, instalace i performance, je řazeno k pop artu, art brut, abstraktnímu expresionismu či minimalismu. Píše též básně. Roku 2006 obdržela cenu Praemium Imperiale.\nOdmala trpěla halucinacemi. 41 let strávila dobrovolně v psychiatrické léčebně. \n\nOdmala rovněž malovala, výtvarné umění však studovala jen krátce na Kjótské městské umělecké škole. V roce 1957 se usadila v USA, v New Yorku. Roku 1965 vzbudila zájem svou instalací \"Infinity\" \"Mirror Room - Phalli’s Field\", svým patrně nejslavnějším dílem. Rozvinula v něm své základní téma - opakování. Své dílo také sama nazývá \"obsedantním\". Rovněž její happeningy 60. let se staly pověstné a často zahrnovaly nahotu a orgie a hlásaly volnou lásku a protiválečná poselství. \n\nRoku 1973 se vrátila do Japonska. Za čtyři roky se nechala hospitalizovat v psychiatrické léčebně. V roce 1993 se stala první ženou, která reprezentovala Japonsko na benátském bienále. Roku 2008 bylo jedno její dílo prodáno za 5 100 000 amerických dolarů. Šlo o nový rekord u žijícího umělce. V roce 2012 připravila kolekci oděvů pro módní značku Louis Vuitton, její šaty byly pokryty pro ni typickými kruhy a puntíky.\n"}
{"id": "1475726", "url": "https://cs.wikipedia.org/wiki?curid=1475726", "title": "Acsalag", "text": "Acsalag\n\nAcsalag [ačalag] () je vesnice v Maďarsku v župě Győr-Moson-Sopron, spadající pod okres Csorna. Nachází se asi 8 km severozápadně od Csorny. V roce 2015 zde žilo 493 obyvatel, z nichž jsou 98,6 % Maďaři a 0,6 % Němci.\n\nV blízkosti Acsalagu prochází řeka Rábca. Sousedními vesnicemi jsou Bősarkány, Maglóca a Osli.\n"}
{"id": "1475727", "url": "https://cs.wikipedia.org/wiki?curid=1475727", "title": "Bratislava Capitals", "text": "Bratislava Capitals\n\nBratislava Capitals, původním názvem HC Bratislava, je slovenský klub ledního hokeje, který sídlí v bratislavské městské části Ružinov. Od sezóny 2017/18 působí v 1. lize, druhé slovenské nejvyšší soutěži ledního hokeje. Klubové barvy jsou bílá, červená a černá.\n\nZaložen byl v roce 2015 jako náprava za chybějící bratislavské mužstvo ve slovenských svazových soutěžích. Bratislava totiž přišla o slovenský ligový hokej po odchodu Slovanu Bratislava do KHL v roce 2012 a ukončení činnosti HK Ružinov 99 Bratislava po sezoně 2008/09. Po založení klubu pod původním názvem HK Bratislava začínali ve třetí nejvyšší slovenské soutěži. Ve druhém ročníku skončili po základní části na druhém místě, v play-off byli vyřazeni v semifinálové fázi s HKm Humenné. Před ročníkem 2017/18 se 1. slovenská liga kvůli nízkému počtu účastníku rozšiřovala, HC OSMOS Bratislava následně podal přihlášku do 1. ligy, který svaz schválil. V roce 2019 proběhl rebranding celé organizace se změnou názvu na Bratislava Capitals a ambicemi stát se nejlepším klubem ve městě.\n\nSvé domácí zápasy odehrává na zimním stadionu Vladimíra Dzurilly s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1475728", "url": "https://cs.wikipedia.org/wiki?curid=1475728", "title": "Dům U Čtyř mamlasů", "text": "Dům U Čtyř mamlasů\n\nDům U Čtyř mamlasů je reprezentativní nájemní dům na brněnském náměstí Svobody. Novorenesanční měšťanský dům s arkádovými chodbami ve všech patrech a s pasáží v přízemí byl postaven v letech 1899–1902 podle návrhu Germana Wanderleye (1845–1904) pro nadaci Valentina Gerstbauera.\n\nSvůj název nese podle čtyř monumentálních mužských soch, postav z antické mytologie – Atlasů, kteří na svých ramenech drží a nesou tíhu zdobných pilířů (antický mořský obr Atlas byl titán, který musel za trest podepírat svými rameny nebeskou klenbu). Sochy jsou dílem sochaře Antonína Tomoly. Ve tvářích těchto spoře oděných mužů lze vidět různé emoce. \n\nVnitřní uspořádání navrhl A. Prastorfer. Dům je památkově chráněn.\n\n"}
{"id": "1475729", "url": "https://cs.wikipedia.org/wiki?curid=1475729", "title": "Luboš Pecháček", "text": "Luboš Pecháček\n\nLuboš Pecháček, rodným jménem Lubomír Pecháček (21. prosince 1926 Praha – 3. dubna 2007 tamtéž) byl český sportovní komentátor, specializující se především na motoristický sport. Měl nezaměnitelný sonorní hlas. V roce 2018 mu byl věnován jeden z dílů pořadu Legendární komentátoři s názvem \"Hlas závodních motorů\".\n\nLuboš Pecháček vystudoval herectví a režii. Pracoval v rozhlase, na přelomu 50. a 60. let přešel do nově vznikající Československé televize. Již od počátku se specializoval na sport a to především motoristický. V roce 1969 začal komentovat motokros, později byl jedním z komentátorů pořadu Auto-moto-revue. V roce 1973 byl prvním českým komentátorem závodu Formule 1 (Francouzi tehdy poskytli zdarma přenos z Monte Carla). Celkem poté komentoval přes sto závodů a (až na dvě výjimky) všechny odmoderoval ze studia. Kromě motokrosu nebo F1 byl slyšet Pecháčkův hlas také při komentování cyklistického Závodu míru. Celkem odvysílal v televizi 1200 přímých přenosů ze sportu. Do důchodu odešel Pecháček v roce 1986, na přenosech závodů F1 však spolupracoval ještě před smrtí v roce 2007.\n\nRoli reportéra či komentátora si Pecháček zahrál i v několika českých filmech:\n\n\n\n"}
{"id": "1475732", "url": "https://cs.wikipedia.org/wiki?curid=1475732", "title": "Skalka (hradiště)", "text": "Skalka (hradiště)\n\nSkalka je pravěké hradiště na východním okraji Velimi v okrese Kolín. Osídleno bylo ve dvou fázích ve střední době bronzové a mělo mohutné opevnění odkryté archeologickým výzkumem. Celá lokalita je od roku 1987 chráněna jako kulturní památka.\n\nHradiště bylo osídleno příslušníky středodunajské mohylové kultury ve střední době bronzové, ale samotné místo bývalo osídleno i ve starších a pozdějších obdobích. Existují různé názory na funkci hradiště. Mohlo se jednat o významné obchodní, náboženské a mocenské centrum. Podle jiných výkladů se mohlo jednat o čistě vojenský objekt, nebo o místo, kde výrazně převládala náboženská funkce objektu doložená velkým množstvím lidských koster, z nichž některé nesly stopy poškození způsobené lidmi.\n\nHradiště vstoupilo do vědeckého povědomí v roce 1885, kdy byly na jeho ploše nalezeny zlaté spirály a odlévací formy. První archeologický výzkum Velimi vedl František Dvořák v letech 1923–1924. Později proběhly další výzkumy, ale většina poznatků byla získána až po roce 1984, kdy byl zahájen záchranný archeologický výzkum způsobený postupnou výstavbou rodinných domů na západním úbočí vrchu Skalka se zbytky hradiště.\n\nHradiště se nachází na nevýrazném vrchu Skalka s nejvyšší nadmořskou výškou 210 metrů. Na povrchu nejsou patrné žádné pozůstatky, ale archeologicky byly odkryty zbytky rozsáhlého opevnění a dalších objektů. Zjištěné opevnění vzniklo nejméně ve dvou stavebních fázích. Opevněný areál měl rozměry až 1100 × 700 metrů s rozlohou sedmdesát až osmdesát hektarů.\n\nVnitřní opevnění hradiště vymezovalo kruhový areál s průměrem asi 160 metrů a tvořila je soustava příkopů a palisád. Vnější příkop byl široký až 5,5 metru a hluboký 1,6 metru. Za ním stávala palisáda a ve vzdálenosti pět až deset metrů se nacházel druhý příkop široký přibližně dva až pět metrů. Šest metrů za jeho vnitřní hranou stávala hradba složená ze dvou řad palisády. Jednotlivé kůly byly vsazeny do samostatných kůlových jamek vzdálených třicet až šedesát centimetrů. Obě řady palisády byly propojeny vodorovnými kůly a prostor mezi nimi vyplňovaly kameny a hlína. Oba příkopy byly přerušeny ve dvou místech několik metrů širokými vstupy. Vnější opevnění mělo pravděpodobně také kruhový půdorys s průměrem asi 280 metrů. Skládalo se z dvojice příkopů, mezi kterými vedla palisáda.\n\nStarší fázi vnitřního opevnění v severní části narušila dvojice paralelních příkopů vedených směrem od severu k jihu. Vnější dosahoval šířky až 10,5 metru a vnitřní šest metrů. Hloubka obou se pohybovala od 1,7 do 1,9 metrů. Další příkop o šířce 10,5 metru narušil vnitřní příkop vnějšího opevnění.\n\nRozsáhlý systém opevnění byl nalezen před vnější fortifikací ze starší stavební fáze. Obklopoval nejspíše celé návrší a jeho šířka dosahovala až šedesáti metrů. Na vnějším okraji systému vedl asi deset metrů široký příkop, za kterým stála jeden metr široká kamenná hradba s čelní stěnou z bukových kůlů o průměru kolem patnácti centimetrů. Prostor za hradbou tvořil násep z materiálu vytěženého z příkopu. O násep se opírala vnější stěna druhé hradby. Také ta měla v čele palisádu, kterou s vnitřním sypaným tělesem propojovala dřevěná konstrukce.\n"}
{"id": "1475733", "url": "https://cs.wikipedia.org/wiki?curid=1475733", "title": "Duma (píseň)", "text": "Duma (píseň)\n\nDuma nebo také dumka () je lyricko-epický žánr ukrajinské lidové slovesnosti opěvující boje kozáků v 16. a 17. století proti Turkům, Tatarům a později také proti Polákům. Někdy popisují i soukromé událostí a zabývají se sociálními tématy.\n\nDumy vykazují poetické souvislosti se \"Slovem o pluku Igorově\", což vede některé literární historiky k tvrzení, že vznikly na základě starých kyjevských epických forem. Nejstarší historická zmínka o dumách však pochází až z roku 1587 z kroniky \"Annales\" polského historika Stanisława Sarnického, předpokládá se ale, že existovaly již dříve. Šířeny byly ústním podáním tzv. kobzarů, kteří se při jejich recitativním přednesu doprovázeli na kobzy nebo bandury.\n\nPrvní knižní přepisy dum se začaly objevovat až na počátku 19. století ve sbírkách starých ukrajinských lidových písní. Nárůst zájmu o tento útvar se pak následně projevil v dílech významných romnatických spisovatelů (například Taras Hryhorovyč Ševčenko, Nikolaj Vasiljevič Gogol nebo Alexej Vasiljevič Kolcov).\n\nVědecký výzkum dum zahájil historik Nikolaj Ivanovič Kostomarov. Velký význam pro zkoumání dum mělo dílo Michalja Petroviče Drahomanova a Vladimira Bonifatjeviče Antonoviče \"Historické písně maloruského národa\" (Исторические песни малорусского народа), které vyšlo ve dvou dílech v letech 1874-1875 a obsahovalo rozsáhlý historický a srovnávací literární komentář. Z hlediska hudebního jako první dumy odborně popsal hudební skladatel Mykola Vitalijovyč Lysenko v publikaci \"Charakteristika hudebních zvláštností maloruských dum a písní\" (1874, Характеристика музыкальных особенностей малорусских дум и песен). Na \"yenka navázal Filaret Michajlovič Kolessa svou prací \"Melodie ukrajinských národních dum\" (1910-1913, Мелодії українських народних дум). Shrnutím dosavadního výzkumu je dvousvazkové dílo Kateryny Michajlovny Hruševské \"Ukrajinské lidové dumy\" (1927-1931, Українські народні думи).\n\nNa rozdíl od balad a eposů jiných národů není v dumách nic fantastického. Jsou založeny na skutečných historických událostech, do jejichž popisů jsou vloženy náboženské a moralistické prvky. Vyznačují se nepravidelným rytmem, volným veršem, případně asonovaným rýmem. Jejich jazyk obsahuje mnoho archaismů a církevních slovanských výrazů a jeho bohatství i styl poukazuje na těsné spojení dum se starými lidovými písněmi. Ačkoliv je jejich hlavním tématem válka, zaměřují se hlavně na morální poselství a zobrazují ideál, podle kterého by se měl jedinec chovat ve vztazích s rodinou a společností. Mají pochmurné ladění a ve většině z nich dominuje tragika.\nDumy lze rozdělit do dvou tematických cyklů. \n\nPrvní a starší cyklus tvoří dumy o bojích s Tatary a Turky, které lze podle obsahu rozdělit do čtyř hlavních skupin:\n\nDruhý cyklus se skládá z dum o boji kozáků s Poláky. Zde lze podle obsahu definovat dvě skupiny:\n"}
{"id": "1475737", "url": "https://cs.wikipedia.org/wiki?curid=1475737", "title": "Dům čp. 36 (Štramberk)", "text": "Dům čp. 36 (Štramberk)\n\nDům čp. 36 je na Náměstí ve Štramberku v okrese Nový Jičín. Na místě roubeného domu byl postaven do zděné podoby na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nNa náměstí bylo postaveno původně 22 domů s dřevěným podloubím, kterým bylo přiznáno šenkovní právo. Uprostřed náměstí stál pivovar. První zděný dům byl postaven v roce 1799 a následovaly další přestavby domů s barokními štíty. V roce 1855 postihl Štramberk požár, při něm shořelo na 40 domů a dvě stodoly. Podle písemných záznamů v roce 1771 dům čp. 36 vlastnila rodina Juráků. Dům byl postaven v severozápadní frontě náměstí v místě starého dřevěného měšťanského domu.\n\nDům je volně stojící přízemní zděná stavba na obdélném půdorysu s barokně vykrajovaným vysokým štítem otočeným do náměstí a sedlovou střechou. Od sousedních domů je oddělen soutkou. Dům je členěn parapetní a hlavní římsou s zubořezem. Dům je postaven na kamenné podezdívce, která vyrovnává svahovou nerovnost. Přízemí je čtyřosé s pravoúhlými okny v šambránách s podokenními římsami. Ve štítu jsou dvě okna s parapety a v šambránách. Štít je dělen horizontálně profilovanou římsou a vertikálně pilastry s římsovými hlavicemi, po stranách v dolní části jsou voluty. Štít je ukončen tympanonem se štukovým Božským okem a na vrcholu čučkem v podobě šišky. Na pravé okapové straně jsou dvě okna a vchod s dvojkřídlými dveřmi. V přízemí je chodba zaklenuta dvěma pruskými plackami na pase, valená klenba je v koupelně. Stropy místností jsou ploché. Původní dispozice je částečně přestavěna.\n\n\n"}
{"id": "1475745", "url": "https://cs.wikipedia.org/wiki?curid=1475745", "title": "Aleksandrovac", "text": "Aleksandrovac\n\nAleksandrovac (v srbské cyrilici Александровац) је město v Centrálním Srbsku, v blízkosti hranic s Kosovem a města Kraljevo. Administrativně se nachází v Rasinském okruhu. V roce 2011 mělo 6228 obyvatel. \n\nMěsto se nachází na přechodu mezi hornatou krajinou (horské masivy Kopaonik, Jastrebac a Goča) a rovinou řeky Západní Moravy, v regionu západního Pomoraví. Protéká ním řeka Pepeljuša. \n\nSoučasné město neslo původně název Kožetin (v srbské cyrilici Кожетин), který si dnes uchovala pouze osada na jeho západním okraji. Od roku 1837 má první školu, v roce 1872 zde byla otevřena první knihovna. V roce 1882 získalo svůj současný název podle krále Aleksandra I. Obrenoviće. Od té doby se zde rozvíjelo vinařství. Město má dnes několik muzeí, které se věnují právě pěstování vína. \n\nV blízkosti Aleksandrovace se nacházejí Klášter Rudenica a Drenča. \n"}
{"id": "1475747", "url": "https://cs.wikipedia.org/wiki?curid=1475747", "title": "Banja Koviljača", "text": "Banja Koviljača\n\nBanja Koviljača (v srbské cyrilici Бања Ковиљача) је místní část města Loznica v Srbsku, původně samostatná obec. Administrativně spadá pod město Loznici a také Mačvanský okruh. Dle sčítání lidu v roce 2011 měla 5151 obyvatel. \n\nBanja Koviljača se rozkládá na břehu řeky Driny, v blízkosti Loznice, v regionu známém jako Podriní a v blízkosti Mačvy. \n\nObec se rozvinula poblíž zdrojů léčivého bahna. Postupně zde v 19. století vznikl lázeňský areál. V roce 1855 provedl Pavle Ilić první chemickou anlaýzu místních vod. Lázně nesly název podle tehdejšího krále Petra až do druhé světové války. Poté zde bylo zřízeno moderní sanatorium. \n\nV blízkosti obce se nachází také záchytné středisko pro uprchlíky.\n"}
{"id": "1475750", "url": "https://cs.wikipedia.org/wiki?curid=1475750", "title": "Bač", "text": "Bač\n\nBač (v srbské cyrilici Бач, maďarsky Bács) је město v západní části srbské Vojvodiny. Administrativně je součástí Jihobáčského okruhu a je centrem stejnojmenné opštiny. Dle sčítání lidu v roce 2011 mělo 5399 obyvatel. \n\nBač se rozkládá v rovinaté krajině Panonské nížiny, v blízkosti Dunaje, na silničním tahu Sombor–Bačka Palanka. Nachází se zde také Bačská pevnost, středověká pevnost založená Karlem I. Robertem. \n\nBač je jedno z nejstarších měst na území dnešní Vojvodiny. Dalo název celému regionu Bačka. Podle některých dokumentů se zde v 9. století nacházela avarská pevnost, později se obec rozvíjela až do 14. století, kdy byly zaznamenány první výpady Turků do této oblasti. Původní templářský klášter byl v roce 1312 převzat františkány.\n"}
{"id": "1475751", "url": "https://cs.wikipedia.org/wiki?curid=1475751", "title": "Bački Jarak", "text": "Bački Jarak\n\nBački Jarak (v srbské cyrilici Бачки Јарак, maďarsky Tiszaistvánfalva ) је obec v jižní části srbské Vojvodiny. Administrativně je součástí Jihobáčského okruhu a nachází se v opštině Temerin. V roce 2011 měl podle sčítání lidu 5687 obyvatel. \n\nObec se rozkládá v rovinaté krajině Panonské nížiny, nedaleko Nového Sadu, na silnici spojující metropoli Vojvodiny s městem Bečej. \n\nObec byla poprvé připomínána v roce 1267, ale ve své současné podobě byla založena německými kolonisty v 18. století během procesu kolonizace Dolních Uher po ústupu tureckého vojska. Má pravoúhlou síť ulic, stejně jako obdobná sídla, která se rozvíjela v podobné době. Přistěhovalé obyvatelstvo v 80. letech 18. století bylo především německy mluvící a žilo zde až do druhé světové války. Poté bylo vyhnáno a dosídleno z oblasti dnešní severní Bosny a Hecegoviny (Prijedoru, Bihaće a Banja Luky).\n"}
{"id": "1475752", "url": "https://cs.wikipedia.org/wiki?curid=1475752", "title": "Samsung Galaxy M20", "text": "Samsung Galaxy M20\n\nSamsung Galaxy M20, výrobek korejských Samsung Electronics, je chytrý telefon nižší střední třídy poháněný Androidem. Představitel poslední modelové řady M je vybaven duálním fotoaparátem.\n\nSpolu s chudší příbuznou \"Galaxií\" M10 byl model představen 28. ledna 2019 v Indii, kde se začal prodávat 5. února 2019. Následně mají obě „emka“ proniknout na dalších trhy. V Česku, jakožto i na Slovensku bude v on-line prodeji jen typ M20. Jeho silné rivaly představují Xiaomi Redmi Note 7 a Realme U1.\n\nEm-dvacítka pod kapotou ukrývá System on a chip (SoC; ) Samsung Exynos 7904 Octa (14nm proces), sestávající mj. z dvojice výkonných jader ARM Cortex-A73 à 1,8 GHz, šestice úsporných ARMů Cortex-A53 na 1,6 GHz, grafického akcelerátoru Mali-G71 MP2, 3 nebo 4 GiB RAM a 32 anebo 64 GiB vnitřního úložiště (rozšiřitelné do 512 GiB via microSD).\n\nPřístroj pojme až dvě NanoSIM karty a energii mu dodává baterie: Ta má kapacitu 5 000 mAh a nejde vyjmout. Barevné provedení je oceánsky modré a matně černé.\n\nOptickou chloubou je vzadu umístěný duální fotoaparát s ultraširokoúhlým objektivem. Primární fotoaparát má 13megapixelů a světelnost f/1,9, ultraširokoúhlý sekundární pak 5 Mpixelů, světelnost f/2,2 a úhel záběru 120°. Vpředu, v horním středovém klínovitém výřezu displeje, je lokalizován „selfie“ [ˈselfi] fotopřístroj s 8 Mpixely.\n\nOzvučení telefonu s certifikací Dolby Atmos zajišťuje repro, resp. 3,5mm audio jack [džæk].\n\nOperačním systémem je Android 8.1 Oreo s grafickou nadstavbou Samsung Experience 9.5.\n\n"}
{"id": "1475754", "url": "https://cs.wikipedia.org/wiki?curid=1475754", "title": "Neptunova kašna (Jihlava)", "text": "Neptunova kašna (Jihlava)\n\nNeptunova kašna je kulturní památka v Jihlavě. Pozdně barokní kamenná kašna na horním konci Masarykova náměstí tvoří spolu s kašnou Amfitríté jednu z dominant centrálního jihlavského náměstí. \n\nObě kašny byly postaveny v roce 1797 na místě středověkých dřevěných kašen. Autorem pískovcových soch antických bohů vod Poseidóna (Neptuna) a Amfitrité je Jan Václav Prchal. Okolo obou kašen je zachován pás původní dlažby tzv. „kočičích hlav“ z 19. století.\n"}
{"id": "1475755", "url": "https://cs.wikipedia.org/wiki?curid=1475755", "title": "Kašna Amfitrité", "text": "Kašna Amfitrité\n\nKašna Amfitrité je kulturní památka v Jihlavě. Pozdně barokní kamenná kašna na dolním konci Masarykova náměstí tvoří spolu s kašnou Neptuna jednu z dominant centrálního jihlavského náměstí. \n\nObě kašny byly postaveny v roce 1797 na místě středověkých dřevěných kašen. Autorem pískovcových soch antických bohů vod Poseidóna (Neptuna) a Amfitrité je Jan Václav Prchal. Okolo obou kašen je zachován pás původní dlažby tzv. „kočičích hlav“ z 19. století.\n"}
{"id": "1475761", "url": "https://cs.wikipedia.org/wiki?curid=1475761", "title": "Měšťanský pivovar (Polná)", "text": "Měšťanský pivovar (Polná)\n\nMěšťanský pivovar v Polné si zdejší právováreční měšťané postavili v letech 1863–1865 poté, co jejich předchozí pivovar, takzvaný Horní, v srpnu 1863 vyhořel. Areál se nachází na rozhraní Komenského a Viktorinovy ulice.\n\nTradice vaření piva ve městě Polná sahá až do roku 1442. V tomto roce udělil tehdejší majitel zdejšího panství Hynce Ptáček z Pirkštejna městu právo várečné. Ve městě stály původně tři pivovary – horní měšťanský, dolní a panský (zámecký). \n\nNový měšťanský pivovar byl postaven doslova na spáleništi svého menšího předchůdce. V roce 1884 pak došlo k vybudování odpovídajících ležáckých sklepů a roku 1905 k celkové rekonstrukci a modernizaci celého pivovarského areálu. \n\nV roce 1927 prodal starosta Polné a majitel Panského pivovaru Měšťanskému pivovaru svůj stagnující podnik. \"Pivovar pravovárečného měšťanstva v Polné\" si zde v roce 1928 zřídil sladovnu.\n\nJiž 1. ledna 1948 byl pivovar znárodněn. Poté jako pivovar fungoval pouze do roku 1950. Výroba piva byla zastavena a po 20 let se zde vyráběla pouze sodovka. Po zrušení této výroby sloužily prostory pivovaru jako sklady podniku Ovoce a zelenina.\n\nOd roku 2001, kdy areál získal nového majitele, zde probíhala rozsáhlá rekonstrukce. Téhož roku byl pivovar prohlášen za kulturní památku.\n\nV letech 1917–1919 žil v areálu pivovaru se svými rodiči spisovatel Bohumil Hrabal.\n\n"}
{"id": "1475762", "url": "https://cs.wikipedia.org/wiki?curid=1475762", "title": "Panský pivovar (Polná)", "text": "Panský pivovar (Polná)\n\nPanský pivovar v Polné, též Kateřinský či Zámecký by na zámku v Polné postaven v letech 1710–1713. Zasloužil se o to tehdejší majitel panství kníže Walter Xaver z Ditrichštejna.\n\nTradice vaření piva ve městě Polná sahá až do roku 1442. V tomto roce udělil tehdejší majitel zdejšího panství Hynce Ptáček z Pirkštejna městu právo várečné. Ve městě stály původně tři pivovary – horní měšťanský, dolní a panský (zámecký). \n\nPanský pivovar byl zbudován v blízkosti zámku, v místní části Kateřinov. Odtud též jeden z jeho názvů \"Kateřinovský\" či \"Kateřinský\". Tato \"bezprostřední blízkost\" představovala v minulosti poměrně velké nebezpečí. V roce 1744 a 50 let poté, v roce 1794, zničil pivovar požár, který poškodil také přilehlé hospodářské budovy, jakož i samotný zámek. \n\nV roce 1921 byly budovy pivovaru prodány ředitelstvím velkostatku bývalého panství Polná starostovi města Jindřichu Volencovi, jenž je v roce 1927 přeprodal polenskému Měšťanskému pivovaru, který zde měl od roku 1928 sladovnu.\nDnes zde má provozovnu nábytkářská firma.\n\nOd roku 2005 je celý areál bývalého zámeckého pivovaru památkově chráněn. \n\n"}
{"id": "1475766", "url": "https://cs.wikipedia.org/wiki?curid=1475766", "title": "Nordic noir", "text": "Nordic noir\n\nNordic noir, známá také jako Scandinavian noir případně severské noir, je literární žánr \"detektivní\" a \"kriminální literatury\", která je často psaná z pohledu policie a odehrávající se buď ve Skandinávii, nebo šířeji v severských zemích. Jazyk je obvykle prostý a úmyslně se vyhýbá metaforám. Prostředí, v kterém se děj odehrává, často zahrnuje bezútěšné krajiny a atmosféra je temná a morálně složitá. Žánr popisuje napětí mezi na první pohled zdánlivě klidným (až strnulým) a nevýrazným sociálním klimatem v severských zemích, a vraždami, nenávistí k ženám, znásilněními a rasismem, které se vyskytují pod povrchem.\nTo je v kontrastu s idylickým popisem krajiny a prostředí anglického venkova, který se často vyskytuje v britských detektivkách, které se soustřeďují na otázku „Kdo to spáchal?“. (Označované jako „Whodunit“: hovorová zkratka pro „Who has done it?“)\nV románech Nordic noir se často vyskytují ženy jako hlavní postavy.\nPopularita žánru se rozšířila na film a televizi, např. dánský televizní seriál Zločin\n(někdy též pod názvem \"Vražda\", dánsky \"Forbrydelsen\") nebo\ndánsko-švédský seriál Most (dánsky \"Broen\", švédsky \"Bron\").,\n\nŠvédská autorská dvojice Maj Sjöwallová – Per Wahlöö je popisována jako „pár, který vynalezl Nordic\nnoir“ \n(samotní autoři v Roseanně, prvním románu z desetidílné série, použili podtitul \"roman om ett brott\", tedy \"román o zločinu\") a jsou uváděni jako jeden z hlavních inspirací pro významného norského spisovatele\nJo Nesbø.\nDalší významný švédský spisovatel detektivních románů Henning Mankell ve své \"předmluvě k románu Roseanna\" poznamenává, že jejich\nsérie deseti \"románů o zločinu\" s hlavní postavou Martinem Beckem „se výrazně odchýlila od předchozích trendů v žánru“ a stali se průkopníky\nnového stylu: „Byli ovlivněni a inspirování americkým spisovatelem Ed McBainen. Uvědomili si, že zde bylo obrovské neprozkoumané území,\nna kterém kriminální román mohl vytvořit rámec pro příběhy obsahující sociální\nkritiku.“\nKerstin Bergman poznamenává, že „to, co způsobilo, že romány autorská dvojice Sjöwallová – tak vyčnívají nad předchozími krimi romány – a co je učinilo tak vlivnými\nv následujících desetiletích – bylo především vědomé zahrnutí kritického pohledu na švédskou\nspolečnost.“\n\nBergman rovněž tvrdí, že „trvalo však až do slavné trilogie Milénium Stiega Larssona (2005–07),\nkdy se švédská kriminální literatura stala skutečně celosvětovým fenoménem.“\nAvšak britský autor Barry Forshaw (píšící encyklopedie a knihy o žánru), tvrdí, že dánský spisovatel Peter Høeg se díky svému románu z roku 1992\n\"Cit slečny Smilly pro sníh\" stal mimořádně vlivným a opravdovým tvůrcem \"„skandinávské nové vlny“\" a zahájil současný boom skandinávské krimi literatury\ntím, že umístil děj do Kodaně a Grónska.\n\nJeden z kritiků v článku z roku 2011 míní, že „severská krimi literatura má vyšší prestiž ... než britská a americké produkce obdobného žánru“.\nČlánek v \"The Economist\" z roku 2010 zkoumající příčiny takové úspěšnosti severské literatury uvádí, že jazyk, hlavní postavy a prostředí jsou tři hlavní složky žánru, který se vyznačuje prostým, přímým stylem bez metafor.\n\nČlánek v dalším prestižním periodiku \"The Wall Street Journal\" uvádí, že romány se často zaměřují na policejní postupy a popisují monotónní, dennodenní práci policie, i když ne vždy je zahrnuto současné vyšetřování několika\nzločinů.\nMezi příklady žánru \"Nordic noir\" patří trilogie Milénium Stiega Larssona,\ndetektivní série s postavou Kurta Wallandera od Henninga Mankella a desetidílná série \"románů o zločinu\"\ns hlavním hrdinou Martinem Beckem autorské dvojice Maj Sjöwallová – Per Wahlöö.\n\nTermín \"„Nordic noir“\" byl poprvé použit na katedře skandinavistiky University College of London a významně se rozšířil\nv britských médiích poté, co BBC vysílala dokumentární pořad nazvaný \"Nordic Noir: the Story of Scandinavian Crime Fiction\".\nBritský deník The Guardian také použil termín \"Nordic Noir\", když psal o dánském televizním seriálu Zločin.\n\nTento termín je tak považován za vhodné označení pro fenomén, který zahrnuje rysy, které jsou společné dílům pocházejícím ze severského prostředí.\n\nMezi autory, kteří přispěli k vytvoření a rozšíření žánrů \"„Nordic noir“\", patří (autoři jsou řazeny dle zemí a v rámci země abecedně):\n\n\n"}
{"id": "1475768", "url": "https://cs.wikipedia.org/wiki?curid=1475768", "title": "Viktor Hemerka", "text": "Viktor Hemerka\n\nViktor Hemerka (4. srpna 1914 Pardubice – ) byl český lední hokejista a fotbalový útočník. Pracoval jako slévač.\n\nNastupoval za LTC Pardubice.\n\nV nejvyšší soutěži hrál za SK Pardubice v ročníku 1942/43, aniž by skóroval.\n\n"}
{"id": "1475769", "url": "https://cs.wikipedia.org/wiki?curid=1475769", "title": "Hemerka", "text": "Hemerka\n\nPříjmení Hemerka, přechýleně Hemerková, nosí více osobností:\n\n"}
{"id": "1475773", "url": "https://cs.wikipedia.org/wiki?curid=1475773", "title": "Fanny Hinesová", "text": "Fanny Hinesová\n\nFrances Emma „Fanny“ Hinesová (1864, Aspley – 7. srpna 1900, Bulawayo) byla zdravotní sestra z Victorie v Austrálii, která sloužila během druhé búrské války. Stala se první Australankou, která zemřela ve službě.\n\nNarodila se v roce 1864 v Apsley ve Victorii jako čtvrtá dcera Francise Patricka Hinese a jeho ženy Eleanor Mary Caroline, rozené Brewerové. Chodila na soukromou dívčí škol \"Fairlight Private Girls School\" ve východní St Kildě (později byla škola přejmenována na \"Clyde School\") a na zdravotní sestru studovala v Melbournské nemocnici pro nemocné děti \"(Melbourne Hospital for Sick Children)\".\n\nV březnu 1900 se jako jedna z kvalifikovaných sester plavila na lodi \"Euryalus\" do Jihoafrické republiky s \"3rd Imperial Bushmen's Contingentem\". V Jižní Africe sloužila v Enkeldoomu, kde se sama starala o 26 pacientů, což se podepsalo na jejím zdraví. Dne 7. srpna 1900 zemřela ve vojenské nemocnici v Bulawayo v Rhodésii (dnešní Zimbabwe) na zápal plic způsobený podvýživou. Byla pohřbena s vojenskými poctami v Bulawayo a na její hrob byl umístěn mramorový kříž.\n\nNa její počest byla 27. září 1901 ve škole \"Fairlight School\" odhalena pamětní tabulka generálmajorem Downesem.\n"}
{"id": "1475774", "url": "https://cs.wikipedia.org/wiki?curid=1475774", "title": "Děčín východ", "text": "Děčín východ\n\nDěčín východ je železniční stanice ve městě Děčín v Ústeckém kraji. Vznikla spojením dvou na sobě nezávisle vybudovaných nádraží. Starší staniční budova na rumburské trati je nazývána jako \"horní\", případně \"jižní nádraží\", novější a mohutnější stavba pak analogicky \"dolní\", nebo \"severní nádraží\". Obě budovy jsou odděleny ulicí.\n\nV roce 1865 postavila železniční společnost Česká severní dráha první stanici jakožto stavebně uniformovanou výpravní budovu na trati z Podmokel (dnes Děčín hl.n.) přes Benešov nad Ploučnicí do Rumburku. V roce 1874 postoupila stavba projektu Rakouské severozápadní dráhy (ONWB) z Vídně přes Znojmo, Havlíčkův Brod, Nymburk a Lysou nad Labem až k Děčínu po pravém břehu Labe a napojovala se na železnici do Drážďan a Berlína. ONWB počítala s novou vlastní budovou, kde by mohla soustředit potřebné zázemí hraniční stanice. Rakouský architekt Rudolf Frey navrhl velkorysou výpravní budovu v neorenesančním stylu se dvěma křídly a centrální halou svou opulentností se k Vídni odkazující. Cementové dekorace fasád pocházejí z dílny sochaře Ludwiga Strictiuse, taktéž z Vídně. Stanice hrála též pro OWNB klíčovou roli z hlediska nákladní dopravy, neboť se trať napojovala na labský přístav, kde byl materiál překládán též do lodí v majetku OWNB.\n\nNádraží v průběhu jeho historie navštívili například František Josef I. nebo severokorejský vůdce Kim Ir-sen.\n\nPo roce 1945 převzala hlavní dopravní úlohu v Děčíně hlavní vlaková stanice a nádraží Děčín východ postupně přestávalo být vytížené adekvátně ke svému rozměru. Budova \"dolního nádraží\" byla v 50. letech vyřazena z provozu a prostorná výpravní hala sloužila jako tělocvična. \"Horní nádraží\" bylo v 60. letech necitelně rekonstruováno, jeho původní podoba mu byla vrácena při rekonstrukci na počátku 21. století. Novorenesanční budova železniční stanice je zařazena na seznamu ohrožených nemovitých památek.\n\n"}
{"id": "1475778", "url": "https://cs.wikipedia.org/wiki?curid=1475778", "title": "Mariánský sloup (Chlumec nad Cidlinou)", "text": "Mariánský sloup (Chlumec nad Cidlinou)\n\nMariánský sloup se nalézá na Klicperově náměstí ve městě Chlumec nad Cidlinou v okrese Hradec Králové. Barokní sloup z roku 1710 tvoří charakteristickou dominantu Klicperova náměstí. Pískovcový sloup je chráněn jako kulturní památka ČR. Národní památkový ústav tento sloup uvádí v katalogu památek pod rejstříkovým číslem ÚSKP 32628/6-633.\n\nMariánský sloup nechal postavit Václav Norbert Oktavián hrabě Kinský v roce 1710 na oslavu vítězství vojsk císaře Josefa I. a spojenců nad francouzskou armádou Ludvíka XIV. ve válce o španělské dědictví. Sloup je zřejmě dílem sochaře F. M. Katterbauera.\n\nSousoší Mariánského sloupu sestává z pěti figur světců a světic obklopených balustrádou ohrazující celé sousoší. Čtyři sochy světců v životní velikosti stojí v nárožích na vlastních pilířích (svatý Josef, svatý Jáchym, svatý Simeon, svatá Anna). Na centrální sokl s texty nasedá sloup s patkou a hlavicí vysoký cca 12 m a zakončený sochou Panny Marie s Jezulátkem. \n\nNa základové desce stojí dva kamenné stupně obklopené balustrádou se vstupy od severu a jihu a uprostřed stojí mohutný centrální sokl mariánského sloupu. V nárožích jsou nakoso postaveny profilované pilíře pro sochy světců.\n\nCentrální sokl je sestaven ze dvou kusů na výšku. Na jeho nižší severní straně je osazena kamenná deska informující o vzniku sloupu v roce 1710. Na tuto část navazuje druhý stupeň soklu opět ve tvaru čtyřbokého kvádru, jehož všechny čtyři strany mají mělké vpadliny obdélného tvaru s nápisy.\n\n"}
{"id": "1475779", "url": "https://cs.wikipedia.org/wiki?curid=1475779", "title": "Masakr na ostrově Bangka", "text": "Masakr na ostrově Bangka\n\nMasakr na ostrově Bangka, ležícím východně od Sumatry se stal 16. února 1942. Dopustili se jej příslušníci japonské císařské armády, když popravili 21 australských armádních sester a asi 60 australských a britských vojáků a členů posádky ze dvou potopených spojeneckých lodí. Samotný masakr přežili pouze dva vojáci a jedna zdravotní sestra, Vivian Bullwinkelová.\n\nDne 12. února 1942 královská jachta \"Vyner Brooke\" pod vlajkou království Sarawak, tehdejšího britského protektorátu rozkládajícího se na Borneu, opustila Singapur těstě před jeho kapitulací. Na lodi se plavila řada zraněných vojáků, 65 zdravotních sester z \"Australian Army Nursing Service\" z 2./13. australské všeobecné nemocnice, a civilisté, včetně žen a dětí. Loď byla bombardována japonským letadlem a následně se potopila. K potopení lodi došlo nedaleko ostrova Bangka, který byl součástí Nizozemské východní Indie (dnešní Indonésie), avšak v té době ho již ovládali Japonci.\n\nNěkteří pasažéři a členové posádky \"Vyner Brooke\" zemřeli při útoku, jiným se podařilo dostat do záchranných člunů. Část přeživších přistála nedaleko pláže Radji, včetně 22 zdravotních sester a důstojníka z \"Vyner Brooke\". Celkem se na pláži shromáždilo přibližně 100 lidí, včetně britských vojáků z jiné spojenecké potopené lodi. Od místních obyvatel se dozvěděli o přítomnosti Japonců na ostrově. Důstojník z \"Vyner Brooke\" tedy odešel do Muntoku, aby se jim skupina z pláže mohla vzdát. Zatímco byl pryč, nejzkušenější ze zdravotních sester, vrchní sestra \"(matron)\" Irene Melville Drummondová, navrhla, aby civilistky a děti opustily pláž a odešly do Muntoku. Ty její rady vyslyšely a vydaly se na cestu. Sestry na pláži zůstaly, aby se postaraly o raněné a také postavily přístřešek označený červeným křížem.\n\n16. února dopoledne se důstojník vrátil v doprovodu asi 20 japonských vojáků. Ti všem mužům schopným chůze rozkázali odejít za nedaleký pahorek. Následně sestry uslyšely sérii výstřelů, po které se k nim japonští vojáci vrátili, sedli si naproti nim a začali si čistit své pušky a bajonety. Po chvíli japonský důstojník sestrám a jedné civilistce nařídil, aby se vydaly do moře. Když vstoupily do vody, Drummondová sestrám řekla: \"Hlavu vzhůru děvčata. Jsem na vás hrdá a všechny vás miluji.\" Když byly ženy ve vodě asi po pás, byly zastřeleny kulometem, který si Japonci mezitím na pláži připravili. Zranění vojáci ležící na nosítkách a neschopní chůze byli zmasakrováni bajonety.\n\nJako jediná přežila poručík Vivian Bullwinkelová, která přes průstřel bránice ležela bez hnutí ve vodě až do okamžiku, kdy nabyla dojmu že vojáci odešli. Pak se odplazila do džungle, kde na několik dní upadla do bezvědomí. Později si byla schopná svá zranění ošetřit. Po nějaké době se na pláži potkala s vojínem Kingsleyem, jedním ze zraněných britských vojáků, kteří byl předtím ponechán zraněný na nosítkách na pláži a proboden japonským bajonetem, přesto svá zranění přežil. Bullwinkelová tedy ošetřila i jeho rány a asi po 12 dnech na pláži se rozhodli vzdát Japoncům. Kingsley však po několika dnech v nedožitých třiceti letech zemřel. Bullwinkelová byla poslána do zajateckého tábora kde strávila následující tři roky. Přežila válku a při tokijském procesu v roce 1947 před tribunálem pro válečné zločiny podala o masakru svědectví.\n\nNa \"Women's Memorial Playing Field\" na předměstí St Mary v Adelaide se každý rok v neděli, která je nejbližší k 16. únoru, koná vzpomínková bohoslužba, známá jako \"Bangka Day Memorial Service\".\n"}
{"id": "1475780", "url": "https://cs.wikipedia.org/wiki?curid=1475780", "title": "Tina Modotti", "text": "Tina Modotti\n\nTina Modotti (16. srpna 1896 – 5. ledna 1942) byla italská fotografka, modelka, herečka a revoluční politická aktivistka Kominterny. V roce 1913 opustila Itálii a přestěhovala se do USA, kde pracovala jako modelka a následně jako fotografka. V roce 1922 se přestěhovala do Mexika, kde se stala aktivní komunistkou. Významná je její spolupráce s fotografem Edwardem Westonem.\n\nTina Modotti se narodila jako Assunta Adelaide Luigia Modotti Mondini v Udine, Furlánsko v Itálii. Její matka Assunta byla švadlena a její otec Giuseppe byl zedník. V roce 1913, ve svých šestnácti letech, emigrovala do Spojených států, aby se přidala ke svému otci v San Francisku v Kalifornii.\n\nPřitahovalo ji umění performance podporované komunitou italských emigrantů v oblasti Bay Area, Modotti experimentovala s hraním. Objevila se v několika hrách, operách a němých filmech na konci první dekády a na počátku 20. let 20. století, a také pracovala jako modelka.\n\nV roce 1917 se potkala s mužem Roubaix „Robo“ de l'Abrie Richey. Byl to původně farář z Oregonu jménem Ruby Ritchie, umělec a básník, který si osvojil bohémské jméno Roubaix. V roce 1918 s ním začala Modotti mít romantický vztah a přestěhovala se s ním do Los Angeles, aby se mohla věnovat kariéře v oblasti filmového průmyslu. Přestože pár žil společně a jako „manželský pár“, oddaní spolu nebyli. Často hrála role femme fatale, její filmová kariéra vyvrcholila filmem \"The Tiger's Coat\". Měla menší role ve dvou dalších filmech.\n\nPár vstoupil do bohémského kruhu přátel. Jeden z těchto kolegů byl Ricardo Gómez Robelo a dalším americký fotograf Edward Weston.\n\nModotti se dostala k fotografii pravděpodobně jako mladá dívka v Itálii, kde její strýc, Pietro Modotti, provozoval fotoateliér. Později v USA její otec krátce vedl podobné studio v San Franciscu. Modotti se v Los Angeles setkala s fotografem Edwardem Westonem a jeho tvůrčí partnerkou Margrethem Matherovou. Prostřednictvím svého vztahu s Edwardem Westonem se z Modottiové stala významná umělecká fotografka a dokumentaristka. V roce 1921 se Modottiová stala Westonovou milenkou. Ricardo Gómez Robelo se stal vedoucím oddělení výtvarného umění ministerstva školství v Mexiku a přesvědčil Roba, aby přišel do Mexika s příslibem práce a studia. V roce 1926, když navštívila San Francisco, se setkala s Consuelou Kanagaovou a uspořádali společně malou výstavu snímků Modottiové ve studiu Kanagaové na Post Street.\n\nV létě 1920 Weston potkal dvě osobnosti, kteří byli součástí rostoucí kulturní scény v Los Angeles: Roubaix de l'Abrie Richey, známý jako „Robo“ a žena, kterou Robo nazýval svou manželkou, Tina Modotti. Modotti, která byla tehdy známá pouze jako divadelní a filmová herečka, se nikdy za Roba nevdala, ale předstírali, že jsou manželé. Weston s Modotti byl na první pohled jeden druhému přitažlivý, a brzy se z nich stali milenci. Richey o aféře s Modotti věděl, ale i nadále zachovával s Westonem přátelství a později ho pozval, aby přišel do Mexika a sdílel s ním jeho studio.\n\nNěkdy v roce 1920 začal Weston fotografovat poprvé nahé modely. Jeho první modelkou byla jeho manželka Flora a jejich děti, ale brzy po nich pořídil alespoň tři studie aktu Matherové. Během dvaceti let následovaly další fotografie aktů, když nejprve první z desítek figurálních studií vytvořil svým přátelům a zamilovaným.\nAž dosud si Weston udržel své vztahy s jinými ženami před svou ženou v tajemství, ale když začal fotografovat více akrů, Flora začala podezřívat, jak se svými modelkami zachází. Chandler si vzpomínal, že jeho matka ho pravidelně posílala do tatínkova studia s obsílkami a žádala ho, aby jí řekl, kdo tam byl a co tam dělali.\n\nJedním z prvních, kdo souhlasil s fotografováním nahého těla, byla Modotti. Stala se Westonovou hlavní modelkou pro dalších několik let.\nBrzy poté, co se Weston vrátil roku 1922 z New Yorku se Robo odstěhoval do Mexika a založil tam studio, kde vytvářel batiky. Za krátkou dobu plánoval uspořádat společnou výstavu svých prací a fotografií, Westona, Matherové a několika dalších autorů. Na počátku roku 1923 Modotti odjela vlakem za Robem do Mexika, aby s ním mohla být, ale onemocněl neštovicemi a zemřel krátce předtím, než dorazila. Zničená a zarmoucená Modotti dorazila dva dny po jeho smrti, ale během několika týdnů se zotavila natolik, že se rozhodla zůstat a uskutečnit výstavu, kterou Robo plánoval. Výstava byla úspěšná a díky nemalému počtu studií aktů Modottiové pevně ustanovila uměleckou reputaci Westona v Mexiku.\n\nPo skončení výstavy se Modotti vrátila do Kalifornie a Weston s ní plánoval společný návrat do Mexika. Chtěl tam strávit pár měsíců fotografováním a propagací své práce, a mohl by výhodně cestovat pod záminkou, že Modotti je jeho asistentka a překladatelka. Po smrti svého otce utrpěla druhou ztrátu, která ji později v březnu 1922 donutila vrátit do San Francisca.\n\nDne 30. července 1923 Weston, jeho syn Chandler a Modotti odplouvali parníkem pro prodloužený výlet do Mexika. Jeho manželka Flora a jejich další tři synové se s nimi loučili v přístavu. Není známo, co Flora věděla nebo si myslela o vztahu mezi Westonem a Modottiovou, ale v doku údajně vykřikla: „Tino, pečlivě se starej o mé chlapce!“ Souhlasila s tím, že bude provozovat Westonovo studio bezplatně za to, že ji zasvětí do fotografování.\n\nDo Mexico City dorazili 11. srpna a pronajali si velkou usedlost mimo město. Během měsíce uspořádal výstavu svých prací v Aztec Land Gallery a 17. října se konala tisková konference s rozhovory pro média. Byl zvláště hrdý na recenzi Maria de Zayase, který řekl: „Fotografie začíná být fotografií, protože až dosud to bylo jen umění.“\n\nOdlišná kultura a scenérie Mexika přiměly Westona, aby se na věci díval novým způsobem. Stal se citlivějším na to, co bylo před ním, a obrátil svůj fotoaparát na předměty každodenního života, jako jsou hračky, dveře a koupelnové doplňky. Udělal také několik intimních aktů a portrétů s Modottiovou. Ve svém „Daybooks“ poznamenal:\n\nWeston pokračoval ve fotografování lidí a věcí kolem sebe a jeho reputace v Mexiku se zvětšovala tím více, čím déle zůstával. V roce 1924 absolvoval druhou výstavu v Aztec Land Galley a měl stálý proud místních společenských skupin, které ho žádaly, aby je portrétoval. Modotti a Weston rychle tíhli směrem k bohémské scéně hlavního města a využili svých kontaktů pro rozšiření své portrétní činnosti. Společně našli komunitu kulturních a politických „avantgardistů“, mezi nimiž byli Frida Kahlo, Guadalupe Marín, Diego Rivera nebo Jean Charlot. Weston současně začal opomíjet své další syny v USA. Stejně jako u mnoha jeho činů byla pro něho největším motivem žena.\n\nWeston a Chandler se na konci roku 1924 vrátili do San Franciska a následující měsíc s Hagemeyerem založili studio. Zdálo se, že Weston během tohoto období zápasil se svou minulostí i svou budoucností. Spálil všechny své poznámky napsané před Mexikem, jako by se snažil vymazat minulost a začal s Miriam Lernerovou a se svým synem Neilem nový cyklus aktů. Napsal, že tyto snímky byly „začátkem nového období v mém přístupu a postoji k fotografii.“\n\nJeho nový vztah s Lernerovou netrval dlouho a v srpnu 1925 se vrátil do Mexika, tentokrát se svým synem Brettem. Modottiová uspořádala společnou výstavu jejich fotografií a zahájila ji v týdnu, kdy se vrátil. Získal nové kritické ocenění a šest jeho výtisků koupilo Národní muzeum. Několik dalších měsíců se soustředil na fotografování lidového umění, hraček a místních scén. Jedním z jeho nejsilnějších obrazů tohoto období jsou tři černé hliněné hrnce, které označil historik umění Rene d'Harnoncourt jako „začátek nového umění“.\n\nV květnu 1926 Weston podepsal smlouvu se spisovatelkou Anitou Brennerovou na 1000 dolarů, aby vytvořil fotografie pro knihu, kterou psala o mexickém lidovém umění \"Idols Behind Altars\". V červnu začala Modotti a Brett cestovat po celé zemi a hledali méně známé národní umění a řemesla. Jeho smlouva vyžadovala, aby odevzdal Brennerové tři hotové výtisky z negativů 8x10 palců a než práci dokončil, trvalo to do listopadu téhož roku. Během svých cest absolvoval Brett u svého otce crash course z fotografie a udělal více než dvě desítky tisků, které jeho otec považoval za výjimečné kvalitní.\n\nKdyž se vrátili z cest, vztah mezi Westonem a Modottiovou se rozpadl a za méně než dva týdny se s Brettem vrátili do Kalifornie. Do Mexika se již nikdy nevrátil.\n\nObecně se Weston pohyboval krajinou a lidovým uměním Mexika, aby vytvářel abstraktní díla, zatímco Modotti se více zjímala o obyvatele Mexika a mísila tento lidský zájem s modernistickou estetikou. Modotti se také stala oficiální fotografkou rozkvétajícího Mexického muralistického hnutí a dokumentovala díla Josého Clementa Orozca a Diega Rivery. V letech 1924–1928 pořídila Modotti stovky fotografií Riveryových nástěnných maleb na sekretariátu školství Secretariat of Public Education v Mexico City. Během tohoto období dospěla jeji vizuální tvorba, například její formální experimenty s architektonickými interiéry, květinami a městskou krajinou a zejména v mnoha lyrických snímcích rolníků a dělníků.\n\nMexický fotograf Manuel Álvarez Bravo rozdělil její dílo do dvou odlišných kategorií: „romantické“ a „revoluční“, s předchozím obdobím, které strávila jako asistentka ve studiu Westona, manažerka a konečně jako tvůrčí partnerka. Její pozdější práce byly v prosinci 1929 k vidění na samostatné retrospektivní výstavě v Národní knihovně (National Library), která byla propagována jako „The First Revolutionary Photographic Exhibition In Mexico“ („První revoluční fotografická výstava v Mexiku“).\n\nV roce 1942 ve věku 45 let Modotti zemřela na srdeční selhání při cestě domů taxíkem z večeře v domě Pablo Nerudy v Mexico City, což někteří lidé považovali za podezřelé okolnosti. Když slyšel o její smrti Diego Rivera prohlásil, že ji zinscenoval Vidali. Modotti mohla „vědět příliš mnoho“ o aktivitách Vidaliho ve Španělsku, které obsahovaly fámy o 400 popravách. Pitva prokázala, že zemřela na přírozené příčiny, konkrétně městnavé srdeční selhání. Její hrob se nachází v Panteón de Dolores v Mexico City. Básník Pablo Neruda složil Modottinin epitaf, který je součástí jejího náhrobku, na kterém je také její reliéfní portrét od rytce Leopolda Méndeze.\n\nV roce 1996 uspořádalo Muzeum umění ve Filadelfii rozsáhlou retrospektivu věnovanou umělkyni s názvem \"Tina Modotti: Photographs\". Výstavu uspořádala muzejní kurátorka fotografie Martha Chahroudi. Aby získala finanční prostředky, zpěvačka Madonna vydražila Modottiův Mercedes-Benz z roku 1963. Madonna se stala významným sběratelem díla Modottiové. V roce 2006 uspořádalo Muzeum moderního umění v San Francisku výstavu s názvem \"Mexico as Muse: Tina Modotti and Edward Weston\".\n\nPřed výstavou jejích prací v USA byly její snímky vystaveny v Itálii, Polsku, Německu, Rakousku a dalších zemích. V roce 2010 byla otevřena největší výstava jejího díla \"Tina Modotti Photographer and Revolutionary\" ve vídeňském Kunst Haus Wien. Bylo vystaveno 250 fotografií, z nichž mnohé ještě nebyly nikdy vystaveny. Výstava byla založena na sbírkách berlínské Galerie Bilderwelt a Newyorčana Spencera Throckmortona, a kurátorem byl Reinhard Schultz. V roce 2015 výstava \"Tina Modotti: Photographs of Mexican Murals\" uspořádala galerie Richard Norton Gallery.\n\nFotografie Modottiové lze nalézt v řadě veřejných uměleckých institucí, včetně:\n\n\nVe filmu \"Frida\" z roku 2002 o umělkyni Fridě Kahlo Modottiovou hrála herečka Ashley Juddová. V roce 2018 oznámila společnost AG Studios, England výrobu televizní minisérie s názvem \"Radical Eye: The Life and Times of Tina Modotti\", kde hraje Monica Bellucci.\n\n\n\n\n"}
{"id": "1475787", "url": "https://cs.wikipedia.org/wiki?curid=1475787", "title": "Christian Boltanski", "text": "Christian Boltanski\n\nChristian Boltanski (* 6. září 1944, Paříž) je francouzský výtvarný umělec. Jeho dílo zahrnující malby, fotografie, filmové sekvence, sochy i instalace, bývá řazeno ke konceptuálnímu umění. Roku 2007 obdržel ocenění Praemium Imperiale za sochařství.\n\nJeho otec byl ukrajinský Žid, matka Korsičanka. Již ve dvanácti začal instalovat po Paříži své skulptury, často poblíž míst, kde došlo ke zločinům a historickým křivdám. První výstavu měl roku 1968 (\"La vie impossible\"). Rok poté vydal první knihu (\"Recherche et présensation de tout ce qui reste de mon enfance\"). Častými tématy jeho prací jsou holocaust, smrt, kolektivní a individuální paměť, ale i nejistá hranice mezi fikcí a realitou. Do svých děl rád využívá soukromé fotografie (takřka výhradně z nich se skládala výstava \"Album des Photos de la famille D.\" z roku 1971), novinové výstřižky, ale třeba i obnošené oděvy, často prezentované v obřích haldách.\n\nDo svého bytu si pořídil čtyři kamery, které ho permanentně zabírají a mají zachytit i jeho smrt. Záznam z těchto kamer je uchováván tasmánským sběratelem umění a má jít o poslední umělecké Boltanského dílo. Za možnost ho získat tasmánský sběratel platí Boltanskému doživotní rentu.\n\nStálé sbírky jeho děl jsou v Muzeu moderního umění v New Yorku, v Tate Gallery v Londýně či v Centre Georges Pompidou v Paříži.\n\nJeho žena Annette Messagerová je rovněž výtvarnou umělkyní a na některých výtvarných projektech spolupracují. Jeho bratr Luc Boltanski je významným francouzským sociologem, jeho synovec Christophe Boltanski spisovatelem. Žije ve městečku Malakoff, jež se nachází na hranicích Paříže.\n"}
{"id": "1475808", "url": "https://cs.wikipedia.org/wiki?curid=1475808", "title": "Dům čp. 41 (Štramberk)", "text": "Dům čp. 41 (Štramberk)\n\nDům čp. 41 stojí na Náměstí ve Štramberku v okrese Nový Jičín. Roubený dům byl postaven na začátku 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nNa náměstí bylo postaveno původně 22 domů s dřevěným podloubím, kterým bylo přiznáno šenkovní právo. Uprostřed náměstí stál pivovar. První zděný dům čp. 10 byl postaven v roce 1799 a následovaly další přestavby domů s barokními štíty. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo kolem náměstí ještě dvanáct dřevěných domů. Podle písemných záznamů byl dům čp. 41 postaven naúpatí Hradního kopce počátkem 19. století rodinou Martina Cochlara. Od domu vedou schody až na hrad.\n\nDům je volně stojící přízemní roubená stavba na obdélném půdorysu dvojjizbového typu a sedlovou střechou. Je orientována podélně k svahu průčelím ke schodům. Dům je postaven na vysoké kamenné podezdívce, která vyrovnává svahovou nerovnost. Použité dřevo je z jedlí kácených v období let 1820 až 1824. Štítová strana s jednoduše bedněným štítem obrácena ke schodišti má dvě okna a mezi nimi vstup do domu. V minulosti byl k průčelí přistavěn kamenný přístavek na obdélném půdorysu s bedněnou nástavbou a s pultovou střechou. Přístavek sloužil jako chlév a hospodářské prostory. V pozdější době byl zbourán a upraven na terasu, ze které se vstupuje do domu. Původní dvojhřebenová sedlová střecha byla sjednocena, lepenka byla nahrazena eternitovými šablonami.\n\n\n"}
{"id": "1475817", "url": "https://cs.wikipedia.org/wiki?curid=1475817", "title": "Hôpital Ambroise-Paré", "text": "Hôpital Ambroise-Paré\n\nHôpital Ambroise-Paré je veřejná fakultní nemocnice v Boulogne-Billancourt.\n\nTato součást \"Assistance publique – Hôpitaux de Paris\" a výukové nemocnice Univerzita Versailles Saint Quentin en Yvelines je jednou z největších evropských nemocnic.\n\nByla založena v roce 1923.\n\n"}
{"id": "1475821", "url": "https://cs.wikipedia.org/wiki?curid=1475821", "title": "Diecéze mantovská", "text": "Diecéze mantovská\n\nDiecéze mantovská (latinsky \"Dioecesis Mantuana\", italsky \"Diocesi di Mantova\") je diecéze římskokatolické církve v Itálii se sídlem v biskupském paláci (Palazzo Vescovile) na Piazza Sordello 15 v Mantově.\n\nDiecéze byla založena roku 804. V současné době je podřízena jako sufragánní diecéze milánské arcidiecéze. Hlavním chrámem diecéze je katedrála svatého Petra apoštola (it. \"San Pietro Apostolo\") s bazilikou svatého Ondřeje apoštola (\"Sant’Andrea Apostolo\") jako konkatedrálou. \n\nV diecézi je registrováno 165 kněží, 19 řádových kněží, 12 stálých jáhnů, 21 řádových bratří a 239 řádových sester.\n\n"}
{"id": "1475823", "url": "https://cs.wikipedia.org/wiki?curid=1475823", "title": "Mallorské království", "text": "Mallorské království\n\nMallorské království (katalánsky \"Regne de Mallorca\", španělsky \"Reino de Mallorca\", latinsky \"Regnum Maioricae\") byl středověký státní útvar v oblasti západního Středomoří, rozkládající se na Baleárských ostrovech a v částech Pyrenejského poloostrova. O status hlavního města se dělily Palma de Mallorca a Perpignan.\n\nKrálovství bylo vytvořeno krátce po dobytí ostrova Mallorca na Almohadech aragonským králem Jakubem I., aby po jeho smrti přešlo na mladšího syna Jakuba. Ten se také po smrti svého otce ujal vlády jako Jakub II. Mallorský, zatím co koruna Aragonu přešla na nejstaršího syna Petra III. Pokojné soužití obou bratří ale nemělo trvat dlouho, Petr již činil vše pro to, aby nově vzniklé království udržel pod nadvládou Aragonské koruny a zůstalo mu podřízené jako jeho vazal. Předmětem sporu se stalo Roussilonské hrabství, které náleželo k Jakubovu království, jejich soupeření přerostlo v občanskou válku. Jakub II. se proto spojil s Francouzi, vzájemný konflikt vyvrcholil roku 1284 v podobě křížové výpravy proti Aragonu vedené Francií, která ale dopadla pro Francouze a Jakuba nezdarem. Petrův syn a nástupce Alfonso III. v následujících letech anektoval Mallorku, Ibizu a Menorcu. V roce 1295 vrátila smlouva z Agnani ostrovy zpět pod vládu Jakuba II. a smlouva Tarasconská z roku 1291 oficiálně navrátila Aragon do rukou Alfonse III. a zrušila církevní klatbu.\n\nTeprve až aragonský král Petr IV. provedl roku 1343 další úspěšný vpád na Baleárské ostrovy, podobně jako jeho předchůdci se i jemu podařilo anektovat Mallorku a přilehlé ostrovy. Poslední vládce samostatného království Jakub III. Mallorský byl tak nucen se přesunout do svých zbylých držav na pevnině. Dne 26. srpen 1346 se ještě menší mallorský kontigent zapojil v bitvě u Kresčaku po boku francouzského krále Filipa IV. a českého krále Jana Lucemburského proti Angličanům a jejich spojencům. Poslední samostatný mallorský panovník Jakub III. padl v bitvě u Ljucmajoru s aragonskými 25. října 1349. Titul mallorského krále si následně předávali aragonští a později i španělští monarchové, a to až do roku 1715, kdy vešly v platnost dekrety Nueva Planta, v nichž španělský král Filip V. z rodu Bourbounů všechny nadbytečné španělské královské tituly eliminoval.\n\n"}
{"id": "1475829", "url": "https://cs.wikipedia.org/wiki?curid=1475829", "title": "Anna Zaháňská", "text": "Anna Zaháňská\n\nAnna Zaháňská (polsky Anna żagańska, v polštině se vyslovuje Žagaňská):\n\n"}
{"id": "1475830", "url": "https://cs.wikipedia.org/wiki?curid=1475830", "title": "Dům čp. 49 s baštou (Štramberk)", "text": "Dům čp. 49 s baštou (Štramberk)\n\nDům čp. 49 stojí na rozhraní ulic Kopec a Bělohorská ve Štramberku v okrese Nový Jičín. Dům postaven na gotické baště byl přestavěn v druhé polovině 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPůlválcová bašta hradebního opevnění z přelomu 15. a 16. století byla po ztrátě svého významu prodána nájemci ve druhé polovině 18. století. Postupně byla přestavěna pro trvalé obývání na konci 19. století a začátku 20. století. V osmdesátých letech 20. století dům byl přestavěn, v baště byly střílny nahrazeny malými okny, stavba byla omítnutá brizolitovou omítkou, menší okna byla zvětšena.\n\nDům je volně stojící přízemní stavba na obdélném půdorysu s polygonálním jižním průčelím a sedlovou střechou. Dům je postaven na kamenné baště bývalého hradebního opevnění. Sedlová střecha s polovalbou nad jižním průčelím je krytá plechovými šablonami. Jižní průčelí do výše přízemního patra je neomítané.\n\n\n"}
{"id": "1475833", "url": "https://cs.wikipedia.org/wiki?curid=1475833", "title": "Michal Šmarda (politik)", "text": "Michal Šmarda (politik)\n\nMichal Šmarda (* 6. července 1975 Nové Město na Moravě) je český politik, od března 2019 místopředseda ČSSD, od roku 2006 zastupitel a od roku 2010 starosta Nového Města na Moravě, v roce 2016 krátce zastupitel Kraje Vysočina.\n\nVystudoval Gymnázium Vincence Makovského v Novém Městě na Moravě, maturoval v roce 1993. Věnoval se mediálnímu, politickému a organizačnímu poradenství. V letech 1998 až 2014 působil jako asistent a poradce poslanců za ČSSD a senátorky Dagmar Zvěřinové.\n\nMichal Šmarda žije v Novém Městě na Moravě. Od roku 2006 je ženatý s Lenkou Šmardovou, mají spolu tři děti.\n\nV roce 1993 vstoupil ve svých 18 letech do ČSSD. V komunálních volbách v roce 1994 kandidoval za stranu do zastupitelstva Nového Města na Moravě, ale neuspěl. Zvolen nebyl ani ve volbách v letech 1998, 2002 a 2006. V roce 2006 však skončil jako 4. náhradník. V listopadu 2006 se mandátu vzdal jeho stranický kolega a v pořadí další tři náhradníci místo zastupitele nepřijali. Šmarda se tak dne 3. listopadu 2006 stal zastupitelem města. V komunálních volbách v roce 2010 byl opět zvolen zastupitelem města a v listopadu 2010 se stal i starostou Nového Města na Moravě. Mandát zastupitele města pak obhájil jako lídr kandidátky ČSSD ve volbách v roce 2014. V listopadu 2014 byl zvolen po druhé starostou města. Také ve volbách v roce 2018 obhájil pozici zastupitele města, tentokrát jako lídr kandidátky subjektu \"„Lepší Nové Město“\" (tj. ČSSD a nezávislí kandidáti). V listopadu 2018 se stal po třetí starostou Nového Města na Moravě.\n\nV krajských volbách v roce 2012 kandidoval za ČSSD do Zastupitelstva Kraje Vysočina, ale neuspěl (stal se však prvním náhradníkem). Přesto jako krajský zastupitel krátce působil, a to v září a říjnu 2016, jelikož na svůj mandát rezignoval jeho stranický kolega Petr Krčál. Ve volbách v roce 2016 se mu mandát obhájit nepodařilo (figuroval až na 45. místě kandidátky).\n\nNa 41. sjezdu ČSSD v Hradci Králové byl dne 1. března 2019 zvolen řadovým místopředsedou strany. Získal 392 hlasů od 472 delegátů (tj. nejvíce hlasů ze všech řadových místopředsedů).\n\nDne 31. května 2019 odeslal premiér ČR Andrej Babiš prezidentovi ČR Miloši Zemanovi návrh na odvolání ministra kultury ČR Antonína Staňka a jeho nahrazení Michalem Šmardou. Na konci června 2019 se sice Zeman se Šmardou sešel, ale jmenovat do funkce jej (prozatím) odmítl. Prezident jako nejčastější důvody uvedl, že má Šmarda pouze středoškolské vzdělání a nemá zkušenosti s oblastí kultury. Prezidentovi oponenti však poukazují na Šmardovu roli v tzv. „Kauze Brady“, kdy Miloš Zeman odmítl v roce 2016 udělit státní vyznamenání Jiřímu Bradymu. Toho jako rodáka z Nového Města na Moravě právě Šmarda, jakožto starosta města, podpořil.\n\nDne 12. července 2019 nakonec prezident Miloš Zeman oznámil, že Staňka k 31. červenci 2019 odvolá. Neslíbil však, že novým ministrem jmenuje Šmardu. O tři dny později přijalo předsednictvo ČSSD usnesení, ve kterém konstatuje, že Antonín Staněk má být odvolán z pozice ministra kultury ČR a že plně podporuje nominaci Michala Šmardy na tuto funkci. Pokud toto nebude splněno má vicepremiér a předseda ČSSD Jan Hamáček právo požadovat demisi všech ministrů ČSSD ve druhé vládě Andreje Babiše. Tím by byla de facto ukončena vládní spolupráce.\n\nDalší schůzka ve věci odvolání Staňka a jmenování Šmardy se uskutečnila 24. července 2019 na zámku Lány, a to mezi prezidentem Milošem Zemanem a premiérem Andrejem Babišem. Vicepremiér a předseda ČSSD Jan Hamáček předem vyloučil variantu, že by mohl být od srpna 2019 výkonem funkce ministra kultury ČR pověřen on sám (stejně jako od června do října 2018, kdy se ČSSD nepodařilo prosadit za ministra zahraničních věcí ČR Miroslava Pocheho). Mezitím Šmarda na Facebooku zveřejnil příspěvek, ve kterém uvedl, že vstup ČSSD do druhé vlády Andreje Babiše byla chyba. ČSSD podle něj \"„zblbla z funkcí“\" a opozice by jí prospěla. Podle Šmardy se musí ČSSD snažit najít nové ideje, jinak jí prý hrozí, že \"„chcípne“\". Na schůzce prezident potvrdil, že odvolá Staňka k 31. 7. 2019, o nominaci ČSSD na nového ministra kultury ČR však rozhodne až v polovině srpna. Premiér Babiš následně oznámil, že by od srpna 2019 mohla z pozice náměstkyně dočasně vést Ministerstvo kultury ČR Kateřina Kalistová, a to dokud se nevyřeší situace kolem jmenování nového ministra kultury ČR. Nakonec byl však tímto úkolem pověřen náměstek René Schreier.\n\nV polovině srpna Andrej Babiš prohlásil, že \"\"pan Šmarda po jeho nespočetných mediálních vystoupeních není dobrý kandidát\"\". 19. srpna se sešli Jan Hamáček a Andrej Babiš, Hamáček stále trval na tom, aby byl jmenován Šmarda. Šmarda po této schůzce požádal Hamáčka o stažení nominace.\n\nV srpnu 2019 byl schválen jako kandidát ČSSD ve volbách do Senátu PČR v roce 2020 v obvodu č. 51 – Žďár nad Sázavou.\n"}
{"id": "1475840", "url": "https://cs.wikipedia.org/wiki?curid=1475840", "title": "Boleslav Těšínský", "text": "Boleslav Těšínský\n\nBoleslav Těšínský (polsky Bolesław cieszyński) (narozen mezi lety 1331/1332, zemřel 23. července 1356) – člen těšínské linie Piastovců, krakovský a vratislavský kanovník, představený (latinsky \"praepositus\") Kostela Všech svatých, kaplan českého krále Karla IV.\nBoleslav byl syn těšínského knížete Kazimíra I. a Eufemie Mazovské.\n\nJako většina dětí tohoto páru byl i on předurčen k duchovní cestě. Spolu s ním byly duchovními jeho sestry Jolana Helena (polsky \"Jolanta Helena\") a Alžběta (polsky \"Elżbieta\") a také jeho dva bratři Jan a Siemovít. Důvod, proč Kazimír I. dal tři ze svých pěti synů na duchovní cestu byl prostý. Malé knížectví bylo malé pro pět knížat. Navíc lenní hold, který složil českým králům (\"Jan Lucemburský a Karel IV.\") mu zajišťoval dostatečnou vojenskou i ev. materiální pomoc, Lucemburkové získali na oplátku loajální duchovní.\n\nV roce 1345 byl ještě studentem (klerikem). Jan Lucemburský tou dobou zahájil jednání, aby mohl získat kanonizaci a obročí (také \"prebendy\") ve vratislavské, nebo krakovské katedrále. Díky tomu v roce 1349 Boleslav zasedl v krakovské kapitule. Karel IV. jej dosadil do vratislavské kapituly. V roce 1353 jej jmenoval svým osobním kaplanem, tím se stal rovněž představeným Kostela Všech svatých na Pražském hradě.\n\nBoleslav zemřel 23. července 1356. Místo jeho pohřební není známo.\n\n"}
{"id": "1475841", "url": "https://cs.wikipedia.org/wiki?curid=1475841", "title": "Židovský hřbitov (Nový Bydžov)", "text": "Židovský hřbitov (Nový Bydžov)\n\nStarý židovský hřbitov v Novém Bydžově se nalézá mezi ulicemi Revoluční a Bratří Mádlů v Novém Bydžově v okrese Hradec Králové. Židovský hřbitov je chráněn jako kulturní památka ČR. Národní památkový ústav tento hřbitov uvádí v katalogu památek pod rejstříkovým číslem ÚSKP 27258/6-671. Hřbitov je přístupný po vyžádání v muzeu v Novém Bydžově, tel: +420 495 493 086.\n\nStarý židovský hřbitov byl založen v roce 1520 v jižní části za hradbami města. Od té doby až do roku 1885 zde byli pohřbíváni nejen místní Židé, ale i Židé z bližšího i vzdálenějšího okolí. Na ploše přes půl hektaru se nalézá přes 1480 náhrobků. Nejstarší dochovaný náhrobek je z roku 1577. Zdejší židovský hřbitov je třetí nejstarší v Čechách po hřbitovech v Praze a v Kolíně. Početně převažují pískovcové náhrobky ze 2. poloviny 17. století a z 18. století.\n\nŽidovský hřbitov v Novém Bydžově se rozléhá na obdélném pozemku ležícím asi 400 m jihojihozápadně od historického centra Města. Na východní a zčásti na jižní straně se dochovaly zchátralé zbytky cihelné ohradní zdi z 19. století. Původní vstup na hřbitov s pískovcovým ostěním se segmentovým nadpražím a profilací nad soklem je v jihovýchodním rohu. Současný vstup z ulice tvoří nenápadný úzký průchod vpravo od domu čp. 217, v cihelné zdi kryté pískovcovými deskami, s pískovcovým portálem. Dveře jsou novodobé, plechové.\n\nPozemek hřbitova je v západní části svažitý směrem do středu, na východě je střed zvýšen obdobně jako okraje. Nejvyšší část je na jižní straně. Náhrobní desky většinou pískovcové, výjimečně i mramorové, stojí obráceny k východu, některé jsou zkráceny. Na kopci v jihozápadní části jsou zřejmě nejmladší pomníky s vysokými pylony a obrácenými hroby či tumbami, i s litinovým zábradlím.\n\n"}
{"id": "1475842", "url": "https://cs.wikipedia.org/wiki?curid=1475842", "title": "Hana Šmejkalová", "text": "Hana Šmejkalová\n\nHana Šmejkalová (* 30. července 1963) je česká manažerka, od roku 2015 ředitelka letiště Pardubice.\n\nV roce 2018 převzala cenu „Řád vavřínu 2018“ od prezidenta Hospodářské komory ČR za mimořádné manažerské úspěchy.\n\n\n"}
{"id": "1475843", "url": "https://cs.wikipedia.org/wiki?curid=1475843", "title": "Dům čp. 6 (Štramberk)", "text": "Dům čp. 6 (Štramberk)\n\nDům čp. 6 stojí na Náměstí ve Štramberku v okrese Nový Jičín. Roubený dům byl přestavěn na konci 18. století do zděné podoby, v polovině 19. století bylo postaveno empírové atikové patro spojené se sousedním domem čp. 5 a ve dvacátých letech 20. století byla fasáda a průčelí upraveno do českého novobaroka. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nNa náměstí bylo postaveno původně 22 domů s dřevěným podloubím, kterým bylo přiznáno šenkovní právo. Uprostřed náměstí stál pivovar. První zděný dům čp. 10 byl postaven v roce 1799 a následovaly další přestavby domů s barokními štíty. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo kolem náměstí ještě dvanáct dřevěných domů. Do první čtvrtiny 19. století byl dům v majetku šenkovního měšťana Hanzelky a jeho rodiny.Ve dvacátých letech 20. století Josef David starší upravil dům na obchod s masem a uzeninami, který byl v roce 1948 znárodněn. V devadesátých letech 20. století dům byl v restituci vrácen potomkům rodiny Davidů.\n\nDům je volně stojící přízemní zděná stavba na obdélném půdorysu barokním štítem průčelí orientovaným do náměstí a sedlovou střechou. V polovině 19. století byly sousední domy na Náměstí čp. 5 a 6 spojeny empírovým atikovým patrem. Soutku mezi domy propojila zeď, ve které byla vrata a v patře slepé okno. Průčelí obrácené do náměstí bylo čtyřosé členěno profilovanou kordonovou a podokenní římsou. V přízemí byla tři kaslíková okna a vchod se segmentovým záklenkem. V atikovém patře byla čtyři slepá okna s okenicemi a nadokenními římsami. Ve dvacátých letech byla otevřena soutka a průčelí domu bylo upraveno do historizující podoby. Členění bylo zachováno. Štít byl upraven do barokní podoby se třemi odstupňovanými okny na společné parapetní římse a oddělené pilastry. Nad okny je půlkruhový tympanon se slepým kulatým oknem. Obrys štítu je zdůrazněn štukovou linkou. Přízemí bylo průběhem doby upraveno. Mezi pravoúhlými vchody jsou dvě výkladní skříně s nadokenní římsou.\n\n\n"}
{"id": "1475844", "url": "https://cs.wikipedia.org/wiki?curid=1475844", "title": "Hrabě Lewicki", "text": "Hrabě Lewicki\n\nHrabě Lewicki byl polský hraběcí titul, který se uděloval zároveň s erbem. V Haličském království šlo o verzi polského erbu Rogala.\n\nPopis byl vytvořen v souladu s klasickými pravidly pro blason, tedy v heraldice zaužívaný formální slovní popis znaku (erbu).\n\nŠtít je rozdělen svisle na dvě části, pravé pole (z pohledu štítonoše) je červené, levé stříbrné. V levém poli se nachází hnědý zkroucený buvolí roh, pravé pole štítu obsahuje jelení paroh přirozené barvy. Nad štítem je umístěna hraběcí koruna a jako klenot dvě přilby. Přilba na pravé straně klenotu obsahuje černého dvouhlavého orla s červenou císařskou korunou a s nápisem I.II. (Josef II.) na prsou, přilba na levé straně má nad helmicí buvolí a jelení paroh ve stejné poloze jako jsou na štítu, obě přilby jsou na prsou ozdobeny zlatým šperkem. Přikryvadla na obou přilbách jsou červená se stříbrným lemováním.\n\nErb byl udělen 11. října 1783 Samuelu Vojtěchovi (Wojciechovi) Lewickému společně s titulem \"hrabě v Haliči\" a predikátem \"hoch- und wohlgeboren\" (vysoce urozený). Základem pro udělení predikátu byl patent z roku 1775, nález komise složené ze zástupců šlechty (\"Komisją Magnatów\") a zapsané pozemkové vlastnictví.\n\nPolský erb Rogala\n"}
{"id": "1475845", "url": "https://cs.wikipedia.org/wiki?curid=1475845", "title": "Erna Petermannová", "text": "Erna Petermannová\n\nErna Petermannová (1912 – nezvěstná od roku 1944) byla na konci druhé světové války vysoce postavená ženská dozorkyně ve dvou nacistických koncentračních táborech.\n\nErne Petermannová v roce 1944 sloužila jako jediná žena SS v koncentračním táboře Mittelbau-Dora. Byla povýšena do hodnosti Lagerführerin (velitelka ženského tábora). Později byla Petermannová převelena jako velitelka ženského tábora Gross Werther (pobočný tábor Mittelbau) v pohoří Harz.\n\nKdyž se spojenci přiblížili k táboru Gross Werther, Petermannová utekla z tábora a skryla se. Nikdy nebyla nalezena, a proto nebylo možné provést řádné vyšetřování jejích válečných zločinů v koncentračních táborech. O jejím osudu po válce není nic známo.\n"}
{"id": "1475850", "url": "https://cs.wikipedia.org/wiki?curid=1475850", "title": "Evangelický hřbitov v Karlovicích", "text": "Evangelický hřbitov v Karlovicích\n\nEvangelický hřbitov v Karlovicích se nachází ve svahu, severozápadním směrem od centra obce Karlovice; v jeho horní části je zbudována zvonice (kaple). Hřbitov má zhruba půdorys obdélníku; jeho rozloha činí 2421 m² (i s pozemkem pod zvonicí). V současnosti je hřbitov ve vlastnictví obce Karlovice.\n\nV roce 1858 byl vybudován evangelický hřbitov se zvonicí. Byli zde pohřbíváni nejen obyvatelé Karlovic, ale od roku 1892 až do roku 1927 na něm byli pohřbíváni i evangelíci z Adamova, Suché Rudné, Andělské Hory a Karlovy Studánky. Hřbitov byl několikrát zvětšován. Zpočátku byl na hřbitově postaven dřevěný kříž, na kterém byla socha Krista. Po 34 letech byl dřevěný kříž nahrazen mramorovým. Celkově je na hřbitově pohřbeno přibližně 1000 zesnulých. V roce 1979 byly náhrobky ze hřbitova odstraněny. V současnosti je na místě hřbitova pietní park, obehnaný ohradou. Vstupní brána je osazena pamětními deskami.\n\nRoku 1992 financovali němečtí krajané žijící v zahraničí opravu areálu evangelického hřbitova spolu se zvonicí. Roku 2017 věnoval karlovický rodák Emil Harnisch obci finanční obnos, z něhož měla být financována nová brána a oplocení hřbitova.\n\n"}
{"id": "1475851", "url": "https://cs.wikipedia.org/wiki?curid=1475851", "title": "Parlamentní volby v Estonsku 2019", "text": "Parlamentní volby v Estonsku 2019\n\nVolby do parlamentu Estonska v roce 2019 se uskutečnily 3. března 2019. Volby vyhrála opoziční liberální Estonská reformní strana bývalé europoslankyně Kaji Kallasové s 28,8 procenty hlasů. Druhá proruská Estonská strana středu premiéra Jüriho Ratase získala 23 procent a krajně pravicová a euroskeptická EKRE posílila na dvojnásobný výsledek oproti minulým volbám a dostala se tak s téměř 18 procenty hlasů na třetí místo. V mandátech získala oproti minule skoro trojnásobek.\n\nV Estonsku funguje poměrný volební systém. Asi 40 procent registrovaných voličů volilo do 101 členného parlamentu elektronicky. Do voleb se registrovalo 1099 kandidátů z 10 politických stran. Do parlamentu se dostalo 5 stran s minimálním výsledkem 5 procent hlasů.\n\nEstonsko mělo v roce 2019 nízkou nezaměstnanost a ekonomicky se mu dařilo. Tématy voleb byly platy a daně, rozkol mezi venkovskými a městskými oblastmi a vypjatá situace ohledně školní výuky v ruštině. Z tématu snižování daní, zamezení migrace a nespokojenosti venkovských obyvatel těžil černý kůň voleb, krajně pravicová strana EKRE. Průzkumy slibovaly vyrovnaný souboj tradičních vítězů Estonské strany středu a Estonské reformní strany, které se od nezávislosti ve vítězství střídají.\n"}
{"id": "1475854", "url": "https://cs.wikipedia.org/wiki?curid=1475854", "title": "Roman Kufa", "text": "Roman Kufa\n\nRoman Kufa (* 15. února 1970 Český Těšín) je český lékař specializující se v oboru plastická chirurgie. Zabýval se mikrochirurgií a chirurgií ruky a také rekonstrukcemi prsu u žen, které o něj přišly v rámci onkologické léčby. Je vedoucím lékařem, zakladatelem a spolumajitelem kliniky plastické chirurgie Perfect Clinic. Je zakladatelem oddělení plastické chirurgie Fakultní nemocnice v Motole, kde působil jako vedoucí lékař v letech 2012-2015. V roce 2011 získal titul soudního znalce v oboru plastické chirurgie. Absolvoval dlouhodobou stáž ve Velké Británii, Austrálii a pracoval jako plastický chirurg v Německu. Byl členem speciálně sestaveného týmu motolské nemocnice, který poprvé v ČR provedl v roce 2011 operaci tzv. Möbiova syndromu.\n\nVěnuje se plavání, fitness, joggingu, lyžování, surfování na sněhu i na vlnách, lákají ho adrenalinové záležitosti jako je horolezectví, triatlon nebo jízda na motorce a nejnověji našel zálibu v golfu.\n\n\n"}
{"id": "1475856", "url": "https://cs.wikipedia.org/wiki?curid=1475856", "title": "Anna Těšínská († 1420)", "text": "Anna Těšínská († 1420)\n\nAnna Těšínská (polsky Anna cieszyńska) (narozena v druhé polovina 14. století, zemřela mezi lety 1403 a 1420) – kněžna z těšínské větve Piastovců.\n\nAnna byla dcerou těšínského knížete Přemysla I. Nošáka a bytomské kněžny Alžběty, dcery Boleslava Kozelsko-Bytomského. Manželka lubínského knížete Jindřicha IX. Hajnovského.\n\nPřed 20. zářím 1396 se Anna provdala za Jindřicha IX. Hajnovského. Dne 29. září 1396 novomanžel, spolu se svým dědem Ludvíkem I. Lehnicko-Břežským a otcem Jindřichem VIII. Břežským potvrdili převzetí věna manželky, které vyneslo 2000 hřiven. Výměnou za toto věno potvrdili břežská knížata vdovský nárok na Kluczbork, Byczynu a Wolczyn (polsky \"Wołczyn\", německy \"Konstadt\"), a polovinu výnosů z Brzegu, Wierzbna (německy \"Würben\") a Olawy.\n\nZ manželství se narodilo šest dětí:\n\n\nSynové, po smrti otce, si knížectví rozdělili.\n\nDatum smrti a místo pohřbení není známo.\n\n"}
{"id": "1475858", "url": "https://cs.wikipedia.org/wiki?curid=1475858", "title": "Kostel Nejsvětější Trojice (Nový Bydžov)", "text": "Kostel Nejsvětější Trojice (Nový Bydžov)\n\nKostel Nejsvětější Trojice se nalézá v parku severovýchodně od centra města Nový Bydžov v okrese Hradec Králové. Barokní kostel Nejsvětější Trojice je od 15. prosince 2009 chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 103808.\n\nPůvodně hřbitovní luteránský kostel z let 1601–1620 byl barokně přestavěn v letech 1717–1718 dle plánů mladoboleslavského architekta Mikuláše Rossiho. Hřbitov byl později zrušen. V současnosti je kostel Nejsvětější Trojice filiálním kostelem Římskokatolické farnosti - děkanství Nový Bydžov.\n\nKostel je jednolodní obdélná stavba s polygonálně uzavřeným presbytářem, v západním průčelí je mírně předsunutý rizalit vrcholící štítem, dvě barokní věže s cibulovými báněmi a hlavní vstup do kostela. Fasáda je členěna lizénami. Presbytář je zaklenut křížově, loď kostela je plochostropá.\n\nKostelní mobiliář je převážně barokní z 18. století: portálový hlavní oltář (čtvrtina 18. století) s obrazem Nanebevzetí Panny Marie a sochami českých patronů, boční oltáře jsou rokokové z poloviny 18. století, barokní obrazy z 18. století. Uvnitř kostela a v jeho vnějších zdech jsou náhrobní kameny novobydžovských měšťanů z počátku 19. století.\n\n"}
{"id": "1475868", "url": "https://cs.wikipedia.org/wiki?curid=1475868", "title": "Socha svaté Anny (Nový Bydžov)", "text": "Socha svaté Anny (Nový Bydžov)\n\nSocha svaté Anny stojí na konci města Nový Bydžov v okrese Hradec Králové vpravo při silnici na Starý Bydžov. Barokní pískovcová socha z roku 1752 od neznámého autora je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 17861/6-676.\n\nPískovcová socha svaté Anny v životní velikosti stojí na křižovatce ulic Malátova a Merendní, před vilou čp. 1905. K soše vede od silnice kamenné schodiště o třech stupních. Podstavec sochy se skládá z hranolového soklu s pravoúhle vykrojenými nárožími, jeho horní část má barokní profilaci konvexně prohnutou ze stran s připojenými stojatými volutami, s vykrajovaným nápisovým polem a ukončeného profilovanou římsou, jež je uprostřed půlkruhově vydutá. Na čelní straně podstavce je sedmiřádkový vtesaný latinský nápis, že sochu nechal postavit Jan Jiří Hüller. Chronogram udává rok vzniku sochy - 1752. \n\nSocha svaté Anny stojí na vlastním soklíku, je oděná v lehce rozevlátém rouchu, levou ruku si drží na srdci, pravou objímá kolem ramen dětskou postavu Panny Marie s knihou. \n\n"}
{"id": "1475879", "url": "https://cs.wikipedia.org/wiki?curid=1475879", "title": "Turistická značená trasa 4208", "text": "Turistická značená trasa 4208\n\nTuristická trasa má svůj počátek ve Velké Úpě na rozcestí u spodní stanice lanové dráhy na Portášovy Boudy. Z počátku vede po silnici II/296 v souběhu s modře značnou trasou 1813 z Malé Úpy do Pece pod Sněžkou a žlutě značenou trasou 7211 z Černé hory nad Portášovy Boudy. Asi po 300 metrech souběh končí u mostu přes Úpu a trasa 4208 již samostatně stoupá lesní cestou k jihozápadu Javořím dolem. U Červenokostelecké boudy se nachází rozcestí se zde výchozí modře značenou trasou 1814 do Janských Lázní. Trasa 4208 dále prudce stoupá luční enklávou Javorské Boudy na Kladenskou cestu, po které pokračuje opět k jihozápadu společně se žlutě značenou trasou 7215 Pec pod Sněžkou - Husova bouda. Procházejí Vebrovými Boudami do vrcholového prostoru Slatinné stráně. Zatímco trasa 4208 pokračuje přímo po Kladenské cestě přes vrchol, trasa 7215 jej obchází z východu kolem Kolínské boudy. Obě se znovu setkávají na Lučinách na rozcestí s červeně značenou trasou 0407 z Černé hory k Chalupě Na Rozcestí. Trasy 4208 a 7215 odtud vedou ještě v krátkém souběhu, trasa 7215 pokračuje k Husově boudě, trasa 4208 sestupuje lesní cestou do sedla Sokol na rozcestí s modře značenou trasou 1812 z Černého Dolu do Pece pod Sněžkou. Trasa 4208 pokračuje nyní již k severozápadu kolem horní stanice lanovky Zahrádky Express pod Lesní boudu, kde se opět křižuje s trasou 0407. Poté vede opět jihozápadním směrem po asfaltové komunikaci přes říčku Čistou k Černému potoku. Zde se prudce stáčí opět k severozápadu, vede krátce lesní cestou na křižovatku se žlutě značenou trasou 7210 z Černého Dolu na Liščí louku. Následuje táhlé stoupání Liščí cestou jihozápadním úbočím Liščí hory, západně od vrcholu cestu opouští a lesní pěšinou stoupá k Dvorské boudě, kde končí na rozcestí s červeně značenou trasou 0406 z Vrchlabí k Luční boudě.\n\n"}
{"id": "1475882", "url": "https://cs.wikipedia.org/wiki?curid=1475882", "title": "Seznam mantovských biskupů", "text": "Seznam mantovských biskupů\n\nToto je seznam všech známých biskupů římskokatolické diecéze v italské Mantově.\n\n"}
{"id": "1475895", "url": "https://cs.wikipedia.org/wiki?curid=1475895", "title": "Mirosław Justek", "text": "Mirosław Justek\n\nMirosław Justek (23. září 1948, Słupsk - 24. ledna 1998, Poznaň) byl polský fotbalista, obránce.\n\nHrál v polské nejvyšší soutěži za Pogoń Szczecin a Lech Poznań a v Belgii za Royal Antwerp FC a R. Charleroi SC. V Poháru UEFA nastoupil ve 2 utkáních. Za polskou reprezentaci nastoupil v roce 1978 ve 3 utkáních, na Mistrovství světa ve fotbale 1978 byl členem týmu, ale zůstal mezi náhradníky.\n\n"}
{"id": "1475896", "url": "https://cs.wikipedia.org/wiki?curid=1475896", "title": "Turistická značená trasa 7216", "text": "Turistická značená trasa 7216\n\nTuristická trasa má svůj počátek na rozcestí pod Kolínskou boudou. Prochází jím červeně značená trasa 0407 z Černé hory na Chalupu na Rozcestí a modře značená trasa 1814 z Javořího dolu do Janských Lázní. S trasou 1814 vede trasa 7216 asi 300 metrů v souběhu.\n\nTrasa 7216 v celé délce využívá horskou cestu zvanou \"Luční svážnice\" a po ní klesá jihozápadozápadním směrem severním úbočím Černé hory nad údolím Stříbrného potoka a říčky Čisté. Nakonec klesne až na dno údolí na rozcestí s modře značenou trasou 1812 z Pece pod Sněžkou do Černého Dolu.\n\nPočáteční rozcestí se dříve nacházelo na Lučinách u dnes již vyhořelé Bobí boudy. Trasa klesala k jihovýchodu po pěšině nejprve loukou a posléze lesem, překračovala Stříbrný potok a napojovala na Luční svážnici.\n"}
{"id": "1475901", "url": "https://cs.wikipedia.org/wiki?curid=1475901", "title": "Jan Těšínský", "text": "Jan Těšínský\n\nJan Těšínský (polsky Jan cieszyński) (narozen 1339/1340, zemřel po 18. květnu 1359) – člen těšínské linie Piastovců, klerik ve Vratislavi.\n\nBoleslav byl syn těšínského knížete Kazimíra I. a Eufemie Mazovské. Jméno získal po svém strýci Janu I. Osvětimském zvaný Scholastik. Mezi potomky Kazimíra I. je v zápisech vždy umísťovaný na sedmém místě mezi Anežkou (polsky Agnieszka) a Siemovítem.\n\nStejně jako další sourozenci byl i on určen k duchovnímu životu. Jan je připomenut v papežské listině z 18. května 1359, která byla vyhotovena v Avignonu. Jde o zápis, kde je uveden jako klerik, věku 20 let. Jde o jediný zápis k jeho životu, takže je pravděpodobné, že zemřel po tomto datu. V opačném případě by byl zmíněn v dalších dokumentech, které by se týkaly jeho prelatury ve Slezsku, nebo v Čechách.\n\nJe rovněž možné, že Jan zemřel ještě před vyhotovením tohoto dokumentu, resp. zpráva o jeho smrti přišla po vyhotovení listiny, tedy před 18. květnem 1359.\n\nMísto pohřbení není známo.\n\n"}
{"id": "1475902", "url": "https://cs.wikipedia.org/wiki?curid=1475902", "title": "Rene d'Harnoncourt", "text": "Rene d'Harnoncourt\n\nRené d'Harnoncourt (17. května 1901 - 13. srpna 1968) byl americký umělecký kurátor. V letech 1949 až 1967 byl ředitelem Muzea moderního umění v New Yorku.\n\nPocházel z rakouského, českého a francouzského původu, narodil se 17. května 1901 ve Vídni jako syn hraběte Huberta d'Harnoncourta a jeho manželky Julie Mittrowskyové. I když jako dítě projevoval zájem o umění, získal technické vzdělání. Poté, co jeho rodina utrpěla vážné finanční ztráty, odstěhovali se v roce 1924 do Paříže a v roce 1926 odjeli do Mexika.\n\nD'Harnoncourt se zpočátku snažil uživit jako komerční umělec, ale rychle získal dobrou pověst pro své sofistikované rady americkým starožitným sběratelům.\nV roce 1927 pracoval pro Fredericka W. Davise, který provozoval jeden z nejvýznamnějších obchodů se starožitnostmi v Mexico City. Davis byl mezi prvními, kteří shromažďovali, vystavovali a prodávali díla vznikajících mexických umělců, jako byli například: Diego Rivera, José Clemente Orozco nebo Rufino Tamayo. \n\nD'Harnoncourt byl jmenován do Muzea moderního umění v roce 1944; ukázal se jako odborník na výstavy a pozoruhodný sběratel. V roce 1949 byl jmenován ředitelem muzea, a jako ředitel setrval až do roku 1967. V průběhu svého působení ředitele byl zodpovědný za řadu významných výstav, mezi něž patří Lipchitz (1954), Rodin (1963) nebo Picasso (1967). D'Harnoncourt byl také poradcem Nelsona Rockefellera. V roce 1965 byl jmenován do komise k výběru moderních uměleckých děl pro sbírku Governor Nelson A. Rockefeller Empire State Plaza Art Collection v Albany v New Yorku.\n\nMezi jeho přátele patřil také americký fotograf Edward Weston.\n\n"}
{"id": "1475911", "url": "https://cs.wikipedia.org/wiki?curid=1475911", "title": "Turistická značená trasa 1815", "text": "Turistická značená trasa 1815\n\nPočátek turistické trasy se nachází u Černé boudy na rozcestí s červeně značenou trasou 0407 z Janských Lázní na Chalupu Na Rozcestí a žlutě značenou trasou 7211 z Černé hory do Velké Úpy.\n\nTrasa v celé své délce klesá po lesní cestě severovýchodním směrem na rozcestí nad Pardubickými Boudami se zeleně značenou trasou 4210 vedoucí z lokality Václavák do Svobody nad Úpou a naučnou stezkou Černohorská rašelina.\n\nTrasa 1815 je pozůstatkem dřívější delší trasy, která pokračovala na Vlašské Boudy nejprve v trase dnešní naučné stezky přes Pardubické boudy do místa, kde se stezka stáčí se severního směru na západní, poté k severu po neznačené pěšině a dále po dnešní žlutě značené trase 7211.\n"}
{"id": "1475913", "url": "https://cs.wikipedia.org/wiki?curid=1475913", "title": "Anežka Těšínská", "text": "Anežka Těšínská\n\nAnežka Těšínská (polsky Agnieszka cieszyńska) (narozena 1338/1340, zemřela 6. únor / 27. duben 1371) – kněžna z těšínské větve Piastovců.\n\nAnežka byla dcerou těšínského knížete Kazimíra I. a Eufemie Mazovské. Žena olešnického knížete Konráda II. Olešnického. Matka olešnického knížete Konráda III. Starého.\n\nMezi léty 1352 a 1354 byla provdána za Konráda II. Olešnického. Z důvodu blízké pokrevní příbuznosti museli manželé požádat papeže Inocence VI. o tzv. dispens. Toto získali v roce 1357. Z manželství se narodil jediný syn – Konrád III. Starý, který po smrti otce, v roce 1340, převzal vládu v olešnickém knížectví.\n\nManžel Anežky vedl v letech 1355–1369 spor s jejím bratrem Přemyslem I. Nošákem o pozůstalost po bytomských Piastovcích.\n\nAnežka zemřela v mladém věku. Byla pochována v kostele Nejsvětější Panny Marie na ostrově Písek (GPS \"51.114414, 17.040397\") ve Vratislavi. (německy \"Kirche Unserer lieben Frau auf dem Sande\").\n\nJejí manžel, přestože měl v době její smrti pouhých třicet let, se již podruhé neoženil.\n\n"}
{"id": "1475915", "url": "https://cs.wikipedia.org/wiki?curid=1475915", "title": "Sigmar Polke", "text": "Sigmar Polke\n\nSigmar Polke (13. února 1941 Olešnice – 10. června 2010 Kolín nad Rýnem) byl německý malíř a fotograf narozený na území dnešního Polska.\n\nJeho rodina odešla po druhé světové válce z území, které nově připadlo Polsku, a roku 1953 pak emigrovala z východního Německa do Západního Německa, přičemž se nakonec usadila v Düsseldorfu. Zde vystudoval umění na \"Staatliche Kunstakademii\". Spolu s Gerhardem Richterem a Konradem Luegem zde v roce 1963 založili nové “umělecké hnutí” (ve skutečnosti spíše uměleckou skupinu), které nazvali “kapitalistický realismus” (\"Kapitalistischen Realismus\"), v ironickém odkazu na socialistický realismus, jež byl oficiálním směrem v komunistických státech. Jejich snahy napodobovat výrazové prostředky reklamy či komiksu lze považovat za německou obdobu pop-artu, který se v té době začal rozvíjet ve Spojených státech amerických a Anglii. Rozdíl oproti americkému pop artu byl u Polkeho ve větší ironii a odstupu, který k popkultuře zaujímal – často kreslil “reklamní motivy” neuměle, jakoby dětsky. Jeho oblíbeným parodovaným symbolem byl především “zajíček” časopisu Playboy. Některá jeho díla takto došla až k abstraktnímu expresionismu, to když namaloval výjevy barvami citlivými na změnu teploty, takže se při vystavování roztekly. Od 70. let více fotografoval a vlastní fotografie pořízené na řadě cest po světě výtvarně zpracovával. Později začal také pracovat s látkami. Od roku 1978 žil v Kolíně nad Rýnem, kde už zůstal. V 80. letech se přihlásil k neoexpresionismu. Roku 1986 získal na Benátském Bienále hlavní cenu. Roku 2002 získal cenu Praemium Imperiale.\n"}
{"id": "1475917", "url": "https://cs.wikipedia.org/wiki?curid=1475917", "title": "Cole Weston", "text": "Cole Weston\n\nCole Weston (30. ledna 1919 – 20. dubna 2003) byl čtvrtým a nejmladším synem amerického fotografa Edwarda Westona. Přestože se Weston narodil v tradici umělecké černobílé fotografie, dokázal najít vlastní barevný směr.\n\nJeho život byl velmi různorodý, nejprve začínal v divadle, později se dostal k námořnictvu, fotografoval pro \"časopis Life\", a později fotografoval portréty, než se v roce 1946 na žádost svého otce přestěhoval do Carmel v Kalifornii. V následujících letech se stal otcovým asistentem a důvěryhodným společníkem. Jak se Edwardův boj s Parkinsonovou chorobou zhoršoval, musel se Cole starat o dvě kariéry – svého otce a jeho vlastní.\n\nPřed svou smrtí v roce 2003 byl Cole Weston oddaný tomu, aby obě životní práce rostly v širokém rozkvětu.\n\nJeho otec si dne 30. ledna 1909 vzal po krátké ceremonii za ženu Floru May Chandlerovou, se kterou později měl čtyři syny: Chandlera (1910–1993), Bretta (1911–1993), Neila (1914–1998) a Colea (1919–2003).\n\nCole absolvoval titul v divadelním umění na Cornish School v Seattle v roce 1937. Také sloužil v námořnictvu Spojených států během druhé světové války jako svářeč a fotograf v Normanu, OK.\n\nPo propuštění z námořnictva začal Cole fotografovat pro časopis \"Life\" v jižní Kalifornii. Ve stejnou dobu jeho otce Edwarda stáůe více ochromovala Parkinsonova choroba a napsal Coleovi žádost o pomoc při tisku jeho negativů; a tak v roce 1946 se Cole a jeho žena přestěhovali do Carmelu, aby pomohli nemocnému otci v jeho temné komoře a ateliéru. Cole a jeho bratr Brett Weston tiskli otcovy negativy pod jeho dohledem.\n\nV té době poslal Eastman Kodak Edwardovi své nové barevné filmy Kodachrome a Ektachrome, protože chtěl, aby „fotografoval Point Lobos v barvě“, na který Edward odpověděl: „No, nevím nic o barvě, ale znám Point Lobos lépe, než kterýkoli jiný živý člověk.“ Cole začal experimentovat s novým médiem a v roce 1957 vytvořil své první barevné tisky kalifornského pobřeží.\n\nV roce 1971 založil Cole Weston druhý divadelní Forest Theater Guild v Carmelu v Kalifornii a v jarních a letních měsících začal režírovat inscenace na venkovní scéně.\n\nWeston spolupracoval s divadlem Forest Theater Guild již 50 let, ve kterém režíroval více než 30 her a byl zapojen do budování stavby Indoor Forest Theatre (malého divadlo pod venkovní scénou) „tahání betonu a dalších stavebních materiálů“.\n\nVe své poslední vůli Edward Weston odkázal své negativy Coleovi, který je tiskl více než 30 let. Dne 30. září 2014 byla sbírka 548 výtisků Edwardových negativů Colem posmrtně vytištěna a vydražena v Sotheby's v New Yorku.\n\nPo smrti svého otce vytvořil podle jeho specifikací také několik výtisků snímku \"Paprika č. 30\"; všechny tyto výtisky jsou jasně označeny jako „Vytištěno Cole Westonem“.\n\n"}
{"id": "1475924", "url": "https://cs.wikipedia.org/wiki?curid=1475924", "title": "Eufemie Mazovská (rozcestník)", "text": "Eufemie Mazovská (rozcestník)\n\nEufemie Mazovská (polsky Eufemia mazowiecka) může být:\n\n"}
{"id": "1475928", "url": "https://cs.wikipedia.org/wiki?curid=1475928", "title": "RMS Queen Elizabeth", "text": "RMS Queen Elizabeth\n\nQueen Elizabeth byla loď společnosti Cunard Line. V době druhé světové války byla využívána jako loď pro přepravu vojska.\n\nV říjnu 1946 prošla přestavbou. Je po ní pojmenována loď RMS Queen Elizabeth 2.\n\n\n\nV roce 1972, když se loď nacházela v Hongkongu, vypukl na ní z neznámých důvodů požár. V důsledku poškození se loď převrátila a potopila.\n\n"}
{"id": "1475931", "url": "https://cs.wikipedia.org/wiki?curid=1475931", "title": "Eufemie Mazovská († 1447)", "text": "Eufemie Mazovská († 1447)\n\nEufemie Mazovská zvaná Ofka (polsky Eufemia mazowiecka) (narozena 1395/1398, zemřela před 17. září 1447) – kněžna mazovská, kněžna těšínská z těšínské větve Piastovců, členka královského rodu Jagellonců, regentka Těšínského knížectví.\n\nPodle kronikáře Jana Dluhoše (polsky \"Jana Długosz\") byla velice příjemná, laskavá. Lid ji nazýval Ofkou.\n\nV roce 1412, 26. listopadu, se provdala za Boleslava I. Těšínského, a to na základě papežského dispensu (mezi ní a jejím manželem byl třetí stupeň pokrevní příbuznosti). Sňatek se uskutečnil pravděpodobně ve Wiślici (Svatokřížské vojvodství, okres Busko, GPS \"50.348852, 20.673886\"), pod patronátem polského krále Vladislava II. Jagella. Král Vladislav II., strýc Eufemie, tím chtěl docílit spojenectví mezi Krakovem a Těšínským Slezskem.\n\nV manželství se narodilo pět dětí:\n\n\nV roce 1424 spolu s manželem byla přítomna na korunovaci čtvrté ženy Vladislava II. – Sofie Litevské.\n\nJiž krátce po svatbě přenesla z Mazovského knížectví do Těšínského knížectví administrativní systém.\n\nPo smrti manžela (6. května 1431) převzala nad Těšínským knížectvím vládu, spolu se svými syny. Přestavěla gotický hrad ve Fryštátě v okázalou rezidenci, na který přesídlila. Vzhledem k vysokému zadlužení knížectví, prodala městu Těšínu v roce 1438 právo razit mince.\n\nV roce 1435, za její přítomnosti, uzavřel její syn Václav I. s Polským královstvím dohodu o společném boji proti pohraničním loupežným bandám.\n\nV roce 1442 (24. prosince) udělila Václavu I. souhlas k prodeji Seveřského knížectví krakovskému biskupovi Zbyškovi Olešnickému (polsky \"Zbigniew Oleśnicki\").\n\nZa života kněžny bylo knížectví jednotné. Po její smrti bylo rozděleno mezi její syny – Přemysla II. a Boleslava II. Přemysl vládl do své smrti roku 1477 v Těšíně, zatímco Boleslav II. zůstal s matkou ve Fryštátě. Bylo to poprvé, kdy bylo dosud jednotné knížectví rozděleno na dvě části. Těšínská větev Piastovců pak pokračovala fryštátskou linií, Boleslavovým synem Kazimírem II.\n\nKněžna zemřela před datem 17. září 1447. Pravděpodobně byla pohřbena v klášteře dominikánů v Těšíně, v nekropoli kostela svaté Máří Magdalény. Po boku svého manžela.\n\n"}
{"id": "1475934", "url": "https://cs.wikipedia.org/wiki?curid=1475934", "title": "Kleisslova vila", "text": "Kleisslova vila\n\nKleisslova vila (někdy také nazývána „Lusthaus“) je součástí romantizujícího areálu staveb, který si pro sebe nechal postavit plzeňský obchodník Jan Kleissl.\n\nAreál je kromě vily samotné tvořen ještě dvěma hospodářskými budovami, altánem a zahradou. Tento soukromý obytný areál byl součástí kolonie řadových dělnických domků. Celý komplex navrhl stavitel Tomáš Kilián v roce 1870 a tehdy také začala jeho výstavba, která trvala až do roku 1880. Název plzeňské čtvrti Na Janské, kde je komplex situován, vychází dle některých historických pramenů ze jména zakladatele Jana Kleissla, podle jiných pramenů je ale čtvrť nazvána podle sošky sv. Jana Nepomuckého, která byla na jednom z dělnických domků umístěna. \n\nSamotná Kleisslova vila stojí uprostřed zahrady, po stranách jsou pak dvě symetricky řešená hospodářská stavení. Dvoupatrový altán je umístěn v západním cípu zahrady. \n\nVila stojí na ne zcela pravidelném obdélníkovém půdorysu. Na delších stranách je ukončena rizality s trojúhelníkovými štíty s kruhovými okénky, na kratších stranách pak jsou podobné rizality se štíty a okénky, ale užší. Hlavní vstup do budovy je v úrovni zvýšeného přízemí a vede k němu dvouramenné schodiště, které propojuje prostor interiéru vily s dvorem. Se zahradou je pak vila v zadní části propojena jednoramenným schodištěm a dřevěnou terasou. Na objektu můžeme rozponat klasicistní vlivy, někdy se hovoří o tzv. švýcarském stylu. \n\nNa první pohled je patrné, že architektura vily i obslužných objektů připomíná nádražní budovy. Projektant Tomáš Kilián se totiž často zabýval návrhy dopravních stav a svoji zkušenost zřejmě přenesl i na soukromý obytný dům.\n\nZatímco vila a levá hospodářská budova byly ještě v roce 2009 využívány ke svým původním účelům, pravá hospodářská budova byla po povodni v roce 2002 rekonstruována na obytný dům. Altán je v havarijním stavu. Komplex dělnické kolonie byl zčásti demolován a zčásti upraven, původní stylovou jednotu komplexu lze dnes rozeznat jen obtížně. \n"}
{"id": "1475956", "url": "https://cs.wikipedia.org/wiki?curid=1475956", "title": "Jacynthe Maloneyová", "text": "Jacynthe Maloneyová\n\nJacynthe (Jacinthe) Maloneyová (* 26. března 1978) je bývalá kanadská zápasnice – judistka a grapplerka.\n\nS judem začínala ve 12 letech v rodném Port-Cartieru pod vedením Steve Trudela. Vrcholově se připravovala v Montréalu pod vedením Hiroši Nakamury a reprezentačního trenéra Sylvaina Héberta. V kanadské ženské reprezentaci se pohybovala od roku 1997 v těžké váze nad 78 (72) kg, ve které se v roce 2000 nekvalifikovala na olympijské hry v Sydney. Od stejného roku startovala i v nižší v polotěžké váze do 78 kg. V roce 2003 přišla o pozici reprezentační jedničky na úkor Amy Cottonové, se kterou prohrála v kanadské olympijské start na olympijských hrách v Athénách. V dalších letech se specializovala příbuzný sport brazilské jiu-jitsu.\n\n\n"}
{"id": "1475960", "url": "https://cs.wikipedia.org/wiki?curid=1475960", "title": "Čtverná vazba", "text": "Čtverná vazba\n\nČtverná vazba je chemická vazba mezi dvěma atomy, které se účastní osm elektronů; jedná se o jakési rozšíření běžnějji se vyskytujících typů, dvojné a trojné vazby Stabilní čtverné vazby se nejčastěji objevují u přechodných kovů z prostřední části bloku d, jako jsou rhenium, wolfram, molybden a chrom. Ligandy, u kterých se může vyskytnout tento typ vazby, jsou obvykle donory π elektronů, nikoliv jejich akceptory.\n\nPrvní známou sloučeninou se čtvernou vazbou byl octan chromnatý (Cr(\"μ\"-OCCH)(HO)). Poprvé jej připravil roku 1844 Eugène-Melchior Péligot, ovšem čtverná vazba v něm byla nalezena až o století později.\n\nPrvní krystalografické studie sloučenin se čtvernou vazbou byly provedeny u solí aniontu ReCl; byly zde popsány malé délky vazeb (a diamagnetické vlastnosti látky), což naznačovalo vazby mezi atomy rhenia. Uvedený anion byl mylně považován za anion dvojmocného rhenia, z čehož vyplynul původně navržený vzorec ReCl.\n\nKrátce poté byla popsána krystalová struktura oktachlordirhenitanu draselného (K[ReCl]·2HO). Tato analýza odhalila chyby předchozích studií. Délka vazby Re-Re v této sloučenině je pouze 224 pm; v teorii molekulových orbitalů se popisuje jako σπδ. tedy spojení jedné vazby sigma, dvou vazeb pí a jedné vazby delta.\n\nIont ReCl se vyskytuje v zákrytové konformaci (viz obrázek vlevo). Vazebný orbital delta vzniká překryvem dvou orbitalů d jednotlivých atomů rhenia; tyto orbitaly jsou v poloze kolmé na osu Re-Re a nacházejí se mezi vazbami Re-Cl. Orbitaly d podél vazeb Re-Cl jsou stabilizovány interakcemi s orbitaly chlorových ligandů a nezapojují se do vazby Re-Re. Iont OsCl, který má o dva elektrony více (σπδδ*) oproti tomu má mezi atomy osmia trojnou vazbu a vyskytuje se v nezákrytové konformaci.\n\nBylo popsáno mnoho dalších sloučenin se čtvernými vazbami, například oktachlordimolybdenatan draselný (K[MoCl]) a tetrakis(hexahydropyrimidinopyrimidin)diwolfram.\n\nU prvků bloku s a bloku p nejsou sloučeniny se čtvernými vazbami známy. Podle teorie molekulových orbitalů se v sigma systému nacházejí dvě skupiny spárovaných elektronů (vazebná a protivazebná) a dvě skupiny spárovaných elektronů v degenerovaném vazebném orbitalu π, což dává řád vazby 2, což naznačuje, že v dvouatomové molekule uhlíku (C) je dvojná vazba. Z diagramu molekulových orbitalů vyplývá, že vazba v C skládá z&dvou vazeb pí a vazby sigma zde nejsou přítomny. Byla však vydána práce, podle které je v uvedené molekule čtverná vazba.\n\n"}
{"id": "1475965", "url": "https://cs.wikipedia.org/wiki?curid=1475965", "title": "Křupala", "text": "Křupala\n\nPříjmení Křupala, přechýleně Křupalová, nosí více osobností:\n\n"}
{"id": "1475966", "url": "https://cs.wikipedia.org/wiki?curid=1475966", "title": "Olia Bergerová", "text": "Olia Bergerová\n\nOlia Bergerová (* 30. června 1980 Winnipeg) je bývalá kanadská zápasnice – judistka ukrajinského-židovského původu.\n\nPřipravovala se ve Winnipegu pod vedením svého otce Marka, bronzového olympijské medailisty z roku 1984. V kanadské ženské reprezentaci se pohybovala od roku 2000 v těžké váze nad 78 kg. V roce 2004 a 2008 se na olympijské hry nekvalifikovala. Sportovní kariéru ukončila v roce 2009. Věnuje se trenérské práci ve Winnipegu.\n\n\n"}
{"id": "1475968", "url": "https://cs.wikipedia.org/wiki?curid=1475968", "title": "Brett Weston", "text": "Brett Weston\n\nTheodore Brett Weston (16. prosince 1911, Los Angeles – 22. ledna 1993, Havaj) byl americký fotograf. Van Deren Coke popsal Bretta Westona jako „dítě génia americké fotografie“. Byl druhým ze čtyř synů fotografa Edwarda Westona a Flory Chandlerové.\n\nJeho otec si dne 30. ledna 1909 vzal po krátké ceremonii za ženu Floru May Chandlerovou, se kterou později měl čtyři syny: Chandlera (1910–1993), Bretta (1911–1993), Neila (1914–1998) a Colea (1919–2003).\n\nWeston začal fotografovat v roce 1925, zatímco žil v Mexiku s Tinou Modotti a svým otcem. Začal vystavovat své fotografie s Edwardem Westonem v roce 1927, objevil se na mezinárodní výstavě Film und Foto v Německu ve svých 17 letech a svou první samostatnou výstavu měl ve 21 letech v lednu 1932 v De Young Museu v San Francisku.\n\nV srpnu 1925 se Edward Weston vrátil do Mexika, tentokrát se svým synem Brettem. Tina Modottiová uspořádala společnou výstavu jejich fotografií a zahájila ji v týdnu, kdy se vrátil. Edward získal nové kritické ocenění a šest jeho výtisků koupilo Národní muzeum. Několik dalších měsíců se soustředil na fotografování lidového umění, hraček a místních scén. Jedním z jeho nejsilnějších obrazů tohoto období jsou tři černé hliněné hrnce, které označil historik umění Rene d'Harnoncourt jako „začátek nového umění“.\n\nV květnu 1926 Weston podepsal smlouvu se spisovatelkou Anitou Brennerovou na 1000 dolarů, aby vytvořil fotografie pro knihu, kterou psala o mexickém lidovém umění \"Idols Behind Altars\". V červnu začala Modotti a Brett cestovat po celé zemi a hledali méně známé národní umění a řemesla. Jeho smlouva vyžadovala, aby odevzdal Brennerové tři hotové výtisky z negativů 8x10 palců a než práci dokončil, trvalo to do listopadu téhož roku. Během svých cest absolvoval Brett u svého otce crash course z fotografie a udělal více než dvě desítky tisků, které jeho otec považoval za výjimečné kvalitní.\n\nKdyž se vrátili z cest, vztah mezi Westonem a Modottiovou se rozpadl a za méně než dva týdny se s Brettem vrátili do Kalifornie. Do Mexika se již nikdy nevrátil.\n\nWeston se vrátil do svého starého studia v Glendale (dříve nazývaného Tropico). Rychle uspořádal na Kalifornské univerzitě dvojí výstavu fotografií, které s Brettem dělali před rokem. Otec vystavil 100 výtisků a syn vystavoval 20. Brettovi v té době pouhých 15 let.\n\nV květnu 1928 uskutečnili Weston s Brettem krátký, ale důležitý výlet do pouště Mojave. Právě tam poprvé prozkoumal a fotografoval krajinu jako uměleckou formu. Našel holé skalní formy a prázdné prostory jako vizuální zjevení a za dlouhý víkend pořídil dvacet sedm fotografií. Ve svých poznámkách poznamenal, že „Tyto negativy jsou nejdůležitější, které jsem kdy udělal.“ Dalo by se říci, že po roce 1927 Weston fotografoval hlavně akty, zátiší, své oblíbené lastury a mušle, studie rostlin a krajinné výjevy.\n\nPozději téhož roku se Weston a Brett odstěhovali do San Franciska, kde žili a pracovali v malém studiu, které vlastnil Hagemeyer. Dělali portréty, aby získali příjmy, ale toužil sám odejít a vrátil se ke svému umění. Začátkem roku 1929 se Edward přestěhoval do Hagemeyerovy chalupy v Carmelu a tam nakonec našel samotu a inspiraci, kterou hledal. Do okna studia vložil nápis: „Edward Weston, fotograf, neretušované portréty, tisky pro sběratele“.\n\nBrettovy nejstarší snímky z 20. let 20. století odrážejí jeho intuitivní sofistikovaný smysl pro abstrakci. Často zplošťoval plochu, zabýval se vrstveným prostorem, uměleckým stylem spíše užívaným mezi abstraktními expresionisty a modernějšími malíři, jako je David Hockney, než u jiných fotografů. Na počátku třicátých let 20. století začal fotografovat duny v Oceano v Kalifornii. To se nakonec stalo oblíbeným místem také jeho otce Edwarda a místo sdílel se svou třetí manželkou Dody Weston Thompsonovou. Brett upřednostňoval papíry s vysokým leskem a ostrou čirost a jasnost želatinových stříbrných fotografických materiálů skupiny fF64, než fotografické papíry platinového matu, které byly atraktivní ve 20. letech 20. století. Povzbuzoval také Edwarda Westona, aby zkusil nové lesklé stříbrné papíry ve své vlastní práci. Brett Weston byl historikem fotografie Beaumontem Newhallem označen jako první fotograf, který používá ve svých fotografiích takzvaný negative space - negativní prostor.\n\nFotograf Donald Ross, který měl blízko k oběma Westonům řekl, že Brett nikdy nikoho nenapodoboval. Byl svému otci opravdovým rovnocenným partnerem a kolegou a „Jeden bez druhého a druhý bez prvního by nemohli existovat.“\n\nBrett Weston označil Edwarda Westona za „svého největšího fanouška“ a mezi dvěma fotografickými giganty nebylo žádné rivalství. Brett a jeho manželka Dody loajálně odložili svou vlastní fotografii, aby pomohli Edwardovi poté, co nebyl schopen tisknout své vlastní snímky kvůli Parkinsonově nemoci, která začala tížit Edwardův život v roce 1958.\n\nWeston se oženil a znovu rozvedl celkem čtyřikrát. Měl jednu dceru, Ericu Westonovou. V posledních 14 letech svého života žil na částečný úvazek na Velkém ostrově Havaje a v Carmelu v Kalifornii. Zachoval si domov ve Waikoloa, který postavil jeho bratr Neil Weston, a později se přestěhoval do parku Hawaii Paradise. Zemřel v nemocnici Kona 22. ledna 1993 po mrtvici.\n\nBrett Weston byl jedním z deseti nejlepších fotografů sbíraných americkými muzei v posledním desetiletí svého života. Jeho fotografie jsou součástí sbírek nespočetných muzeí, včetně: Střediska výtvarného umění Colorado Springs, Muzea umění Honolulu, Muzea současného umění v Los Angeles, Muzea umění Oklahoma City, Muzeum moderního umění v San Francisku, Muzeum výtvarného umění Virginie a Muzeum fotografického umění. V listopadu 1996 získal sběratel z Oklahoma City Christian Keesee od Bretta Weston Estate zbývající část Westonovy práce.\n\n\n"}
{"id": "1475969", "url": "https://cs.wikipedia.org/wiki?curid=1475969", "title": "Činčala", "text": "Činčala\n\nPříjmení Činčala, přechýleně Činčalová, nosí více osobností:\n\n\n"}
{"id": "1475973", "url": "https://cs.wikipedia.org/wiki?curid=1475973", "title": "Bray Wyatt", "text": "Bray Wyatt\n\nWindham Lawrence Rotunda (23. května 1987) je americký profesionální wrestler, který v současnosti působí ve společnosti World Wrestling Entertainment (WWE). V pořadu WWE Raw pod ringovým jménem Bray Wyatt.\n\nRotunda je již třetí generací profesionálních zápasníků v rodině. Kráčí ve šlépějích svého dědy Blackjacka Mulligana (1942–2016), otce Mike Rotundy (*1958) a svých dvou strýců Barryho (*1960) a Kendalla (*1967) Windhamových. Jeho mladší bratr Taylor Rotunda (1990) působí také ve WWE pod ringovým jménem Bo Dallas.\n\nWorld Wrestling Entertainment opustil v roce 2017. Po nějakém čase se vrátil, aby pomohl svému kolegovi Mattu Hardymu. Zúčastnil se WrestleManie 34 a spekuluje se, že by se mohl vrátit na WrestleManii 35. Působil hlavně ve svém tag teamu jménem The Wyatt Family. Sólovou kariéru ukončil po fatální prohře na wrestlemanii 31 kde bojoval proti The Undertakerovi.\n"}
{"id": "1475975", "url": "https://cs.wikipedia.org/wiki?curid=1475975", "title": "William Roberts (malíř)", "text": "William Roberts (malíř)\n\nWilliam Patrick Roberts RA (5. června 1895 – 20. ledna 1980) byl britský abstraktní malíř.\n\nRoberts se narodil 5. června 1895 v dělnické rodině v londýnském East Endu. Jeho otec byl tesař. Rodina pak žila na Blackstone Road čp 44 v Hackney. Později se přestěhovali na Blanchard Road čp. 4, kde rodina žila do října 1898 a do dubna 1911 bydleli poblíž 20. London Fields West Side. Od dětství Roberts prokazoval vynikající talent pro kreslení. Jeho nadání podporovali rodiče i učitelé. Ve čtrnácti letech odešel ze školy a nastoupil do reklamní firmy Sir Joseph Causton Ltd, kde měl v úmyslu stát se reklamním designérem plakátu. Navštěvoval večerní výuku v londýnské škole umění Saint Martin's School of Art a získal stipendium na umělecké škole \"Slade School of Art\" – mohl tak skončit s reklamním designem. Na Slade nastoupil v roce 1911 a studoval u Henryho Tonkse a Wilsona Steera. Jeho současníky na škole byla řada skvělých mladých studentů, mezi nimi Dora Carringtonová, Mark Gertler, Paul Nash, Christopher Nevinson, Stanley Spencer, David Bomberg nebo Bernard Meninsky. Škola kladla důraz na kresbu a strukturování kompozice, což formovalo Robertsovu pozdější práci. V roce 1912 získal cenu \"Slade's Melville Nettleship\", což byla cena za jeho \"Figure Composition\". V letech před první světovou válkou byl Roberts mezi anglickými umělci průkopníkem v abstraktní malbě. V pozdějších letech popsal svůj styl jako \"anglický kubismus\". V první světové válce sloužil na západní frontě jako střelec a v roce 1918 se stal oficiálním válečným umělcem. Robertsova první samostatná výstava se konala v roce 1923 v Londýně v galerii \"Chenil Gallery\". Řada jeho obrazů z dvacátých let 20. století byla zakoupena společností \"Contemporary Art Society\" pro provinční galerie ve Velké Británii. Ve třicátých letech 20. století byly jeho práce pravidelně vystavovány nejen v Londýně, ale stále častěji i v mezinárodním měřítku. Dá se říci, že byl i finančně úspěšný. Tato situace se během druhé světové války zhoršila – přestože Roberts dostával zakázky jako válečný umělec. Nejznámější je pravděpodobně svými velkými, složitými a barevnými kompozicemi, které vystavoval každoročně na letní výstavě Royal Academy od padesátých let až do své smrti. V roce 1965 měl v Tate Gallery velkou retrospektivu a v roce 1966 byl zvolen řádným členem Royal Academy. Nedávno došlo k oživení zájmu o práci tohoto umělce, který vždy pracoval mimo hlavní proud.\n\nRobert se zajímal o post-impresionismus a kubismus, jeho zájem byl ovlivněn přátelstvím, která navázal ve škole Slade, zejména s Bombergem a také cestami do Francie a Itálie, které podnikl poté, co v roce 1913 školu opustil. Později,v roce 1913, vstoupil do skupiny Rogera Frye \"Omega Workshops\", kde pracoval tři dny týdně. Tento příjem mu umožnil vytvořit náročné obrazy v kubistickém stylu, jako je \"The Return of Ulysses\" (nyní v umělecké galerii v Nottinghamu). Po opuštění Omega Workshops přešel k Wyndhamu Lewisovi, který vytvořil britskou alternativu k futurismu. Ezra Pound navrhl pro tento umělecký směr název Vorticismus, a Robertsova práce byla uvedena v obou vydáních literárního časopisu \"BLAST\". Roberts byl signatářem \"Vorticistického manifestu\", který se objevil v prvním vydání \"BLASTu\". On sám dává přednost popisu své práce v tomto období jako \"kubismus\". Dvě velké olejomalby vystavené v roce 1917 v \"Penguin Clubu\" při příležitosti vorticistické výstavy v New Yorku a zakoupené Johnem Quinnem, byly později ztraceny, ale radikální povaha Robertsova \"kubistického stylu\" je doložena obrazem \"The Toe Dancer\" (ve vlastnictví Victoria and Albert Museum) a nedávno nově objeveným obrazem \"Boxers\" – oba obrazy byly vystaveny uměleckou skupinou The London Group v roce 1915.\n\nV roce 1916 se Roberts stal členem královského dělostřeleckého pluku jako střelec. Bojoval na západní frontě, v sektoru Yper, severně od Menin Road a Arrasu. Po dvou letech aktivní služby úspěšně požádal kanadský úřad \"Canadian War Records Office\" o pověření namalovat velký obraz s válečnou tematikou. V dubnu 1918 se vrátil do Londýna jako oficiální válečný umělec s tím, že dílo by nemělo být v kubistickém stylu. Výsledkem byl obraz prvního německého plynového útoku u Yper, \"The First German Gas Attack at Ypres\", silné expresionistické dílo, které je trvale vystaveno v \"Kanadském válečném muzeu\" (Canadian War Museum) v Ottawě. Roberts byl následně pověřen britským ministerstvem informací, pro nějž namaloval \"A Shell Dump, France\" (1918–1919), nyní ve sbírce Imperial War Museum v Londýně spolu s dvanácti akvarelovými kresbami, které vytvořil na základě svých zkušeností z fronty. V té době soupeřil se zahořklostí a sociálním realismem německých umělců Otto Dixem a Georgem Groszem. V roce 1978 Roberts publikoval své vzpomínky na válku a vydal knihu \"4.5 Howitzer Gunner RFA: Memories of the War to End War 1914–1918\".\n\nV roce 1915 se Roberts seznámil se svou budoucí manželkou Sarah Kramerovou (1900–1992) prostřednictvím jejího bratra Jacoba Kramera, který také studoval na Slade. Roberts si se Sarah během války dopisoval a krátce po skončení války spolu začali žít. V roce 1919 se jim narodil syn John David Roberts (1919–1955). Pronajali si byt ve Fitzrovii v Londýně a v roce 1922 se vzali. Roberts vystavoval s uměleckou skupinou Wyndhama Lewise \"Group X\". Sir Francis Osbert Sacheverell Sitwell, anglický spisovatel, který věnoval svůj život umění a literatuře, se stal Robertsovým patronem. Vedle malování kubistických obrazů byl Roberts také talentovaným portrétním malířem. Zdokonaloval své umění portrétováním Sarah – pro příštích 60 let bude jeho modelkou a múzou. V roce 1923, zatímco se připravoval na svou samostatnou výstavu v \"Chenil Gallery\" v Chelsea, anglický malíř Colin Gill seznámil Robertse s T. E. Lawrencem. Ten si u něho objednal řadu ilustrací pro svou \"Seven Pillars of Wisdom (Sedm pilířů moudrosti)\". Robertsův vztah s Wyndhamem Lewisem nakonec ochladl a Roberts vyvinul jedinečný a snadno rozpoznatelný styl \"anglického kubismu\". Jeho zájem se obrátil na městský život v Londýně. Maloval obrazy jako \"Bank Holiday in the Park\" a \"At the Hippodrome\", které byly vystaveny v The London Group a \"The Cinema\" – později získané Tate Gallery V této době byla jeho tvorba poměrně rozsáhlá, včetně scén z \"řecké mytologie\" a \"křesťanské mytologie\", jak to sám vyjádřil. V roce 1927 jej Lawrence pověřil dalšími ilustracemi pro \"Seven Pillars of Wisdom\". Také dostával zakázky na portréty spisovatelů a návrhy pro soukromé tisky – například portrét Herberta Ernesta Batese pro časopis \"New Coterie\" v roce 1927. Řadu jeho obrazů koupila společnost \"Contemporary Art Society\" pro hlavní provinční umělecké galerie. To udržovalo Robertse finančně nad vodou. Od roku 1925 doplňoval své příjmy vyučováním společně s Bernardem Meninskym na londýnské \"Central School of Art and Design\", s úvazkem na jeden den v týdnu. Toto místo zastával až do roku 1960. Ke konci dvacátých let se jeho práce stala mírnější. Například obrazy \"The Tea Garden\" (1928) a \"The Chess Players\" z roku 1929 poskytovaly náhled na společenské interakce a byly dokonale sladěny s módním stylem Art Deco.\n\nVe třicátých letech 20. století byl ostře řezaný, hranatý styl Robertsovy práce nahrazen drobnějším a až sochařským přístupem. Tato změna ve stylu je například patrná v dvojitém portrétu Johna Maynarda Keynese a Lydie Lopokove v londýnské National Portrait Gallery. Keynes se stal jeho významným patronem prostřednictvím asociace \"London Artists Association\" a obrazy, které Keynes koupil, jsou nyní ve sbírce \"King's College\" v Cambridge. Přestože Roberts nebyl spokojen s finanční podporou, kterou obdržel od asociace, je obtížné si představit, jak by jeho rodina přežila bez tohoto patronátu. Později Roberts popisoval třicátá léta jako \"roky finančního boje\". Na počátku třicátých let vytvořil mnoho velkoplošných pláten, jako jsou \"The Masks\" (1934) a \"The Playground (The Gutter)\" (1934-5), obě práce byly vystaveny v \"Carnegie Museum of Art\" v Pittsburghu a v New Yorku. Navzdory finanční situaci si rodina příležitostně dopřála prázdniny: poprvé odjeli do Španělska na počátku třicátých let a vydali se na cykloturistiku do Brightonu. Výlet zřejmě inspiroval obraz \"Les Routiers\". Andrew Heard naznačil, že Roberts mohl použít francouzský titul pro tento obraz jako ocenění práce Fernanda Légera, jehož \"tubistické\" formy vykazují podobnost s postavami Robertse.\n\nV září 1939, po vypuknutí druhé světové války William a Sarah opustili Londýn a odstěhovali se do Oxfordu. Pro bojovou službu byl Roberts byl příliš starý. Informoval se ale, zda by byla možná \"nějaká obrazová propagandistická práce\" Byl frustrovaný tím, že mu byly nabídnuty pouze drobné úkoly pro \"Artists Advisory Committee (Poradní výbor výtvarných umělců)\". Nicméně dokončil dvě zakázky dokumentující život na domácí frontě – \"Munitions Factory (1940) Muniční továrna,\" \"The Control Room, Civil Defence Headquarters (Kontrolní sál, Velitelství civilní obrany)\" z roku 1942 – oba obrazy jsou nyní v Salfordu v \"Art Gallery\". Robertsovi se podařilo získat práci na jeden den v týdnu na \"Oxford Technical College\". William a Sarah nakonec strávili většinu válečných let v bytě v Marstonu na okraji Oxfordu. V tomto období se Roberts inspiroval oxfordským okolím a řada jeho akvarelů z té doby zobrazuje venkovské scény na řece \"Cherwell\" a blízký cikánský tábor. V roce 1946 se manželé vrátili do Londýna, pronajali si byt na St Mark's Crescent čp. 14, blízko Primrose Hill s nádherným výhledem na centrální Londýn. Když se ostatní nájemci z bytů vystěhovali, manželé si pronajali další pokoje a nakonec s finanční podporou přítele Sarah, koupili celý dům. Ten zůstal jejich domovem po zbytek života a okolí poskytovalo Robertsovi mnohou inspiraci. Zde s nimi žil i jejich syn John. Jonh studoval fyziku na \"University College London\". Stal se básníkem a učitelem hry na kytaru. V roce 1948 Roberts poprvé ukázal svou práci na letní výstavě Royal Academy – portrét své ženy Sarah jako cikánky v šátku: \"The Gypsy\" – a vystavoval zde každý rok až do své smrti.\n\nV padesátých letech 20. století, kdy abstraktní britské umění bylo na špičce, hrozilo nebezpečí, že Robertsovo dílo bude pokládáno za nemoderní. Roberts přehodnotil příležitost vystavovat svá díla v Royal Academy. Výstava přitahovala mnoho lidí, kteří se obecně zajímali spíše o reprezentativní umění než o abstrakci, a v médiích byla výstava dobře hodnocena. Od tohoto okamžiku se Robertsův každoroční příspěvek stával stále větší senzací – velkolepým měřítkem, použitím barev a dramatických námětů. \"The Temptation of St Anthony (Pokušení sv. Antonína)\" z roku 1951, \"Revolt in the Desert (Vzpoura v poušti)\" rok 1952, a \"The Birth of Venus (Zrození Venuše)\" z roku 1954, se staly senzací výstav nejen v Royal Academy, informací v tisku a u veřejnosti. Roberts měl nyní nového patrona – Ernesta Coopera, který provozoval řetězec zdravotnických obchodů pro \"London Health Centre\" – londýnské zdravotní středisko. Kromě nákupu velkého množství Robertsových obrazů Royal Academy, Cooper si objednal u Robertse ilustrace pro jeho katalogy a výukové brožury. V roce 1956 uspořádala Tate Gallery výstavu \"Wyndham Lewis and Vorticism\", se 150 díly Lewise a malým výběrem prací jiných umělců, aby \"naznačila vliv okamžitého dopadu na jeho současníky\". Roberts byl uražen. Důvodem bylo, že katalog \"by vedl nezasvěcené k předpokladu, že umělci označovaní jako 'Other Vorticists' (ostatní vorticisté) jsou nějakým způsobem podřízeni Lewisovi\", a publikoval sérii \"Vortex Pamphlets.\". V těchto ironických pamfletech Roberts poukázal na výstavy, katalog, tiskové zpravodajství a popis své vlastní kariéry v publikaci ředitele Tate Gallery Johna Rothensteina \"Modern English Painters\", která se objevila přibližně ve stejnou dobu. Satira zahrnovala Waltera Sickerta a Rogera Frye. Aby prezentoval vlastní dílo, publikoval také nějakou svou ranou abstraktní a kubistickou tvorbu z let 1913–1920 (Londýn, 1957), první z řady sbírek reprodukcí jeho obrazů, s poněkud polemickou předmluvou.\n\nV roce 1958 se Roberts začal pracovat v Royal Academy a o dva roky později, když mu bylo 65 let, skončil s vyučováním na střední škole. Nicméně byl v příštích patnácti letech jako umělec stále plodný. V roce 1961 dostal cenu \"Calouste Gulbenkian Foundation\" jako \"uznání svého uměleckého úspěchu a za vynikající služby britskému malířství\". Na jaře roku 1915 začal malovat obraz \"The Vorticists at the Restaurant de la Tour Eiffel\" (dokončený v roce 1962, nyní v Tate Gallery), jako nostalgickou vzpomínku na bouřlivou turbulenci roku 1915, která může být chápána jako pokus Robertse stavět znovu mosty po debaklu \"Vortex Pamphlets\". V roce 1965 byla v Tate Gallery otevřena velká retrospektiva jeho díla, pořádaná \"Arts Council of Great Britain (Uměleckou radou Velké Británie)\". Kurátorem výstavy byl Ronald Alley. V Newcastlu a Manchesteru byla uspořádána menší verze této výstavy. Ve stejném roce byl Robertsovi nabídnut titul OBE (\"Most Excellent Order of the British Empire\"), ale Roberts titul odmítl. Byl však potěšen, když byl v roce 1966 zvolen řádným členem Royal Academy. Přestože Roberts pracoval s různými náměty, stal se poněkud posedlý autoportrétem a řada jeho autoportrétů byla v roce 1984 vystavena v National Portrait Gallery. Často byl popisován jako samotář a také byl velmi opatrný při poskytování rozhovorů – zvláště poté, co novinář nedělního listu \"The Observer,\" který Robertse navštívil, napsal článek, ze kterého Roberts vycítil, že se novinář více zajímal o jeho spartanský životní styl než o jeho práci. \"Co je to za uměleckého kritika, který je rozhodnut kritizovat mé obrazy, ale namísto toho kritizuje můj sporák a kuchyňský stůl?\" ptal se. V roce 1974 uvedla \"Arts Council\" výstavu \"Vorticism and its Allies\", kurátorem výstavy byl Richard Cork. Důležitou roli ve skupině vystavovaných umělců měl Roberts. Ale když s ním chtěl Cork udělat rozhovor, Roberts interview odmítl. Není překvapením, že se Robertsovo malování v osmdesátých letech zhoršilo, ale pokračoval v práci až do konce – obraz \"Donkey Rides\" byl připnut na kreslicí desce v den, kdy zemřel – 20. ledna 1980\".\nSarah Roberts zemřela v roce 1992 a jejich syn John zemřel o dva a půl roku později, bez závěti. John založil v rodinném domě St Mark's Crescent čp. 14 muzeum s měnícím se výběrem obrazů svého otce a jeho přátel. Bylo odhadnuto, že v době jeho smrti bylo v domě téměř 475 obrazů a kreseb. Tate Gallery souhlasila, že obrazy bezpečně uloží. Osud těchto prací byl znepokojivý, když \"The Guardian\" v roce 2004 odhalil, že \"Treasury Solicitor\", úřad, který měl majetek po Johnovi kontrolovat, odmítl díla zapůjčit pro velkou retrospektivu Robertsova díla kurátorovi \"Hatton Gallery\" v Newcastle a \"Graves Art Gallery\" v Sheffieldu. Od té doby byla tato sbírka zachráněna, přičemž 117 z těchto děl bylo přiděleno Tate Gallery namísto dědické daně a galerie uložila zbývající část obrazů do doby, než uplyne období, v němž nárok na majetek vyprší a stane se součástí kolekce galerie. Řada kreseb ve správě Tate Gallery se objevila v Tate Britain v letech 2012–2013. V roce 2004 byla vydána malířova monografie: \"William Roberts: anglický kubista\", jejíž autorem byl Andrew Gibbon Williams. Mezi lety 1998 a 2015 společnost William Roberts podpořila ocenění a propagaci Robertsovy práce. Společnost byla založena v roce 2002 jako registrovaná charita a publikovala pravidelné informační bulletiny a příležitostné brožury. Společnost \"English Heritage v roce\" 2003 odhalila na 14. st Mark's Crescent Robertsovi pamětní desku. Krátký film \"William Roberts: An Artist's House\" je dostupný na YouTube. V roce 2007 uspořádala \"Pallant House Gallery\" v Chichesteru výstavu \"William Roberts: England at Play\" kurátor Simon Martin. Prodej sbírky Evill / Frost na Sotheby's v Londýně v roce 2011 zaznamenal neobyčejně vysoké ceny za Robertsovy obrazy a v následujícím roce se prodával obraz \"The Chess Players\" (1929-30) za více než 1 milion liber, také u Sotheby's.\n\n"}
{"id": "1475976", "url": "https://cs.wikipedia.org/wiki?curid=1475976", "title": "Vivian Bullwinkelová", "text": "Vivian Bullwinkelová\n\nVivian Bullwinkelová (18. prosince 1915 Kapunda - 3. července 2000 Perth) byla australská armádní zdravotní sestra sloužící během druhé světové války. Jako jediná ze sester přežila masakr na ostrově Bangka 16. února 1942, zatímco 21 jejích kolegyň bylo japonskými vojáky zabito.\n\nNarodila se 18. prosince 1915 v Kapundě v Jižní Austrálii Georgi Albertu Bullwinkelovi a jeho ženě Evě, rozené Shegogové. Studovala obor zdravotní sestra a porodní asistentka v Broken Hillu v Novém Jižním Walesu. Svou kariéru započala v Hamiltonu ve Victorii, následně pracovala v Jessie McPherson Hospital v Melbourne.\n\nV roce 1941 se rozhodla vstoupit do armády a proto se přihlásila jako dobrovolnice k \"Royal Australian Air Force\", byla však odmítnuta kvůli plochým nohám. Mohla ale vstoupit do \"Australian Army Nursing Service\", kde byla přiřazena k 2/13. australské všeobecné nemocnici a v září 1941 odplula do Singapuru. Po několika týdnech u 2/10. australské všeobecné nemocnice se opět vrátila ke 13. nemocnici v Johor Bahru.\n\nJaponské jednotky vstoupily do Malajsie v prosinci 1941 a zahájily svůj postup k jihu. Na konci ledna 1942 postupovaly oblastí Johor a proto byla 13. australská všeobecná nemocnice evakuována do Singapuru. Krátce před pádem města byla 12. února 1942 spolu s dalšími 64 zdravotními sestrami z města evakuována na palubě lodi \"SS Vyner Brooke\", plující pod vlajkou království Sarawak, které bylo tou dobou britským protektorátem.\n\nO dva dny později byla loď bombardována japonským letadlem a následně se potopila nedaleko indonéského ostrova Bangka. Část přeživších se na záchranných člunech dostala na pláž Radji, na které se nakonec shromáždilo přibližně 100 lidí, včetně 20 britských vojáků z jiné potopené spojenecké lodi. Od místních obyvatel se dozvěděli o přítomnosti Japonců na ostrově. Důstojník z Vyner Brooke tedy odešel do Muntoku, aby se jim skupina z pláže mohla vzdát. Zatímco byl pryč, nejzkušenější ze zdravotních sester, vrchní sestra \"(matron)\" Irene Melville Drummondová, navrhla, aby civilistky a děti opustily pláž a odešly do Muntoku. Ty její rady vyslyšely a vydaly se na cestu. Sestry na pláži zůstaly, aby se postaraly o raněné a také postavily přístřešek označený červeným křížem.\n\n16. února dopoledne se důstojník vrátil v doprovodu asi 20 japonských vojáků. Ti všem mužům schopným chůze rozkázali odejít za nedaleký pahorek. Následně sestry uslyšely sérii výstřelů, po které se k nim japonští vojáci vrátili, sedli si naproti nim a začali si čistit své pušky a bajonety. Po chvíli japonský důstojník sestrám a jedné civilistce nařídil, aby se vydaly do moře. Když vstoupily do vody, Drummondová sestrám řekla: \"Hlavu vzhůru děvčata. Jsem na vás hrdá a všechny vás miluji.\" Když byly ženy ve vodě asi po pás, byly zastřeleny kulometem, který si Japonci mezitím na pláži připravili. Zranění vojáci ležící na nosítkách a neschopní chůze byli zmasakrováni bajonety. Mezi těmito muži byl i vojín Kinglsey, který měl vážně poraněné břicho.\n\nZ žen přežila jen ona. I přes průstřel bránice ležela bez hnutí ve vodě až do okamžiku, kdy nabyla dojmu že vojáci odešli. Střela prošla jejím tělem, ale minula vnitřní orgány. Pak se odplazila do džungle, kde na několik dní upadla do bezvědomí. Později si byla schopná svá zranění ošetřit. Po nějaké době se na pláži potkala s vojínem Kingsleyem, který ať již dříve vážně zraněný, přežil i další bodnou ránu do hrudníku, kterou mu zasadili japonští vojáci bajonetem. Bullwinkelová ošetřila i jeho rány a asi po 12 dnech na pláži se rozhodli vzdát Japoncům. Kingsley však po několika dnech v nedožitých třiceti letech zemřel. Bullwinkelová byla poslána do zajateckého tábora kde strávila více než tři roky. Přežila válku a při tokijském procesu v roce 1947 před tribunálem pro válečné zločiny podala o masakru svědectví.\n\nZ armády odešla v roce 1947 a stala se vedoucí zdravotních sester \"(Director of Nursing)\" v Nemocnici pro léčbu infekčních onemocnění ve Fairfieldu \"(Fairfield Infectious Diseases Hospital)\". Celý svůj život zasvětila své práci a uctění památky žen zabitých na ostrově Bangka. Vybírala příspěvky na památník a zasedala v řadě komisí. Po nějakou dobu byla i členkou rady Australského válečného památníku.\n\nV září 1977 se provdala za plukovníka Francise Westa Stathama, po kterém přijala i nové jméno, Vivian Stathamová.\n\nNa ostrov Bangka se znovu vrátila v roce 1992, kdy byl odhalen památník sestrám, které válku nepřežily. Dne 3. července 2000 ve věku 84 let zemřela na infarkt v Perthu.\n"}
{"id": "1475979", "url": "https://cs.wikipedia.org/wiki?curid=1475979", "title": "Piëch Automotive", "text": "Piëch Automotive\n\nPiëch Automotive AG je švýcarská automobilka se sídlem v Curychu zaměřující se na čistě elektrické sportovní vozy založená v roce 2016 Antonem Piëchem, synem průmyslníka Ferdinanda Piëcha a podnikatelem a průmyslovým designérem Rea Stark Rajcic. Svůj první vůz automobilka plánuje představit na ženevském autosalonu 2019. Bude se jednat o dvoudveřové sportovní kupé Piëch Mark Zero. To by mělo dle měřícího cyklu WLTP být schopno na jedno nabití ujet až 500 km. Po uvedení kupé do výroby chce automobilka vyrábět též čtyřdveřový sedan a sportovní SUV.\n\n"}
{"id": "1475981", "url": "https://cs.wikipedia.org/wiki?curid=1475981", "title": "Vép", "text": "Vép\n\nVép je město v západním Maďarsku v župě Vas, spadající pod okres Szombathely. Nachází se asi 3 km východně od Szombathely. Dříve se město jmenovalo \"Veper\" a tento název je odvozen od slovanského slova \"vepř\". V roce 2015 zde žilo 3 322 obyvatel. Podle statistik z roku 2011 zde byli Maďaři (89,6 %), Romové (4,4 %), Němci (1,6 %) a Rumuni (0,7 %).\n\nNejbližšími městy jsou Sárvár a Szombathely. Blízko jsou též obce Bozzai, Nemesbőd, Tanakajd a Táplánszentkereszt.\n"}
{"id": "1475982", "url": "https://cs.wikipedia.org/wiki?curid=1475982", "title": "Synagoga v Jičíně", "text": "Synagoga v Jičíně\n\nJičínská synagoga spadá do druhé poloviny 18. století a je to jedna z mála poměrně dobře uchovaných židovských památek kterou můžeme nalézt v Českém ráji.\n\nTato stavba má několik velice zajímavých prvků. Jedním z nich je velmi čistý architektonický styl. Stavba je v plném rozsahu zdobena krásnou klasicistní výmalbou. Taky je zde dochovaný barokní aron ha-kodeš.\n\nBudova je barokního původu. Jedná se o klasicistní stavbu která leží na obdélníkovém půdorysu se sedlovou střechou. Má vestavěnou galerii s vnějším krytím přístupovým schodištěm a s hlavním prostorem sklenutým třemi poli valené cihlové klenby s lunetami.\n\nV roce 1840 velký požár zničil několik židovských domů a i krov synagogy. Při opravě bylo vybudováno schodiště na ženskou galerii a stavba dostala nové klasicistní výmalby. Svou funkci plnila do roku 1941, kdy se zakázala židovská bohoslužba. Následně se do koncentračních táborů odvezlo víc jak sto jičínských židů. V době komunistického režimu byla synagoga užívána jako sklad sušených bylin, a nakonec objekt zchátral.\n\nPo roce 1989 přešla synagoga do majetku města Jičín. O něco později ji město prodalo soukromé osobě a v roce 2001 byla synagoga soudním rozhodnutím navrácena židovské obci v Praze.\n\nMezi rokem 2002 a 2008 prošla stavba kompletní rekonstrukcí. Ta zahrnovala výměnu střešní krytiny, krovů, sanaci obvodového zdiva a prasklin kleneb. Pozdně barokní synagoga s klasicistní výmalbou nyní právem patří mezi jičínské skvosty. Pro veřejnost byla slavnostně otevřena v červnu roku 2008.\n"}
{"id": "1475985", "url": "https://cs.wikipedia.org/wiki?curid=1475985", "title": "Aidan Dodson", "text": "Aidan Dodson\n\nAidan Mark Dodson (* 11. září 1962, Londýn) je anglický egyptolog a historik.\n\nAidan Dodson se narodil 11. září 1962 v Londýně. Mezi lety 1975 a 1981 studoval na gymnáziu v Langley a od roku 1981 do roku 1982 studoval na Collingwood College v Durhamu. V roce 1985 získal na univerzitě v Liverpoolu titul BA, roku 1986 titul MPhil v oboru archeologie a v roce 1995 na Christ's College v Cambridge titul PhD v oboru egyptologie. Od roku 1996 učil na univerzitě v Bristolu. V roce 2003 se stal členem společnosti starožitníků Londýna. Roku 2013 získal titul profesor egyptologie na Americké univerzitě v Káhiře. Od 1. srpna 2018 je čestným profesorem egyptologie na univerzitě v Bristolu. Zabývá se především starověkým Egyptem se zvláštním zaměřením na dynastickou historii a chronologii, dále se věnuje architektuře hrobek, sarkofágům, rakvím, kanopám a historii egyptologie. Je autorem více než dvaceti knih a 300 článků a recenzí. \n"}
{"id": "1475986", "url": "https://cs.wikipedia.org/wiki?curid=1475986", "title": "Dolní brána (Prachatice)", "text": "Dolní brána (Prachatice)\n\nDolní brána je název ulice v Prachaticích v Městské památkové rezervaci Prachatice. Spojuje Kostelní náměstí v centru města s Malým náměstím. Je orientována z jihozápadu na severovýchod. Ulice není volně průjezdná. Délka ulice je 13 metrů a šířka 7 metrů. \n\nCesta v tomto místě existovala jistě již před rokem 1852, kdy byla zachycena v rámci tzv. druhého vojenského mapování. \n\nNa jedné straně ulice Dolní brána navazuje na Kostelní náměstí, které navazuje na Velké náměstí, Křišťanovu a Děkanskou. V místě tohoto konce ulice při pohledu na sever k malému náměstí je vpravo vstup do ulice Neumannovy. Do té se stejně jako do další části ulice Dolní brána vstupuje průjezdem. Dolní brána zde tvoří malé rozšíření, které napravo zdobí tzv. Heydlův dům. Následuje krytý průjezd – první část Dolní (někdy též Písecké) brány, za nímž je napravo vstup do parku Parkán a pokračuje další průjezd bránou. Zde se nachází Kalvárie. Ulice pokračuje za branou a ústí na Malé náměstí. Zde na roku vpravo stojí kaple svatého Jana Nepomuckého. Z Malého náměstí lze pokračovat všemi směry. Ze západu na východ jsou to postupně ulice Hradební, Starokasárenská, Pivovarská, Vodňanská, Zvolenská a Zahradní.\n\nOd Kostelního náměstí směrem k Malému náměstí ulice Dolní brána mírně klesá.\n"}
{"id": "1475989", "url": "https://cs.wikipedia.org/wiki?curid=1475989", "title": "Kapos", "text": "Kapos\n\nKapos (vyslovováno [kapoš]) je řeka v Maďarsku. Je dlouhá 112,7 km. Pramení v blízkosti vesnice Kiskorpád v župě Somogy, poté prochází župou Tolna a také asi 1,3 km tvoří část její hranice s župou Baranya. Vlévá se u obce Tolnanémedi do řeky Sió.\n\nKapos prochází následujícími sídly:\n\nDo řeky Kapos se vlévají potoky:\n"}
{"id": "1475990", "url": "https://cs.wikipedia.org/wiki?curid=1475990", "title": "Riddarholmskyrkan", "text": "Riddarholmskyrkan\n\nRiddarholmský kostel () je kostel bývalého středověkého opatství ve Stockholmu. Kostel sloužil jako pohřebiště většiny švédských králů od 17. století až do roku 1950. Kostel se rozkládá na jižním okraji náměstí \"Birger Jarls torg\" (oficiální adresa kostela je Birger Jarls torg 3), které bylo pojmenováno po této významné historické postavě, tzv. „králi bez jména“, která je tradičně považována za zakladatele Stockholmu. Nedaleko kostela je jeho socha. Náměstí se až do poloviny 19. století jmenovalo \"Riddarholmstorget\" a s tímto označemím se lze občas stále setkat.\n\n\"Riddarholmskyrkan\" se nachází na ostrově Riddarholmen, nedaleko od Stockholmského (královského) paláce ve Stockholmu. Kongregace byla rozpuštěna v roce 1807 a dnes je kostel používán pouze pro slavnostní účely. \nZatímco švédští králové do konce 16. století byli pohřbívání jinde (nejčastěji v Uppsale, ale také v Krakově nebo ve Strängnäs), skoro všichni králové počínaje Gustavem II. Adolfem (zemřel 1632) až po Gustava V. (zemřel 1950) jsou pohřbeni zde. Hlavní výjimku tvoří královna Kristýna I., která je pochována v bazilice svatého Petra v Římě.\n\nTeprve v druhé polovině 20. století byl založen nový královský hřbitov Haga. Prvním králem, který byl pohřben na tomto novém královském hřbitově byl v roce 1973 král Gustav VI. Adolf. Riddarholmskyrkan je v současnosti společně spravován zvláštním oddělením švédské vlády a královským dvorem.\n\nRiddarholmskyrkan je jedna z nejstarších památek ve Stockholmu, některé dochované částí pocházejí až z konce 13. století, kdy budova složila jako klášter františkánů. Po protestantské reformaci byl klášter uzavřen a budova přeměna na kostel švédské (luteránské) církve. Nová věž, kterou navrhl vlámský architekt \"Willem Boy\" (žil 1520–1592) byla postavena během vlády Jana III. Ta ale byla zničena úderem blesku 28. července 1835 a krátce nato byla nahrazena věží, která existuje až do současnosti.\n\nErby rytířů řádu Serafínů (, serafíni tvoří v hierarchii andělů nejvyšší andělský kůr, spolu s cherubíny a trůny) se nachází na zdech kostela. Když rytíř tohoto řádu zemře, jeho erb je zavěšen v kostele a během pohřebního obřadu kostelní zvony vyzvánějí nepřetržitě od 12 do 13 hodin.\n\nAutorské dvojice Maj Sjöwallová – Per Wahlöö umístila do prostoru mezi sochou Birger Magnussona z Bjölbo a kostelem jednu z klíčových událostí románu Teroristé (, 1975). Do Stockholmu přiletěl na oficiální návštěvu nepopulární americký senátor a panovaly obavy, že může dojít k pokusu o atentát. Při pietním aktu kladení věnců, při vstupu do kostela, však byl zastřelen fiktivní (v románu nemá žádné jméno) švédský předseda vlády!\n\n\n"}
{"id": "1475993", "url": "https://cs.wikipedia.org/wiki?curid=1475993", "title": "Kim Weston (fotograf)", "text": "Kim Weston (fotograf)\n\nKim Weston (* 30. května 1953) je americký fotograf známý svými výtvarnými studiemi aktů. Weston je členem třetí generace jedné z nejuznávanějších rodin v moderní fotografii, mezi něž patří jeho dědeček Edward Weston, strýc Brett Weston a jeho otec Cole Weston. Práci s tradiční černobílou fotografií se naučil při pomáhání svému otci a strýci v jejich temných komorách.\n\nWeston o svém umění řekl: \"Vytvářím obrazy, které mají být přímé a pravdivé. Nevysvětluji ani tuto práci nebo její vášeň. Nechávám divákovi, aby našel překvapení. Doufám, že práce vytváří pocity; jinak jsem selhal.\"\n\nTechniku fotografie se naučil při \"pomáhání svému otci, Cole Westonovi, v temné komoře, když vytvářeli galerijní tisky z originálních negativů svého dědečka Edwarda Westona.\" Pracoval také patnáct let jako asistent svého strýce Bretta Westona.\n\nWeston nejprve fotografoval použitým fotoaparátem Rolleiflex se dvěma objektivy. Když mu bylo dvacet let, jeho hlavní fotografická kamera byla velkoformátová Linhof 4 × 5 - dar od jeho strýce Bretta Westona. Tento fotoaparát používal po mnoho let a jeho zájem se přesunul od fotografování skal a stromů v tradičním rodinném stylu Westonů až ke studiu aktu.\n\nVe svých třiceti letech přešel na 8 × 10 Calumet, který mu dal jeho otec. Jeho ateliérové akty se stávaly stále složitějšími a často v každé sérii vyprávěly příběhy o jeho životě. Weston nyní (2010) fotografuje na střední formát Mamiya RB67, který zdědil od svého otce. Tiskne ve velikostech 8×10, 11×14 a 16×20. Stále vyvolává, tiskne a retušuje vlastní snímky (2016).\n\nV roce 2004 Weston začal na své stříbrné želatinové tisky používat olejové barvy, pastely, akvarely a barevné tužky.\n\nWeston založil v roce 2004 Weston Scholarship Fund (nyní The Weston Collective) na podporu vysokoškolských studentů výtvarné černobílé filmové fotografie v Monterey County.\n\nWeston žije ve Wildcat Hill ve městě Carmel Highlands, CA, v bývalém domě Edwarda Westona, se svou ženou Ginou a jejich synem Zacharym, kde každoročně vede několik fotografických workshopů. Srub z borového dřeva na Wildcat Hill navrhl Edwardův třetí syn Neil, a byl postaven v roce 1938.\n\n\n\n\n"}
{"id": "1475996", "url": "https://cs.wikipedia.org/wiki?curid=1475996", "title": "Anish Kapoor", "text": "Anish Kapoor\n\nAnish Kapoor (* 12. března 1954 Bombaj) je indicko-britský sochař. Typické jsou pro něj velké skulptury abstraktních tvarů s lesklými povrchy.\n\nVystudoval na Hornsey College of Art (1973–1977) a Chelsea School of Art (1977–1978) v Londýně. V roce 2003 obdržel Řád britského impéria. V roce 2011 získal cenu Praemium Imperiale za sochařství. V roce 2013 byl povýšen do šlechtického stavu.\n\nK jeho nejznámějším dílům patří \"Cloud Gate\" (2006), skulptura z nerezové oceli zvaná též \"fazole\", jež se nachází v chicagském Millennium Parku. Jeho díla jsou zastoupena též v Muzeu moderního umění v New Yorku, či v Tate Gallery v Londýně.\n"}
{"id": "1475997", "url": "https://cs.wikipedia.org/wiki?curid=1475997", "title": "Dům čp. 7 (Štramberk)", "text": "Dům čp. 7 (Štramberk)\n\nDům čp. 7 stojí na Náměstí ve Štramberku v okrese Nový Jičín. Roubený dům byl přestavěn do zděné podoby v roce 1822, další přestavba byla ve 20. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nNa náměstí bylo postaveno původně 22 domů s dřevěným podloubím, kterým bylo přiznáno šenkovní právo. Uprostřed náměstí stál pivovar. První zděný dům čp. 10 byl postaven v roce 1799 a následovaly další přestavby domů s barokními štíty. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo kolem náměstí ještě dvanáct dřevěných domů. Podle písemných záznamů mezi prvními nájemníky domu čp. 7 byl v roce 1614 uveden Martin Zeman. Mezi posledními dlouhodobými majiteli byla rodina Davidova, která vlastnila dům od devadesátých let 19. století do roku 1966. Následně se zde vystřídalo několik majitelů včetně města Štramberk, které dům rekonstruovalo na obchod s masem. Poslední rekonstrukci provedli manželé Šmírovi.\n\nDům je nárožní přízemní zděná stavba s volutovým štítem v průčelí orientovaným do náměstí a sedlovou střechou. Pozdně barokní dům je situován v jihozápadní části náměstí. Je postaven na kamenné podezdívce, která vyrovnává svahovou nerovnost. V přízemí je jedno okno a zapuštěná podsíň se stlačeným obloukem, ve které se nachází vchod a okno. Původně průčelí bylo tříosé s podloubím. Přízemí zakončuje hlavní profilovaná římsa, na ni nasedá trojúhelníkový volutový štít se dvěma okny mezi nimi je mělká nika. Okna ve štítu jsou kaslíková s vykrajovaným ostěním, v nice je plastika svatého Floriána. Nad okny je oválné okno a letopočet 1822. Štít je lemován volutově stočeným páskem. Interiér je přestavěn.\n\n\n"}
{"id": "1475999", "url": "https://cs.wikipedia.org/wiki?curid=1475999", "title": "Ferdinand II. Neapolský", "text": "Ferdinand II. Neapolský\n\nFerdinand II. s přídomkem Ferrantino nebo Neapolský (26. srpna 1469 – 7. září 1496) byl neapolský král od 23. ledna 1495 do své smrti. Byl synem a dědicem Alfonse II., který abdikoval v jeho prospěch uprostřed politické krize způsobené vpádem armády Karla VIII. do Itálie. Ferdinand II. s rodinou uprchl před postupujícími Francouzi na Ischii a poté do Messiny. Když papež Alexandr VI. vytvořil protifrancouzskou koalici a oslabil Karlovu moc, podařilo se Ferdinandovi roku 1496 dobýt ztracená území zpět. Brzy po svém triumfu a sňatku s Joannou Neapolskou však zemřel bezdětný.\n"}
{"id": "1476004", "url": "https://cs.wikipedia.org/wiki?curid=1476004", "title": "Fridrich Neapolský", "text": "Fridrich Neapolský\n\nFridrich, označovaný též Fridrich I., Fridrich IV. nebo Fridrich Aragonský (italsky \"Federico d'Aragona\" nebo \"Federico di Napoli\", 19. dubna 1452 – 9. listopadu 1504) byl neapolský král od 7. září 1496 do 1. srpna 1501, pocházející z dynastie Trastámarů. Vládu převzal po předčasně zesnulém bratru Ferdinandu II. Byl sesazen Ludvíkem XII. a svým bratrancem Ferdinandem II. Aragonským. Neapol nejprve připadla Ludvíkovi, ten ji však roku 1504 ztratil ve prospěch Ferdinanda, takže pak až do konce války o španělské dědictví zůstala španělská.\n"}
{"id": "1476007", "url": "https://cs.wikipedia.org/wiki?curid=1476007", "title": "Rilès", "text": "Rilès\n\nRilès Kacimi (* 4. ledna 1996), známější jen jako Rilés, je francouzsko-alžírský rapper, skladatel, textař a hudební producent z Rouenu ve Francii. Ačkoli je Francouz/Alžířan, jeho písně jsou psané a zpívané v angličtině. K tomu se rozhodl na samém začátku své hudební kariéry. Jeho rodiče totiž nechtěli, aby se ubírala tímto směrem, a zpívat v angličtině spíše než francouzštině nebo arabštině je pro něj způsob, jak se vyjádřit v jazyce, kterému jeho rodiče nerozumí. Píseň \"Brothers\" je jednou z jeho nejpopulárnějších, po ní následují písně \"\"Thank God\"\", \"\"Pesetas\"\", \"\"Should I\"\" či píseň \"\"I Do It\"\".\n\nHudební kariéře se začal naplno věnovat až poté, co dosáhl bakalářského titulu. Vystudoval anglickou literaturu na univerzitě v Rouenu (Université de Rouen-Normandie), potom začal studovat hudbu. Když si našetřil dostatek peněz, dokázal si ve své ložnici postavit domácí studio a začal samostatně skládat hudbu a psát texty. Rilès je také velice talentovaný v umění. Uměleckými díly jsou jak jeho písně, tak malby. Obrazy také prodává, aby získal peníze navíc pro svou hudební kariéru.\n\nRilès začal kariéru psaním textů, produkcí a inženýrskými pracemi. Zvládl dělat vlastní písně kompletně, jak nahrávání písní, tak i režírování a editační zpracování hudebních videoklipů. To se odráží v jeho písňových textech, kde odkazuje na nahrávání a produkci své hudby nezávisle na jakékoli nahrávací společnosti. \n\nV roce 2014 vydal první album s názvem Vanity Plus Mind, poté vydal také celou řadu singlů jako \"\"Brothers\"\", který se stal základem a jedním z jeho největších hitů roku 2016. Po jeden celý rok (od září 2016 do září 2017) začal vydávat písně každý týden, vždy v neděli jedna píseň (neděle=Sunday), aby sestavil jeho druhé \"album\" (jedná se spíše o sbírku písní než o album) nazvané \"RILÈSUNDAYZ\", které se skládá z 52 písní. To zahrnuje písně jako \"\"I Do It\"\", \"\"Should I\"\", \"\"Pasetas\"\" a \"\"Thank God\"\", jedny z jeho nejpopulárnějších písní. \n\nVe Francii v roce 2017 uspořádal koncertní turné, \"The Jungle Tour\", během kterého hrál například dvakrát v Bataclanu v Paříži nebo v Zenithu v Rouenu, při tomto turné zahrál také ve Velké Británii, Belgii, Švýcarsku, Maroku, Alžírsku a Tunisku.\n\nV roce 2018 zorganizoval tour \"Summer Fest\", kde vystupoval na letních festivalech. \n\nV roce 2019 uspořádal turné s názvem \"Tiger Tour\", kde kromě Evropy navštíví také Severní Ameriku.\n\n30.8.2019 vydal nové album s názvem \"Welcome to the jungle\".\n"}
{"id": "1476023", "url": "https://cs.wikipedia.org/wiki?curid=1476023", "title": "Sásd", "text": "Sásd\n\nSásd [šášd] (, , , , ) je město v Maďarsku v župě Baranya. Město leží pod pohořím Mecsek. Nachází se asi 23 km severozápadně od Pécse a je správním sídlem okresu Hegyhát. Město se rozkládá na ploše 14,88 km² a žije zde 2 964 obyvatel. Podle údajů z roku 2011 zde byli 86,5 % Maďaři, 6,8 % Němci, 6,1 % Romové a 0,2 % Chorvati.\n\nNejbližšími městy jsou Dombóvár, Komló a Mágocs. Blízko jsou též obce Baranyajenő, Felsőegerszeg, Meződ, Mindszentgodisa, Oroszló, Palé, Tarrós, Varga, Vásárosdombó a Vázsnok.\n"}
{"id": "1476024", "url": "https://cs.wikipedia.org/wiki?curid=1476024", "title": "Kočov (tvrz)", "text": "Kočov (tvrz)\n\nKočov je zaniklá tvrz ve stejnojmenné obci v okrese Tachov. Od čtrnáctého století sloužila jako panské sídlo kočovského statku. Sídelní funkci definitivně ztratila na počátku 17. století a zanikla. Dochovalo se z ní tvrziště chráněné od roku 1964 jako kulturní památka.\n\nZ Kočova pocházel vladycký rod Kočovských z Kočova, jehož příslušníci v něm ve čtrnáctém století vystavěli tvrz. První písemná zmínka o ní je z roku 1357, kdy patřila Konrádovi z Kočova. V letech 1359–1403 byl majitelem Konrádův syn Humprecht a po něm jeho stejnojmenný syn připomínaný v letech 1412–146 (1411–1420). Měl bratry Zbyňka a Sezimu, jehož syn Humprecht se stal dalším pánem v Kočově, který mu patřil až do smrti v roce 1474. Statek zdědila dcera Anna, která se provdala za Kryštofa z Rebersreuthu. Kryštof vesnici vlastnil až do smrti v roce 1494, kdy ji získal Zbyňkův syn Jan Kočovský a roku 1514 ji prodal Jindřichovi z Gutštejna.\n\nOd Jindřicha z Gutštejna Kočov získal Hanuš Pluh z Rabštejna, který jej postupně přenechal svým bratrům. Kryštof Pluh z Rabštejna je jako držitel Kočova připomínán v letech 1519 a 1522 a po jeho smrti jej vystřídal bratr Štefan (1526). Hanuš přežil i jeho, a Kočov poté připadl jeho synovi Kašparu Pluhovi z Rabštejna. Kašpar se zúčastnil povstání stavů v roce 1547 a po jeho porážce musel utéct ze země. Král Ferdinand I. jeho majetek zkonfiskoval a roku 1549 Kočov zastavil Jindřichu Šlikovi.\n\nKočovská tvrz v té době byla pustá, a král proto Jindřichu Šlikovi povolil utratit 300 tolarů na její renesanční přestavbu. Okolo roku 1559 statek získal Florián Gryspek z Gryspachu, který pokračoval ve stavebních úpravách sídla. Na tvrzi však nežil, ale jako úředník na ní sídlil Jindřich Grafinger ze Saleku. Po Floriánově smrti roku 1588 Kočov připadl nejstaršímu synu Václavovi Gryspekovi z Gryspachu. Po jeho smrti statek zdědili bratři, z nichž Ferdinand a Blažej Gryspekové získali práva Jana Millnera z Milhauzu, který vesnici roku 1599 koupil od císaře do dědičného držení. Gryspekové však Kočov už v roce 1602 prodali Bedřichu Šlikovi z Holíče. Kočovská tvrz v té době již chátrala, a po připojení k panství Planá zanikla.\n\nDochované tvrziště má okrouhlý tvar s průměrem okolo čtyřiceti metrů. Nachází se na pozemcích mezi domy čp. 31 a 36. Původně ho obklopoval příkop a val, ale opevnění bylo z velké části zarovnáno. Příkop se dochoval lépe na západní a jižní straně, zatímco na východě je patrný jen jako sníženina terénu.\n"}
{"id": "1476025", "url": "https://cs.wikipedia.org/wiki?curid=1476025", "title": "Volba prezidenta Československa 1964", "text": "Volba prezidenta Československa 1964\n\nVolba prezidenta Československa proběhla 12. listopadu 1964 ve Vladislavském sále Pražského hradu, na schůzi Národního shromáždění Československé socialistické republiky, kterou vedl předseda Bohuslav Laštovička. Antonín Novotný byl opětovně jednohlasně zvolen československým prezidentem.\n\nBěhem prvního prezidentského mandátu Antonína Novotného došlo ke změně ústavy, která zkrátila prezidentské volební období na pět let, avšak neomezovala počet po sobě jdoucích mandátů. Ústava změnila také název státu na Československá socialistická republika.\n\nPrezidentské volby se účastnilo všech 294 poslanců, kteří hlasovali zdvihnutím ruky. Novotný obdržel hlasy všech přítomných poslanců Národního shromáždění. Šest poslanců se omluvilo z důvodu nemoci.\n\n\n"}
{"id": "1476028", "url": "https://cs.wikipedia.org/wiki?curid=1476028", "title": "Ácsteszér", "text": "Ácsteszér\n\nÁcsteszér [áčtesér] () je vesnice v Maďarsku v župě Komárom-Esztergom, spadající pod okres Kisbér. Nachází se asi 10 km jihozápadně od Kisbéru. V roce 2015 zde žilo 696 obyvatel, z nichž jsou 87,5 % Maďaři, 5,4 % Romové, 0,7 % Němci, 0,4 % Chorvati a 0,3 % Rumuni.\n\nSousedními vesnicemi jsou Aka, Bakonyszombathely, Csatka a Súr.\n"}
{"id": "1476029", "url": "https://cs.wikipedia.org/wiki?curid=1476029", "title": "Álvaro de Arriba", "text": "Álvaro de Arriba\n\nÁlvaro de Arriba (* 2. června 1994) je španělský atlet, halový mistr Evropy v běhu na 800 metrů.\n\nV roce 2016 obsadil v běhu na 800 metrů na mistrovství Evropy šesté místo. O rok později vybojoval bronzovou medaili v této disciplíně na halovém mistrovství Evropy v Bělehradě. Na evropském šampionátu v Berlíně v roce 2018 doběhl v půlkařském finále sedmý. Jeho největším úspěchem se stal titul halového mistra Evropy na této trati v roce 2019.\n\n"}
{"id": "1476030", "url": "https://cs.wikipedia.org/wiki?curid=1476030", "title": "Bakonyszombathely", "text": "Bakonyszombathely\n\nBakonyszombathely [bakoňsombathej] () je velká vesnice v Maďarsku v župě Komárom-Esztergom, spadající pod okres Kisbér. Nachází se asi 4 km jihozápadně od Kisbéru. V roce 2015 zde žilo 1 453 obyvatel, z nichž jsou 78 % Maďaři, 0,8 % Romové a 0,7 % Němci. Vesnice má jeden z nejdelších názvů v Maďarsku (17 písmen).\n\nSousedními vesnicemi jsou Ácsteszér, Bakonybánk, Bársonyos, sousedním městem Kisbér.\n"}
{"id": "1476031", "url": "https://cs.wikipedia.org/wiki?curid=1476031", "title": "Mistrovství Československa v orientačním běhu 1985", "text": "Mistrovství Československa v orientačním běhu 1985\n\nMistrovství Československé socialistické republiky v orientačním běhu proběhlo v roce 1985 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\nZávod štafet byl z důvodu chybného kódu na jedné kontrole zrušen jako Mistrovství ČSSR.\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa na dlouhé trati.\"\n\n\n"}
{"id": "1476034", "url": "https://cs.wikipedia.org/wiki?curid=1476034", "title": "Jorge Ureña", "text": "Jorge Ureña\n\nJorge Ureña Andreu (* 8. října 1993) je španělský atlet, který v roce 2019 získal zlatou medaili v sedmiboji na halovém ME.\n\nV roce 2015 obsadil na halovém mistrovství Evropy v sedmiboji sedmé místo. O dva roky později v této disciplíně v Bělehradě skončil druhý. Největším úspěchem se pro něj stalo vítězství v halovém sedmiboji na evropském šampionátu v Glasgow v březnu 2019.\n\n\n"}
{"id": "1476037", "url": "https://cs.wikipedia.org/wiki?curid=1476037", "title": "Dům čp. 51 (Štramberk)", "text": "Dům čp. 51 (Štramberk)\n\nDům čp. 51 stojí na ulici Kopec ve Štramberku v okrese Nový Jičín. Roubený dům byl postaven v první polovině 19. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 51 byl postaven v v první polovině 19. století a dochoval se v takřka původní podobě. Dům je využíván k rekreačním účelům.\n\nDům je přízemní roubená stavba obdélného půdorysu s jižním průčelím orientovaným do údolí. Je postaven na vysoké kamenné podezdívce, která vyrovnává svahovou nerovnost. Podezdívka má klenuté prostory, které mají vlastní vchod z levé okapové strany. Stavba je roubená z hrubě otesaných kuláčů. Vstup do domu vede přes bedněný přístavek na vysoké podezdívce ze západní strany. Štít orientovaný do údolí je dvouosý s kaslíkovými okny v jednoduchém bednění, je svisle deštěný ve vrcholu je zakončen kabřincem a u paty podlomením. Severní štítová strana, naproti svahu, je zděná. Sedlová střecha je členěna dvěma páry vikýřů, na západní straně přechází plynule na vstupní přístavek.\n\n\n"}
{"id": "1476038", "url": "https://cs.wikipedia.org/wiki?curid=1476038", "title": "Kostel svaté Kláry", "text": "Kostel svaté Kláry\n\nKostelů zasvěcených svaté Kláře je více:\n\n\n"}
{"id": "1476039", "url": "https://cs.wikipedia.org/wiki?curid=1476039", "title": "Mistrovství Československa v orientačním běhu 1984", "text": "Mistrovství Československa v orientačním běhu 1984\n\nMistrovství Československé socialistické republiky v orientačním běhu proběhlo v roce 1984 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa na dlouhé trati.\"\n\n\n"}
{"id": "1476041", "url": "https://cs.wikipedia.org/wiki?curid=1476041", "title": "Milan Trajković", "text": "Milan Trajković\n\nMilan Trajković (17. března 1992) je kyperský atlet srbského původu, specializující se na krátké překážkové běhy, halový mistr Evropy v běhu na 60 metrů překážek z roku 2019.\nV roce 2016 pronikl mezi přední světové překážkáře. Na mistrovství Evropy obsadil v finále běhu na 110 metrů překážek páté místo, na olympiádě v Rio de Janeiro v této disciplíně skončil sedmý. Při halovém mistrovství Evropy v roce 2017 doběhl ve finále na 60 metrů překážek šestý, v roce 2019 na evropském halovém šampionátu v této disciplíně zvítězil.\n\n"}
{"id": "1476043", "url": "https://cs.wikipedia.org/wiki?curid=1476043", "title": "Doplatek na bydlení", "text": "Doplatek na bydlení\n\nDoplatek na bydlení je dávka pomoci v hmotné nouzi, která společně s vlastními příjmy občana a příspěvkem na bydlení pomáhá uhradit odůvodněné náklady občana na bydlení. Doplatek definují zákony 117/1995 Sb., o státní sociální podpoře a 111/2006 Sb., o pomoci v hmotné nouzi.\n\nVýše doplatku na bydlení má být stanovena tak, aby po zaplacení nájmu, služeb a nákladů za energie zůstala osobě či rodině částka na živobytí. Od částky odůvodněných nákladů na bydlení snížené o příspěvek na bydlení za předchozí kalendářní měsíc se odečte částka, o kterou příjem osoby převyšuje částku na živobytí. Tímto příjmem osoby nebo společně posuzovaných osob se rozumí součet všech příjmů včetně vyplaceného příspěvku na živobytí.\n\nZákon o pomoci v hmotné nouzi definuje doplatek na bydlení jako jednu z dávek pomoci v hmotné nouzi. Okruh oprávněných osob určuje zákon v § 5. Při posuzování nároku na doplatek se zjišťuje zda mají společně posuzované osoby možnost zvýšit si příjem vlastním přičiněním, tedy například prodejem majetku nebo vlastní prací (§ 11).\n\nPodmínky nároku na doplatek na bydlení definuje § 33 zákona. Posuzuje příjem vlastníka nebo uživatele bytu, postavení manžela, uživatele v průběhu dědického řízení, nezletilé dítě v kolektivním zařízení nebo v náhradní rodinné péči, povoluje výjimky v případech hodných zvláštního zřetele atd. Náležitosti žádosti uvádí § 72.\n\nNárok na doplatek nevznikne, pokud osoba bez vážného důvodu odmítne jiné přiměřené bydlení, které je povinna si aktivně hledat. O (ne)přiznání doplatku informuje Úřad práce do 20 kalendářních dnů pověřený obecní úřad (§ 35a). Doplatek nebo jeho část lze použít bez souhlasu příjemce k přímé úhradě nákladů na bydlení, a to tak, že plátce doplatku jej poukazuje pronajímateli nebo poskytovali služeb nebo poskytovateli energií.\n\nZákon o státní sociální podpoře pouze vymezuje případ, kdy místo oprávněné osoby je příjemcem dávky někdo jiný (§ 59). Pokud má cizinec povolení k dlouhodobému pobytu za účelem výkonu zaměstnání vyžadujícího vysokou kvalifikaci (modrá karta), může žádost o doplatek na bydlení znamenat konec tohoto povolení.\n\nObec může vyhlásit v místech, kde se narušuje veřejný pořádek, ohrožují děti či jsou lidé pod vlivem alkoholu a drog, oblastí s nežádoucími jevy. V této zóně pak noví žadatelé doplatek na bydlení nedostanou.\nPodle § 33 odst. (9) zákona o pomoci v hmotné nouzi nárok na doplatek nevznikne, pokud se byt nebo ubytovací zařízení nachází v oblasti se zvýšeným výskytem sociálně nežádoucích jevů stanovené obecnou vyhláškou. \n\nBezdoplatkové zóny souvisí s takzvanými vyloučenými lokalitami, kterých v Česku přibývá. Bezdoplatkové zóny se podle Institutu pro sociální inkluzi (IPSI) chystá vyhlásit již 88 obcí a měst.\n\n\n"}
{"id": "1476045", "url": "https://cs.wikipedia.org/wiki?curid=1476045", "title": "Kostel svatého Benedikta z Nursie", "text": "Kostel svatého Benedikta z Nursie\n\nKostelů zasvěcených svatému Benediktu z Nursie je více:\n\n\n"}
{"id": "1476047", "url": "https://cs.wikipedia.org/wiki?curid=1476047", "title": "Mistrovství Československa v orientačním běhu 1983", "text": "Mistrovství Československa v orientačním běhu 1983\n\nMistrovství Československé socialistické republiky v orientačním běhu proběhlo v roce 1983 ve dvou individuálních a jedné týmové disciplíně.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1476049", "url": "https://cs.wikipedia.org/wiki?curid=1476049", "title": "Globální oteplování v Česku", "text": "Globální oteplování v Česku\n\nGlobální oteplování v České republice se týká změn podnebí v České republice v rozsahu od průmyslové revoluce. Česká republika je ovlivněna globálním oteplováním a předpokládá se, že dopady budou v budoucnu narůstat. Lidskou činností globální oteplování během 20. století je patrné v rekordních instrumentálních záznam teplot; projevuje se účastí České republiky v mezinárodních smlouvách a je součástí sociálních a politických debat.\n\nSituaci v České republice shrnuje \"Strategie přizpůsobení se změně klimatu v podmínkách ČR\" z roku 2015 a \"Sedmé Národní sdělení České republiky k Rámcové úmluvě OSN o změně klimatu včetně doplňujících informací podle čl. 7.2 Kjótského protokolu\" z roku 2017, které mimo jiné obsahují zaznamenané trendy změny klimatu v ČR a odhad vývoje do poloviny 21. století, vliv změny klimatu na vybrané oblasti hospodářství a životního prostředí ČR a základní principy adaptačních opatření. Hlavní projevy změny klimatu, které byly pro Českou republiku identifikovány jako významné, jsou spolu s popisem zranitelnosti a rizik, hlavními dopady a strategickými cíli shrnuty v \"Národním akčním plánu adaptace na změnu klimatu\" z roku 2017, a jsou to:\n\n\nStátní strategii v oblasti ochrany klimatu do roku 2030 a zároveň plán rozvoje nízko-emisního hospodářství do roku 2050 představuje \"Politika ochrany klimatu v České republice\" z roku 2017.\n\nAtlas podnebí Česka uvádí, že v období 1961–2000 roční průměrná teplota v ČR (průměr z 311 stanic) silně kolísala, nicméně měla statisticky významný oteplovací trend 0,28 °C za dekádu. Oteplování bylo nejvýraznější v zimě a na jaře, nevýznamné na podzim. Nejteplejší byl rok 2018 s průměrnou teplotou 9,6 °C (mimořádně nadnormální; s odchylkou +1,7 °C od normálu 1981–2010), dále to byl rok 2019 s průměrnou teplotou 9,5 °C a roky 2014 a 2015, oba s průměrnou teplotou 9,4 °C. Oteplování, obdobné se světovými pozorováními, potvrzují i další práce. Celkový trend oteplování byl v letech 1961–2000 překryt kratšími výkyvy, takže i v nejteplejším posledním desetiletí tohoto období se vyskytl jeden ze tří nejchladnějších roků celého čtyřicetiletí, rok 1996 s průměrem 6,3 °C. Vlivem lidské činnosti rostl efekt tepelného ostrova Prahy, projevující se celoročním zvýšením nočních teplot a zvýšením průměrných teplot v chladné polovině roku (říjen–březen). Podle ČHMÚ u nás vzrostla průměrná teplota za celé 20. století o 1,1–1,3 °C.\n\nV roce 2018 bylo v České republice zaznamenáno největší oteplení v Evropě a druhé největší na světě. \n\nZměna klimatu se v České republice zatím projevuje především výrazným suchem suchem. S rostoucí teplotou se zvyšuje odpar vody a v Česku také rapidní úbytek zimních srážek v nížinách, která jsou stěžejní pro doplnění zásob spodní vody. Spodní voda se akumuluje dlouhou dobu a krátkodobé srážky v létě ji nedoplní, protože vodu při deštích odčerpá vegetace. Umírají nejen smrky a modříny, ale i stromy jako borovice, které mají hlubší kořeny.\nV posledních deseti letech poklesly hodnoty všech charakteristik spojených se sněhem. Snižují se počty dní se sněhovou pokrývkou i měsíční a sezónní maxima výšky sněhové pokrývky. Sněhu ubývá v nížinách i na horách. Přitom výskyt sněhu je důležitým předpokladem vytvoření dostatečného množství povrchové i podzemní vody.\n\nZměny klimatu jsou průkazně pozorovatelné i v živé přírodě. Z pozorování v moravských lužních lesích vyplývá, že v období 1961–2000 se zde posunulo do dřívější doby rašení listů u vybraných druhů stromů a kvetení u vybraných keřů a bylin. U vybraných ptačích druhů pak byl zaznamenán posun začátku hnízdění. U některých druhů rostlin v lužních lesích byl pozorován i nárůst počtu květů.\n\nPařížská dohoda je dohoda v rámci Rámcové úmluvy OSN o změně klimatu, která má omezit emise skleníkových plynů po roku 2020 a navázat tak na Kjótský protokol. Ratifikace pro Českou republiku nastala 5. října 2017, samotná dohoda pro Českou republiku vstoupila v platnost 4. listopadu 2017, šlo o poslední zemi Evropské unie, která dohodu ratifikovala.\n\n"}
{"id": "1476050", "url": "https://cs.wikipedia.org/wiki?curid=1476050", "title": "Děmid Pjanda", "text": "Děmid Pjanda\n\nDěmid Sofonovič Pjanda (rusky \"Демид Софонович Пянда\") byl legendární ruský objevitel veletoku Lena. Děmid Sofonovič je nejpravděpodobnější jméno a otčestvo, méně častá verze uvádí Pantělej Děmidovič (rusky \"Пантелей Демидович\"). S jistotou lze pouze tvrdit, že jeho příjmení Pjanda je přezdívka, pocházející z evenského výrazu pro pestrobarevný kožich. To je také jediná informace, ze které lze odhadovat jeho zjev. \nS vysokou pravděpodobností pocházel Děmid Pjanda z etnika Pomorů (rusky \"Помо́ры\"), žijícího v nejsevernějších částech evropského Ruska mezi ústím Severní Dviny a Pečory. Nejpravděpodobnější odhad data narození je poslední desetiletí 16. století. Nejasnostmi je opředen i původ majetku, s jehož pomocí uskutečnil objevitelskou výpravu, která vyžadovala mimořádné lidské i materiální zajištění. \n\nPjanda zorganizoval čtyři roky trvající expedici, během níž byly prozkoumány tisíce kilometrů v neznámých drsných krajinách a která poskytla základní informace pro další vývoj dobývání střední a východní Sibiře. \n\nZačátkem 17. století se rozvinul obchod s kožešinami na trase mezi dnešním Turuchanskem na břehu Jeniseje a dnes opuštěnou obchodní metropolí Mangazeja na břehu řeky Taz, ústící do Obského zálivu. V této době byly kožešiny jednou z nejvýnosnějších obchodních komodit. Cenné zboží bylo z Obského zálivu dopravováno do evropských ruských obchodních center říční cestou v zaškrcení Jamalského poloostrova přes řeku Juribej a následnou plavbou podél mořského pobřeží do ústí řek Severní Dvina a Pečora. \n\nV této době podnikali Holanďané pokusy o objevení severní mořské cesty do Číny a bylo otázkou času, kdy se v ústí Obu objeví i lodě anglické. Hrozilo narušení ruského monopolu na obchod s kožešinami ze Sibiře. Na popud úředníků z Tobolsku vydal car Michail I. Fjodorovič zákaz používání Severní obchodní cesty pod trestem smrti. Následkem bylo objevení a vybudování říční cesty přes pravý přítok Obu, řeku Kel a řekou Ket, levým přítokem Jeniseje. V těchto místech bylo v roce 1619 založeno město Jenisejsk. Ten se stal novou obchodní centrálou na Sibiři a města Turuchansk a Mangazeja byla předurčena k opuštění.\n\nNa jaře roku 1619 se vypravil Děmid Pjanda po proudu Jeniseje do Turuchansku a proti proudu řeky Turuchan do města Mangazeja, kde byla v té době největší koncentrace znalců Severní obchodní cesty. Zde si vybral 40 členů pro výpravu, jejímž cílem bylo objevení nových území, ale především obchodních kontaktů s nově objevenými národy. Jednou z informací od místních Evenků bylo sdělení o velké řece daleko na východě, po níž se plaví veliké lodě se zvony a děly. Výprava byla proto organizována s obavami možného setkání s dobře ozbrojenými národy. \n\nCestu na východ nabízely dva velké pravostranné přítoky Jeniseje. Dolní Tunguzka ústící naproti osadě Turuchansk a Horní Tunguzka, ústící naproti osadě Jenisejsk. Lodě pro výpravu byly vyrobeny během zimy v Turuchansku a tak se hned po odchodu ledů na  Dolní Tunguzce výprava vydala proti proudu této řeky. Kromě tří částí s většími prahy probíhala plavba bez nástrah přírodního původu. Několikrát však pokračování cesty bylo možné jen po použití střelných zbraní. V místech, kde Dolní Tunguzka mění svůj tok na severozápad na severní, to znamená cesta proti toku se mění z jihovýchodního na jižní směr, zastihlo výpravu zamrzání řeky. Zimoviště je ještě v 18. století používáno pod názvem Nižnyj Pjandin. \n\nZačátkem léta 1621 se výprava vydala na dvouletou plavbu pomalu tekoucí a neustále meandrující řekou s celkovým jižním směrem. Koncem léta 1622 se Pjandova expedice ocitla v horním toku Dolní Tunguzky, tedy v místech, kde bylo třeba hledat rozvodí s jinou řekou. Tehdy byl objeven přímo tok samotné Leny. Dnes je toto místo nazýváno Čečujský průsmyk a nalézá se proti přítoku Leny Kirenga. Třebaže byl ještě čas převléct lodě do nového povodí, zazimovala Pjandova výprava ještě na toku Tunguzky. Pravděpodobně hlavním důvodem byla obava z ozbrojených lodí na nově objevené řece. Informace turuchanských Evenků o veliké řece na východě byla pravděpodobně časem a vzdáleností zkomolená pověst o čínských lodích na ještě vzdálenější řece Amur. \n\nSpolu s posledními ledovými krami se Pjandova výprava vydala po toku Leny koncem května 1623. Na své cestě se Pjandovi lidé nesetkávali z žádnými obyvateli, vládnoucími střelnými zbraněmi. K návratu proti proudu se odhodlali až v místech současné jakutské metropole Jakutsk. Zde se setkali bez vážných konfliktů s novým národem, s Jakuty. Na své cestě proti proudu minuli místo, kde plavbu na nové řece začali a pluli až do míst, kde malá hloubka řeky již neumožňovala bezproblémovou plavbu. Tam oddíl opustil Lenu i lodě a vydal se po stepích, obývanými dalším novým národem, Burjaty. Přátelské (bratrské) chování tohoto národa dalo později popud k pojmenování místa na břehu další veliké řeky, ke které oddíl doputoval. Tím místem byl Bratsk. Řeku nazývali Burjati Angara. Jelikož tato řeka zamrzá až v polovině prosince, měli Pjandovi muži ještě čas postavit lehké lodě na plavbu po proudu a plout po prudkém veletoku rychle na sever. Když je zastavily první ledové zátarasy, setkali se s výpravou z Jenisejsku. Tím bylo zjištěno, že Angara a Horní Tunguzka jsou jedna stejná řeka. Zbytek cesty putovali po ledu nebo podél břehu Angary na saních. Do Jenisejska se dostali na konci roku 1623.\n\nBěhem Pjandovy výpravy bylo prozkoumáno 8 000 km většinou vodních cest. Z toho 2300 km připadá na Dolní Tunguzku, na jejímž toku dodnes jsou jen nevelká sídla s běžnou vzájemnou vzdáleností 100 km. Byla objevena Lena a prozkoumána v délce přibližně 2 400 km. Pjandova výprava byla první, která se plavila po proudu Angary na většině jejího toku a dokázala, že je identická s Horní Tunguzkou. Na základě informací z Pjandova slavného putování se začaly organizovat další výpravy proti proudu Angary do povodí Leny a dále na východ až k Aljašce. Prokazatelná stopa po Děmidu Sofonoviči Pjandovi se ztrácí po jeho slavném návratu do Jenisejsku.\n\nPjandova výprava měla obchodní charakter. Cílem byl obchod s místními obyvateli, založený na směně kožešin za výrobky řemeslného charakteru. Dalším cílem bylo vybudování obchodních kontaktů a tak se po výpravě z logických důvodů nezachovaly nijaké mapy, ani zprávy. Fakta o Děmidu Pjandovi sebral až o sto let později člen Velké severní expedice, historik G.F. Muller. \n\n"}
{"id": "1476058", "url": "https://cs.wikipedia.org/wiki?curid=1476058", "title": "Městská tržnice (Karlovy Vary)", "text": "Městská tržnice (Karlovy Vary)\n\nMěstská tržnice je samostatně stojící účelová secesní stavba v Karlových Varech. Nachází se v severní části města mimo lázeňské území nedaleko soutoku Teplé s Ohří. V tržnici je provozován supermarket obchodního řetězce Albert, u tržnice nádraží městské autobusové dopravy. Před budovou Městské tržnice se od roku 2011 konají farmářské trhy. \n\nObjekt je chráněn od roku 1981 jako kulturní památka.\n\nJiž v roce 1878 otevřely Karlovy Vary v Drahovicích městské jatky, jedny z prvních v tehdejším Rakousko-Uhersku. Ani jejich rozšiřování o budovy tržnic nestačilo v následujících letech potřebám rychlého rozvoje města. Proto se roku 1903 rozhodlo město postavit novou moderní tržnici k prodeji masa a ostatních potravin. První skicu vypracoval v roce 1903 karlovarský stavitel a ředitel městského stavebního úřadu, vídeňský rodák Franz Drobný. Kompletní architektonický projet vyhotovil roku 1912. Objekt tržnice postavila v letech 1912–1913 vídeňská firma Rella a Neffe.\n\nPrvní stavební úpravy objektu byly provedeny v roce 1931. K dalším úpravám došlo v 70. letech 20. století. \n\nV roce 1993 započalo město s rozsáhlou rekonstrukcí, při které byla tržnice přebudována na samoobsluhu, poté byl objekt pronajímán.\nMěsto Karlovy Vary tržnici prodalo v roce 1996 soukromému vlastníkovi za 36 milionů Kč. Podle kupní smlouvy má však město předkupní právo na zpětné odkoupení a uvažovalo o případném odkupu.\nNakonec se však zastupitelstvo usneslo, že městskou tržnici nekoupí.\nObjekt je nadále v soukromém vlastnictví a je pronajímán nadnárodní společnosti Ahold, která zde provozuje supermarket Albert.\n\nNa svoji dobu je konstrukce budovy značně pokroková. Funkčně účelová koncepce vycházela z bazilikálního řešení. Hlavním záměrem bylo vytvoření interiéru bez vnitřních zdí a příček. Rámový železobetonový skelet nese masivní obloukové rámy. Budova je podsklepena a vedou do ní ze čtyř stran široké vchody. Výraz fasády budovy vychází z pozdní secese s uplatněním zoomorfních vlysů. Hlavní hala je trojlodní, orientovaná ve směru východ-západ. Na hlavní halu je napojeno kolmé křídlo s hlavním vstupem, na jejich křížení se zvedá lucerna s ochozem. Hala je dlouhá 60 metrů, široká 35 metrů. Je prosvětlena vysokými okny ve štítech a průběžným hřebenovým střešním světlíkem. Celková výška budovy je 15,4 metrů, s věžičkou 22 metrů. Příčná patrová křídla s podkrovím v mansardě sloužila jako kanceláře, laboratoře a sklady. Původní vybavení osahovalo kromě prodejních pultů také nádrže s vodou pro ryby. Ve sklepních prostorách jsou umístěny chladírny a mrazicí boxy.\n"}
{"id": "1476064", "url": "https://cs.wikipedia.org/wiki?curid=1476064", "title": "Charles Seymour, 6. vévoda ze Somersetu", "text": "Charles Seymour, 6. vévoda ze Somersetu\n\nCharles Seymour, 6. vévoda ze Somersetu (\"Charles Seymour, 6th Duke of Somerset, 6th Earl of Hertford, 6th Baron Beauchamp of Hache, 4th Baron Seymour of Troubridge\") (13. srpna 1662 – 2. prosince 1748, Petworth House, Anglie) byl anglický dvořan a politik ze šlechtického rodu Seymourů. V šestnácti letech zdědil titul vévody ze Somersetu a již za vlády Stuartovců zastával vysoké posty u dvora. Později podpořil Slavnou revoluci a v letech 1702-1716 byl nejvyšším štolbou Anglie. Byl rytířem Podvazkového řádu a inicioval přestavbu zámku \"Petworth House\".\n\nPocházel z vedlejší linie původních vévodů ze Somersetu, byl synem royalisty 2. barona Troubridge. Titul vévody zdědil v roce 1678 po starším bratru Francisovi, který byl zavražděn v Itálii. Mezitím studoval v Harrow a Cambridge. V roce 1682 významně zbohatl sňatkem s Elizabeth Percy (1663-1722), dcerou 11. hraběte z Northumberlandu (získal tím mimo jiné sídla \"Alnwick Castle\", \"Petworth\", \"Syon House\" nebo palác \"Northumberland House\" v Londýně). Ještě za vlády Stuartovců zastával i řadu funkcí, byl místodržitelem v hrabstvích York (1682-1687) a Somerset (1683-1687). Zároveň získal posty u dvora, v armádě dosáhl hodnosti plukovníka a od roku 1685 byl lordem komořím Jakuba II. V roce 1684 obdržel Podvazkový řád.\n\nJeště na konci vlády Jakuba II. se odklonil od stuartovské politiky a v roce 1687 byl zbaven některých úřadů. Poté podpořil Slavnou revoluci a nástup Viléma Oranžského, následně se připojil ke dvoru princezny Anny. V letech 1689-1748 byl kancléřem univerzity v Cambridge. V roce 1702 byl krátce prezidentem Tajné rady (jmenován byl ještě za Viléma Oranžského), v rámci personální obměny kabinetu po nástupu královny Anny však musel tuto funkci opustit a v letech 1702-1716 byl nejvyšším štolbou království. Za vlády královny Anny byl odpůrcem vévody z Marlborough, v roce 1706 byl členem komise pro sloučení Anglie a Skotska. Po nástupu Jiřího I. byl jeho vliv již minimální a v roce 1716 byl odvolán z funkce nejvyššího štolby.\n\nVzhledem k tomu, že pocházel z nepříliš bohaté vedlejší linie Seymourů, ale pak díky dědictví a sňatku zaujal přední pozici mezi anglickou šlechtou, proslul svým okázalým vystupováním, jímž dával najevo své postavení. Získal přezdívku \"Proud Duke\" a již za života se jeho záliba v pompéznosti stala předmětem anekdot. Kvůli svému arogantnímu chování a zpronevěře státních peněz však ve společnosti nebyl příliš oblíben.\n\nPo smrti první manželky Elizabeth Percy (1663-1722) se v roce 1725 podruhé oženil s Charlotte Finch (1696-1773), dcerou 2. hraběte z Nottinghamu. Z obou manželství měl celkem deset dětí, mezi nejstarším synem a nejmladší dcerou byl věkový rozdíl 47 let.\n\n\n\n\n\n\n\n\n\n\n\n\n\n\n"}
{"id": "1476065", "url": "https://cs.wikipedia.org/wiki?curid=1476065", "title": "Edward Adolphus Seymour, 12. vévoda ze Somersetu", "text": "Edward Adolphus Seymour, 12. vévoda ze Somersetu\n\nEdward Adolphus Seymour, 12. vévoda ze Somersetu (\"Edward Adolphus Seymour, 12th Duke of Somerset, 1st Earl of St. Maur, 12th Baron Beauchamp of Hache \") (20. prosince 1804, Londýn, Anglie – 28. listopadu 1885, Stover House, Anglie) byl britský státník ze šlechtického rodu Seymourů. V politice patřil k whigům a řadu let byl poslancem Dolní sněmovny, několikrát byl členem vlády, v letech 1859-1866 byl ministrem námořnictva. Byl rytířem Podvazkového řádu, uplatnil se také jako spisovatel a proslul svým působením v charitě. Jako vévoda ze Somersetu byl od roku 1855 členem Sněmovny lordů.\n\nNarodil se v Londýně jako nejstarší ze tří synů 11. vévody ze Somersetu, po matce pocházel z rodu vévodů z Hamiltonu. Studoval v Etonu a Oxfordu, poté absolvoval kavalírskou cestu po Evropě. Do parlamentu vstoupil původně za stranu toryů (1830-1831), poté byl v letech 1834-1855 členem Dolní sněmovny za stranu whigů. Již od mládí zastával nižší vládní funkce, byl lordem pokladu (1835-1839), tajemníkem kontrolního úřadu Východoindické společnosti (1839-1841) a státním podsekretářem vnitra (1841). Poté ve 40. letech 19. století převážně cestoval, do vlády se vrátil znovu až v roce 1849 jako prezident úřadu pro zdravotnictví (1849-1852), zároveň byl vrchním komisařem státních lesů (1849-1851) a vrchním komisařem veřejných prací (1851-1852), od roku 1851 byl též členem Tajné rady. V roce 1855 po otci zdědil titul vévody a přešel z Dolní sněmovny do Sněmovny lordů. V Palmerstonově a Russelově vládě byl pak sedm let ministrem námořnictva (1859-1866). Od roku 1861 až do smrti byl též lordem místodržitelem v hrabství Devon a v roce 1862 obdržel Podvazkový řád. Kromě zděděných titulů získal v roce 1863 titul hraběte ze St. Maur (vyšší titul vévody platil pouze v Anglii, tento hraběcí titul byl udělen pro celé Spojené království). Po roce 1866 odmítl další účast ve vládě, ale nadále dlouhodobě podporoval politiku W. Gladstona. Napříč politickými stranami a ve spolupráci s dalšími bohatými aristokraty (např. hrabě ze Shaftesbury) se jako člen různých spolků a komisí věnoval podpoře charity.\n\nZemřel na svém venkovském sídle \"Stover Lodge\" (Devon), které koupil v roce 1829. Jeho manželkou byla od roku 1830 Jane Sheridan (1809-1884), vnučka spisovatele Richarda Sheridana. Měli spolu dva syny, oba ale zemřeli předčasně (Edward Adolphus Seymour, 1835-1869; Edward Percy Seymour, 1841-1865). Peerský titul po smrti 12. vévody převzali postupně dva jeho mladší bratři Archibald (1810-1891) a Algernon (1813-1894).\n\n\n\n\n"}
{"id": "1476066", "url": "https://cs.wikipedia.org/wiki?curid=1476066", "title": "Francis Seymour-Conway, 1. markýz z Hertfordu", "text": "Francis Seymour-Conway, 1. markýz z Hertfordu\n\nFrancis Seymour-Conway, 1. markýz z Hertfordu (\"Francis Seymour-Conway, 1st Marquess of Hertford, 1st Earl of Hertford, 1st Earl of Yarmouth, 1st Viscount Beauchamp of Hache, 2nd Baron Conway\") (5. července 1718, Londýn, Anglie – 14. června 1794) byl britský diplomat, dvořan a politik ze šlechtického rodu Seymourů. Během své kariéry byl vyslancem ve Francii, místokrálem v Irsku a dlouholetým nejvyšším komořím. V roce 1756 obdržel Podvazkový řád a v roce 1793 získal titul markýze z Hertfordu. Jeho synové se uplatnili u dvora, v diplomacii, armádě a námořnictvu, zasedali také v Dolní sněmovně. Vytvořili rekord v dlouhé historii britského parlamentu, protože žádné jiné rodině se nepodařilo, aby šest sourozenců zasedalo v Dolní sněmovně.\n\nPocházel z vedlejší linie vévodů ze Somersetu, narodil se v Londýně jako syn Francise Seymoura, 1. barona Conwaye (1679-1731), který již v roce 1699 přijal jméno \"Seymour-Conway\", po matce Charlotte Shorter byl synovcem dlouholetého premiéra Roberta Walpola. Po otci zdědil titul barona (1731), poté absolvoval kavalírskou cestu po Francii a Itálii, do Sněmovny lordů vstoupil po dosažení zletilosti v roce 1739. V roce 1750 byl povýšen na hraběte z Hertfordu (tento titul užíval již v 16. století Edward Seymour, 1. vévoda ze Somersetu) a v letech 1751-1766 byl lordem komořím Jiřího II. a Jiřího III.. V roce 1755 se měl stát vyslancem v Paříži, ale kvůli neznalosti francouzštiny z tohoto jmenování sešlo. V roce 1756 získal Podvazkový řád.\n\nNakonec se vyslancem v Paříži stal po skončení sedmileté války (1763-1765), od roku 1763 byl zároveň členem Tajné rady. V letech 1765-1766 byl místokrálem v Irsku, kde vlastnil statky v Ulsteru jako dědictví po rodu Conway a již od roku 1750 byl členem irské Tajné rady. Po návratu z Irska zastával dlouhodobě nejvyšší posty u dvora, byl nejvyšším štolbou (1766) a nejvyšším komořím (1766-1782 a 1783). Po nástupu Pittovy vlády odešel do ústraní a v roce 1793 získal titul markýze z Hertfordu.\n\nV roce 1741 se oženil s Isabelou Fitzroy (1726-1782), dcerou 2. vévody z Graftonu. Z jejich manželství pocházelo třináct dětí, sedm synů a šest dcer. Dcery Anne (1744-1784) a Sarah (1747-1770) se provdaly do přední irské šlechty (1. markýz z Droghedy, 1. markýz z Londonderry), další dcera Frances (1751-1820) měla za manžela předčasně zemřelého dědice vévody z Newcastle, Henryho Pelham-Clintona, hraběte z Lincolnu. Ze synů jediný Edward (1752-1785) byl duchovním, dalších šest synů našlo uplatnění u dvora, v armádě a námořnictvu, všichni také zasedali v Dolní sněmovně (tři z nich byli i poslanci irského parlamentu).\n\n\n\n\n\n\n\n\n"}
{"id": "1476067", "url": "https://cs.wikipedia.org/wiki?curid=1476067", "title": "Henry Seymour-Conway", "text": "Henry Seymour-Conway\n\nLord Henry Seymour-Conway (12. srpna 1719 – 9. července 1795) byl britský vojevůdce a státník ze šlechtického rodu Seymourů, mladší bratr 1. markýze z Hertfordu. Od osmnácti let sloužil v armádě, později se uplatnil i v politice. Po sedmileté válce byl ministrem vnitra a zahraničí, jako odpůrce války proti koloniím v severní Americe byl v dlouholeté opozici. V letech 1782-1783 byl krátce vrchním velitelem britské armády a v roce 1793 získal hodnost polního maršála.\n\nPocházel z vedlejší linie vévodů ze Somersetu, narodil se jako mladší syn Francise Seymoura, 1. barona Conwaye (1679-1731), který již v roce 1699 přijal jméno \"Seymour-Conway\", po matce Charlotte Shorter byl synovcem dlouholetého premiéra Roberta Walpola. V armádě sloužil od roku 1737, s podporou bratrova tchána 3. vévody z Graftonu vstoupil do politiky a v letech 1741-1761 byl členem Dolní sněmovny, zároveň v letech 1741-1768 i poslancem irského parlamentu (v irském hrabství Ulster měla rodina statky). Za války o rakouské dědictví se stal podplukovníkem (1742), po boku vévody z Cumberlandu se zúčastnil bitvy u Fontenoy (1745), poté bojoval proti poslední jakobitské vzpouře ve Skotsku v bitvě u Cullodenu (1746). Po návratu na kontinent byl krátce ve francouzském zajetí (1747), po skončení války o rakouské dědictví sloužil na ostrově Menorca.\n\nV roce 1755 byl povýšen na generálmajora a téhož roku byl překvapivě jmenován do funkce státního sekretáře pro Irsko (1755-1757), poté byl v letech 1757-1764 lordem komořím Jiřího II. a Jiřího III.. Počátku sedmileté války se zúčastnil jako nepříliš úspěšný vojevůdce a upadl v nemilost Jiřího II., v roce 1759 byl nicméně povýšen na generálporučíka. Po nástupu Jiřího III. byl znovu povolán do aktivní služby a po boku markýze z Granby se zúčastnil bojů v Německu, po uzavření míru měl dohled nad odchodem britské armády z evropského kontinentu.\nPo sedmileté válce byl postupně státním sekretářem vnitra (1765-1766) a zahraničí (1766-1768), od roku 1765 byl též členem Tajné rady a zároveň mluvčím vlády v Dolní sněmovně. V těchto funkcích prosazoval umírněný postup proti koloniím v severní Americe, zasadil se o zrušení kolkového zákona a proslul jako odpůrce tehdy vlivného ministra financí Charlese Townshenda. Po rezignaci na post ministra zahraničí v lednu 1768 zůstal ve vládě jako náměstek generálního polního zbrojmistra (1767-1772). V roce 1772 byl povýšen na generála a v letech 1772-1795 byl guvernérem na ostrově Jersey. Po krátké přestávce bez poslaneckého mandátu byl od roku 1775 znovu členem Dolní sněmovny, kde patřil k předním kritikům války proti americkým koloniím a byl jedním ze strůjců pádu Northovy vlády (1782). V následujícím kabinetu markýze z Rockinghamu získal post vrchního velitele britské armády (1782-1783). Po odchodu z vlády i parlamentu odešel do soukromí. V roce 1793 byl povýšen na polního maršála. Poté, co byl jeho starší bratr povýšen na markýze z Hertfordu (1793), užíval titul lorda. Jeho sídlem byl zámek Park (Berkshire), který koupil v roce 1752 a realizoval zde četné stavební úpravy.\n\nV roce 1747 se oženil s Caroline Campbell (1721-1803), dcerou 4. vévody z Argyllu a vdovou po 4. hraběti z Elginu. Jejich jediná dcera Anne (1748-1828) se věnovala sochařství a provdala se za poslance Johna Damera (1744-1776) z rodiny pozdějších hrabat z Dorchesteru.\n\n\n"}
{"id": "1476068", "url": "https://cs.wikipedia.org/wiki?curid=1476068", "title": "Jozef Janiga", "text": "Jozef Janiga\n\nJozef Janiga (23. dubna 1939 – 18. ledna 2002) byl slovenský fotbalový obránce. Je pohřben v Žilině.\n\nZačínal v Lokomotívě Vrútky. V sezoně 1960/61 se podílel na návratu Dynama Žilina do nejvyšší soutěže.\n\nV československé lize hrál za Spartak LZ Plzeň ve 26 zápasech, aniž by skóroval (03.09.1961–16.06.1963). Po sestupu Plzně se vrátil na Slovensko.\n\n"}
{"id": "1476069", "url": "https://cs.wikipedia.org/wiki?curid=1476069", "title": "Karabulak", "text": "Karabulak\n\nKarabulak může být:\n\n"}
{"id": "1476070", "url": "https://cs.wikipedia.org/wiki?curid=1476070", "title": "Karabulak (Ingušsko)", "text": "Karabulak (Ingušsko)\n\nKarabulak (, ingušsky ) je město v Ruské federaci. Při sčítání lidu v roce 2010 měl bezmála jednatřicet tisíc obyvatel.\n\nKarabulak leží na severním okraji Velkého Kavkazu na řece Sunže, pravém přítoku Těreku v úmoří Kaspického moře. Od Magasu, hlavního města republiky, je vzdálen přibližně osmnáct kilometrů severovýchodně.\n\nOd roku 1894 vedla přes město železniční trať z Beslanu přes Grozný do Gudermesu, ale byla těžce poničena za čečenské války a od té doby je mimo provoz.\n\nModerní osídlení zde vzniklo v 19. století jako stanica \"Karabulakskaja\".\n\nMěstem je od roku 1995.\n"}
{"id": "1476071", "url": "https://cs.wikipedia.org/wiki?curid=1476071", "title": "Ambála", "text": "Ambála\n\nAmbála () je město v Harijáně, jednom ze svazových států Indie. K roku 2011 měla přibližně 300 tisíc obyvatel.\n\nAmbála leží v severní části Harijány na jejím západním okraji, u hranice s Paňdžábem. Od Nového Dillí je vzdálena přibližně 150 kilometrů severně. \n\nNedaleko města jsou velká vojenská a letecká základna Indických ozbrojených sil.\n\n"}
{"id": "1476075", "url": "https://cs.wikipedia.org/wiki?curid=1476075", "title": "Yannis Behrakis", "text": "Yannis Behrakis\n\nYannis Behrakis (1960 Athény – 2. března 2019 Athény) byl řecký fotožurnalista a hlavní redaktor společnosti Reuters. \n\nYannis Behrakis se narodil v roce 1960 v Aténách v Řecku. Vystudoval fotografii na Aténské škole umění a techniky a získal titul BA na Middlesex University. V letech 1985-86 pracoval jako fotograf v Aténách. V roce 1987 začal pracovat jako smluvní dodavatel pro Reuters a koncem roku 1988 mu bylo nabídnuto pracovní místo u agentury se sídlem v Aténách. Jeho první zahraniční úkol byl v lednu 1989 v Libyi. Od té doby dokumentoval celou řadu událostí včetně pohřbu Ayatoláha Chomejního v Íránu, změny ve východní Evropě a na Balkáně, války v Chorvatsku, Bosně a Kosovu, Čečensku, Sierra Leone, Somálsku, Afghánistánu, Libanonu, první a druhou válku v Zálivu v Iráku, arabské jaro v Egyptě, Libyi a Tunisku, občanskou válku v Ukrajině, bombardování Severoatlantické aliance Islámského státu ISIS v Ajn al-Arab v Sýrii, řeckou finanční krizi a uprchlckou krizi v roce 2015.\n\nBěhem mnoha let fotografoval také izraelsko-palestinský konflikt, zemětřesení v Kašmíru, Turecku, Řecku a Íránu a významné události po celém světě. Také dokumentoval čtyři letní olympijské hry, Mistrovství světa ve fotbale 1994 v USA a mnoho mezinárodních sportovních událostí. V roce 2008/9 se s Reuters dostal do Jeruzaléma jako hlavní fotograf pro Izrael a palestinské území. V roce 2010 se vrátil zpět do Řecka, aby zachytil finanční krizi.\n\nZúčastnil se skupinových a samostatných výstav v Aténách, Soluni, Londýně, Edinburghu, New Yorku, Římě, Barceloně, Madridu, Portugalsku, Francii a Dubaji.\n\nV roce 2000 přežil Behrakis nástražnou léčku v Sierra Leone, při níž byl zabit americký reportér Kurt Schork a španělský kameraman Miguel Gil Moreno de Mora z televizní společnosti Associated Press. Behrakisovi a jihoafrickému kameramanovi Marku Chisholmovi se podařilo dostat pryč od útočníků do bezpečí. V roce 2016 vedl tým společnosti Thomson Reuters, a ve stejném roce získal cenu Pulitzer Prize for Breaking News Photography.\n\nBehrakis zemřel po dlouhé bitvě s rakovinou v Aténách 2. března 2019, ve věku 58 let. Zanechal po sobě dceru Rebeccu, syna Dimitrije a manželku Elisavet.  \n\n\n"}
{"id": "1476076", "url": "https://cs.wikipedia.org/wiki?curid=1476076", "title": "Socha svatého Jana Nepomuckého (Nový Bydžov, park)", "text": "Socha svatého Jana Nepomuckého (Nový Bydžov, park)\n\nSocha svatého Jana Nepomuckého se nalézá v parku asi 200 m severovýchodně od centra ve městě Nový Bydžov v okrese Hradec Králové. Původně byla socha umístěna v nynější Klicperově ulici, odkud později přenesena na současné místo v roce 1911. Barokní pískovcová socha z roku 1749 od neznámého autora je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 101774.\n\nBarokní socha svatého Jana Nepomuckého se nalézá v parku u kostela Nejsvětější Trojice. Socha představuje světce v životní velikosti oděného v kanovnickém rouchu, s odhalenou hlavou a svatozáří s pěti hvězdami. Světec stojí na oblacích, u nohou s hlavičkami putti. Pravou ruku má na prsou, levou drží oválné paládium.\n\nTrojdílný podstavec sochy ozdobený volutami s rostlinnými závěsy a ukončený profilovanou římsou spočívá na jednom kamenném základovém stupni. Na čelní stěně pilíře je reliéfní kartuše se stáčenými okraji, v níž je poškozený reliéf klečící postavy. Pod kartuší je vyryto vročení „1749 dne 15.JULY“. Na tomto podstavci spočívá vlastní asi 70 cm vysoký sokl sochy, v čele ozdobený mušlí.\n\n"}
{"id": "1476079", "url": "https://cs.wikipedia.org/wiki?curid=1476079", "title": "Socha svatého Jana Nepomuckého (Nový Bydžov, kostel)", "text": "Socha svatého Jana Nepomuckého (Nový Bydžov, kostel)\n\nSocha svatého Jana Nepomuckého se nalézá kostela svatého Vavřince ve městě Nový Bydžov v okrese Hradec Králové. Původní umístění sochy bylo v Hradební ulici na Svatojánském plácku, kde však roku 1983 došlo k jejímu poškození a socha byla na řadu let uložena v muzeu. Barokní pískovcová socha z roku 1749 od neznámého autora je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 22967/6-675.\n\nSocha svatého Jana Nepomuckého stojí na ploché pískovcové základně na vysoký podstavci. Pata podstavce je třikrát odstupňovaná, střední část je v podobě vázy s kanelováním a završen je čtyřikrát odstupňovanou římsou. \n\nNa ní pilíř završený profilovanou římsou, ozdobený po stranách výraznými volutami se střapci v podobě liliových květů. Na čelní stěně pilíře pod římsou je pasparta s nápisem EX / VOTO / S: A: N: / A 1749 / dne 12IU / NIJ. Na zadní stěně pilíře nápis OBNOVENO 1926. \n\nSocha světce v tradičním ikonografickém pojetí představuje stojícího světce oděného v kanovnickém rouchu s biretem na hlavě a vykročenou pravou nohou. Pravá ruka je pokrčená, ve výši prsou drží v náručí krucifix s dříkem položeným na břiše, kde jej přidržuje levou rukou. \n\n"}
{"id": "1476083", "url": "https://cs.wikipedia.org/wiki?curid=1476083", "title": "Per Olov Jansson", "text": "Per Olov Jansson\n\nPer Olov Jansson (22. dubna 1920 - 7. února 2019) byl finský fotograf. \n\nJe synem umělců Viktora Janssona a švédské rodačky Signe Hammarsten-Janssonové, a bratrem spisovatelky Tove Janssonové a karikaturisty Larse Janssona. Jeho fotografie se objevily v knihách Tove Janssonové, včetně \"Skurken i muminhuset\" (1980) a \"Anteckningar från en ö\" (1993) nebo v románu z roku 1971 \"Lyssnerskan\", který je věnována jemu. Je také autorem velkého množství fotografií své sestry. \n\nJanssonovy fotografie byly popsány jako zdůrazňující počin umělecké tvorby a jeho technika byla poznamenána k tomu, aby se těžce spoléhala na perspektivu a vztah mezi světlem, tmou a středním kontrastem.\n\nBěhem padesátých let vytvořil s bratrem Larsem společnost Aerofoto. Navzdory své dlouhé fotografické kariéře se první fotografická výstava Janssona objevila až v roce 2000, u příležitosti jeho 80. narozenin.\n"}
{"id": "1476084", "url": "https://cs.wikipedia.org/wiki?curid=1476084", "title": "Socha Salvatora mundi (Nový Bydžov)", "text": "Socha Salvatora mundi (Nový Bydžov)\n\nBarokní socha Salvátora mundi neboli Spasitele světa se nalézá v parku mezi budovami staré nemocnice a dnešní chirurgické ambulance asi 500 m západně od centra města Nový Bydžov v okrese Hradec Králové. Barokní pískovcová socha z roku 1706 od neznámého autora je od 4. listopadu 1994 chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 12887/6-5792.\n\nNejstarší částí sochy je sokl z roku 1706, což je nejstarší pískovcová barokní památka ve městě Nový Bydžov. Původní socha se nedochovala, nejspíše byla rozbita při vichřici. Vlastní socha je z roku 1747. Původně stála na rozcestí dvou silnic, které vedou do Skochovic a Starého Bydžova na místě zvaném „U stínadel“, kde byly vykonávány popravy a Salvator mundi měl tedy spasit duše mrtvých.\n\nPískovcová socha Salvatora mundi stojí na čtyřbokém soklu s vysokými reliéfy sv. Jana Evangelisty, sv. Máří Magdalény a Bolestné Panny Marie. Na jeho čelní stěně je oválná kartuše s rytým nečitelným nápisem v jehož druhém řádku lze rozeznat dataci 1706. \n\nNa tomto soklu stojí na podstavci s profilovanou hlavicí a patkou vlastní socha Salvatora mundi. Na čelní stěně podstavce je kartuše s volutově ozdobenými okraji s nápisem SALVATOR MUNDI. Socha představuje stojící mužskou postavu oděnou v řasnatém rouše, s bosýma nohama, dlouhým vlnitým vlasem a vousem s pravou žehnající rukou zvednutou vzhůru a v levé držící panovnické jablko. Na levé boční straně dole je na soše signatura: MATES SWORTZ 174.\n\n"}
{"id": "1476097", "url": "https://cs.wikipedia.org/wiki?curid=1476097", "title": "Krajský přebor – Praha-město 1974/75", "text": "Krajský přebor – Praha-město 1974/75\n\nV soubojích Krajského přeboru – Praha-město 1974/75, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1975.\n\nZdroj:\n\nPoznámky:\n"}
{"id": "1476100", "url": "https://cs.wikipedia.org/wiki?curid=1476100", "title": "Bill Viola", "text": "Bill Viola\n\nBill Viola (* 25. ledna 1951, New York) je americký výtvarný umělec, představitel videoartu. Ve svých instalacích často pracuje i s dalšími digitálními technologiemi a elektronickou hudbou.\n\nVystudoval College of Visual and Performing Arts na Syracuse University v New Yorku, absolvoval roku 1973. Poté hodně spolupracoval s výtvarníky Nam June Paikem a Peterem Campusem a s experimentálním hudebním skladatelem Davidem Tudorem.\n\nV letech 1974–1976 pobýval ve Florencii, kde pracoval pro sdružení Art/Tapes/22 a zároveň studoval renesanční umění – jeho typickou metodou později bylo, že některé z klasických renesančních děl inscenoval do formy videozáznamu.\nV roce 2005 spolupracoval s dirigentem Esa-Pekka Salonenem a režisérem Peter Sellarsem na avantgardní podobě Wagnerovy opery \"Tristan a Isolda\".\n\nRoku 2011 obdržel ocenění Praemium Imperiale za sochařství.\n\nStálé sbírky jeho děl jsou v Institutu umění v Chicagu, Muzeu moderního umění v New Yorku, v Tate Gallery v Londýně či v Hammer Museum v Los Angeles.\n\nŽije v Long Beach v Kalifornii. \n"}
{"id": "1476103", "url": "https://cs.wikipedia.org/wiki?curid=1476103", "title": "Michal Šmarda", "text": "Michal Šmarda\n\nJméno a příjmení Michal Šmarda má více nositelů:\n\n"}
{"id": "1476109", "url": "https://cs.wikipedia.org/wiki?curid=1476109", "title": "Lengyeltóti", "text": "Lengyeltóti\n\nLengyeltóti [lenděltóti] () je město v Maďarsku v župě Somogy, spadající pod okres Fonyód. Nachází se asi 35 km severozápadně od Kaposváru a asi 9 km jihovýchodně od břehu Balatonu. Do roku 2013 byl správním městem okresu Lengyeltóti, ten byl však zrušen a přidělen okresu Fonyód. V roce 2015 zde žilo 3 003 obyvatel. Podle statistik z roku 2011 zde byli Maďaři (89 %), Romové (8,3 %) a i malé menšiny (vždy po 0,1 % obyvatel města) Němců, Chorvatů a Arménů.\n\nNejbližšími městy jsou Balatonboglár, Fonyód a Marcali. Blízko jsou též obce Buzsák, Gyugy, Hács, Kisberény, Öreglak a Szőlősgyörök.\n"}
{"id": "1476114", "url": "https://cs.wikipedia.org/wiki?curid=1476114", "title": "Aleksandra Těšínská", "text": "Aleksandra Těšínská\n\nAleksandra byla dcera těšínského knížete Boleslava I. a jeho ženy Eufemie Mazovské. Jméno dostala po své babičce - Alexandře Olgierdowně (1370–1434)\n\nByla provdána za uherského palatina Vladislava z Gary. V manželství se narodily dvě děti: syn Job a dcera Anna.\n\nPřesné datum úmrtí není známo. V listinách se naposledy objevuje 6. října 1460. Místo pohřbení není známo. \n\n"}
{"id": "1476116", "url": "https://cs.wikipedia.org/wiki?curid=1476116", "title": "Serie A 1963/64", "text": "Serie A 1963/64\n\nSoutěžní ročník Serie A 1963/64 byl 62. ročník nejvyšší italské fotbalové ligy a 32. ročník od založení Serie A. Soutěž začala 14. září 1963 a skončila 31. května 1964. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli AC Neapol, AC Benátky a US Palermo sestoupili do druhé ligy. Opačným směrem putovali tři týmy, jimiž byli ACR Messina (vítěz druhé ligy), SS Lazio a AS Bari.\n\nTitul v soutěži obhajoval klub FC Internazionale, který v minulém ročníku získal své 8. prvenství v soutěži.\n\nPoprvé v historii Serie A se muselo hrát dodatečný zápas o mistrovský pohár. Utkali se v něm kluby Bologna FC a FC Internazionale.\n\n\n\nNejlepším střelcem tohoto ročníku Serie A se stal dánský útočník Harald Nielsen. Hráč Bologna FC vstřelil 21 branek.\n"}
{"id": "1476118", "url": "https://cs.wikipedia.org/wiki?curid=1476118", "title": "Kostel svatého Jakuba Většího (Jičín)", "text": "Kostel svatého Jakuba Většího (Jičín)\n\nKostel svatého Jakuba Většího v Jičíně se nachází v okrese Jičín, Královéhradeckém kraji. Římskokatolický farní kostel náleží pod římskokatolickou farnost Jičín, biskupství královéhradecké. Nachází se na náměstí, poblíž Valdické brány a děkanství. Je propojen barokní chodbou s vedlejším zámkem.\n\nNechal jej postavit Albrecht z Valdštejna vedle svého zámku, na parcelách zbouraných měšťanských domů. Základní kámen byl položen v roce 1627. Architektem byl Giovanni Battista Pieroni, podle jehož návrhu byla stavba na půdorysu řeckého kříže s vložením věžovitých kaplí a předstupujícím pilastrovým průčelím. Stavbu zprvu vedl Andrea Spezza, Valdštejnův dvorní architekt, po jeho úmrtí v roce 1628 převzal vedení stavby Nicolo Sebregondi. Původní záměr stavby jakožto katedrály pro nové biskupství skončil po úmrtí Albrechta z Valdštejna, stavba byla zastavena a kupole spolu se čtyřmi věžemi již nikdy nebyly dokončeny. Ke zprovoznění a následného předání kostelu došlo až v roce 1655. Kostel za dobu své existence dvakrát vyhořel. Poprvé vyhořel v roce 1681, po němž bylo zapotřebí celý vnitřek kostela nově omítnout a v patře byly zřízeny dvě panské oratoře a následně v roce 1701 došlo k vysvěcení kostela. Podruhé v roce 1768, po němž došlo k rozsáhlejším škodám. O rok později došlo k propojení oratoře s panským sídlem a zámkem.\n\nO vnitřní malby včetně obrazů se postaral malíř rokoka a začínajícího klasicismu Josef Kramolín. Strop kopule je pokryt ilusivní malbou a pod kopulí ve sférických trojúhelnících se nacházejí obrazy evangelistů - Matouše, Marka, Lukáše a Jana. V transeptu se pod římsou nacházejí obrazy čtyř západních církevních otců - sv. Ambrože, sv. Augustina, sv. Řehoře Velikého a sv. Jeronýma.\n\nHlavní oltářní obraz je nesignovaný a zachycuje bitvu u Clavija roku 844, ve které Ramiro z Leonu porazil Saraceny. Nad vojskem se zjevuje sv. Jakub na bílém koni a dodává Španělům odvahu k boji. \n\nOkolo hlavního oltáře se nacházejí sochy v nadživotních velikostech vyobrazující apoštoly sv. Petra a sv. Pavla. U jižních stěn příčné lodi se nacházejí pozdně barokní oltáře Panny Marie a Nejsvětějšího Srdce Páně z řezbářské dílny Jelínků v Kosmonosích. Tyto oltáře jsou vyrobeny z polychromovaného dřeva a umělého mramoru. \n\nPři bočních stěnách kostela, v závěrech transeptu, se nacházejí oltáře sv. Anny a sv. Rodiny. I tato umělecká řezbářské díla zhotovená okolo roku 1770 jsou z dílny Jelínků v Kosmonosích.\n\nSochy k těmto oltářům byly přidány na začátku 20. století.\n\nMramorové desky presbytáře jsou připomínkou obětí Prusko-rakouské v roce 1866 a obětí války mezi Rakouskem-Uherskem a Osmanskou říší v roce 1878.\n\nV kostele se nacházejí pozdně romantické varhany na kůru zhotovené v roce 1903 firmou Emanuel Štěpán Petr z Prahy. V roce 2004 byla zahájená jejich rekonstrukce, která byla dokončená v roce 2018. Rekonstrukce stála 3 500 000 Kč.\n\nZvony byly do kostela pořízeny až v roce 1992. Jedná se o zvony - Svatý Jakub, Svatý Josef a Paní Zdislava\n"}
{"id": "1476122", "url": "https://cs.wikipedia.org/wiki?curid=1476122", "title": "Ádánd", "text": "Ádánd\n\nÁdánd je velká vesnice v Maďarsku v župě Somogy, spadající pod okres Siófok. Nachází se asi 8 km jihovýchodně od Siófoku. V roce 2015 zde žilo 2 125 obyvatel, z nichž jsou 89,3 % Maďaři, 2,4 % Romové a 0,9 % Němci.\n\nV blízkosti Ádándu prochází řeka Sió, Ádándem potok Kis-Koppány. Sousedními vesnicemi jsou Ságvár a Siójut.\n"}
{"id": "1476130", "url": "https://cs.wikipedia.org/wiki?curid=1476130", "title": "Sellye", "text": "Sellye\n\nSellye [šeje] (dříve též Sölle nebo Sejje, , , , , ) je město v Maďarsku v župě Baranya. Nachází se asi 39 km jihozápadně od Pécse a je správním sídlem stejnojmenného okresu. Město se rozkládá na ploše 25,18 km² a žije zde 2 479 obyvatel. Podle údajů z roku 2011 zde byli 86,4 % Maďaři, 7,8 % Chorvati, 3,2 % Romové a 1,2 % Němci.\n\nNejbližšími městy jsou Harkány, Szentlőrinc a Szigetvár. Blízko jsou též obce Bogdása, Csányoszró, Drávaiványi, Kákics a Sósvertike.\n\nNachází se zde termální lázně.\n"}
{"id": "1476134", "url": "https://cs.wikipedia.org/wiki?curid=1476134", "title": "Martin Kukla", "text": "Martin Kukla\n\nMartin Kukla (* 31. října 1982 Pelhřimov) je český politik a zkušební inženýr, od roku 2016 zastupitel a od roku 2018 náměstek hejtmana Kraje Vysočina, od roku 2019 člen předsednictva hnutí ANO 2011.\n\nV letech 1998 až 2002 absolvoval Gymnázium Pelhřimov a následně v letech 2002 až 2007 vystudoval obor elektrotechnická výroba a management na Vysokém učení technickém v Brně (získal titul Ing.). Mezi roky 2007 a 2018 pracoval jako zkušební inženýr ve společnosti Bosch Diesel v Jihlavě.\n\nMartin Kukla žije ve městě Počátky na Pelhřimovsku. Je ženatý, má dva syny.\n\nOd roku 2014 je členem hnutí ANO 2011, za něž kandidoval v komunálních volbách v roce 2014 do Zastupitelstva města Počátky, ale neuspěl (byl lídrem kandidátky). Zvolen nebyl ani ve volbách v roce 2018 (figuroval na posledním místě kandidátky).\n\nV krajských volbách v roce 2016 byl za hnutí ANO 2011 zvolen zastupitelem Kraje Vysočina. V únoru 2018 se stal novým náměstkem hejtmana Kraje Vysočina pro oblast ekonomiky a majetku, když byl odvolán jeho předchůdce Josef Pavlík.\n\nNa V. sněmu hnutí ANO 2011 v Praze byl dne 17. února 2019 zvolen členem předsednictva hnutí. Získal 117 hlasů od 231 delegátů.\n"}
{"id": "1476136", "url": "https://cs.wikipedia.org/wiki?curid=1476136", "title": "Mariánský sloup (Nový Bydžov)", "text": "Mariánský sloup (Nový Bydžov)\n\nMariánský sloup se nalézá uprostřed Masarykova náměstí v centru města Nový Bydžov v okrese Hradec Králové. Barokní pískovcový sloup z roku 1706 tvoří významnou architektonickou dominantu náměstí od významných sochařů Pacáků je chráněna jako kulturní památka ČR. Národní památkový ústav tento sloup uvádí v katalogu památek pod rejstříkovým číslem ÚSKP 33269/6-674.\n\nSloup byl založen už 3. května 1697, kdy byly položeny základy pro sloup a přidána socha Panny Marie Neposkvrněného početí. Samotné sousoší v základní podobě vzniklo až roku 1716, poté co se městem prohnala morová epidemie, která Nový Bydžov zasáhla o rok dříve, v roce 1715. Kolem sloupu bývala kamenná balustráda, která byla odstraněna roku 1891. \n\nSloup s centrální sochou Panny Marie Neposkvrněného početí stojí na čtyřbokém členitém podstavci se čtyřmi nakoso postavenými nárožními pilíři, na kterých stojí sochy světců, a konvexně vykrojenými stranami s nikami, ve kterých jsou umístěny sochy světců. \n\nSochy ve výklencích: svatý Roch (na východní straně), svatý Josef s Ježíškem (na jižní straně, přidán roku 1941, původně zde byla svatá Rozálie a po ní svatá Ludmila), svatý Šebestián (na západní straně) a svatý František Xaverský (na severní straně).\n\nSochy na pilířích: svatý Jan Nepomucký (na jihovýchodní straně), svatý Vavřinec (na jihozápadní straně), svatý Václav (na severozápadní straně) a svatý Florián (na severovýchodní straně).\n\n"}
{"id": "1476139", "url": "https://cs.wikipedia.org/wiki?curid=1476139", "title": "Anna Zaháňská († 1426/1433)", "text": "Anna Zaháňská († 1426/1433)\n\nAnna Zaháňská (polsky Anna żagańska) (narozena 1390/1397, zemřela 1426, nejpozději 30. červenec 1433) – od roku 1417 kněžna osvětimská.\n\nAnna byla dcerou zaháňského knížete Jindřicha VIII. Vrabce († 1397) a opolské kněžny Kateřiny Opolské († 1420).\n\nOkolo roku 1417 byla provdána za Kazimíra Osvětimského. Dle historiků bylo manželství uzavřeno, aby si Kazimír zajistil přízeň a podporu bratrů Anny ve sporu se strýcem Boleslavem I. o dědictví Hlohovského knížectví po svém dědovi Přemyslovi I. Nošákovi. Spor rozhodl bratr Anny – Jindřich IX. Starší († 1467) ve prospěch Kazimíra.\n\nV manželství se narodili tři synové:\n\n\nMísto jejího pochování není známo. Historici připouští, že by mohla být pohřbena v kostele kláštera dominikánů v Osvětimi (polsky \"Kościół Matki Bożej Wspomożenia Wiernych\"), kde byl pochován i její manžel Kazimír.\n\nPo její smrti se Kazimír oženil ještě jednou, s Markétou, dcerou Jana II. Opavského. Druhé manželství bylo bezdětné.\n\n"}
{"id": "1476143", "url": "https://cs.wikipedia.org/wiki?curid=1476143", "title": "Dům čp. 57 (Štramberk)", "text": "Dům čp. 57 (Štramberk)\n\nDům čp. 57 stojí na ulici Kopec ve Štramberku v okrese Nový Jičín. Roubený dům byl postaven pravděpodobně v roce 1787. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 57 byl postaven pravděpodobně v roce 1787. Byl přestavována a v druhé polovině 20. století byla část domu stržena a nahrazena zděnou patrovou stavbou.\n\nDům je přízemní roubená stavba obdélného půdorysu s průčelím orientovaným kolmo na svah. Je postaven na vysoké kamenné podezdívce, která vyrovnává svahovou nerovnost. Podezdívka měla klenuté prostory, které měly vlastní vchod z jihu. Stavba je roubená z hrubě otesaných kuláčů. Na roubenou stavbu kolmo bylo přistavěno hospodářské křídlo se sedlovou střechou. Tato část a část západního průčelí byla ubourána a nahrazena zděnou patrovou stavbou. Štít do údolí měl ukončení kabřincem a podlomením. Opět přestavbou ve druhé polovině 20. století byla sedlová střecha doplněna polovalbou nad štítem do údolí. Zachována zůstala zídka s půlkruhově zaklenutou brankou – vstupem do dvora a větší část historického roubeného jádra.\n\n\n"}
{"id": "1476146", "url": "https://cs.wikipedia.org/wiki?curid=1476146", "title": "Doležalův dvorec (Nový Bydžov)", "text": "Doležalův dvorec (Nový Bydžov)\n\nBarokní budova tzv. Doležalova dvorce se nalézá na třídě Čsl. armády ve městě Nový Bydžov v okrese Hradec Králové. Barokní stavba z konce první třetiny 18. století s novobarokní přístavbou představuje poslední příklad předměstské barokní dvorcové zástavby se zachovalou obytnou budovou na Chlumecku a Novobydžovsku. Budova je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 46264/6-668.\n\nDoležalův dvorec byl postaven v barokním slohu v době kolem let 1720–1730. Později byl klasicistně a novobarokně upravován. Majitel Jan B. Doležal postavil v jižní části zděný cihlový dům. Do dnešní doby se dochoval pouze hlavní obytný objekt, vjezdová brána a část zděného plotu v ulici Dr. M. Tyrše. V současné době probíhají práce na rekonstrukci dvorce.\n\nPůvodně uzavřený dvorec sestává z patrové budovy čp. 103 s mansardovou střechou krytou bobrovkami, zabírající čelní stranu pozemku do ulice Čs. armády. Budova má bohatě plasticky členěnou fasádou včetně dochovaných historických oken. Po její levé straně je připojena zděná oblouková trojosá vjezdová brána s bočními brankami s bohatě členěnou fasádou. Památkově chráněná je část ohradní zdi, spojující oba domy v boční ulici. \n\n"}
{"id": "1476148", "url": "https://cs.wikipedia.org/wiki?curid=1476148", "title": "Seznam abatyší cisterciáckého kláštera na Starém Brně", "text": "Seznam abatyší cisterciáckého kláštera na Starém Brně\n\nToto je seznam abatyší kláštera cisterciaček na Starém Brně. Starobrněnský klášter byl založen Eliškou Rejčkou roku 1323 a fungoval až do zrušení v roce 1783.\n"}
{"id": "1476149", "url": "https://cs.wikipedia.org/wiki?curid=1476149", "title": "Adorjánháza", "text": "Adorjánháza\n\nAdorjánháza je vesnice v Maďarsku v župě Veszprém, spadající pod okres Devecser. Sdílí společně území s vesnicí Egeralja. Nachází se asi 23 km severozápadně od Devecseru. V roce 2015 zde žilo 362 obyvatel, z nichž jsou 98,6 % Maďaři, 6,8 % Romové, 1,1 % Ukrajinci, 0,8 % Rusíni a 0,3 % Němci.\n\nSousedními vesnicemi jsou Egeralja, Külsővat, Mersevát a Nemesszalók.\n\nPrvní písemná zmínka pochází z roku 1476, kdy byla Adorjánháza zmiňována jako Adryanhaza. V roce 1696 již byla zmíněna jako Adorjánháza, pravděpodobně byla pojmenována po maďarském křestním jméně \"Adorján\" (česky Adrián). V roce 1949 se Adorjánháza spojila s Egeraljou a nová vesnice získala název Adorjánháza, v roce 1991 se však opět rozdělily na dvě samostatné vesnice.\n"}
{"id": "1476150", "url": "https://cs.wikipedia.org/wiki?curid=1476150", "title": "Jaroslav I. Smiřický ze Smiřic", "text": "Jaroslav I. Smiřický ze Smiřic\n\nJaroslav I. Smiřický ze Smiřic (1513 – 18. listopadu 1597 Malá Strana, Praha) byl český šlechtic a zakladatel kostelecké linie Smiřických ze Smiřic, jednoho z nejbohatších českých rodů. Působil jako diplomat a zastával i vysoké dvorské úřady Českého království za vlády tří panovníků. Ve středních Čechách vytvořil rozsáhlou rodovou doménu.\n\nNarodil se jako syn Zikmunda I. Smiřického (1468–1548) a jeho druhé manželky Kunhuty z Fictumu (asi 1490 – asi 1540). Jeho mladší bratr Albrecht (1528–1566) založil náchodskou linii a nejmladší Jindřich (1535–1569) hruboskalskou.\n\nKariéru zahájil na dvoře českého krále Ferdinanda I. (vládl 1526–1564), kterého v roce 1540 doprovázel jako číšník do Habsburského Nizozemí (Gentu). V roce 1543 zase tvořil doprovod královy dcery Alžběty do Polska, kde se stala manželkou pozdějšího polského krále Zikmunda II. Augusta Jagellonského (vládl 1548–1572). Během Šmalkaldské války stál věrně na katolické straně a zúčastnil se i rozhodující bitvy u Mühlbergu 24. dubna 1547. O rok později doprovázel arcivévodu Maxmiliána do Španělska, který cestoval za svou sestřenicí a nevěstou Marií. Protože však tehdy zemřel jeho otec, vrátil se na konci září 1548 z Valladolidu do Čech. Ovšem v letech 1551–1552 se zúčastnil prestižní výpravy české šlechty, která tvořila doprovod Maxmiliána a jeho manželky z Janova do Vídně. Byl tedy mezi 53 šťastnými pány a rytíři, kteří mohli cestou poznat renesanční architekturu a ideje humanismu. Na italském území se zdržel déle, neboť jeho a Vratislava z Pernštejna Maxmilián pověřil diplomatickou misí k papeži Juliu III (papežem 1550–1555). V roce 1553 doprovázel do Polska další dceru Ferdinanda I. Kateřinu, která se stala třetí manželkou Zikmunda II. Augusta. V roce 1554 byl i s celým svým rodem povýšen císařem Karlem V. na říšského barona. Stýkal se také s českým místodržitelem arcivévodou Ferdinandem Tyrolským, navštívil ho i na jeho zámku Ambras u Innsbrucku.\n\nPatřil ke šlechticům, kteří v roce 1575 prosazovali Českou konfesi.\n\nZastával dvorské úřady. V letech 1571–1586 byl dvorským maršálkem (maršálkem královského dvora) Českého království. Z titulu tohoto úřadu nesl při pohřbu krále Maxmiliána II. ve smutečním průvodu před rakví korunovační meč. Od roku 1587 až do své smrti byl dvorským hofmistrem (hofmistrem královského dvora).\n\nZemřel 18. listopadu 1597 v paláci Smiřických na Malostranském náměstí v Praze ve věku 84 let a byl pohřben pod kněžištěm zámecké kaple svatého Vojtěcha v Kostelci nad Černými lesy. Po roce 1990 byla jeho rakev restaurována a umístěna v sakristii.\n\nJaroslavovi Smiřickému se podařilo vytvořit velkou ucelenou majetkovou doménu na východ od Prahy. V roce 1548 zdědil po otci škvorecké panství s nově upraveným reprezativním renesančním zámkem. Někdy před rokem 1560 však přešel na bratra Albrechta. Květnice s tvrzí byla součástí škvoreckého panství do roku 1558, kdy byla prodána bratrům Matyášovi a Burianovi Pechancům z Kralovic a připojena ke Křenici, avšak v roce 1575 byla koupena od královské komory zpět a definitivně připojena ke Škvorci.\n\nV roce 1558 koupil od královské komory výnosné panství Kostelec nad Černými lesy (do roku 1920 zvané Černý Kostelec) za 30 tisíc kop grošů českých. Zámek, který se stal jeho hlavním venkovským sídlem, nechal renesančně přestavět. Nad první bránou je vytesaný alianční erb Jaroslava Smiřického a jeho ženy. Pod kaplí dal zřídit rodinnou hrobku. K panství patřil také Mukařov, Srbín a Žernovka. V roce 1572 zakoupil zadlužené panství Říčany s městečkem, rozbořeným a pustým zámkem, pivovarem, poplužním dvorem, pustými vesnicemi Nesvačily a Předčicemi a pustým dvorem Lehovicemi za 9 500 kop od Jetřicha Ostrovec z Kralovic, kterému prodej přikázal český zemský soud, a připojil je ke kosteleckému panství.\n\nV roce 1579 přikoupil od Ferdinanda Reinšpergera z Reinšperka a Drškovic Uhříněves za 28 tisíc kop. Centrem správy uhříněveského panství se stal zámek, který byl přestavěn z bývalé komendy johanitů. K uhříněveskému panství připojil i tvrz, poplužní dvůr a ves Pitkovice, které koupil v roce 1589 od Václava Strnada z Tryskovic.\nV roce 1589 koupil od Viléma staršího Malovce Koloděje. Ve stejném roce mu postoupili Václav Homut z Harasova a jeho manželka Eva Malovcová z Malovic tvrz, poplužní dvůr a ves Sibřinu.\n\nV roce 1579 koupil Tuchoraz za 10 tisíc kop. Dále vlastnil Jiřice, Stříbrnou Skalici, Kostelní Střimelice, Jevany, Černé Voděrady a Pečky.\n\nDne 17. června 1594 sepsal závěť, ve které zformuloval svěřenectví. Protože neměl syny, kteří se dožili dospělého věku, majetek zdědil jeho synovec Zikmund II. Smiřický ze Smiřic z hruboskalské větve rodu. Ves Koloděje se zámkem a Hájek odkázal své manželce Kateřině, která se na Kolodějský zámek v roce 1599 nastěhovala. Po její smrti v roce 1604 byly opět připojeny k uhříněveskému a černokosteleckému panství.\n\nV zámecké kapli sv. Vojtěcha v Kostelci nad Černými lesy je křídlový oltář, na kterém je vlevo vyobrazen Jaroslav v černozlaté zbroji se svými dvěma syny a vpravo jeho choť Kateřina s dvěma dcerami.\n\nOženil se 20. října 1555 na zámku Budyně nad Ohří s Kateřinou Zajícovou z Házmburka († 6. května 1604, pohřbena v Kostelci nad Černými lesy). Narodili se jim dva synové a dvě dcery:\n\n\nDěti se nedožily dospělého věku, a tak kostelecká větev rodu v roce 1597 vymřela.\n\n\n"}
{"id": "1476152", "url": "https://cs.wikipedia.org/wiki?curid=1476152", "title": "Elektrovodivé saze", "text": "Elektrovodivé saze\n\nElektrovodivé saze jsou tvořeny elementárním uhlíkem, mají sférický tvar a jsou orientovány do agregátů a aglomerátů. Od ostatních forem uhlíku (diamant, grafit, koks) se liší tím, že mají komplexní konfiguraci, koloidní rozměry a kvazi-grafitickou strukturu. Čistota a složení těchto sazí je prakticky bez anorganických nečistot a extrahovatelných organických látek.\n\nAngličtina rozlišuje dva termíny pro saze a to:\n\nSaze lze charakterizovat jako látky s obsahem amorfního uhlíku nad 97 %. Nacházejí široké uplatnění v mnoha odvětvích průmyslové chemie. Z velké části se využívají v plastikářském a gumárenském průmyslu, kde saze zlepšují funkci elektrovodivostní, elektromagnetické či teplotně-vodivostní charakteristiky plastů a pryží. Pro jejich schopnost pigmentace mohou být dále saze využívány při výrobě speciálních tiskařských inkoustů, barev a laků. Díky rozvinuté porézní struktuře jsou rovněž využívány jako nosiče katalyzátorů nebo pro své dobré sorpční vlastnosti např. k záchytům plynných polutantů ve spalovnách odpadů. \n\nMezi saze tohoto typu patří převážně vodivý typ sazí, který se vyznačuje spojením extrémně vysokého měrného povrchu a široce rozvinuté struktury - mikroporozity. Současně vykazují elementární sazové částice i vysoký stupeň agregace. Saze jsou schopny vytvářet svým seskupením vodivostní strukturu v plastech, pryžích a dalších kompozitech. Tyto základní vlastnosti elektrovodivých sazí předurčují i hlavní směr jejich aplikačního použití, tj. úpravou elektrické vodivosti téměř všech typů plastických materiálů při relativně nízkém přídavku sazí, přičemž v úvahu přichází využití modifikací od antistatické úpravy až po vodivou úpravu polymerů. Další výhodnou vlastností elektrovodivých sazí je vysoká schopnost absorpce záření UV viditelného spektra, tj. jako UV stabilizátorů plastů či jako pigmentů do tiskařských inkoustů, barev a laků nebo k barvení plastů, pryží a tmelů. \n\nSaze vznikají jako vedlejší produkt tzv. parciální oxidace, ve které se působením směsi kyslíku a vodní páry při vysokých teplotách okolo 1300°C štěpí ropné zbytky jako např. vakuové zbytky destilace ropy nebo zbytky z procesu termického krakování. \n\nParciální oxidací různých surovin se vždy tvoří plynná směs obsahující CO, CO2, H2O, H2, CH4 a ze sirných sloučenin vzniklý H2S a COS a jako nežádoucí produkt vznikají saze. Množství sazí stoupá se vzrůstající molekulovou hmotností nástřiku. Při zplyňování metanu jich vzniká cca 0,02 % hm., při zplyňování ropných zbytků 1-3 % hm.\n\nVe vlastním procesu jsou saze zachycovány vypírkou do vody, čímž vzniká tzv. sazová voda. Vzniklá sazová voda s obsahem 7-15 g/l sazí se dále zpracovává ve výrobně na několik typů uhlíkatých substrátů. Principem výroby je izolace uhlíku ze sazové vody pomocí granulačního benzinu, kdy intenzivní homogenizací dochází k přenosu uhlíku z vodné do organické fáze, tedy k přechodu suspenze voda-uhlík na suspenzi benzin-uhlík, a to ve formě uhlíkatých granulí. Uhlíkaté granule se v následujících provozních postupech zpracují na hotový výrobek - uhlíkatý substrát. Poměr obou medií je závislý zejména na obsahu uhlíku a na fyzikálně-chemických vlastnostech sazové vody a granulačního benzinu. \n\nV zásadě jsou saze tvořeny elementárním uhlíkem, který má však mnohem méně uspořádanou strukturu než např. grafit. Saze neexistují jako diskrétní částice, ale během výrobního procesu se kulovité částice sazí nazývané též primární částice shlukují, neboli agregují do podoby řetězců nebo klastrů. Tyto agregáty jsou pak nejmenšími jednotkami sazí a definují tzv. primární strukturu. Primární struktura je charakterizována: velikostí primárních částic, velikostí povrchu, velikostí a strukturou agregátů či chemickým „složením“ povrchu sazí. Tyto charakteristiky předurčují další vlastnosti sazí, jakými jsou adsorpční vlastnosti, hustota, elektrická vodivost, absorpce UV záření či viditelného světla. \n\nNejdůležitější vlastností sazí je velikost jejich primárních částic a s ní související velikost povrchu. Velikost primárních částic popisuje velikost individuálních kulových částic, které tvoří primární strukturu. Velikost částic se stanovuje elektronovým mikroskopem a platí, že čím menší částice, tím větší je velikost jejich povrchu. Velikost částic sazí se pohybuje v rozmezí 10 až 100 nm, velikost povrchu částic od 20 do 1500 m/g. Obecně platí, že malé částice sazí s vysokým povrchem jsou tmavší, mají vyšší viskozitu a nižší smáčivost, jsou obtížněji dispergovatelné, mají vyšší vodivost a dobře absorbují UV záření.\n\nTextura\n\nDalší velmi významnou charakteristikou sazí je struktura a velikost agregátů. Rozměr a složitost (komplexnost) struktury agregátů je dána počtem kulových primárních částic sazí, které se shlukují během výrobního procesu. Vysoce komplexní struktura sazí se skládá z rozvětvených řetězců s mnoha sekundárně vytvořenými prostory v agregátu, naopak málo rozvinutá struktura agregátu představuje menší shluky kulových částic, a tedy menší prostor uvnitř agregátu. Struktura agregátu není závislá na velikosti částic a je zřejmé, že pro stejně veliké částice existují agregáty se zcela odlišnou strukturou. Obecně platí, že saze s rozvinutější a komplexnější strukturou jsou snáze dispergovatelné, mají nižší smáčivost, vyšší elektrickou vodivost a vyšší viskozitu.\n\nVlastnosti povrchu\n\nPovrchové chemické složení sazí je neméně významnou vlastností. Na povrchu sazí se vyskytují chemisorbované komplexy obsahující kyslík, jako jsou karboxylické, chinonické či fenolické skupiny. Tyto skupiny obsahující kyslík mohou významným způsobem ovlivnit např. chemickou reaktivitu, smáčivost, katalytické vlastnosti sazí, elektrickou vodivost apod.\n\n\"Obrázek: Schéma vytvoření struktury a textury sazí\"\n\nKompozitní aplikace\n\nMezi světové výrobce sazí patří UNIPETROL (Chezacarb), CABOT Corporation (Vulcan), DEGUSSA (Printex), AKZO-Nobel (Ketjenblack), TIMCAL (Ensaco), BIRLA CARBON (Conductex), ORION ENGINEERED CARBONS (XPB). \n\n\n"}
{"id": "1476155", "url": "https://cs.wikipedia.org/wiki?curid=1476155", "title": "Egeralja", "text": "Egeralja\n\nEgeralja je malá vesnička v Maďarsku v župě Veszprém, spadající pod okres Devecser. Sdílí společně území s vesnicí Adorjánháza. Nachází se asi 21 km severozápadně od Devecseru. V roce 2015 zde žilo 227 obyvatel, z nichž jsou 94,7 % Maďaři a 1,2 % Němci.\n\nSousedními vesnicemi jsou Adorjánháza a Csögle.\n"}
{"id": "1476160", "url": "https://cs.wikipedia.org/wiki?curid=1476160", "title": "Adorjás", "text": "Adorjás\n\nAdorjás (vyslovováno [adorjáš]) je malá vesnička v Maďarsku v župě Baranya, spadající pod okres Sellye. Nachází se asi 17 km východně od Sellye. V roce 2015 zde žilo 189 obyvatel, z nichž jsou (dle údajů z roku 2011) 100 % Maďaři, 72,4 % Romové a 0,6 % Chorvati.\n\nSousedními vesnicemi jsou Baranyahídvég, Drávapiski, Kémes, Kisszentmárton, Kórós a Sámod.\n"}
{"id": "1476161", "url": "https://cs.wikipedia.org/wiki?curid=1476161", "title": "Kimberly Ribbleová", "text": "Kimberly Ribbleová\n\nKimberly Ribbleová (provd. Ribbleová-Orrová) (* 11. srpna 1973 Hamilton) je bývalá kanadská zápasnice – judistka.\n\nS judem začínala v rodném Hamiltonu v 6 letech. Připravovala se pod osobním vedením Mitchella Kawasakiho v klubu Rendokan. V kanadské ženské reprezentaci se pohybovala od roku 1993 v polotěžké váze do 72 (78) kg. Jako reprezentační dvojka za Niki Jenkinsovou často startovala v nižší střední nebo v roce 1996 dokonce v těžké váze nad 72 kg, ve které neuspěla v kanadské olympijské nominaci pro start na olympijských hrách v Atlantě. V kanadské olympijské nominaci uspěla za čtyři roky v roce 2000. Na olympijských hrách v Sydney nestačila v úvodním kole na Kubánku Diadenis Lunaovou. Vzápětí ukončila sportovní kariéru kvůli vleklým problémům s koleny. Věnuje se trenérské práci v Hamiltonu.\n\nV roce 2006 měla dopravní nehodu. Z nehody si odnesla četná poranění, která řešila i alternativní léčbou. Při akupunktuře jí terapeut omylem propíchl levou plíci, o kterou následně přišla kvůli zánětu.\n\n\n"}
{"id": "1476162", "url": "https://cs.wikipedia.org/wiki?curid=1476162", "title": "Dům čp. 90 (Štramberk)", "text": "Dům čp. 90 (Štramberk)\n\nDům čp. 90 stojí na ulici Dolní Bašta ve Štramberku v okrese Nový Jičín. Roubený dům byl postaven pravděpodobně po požáru v roce 1855. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 90 byl přistaven na terase k domu čp. 276 na konci 18. století. Po požáru v roce 1855 se stal samostatným s popisným číslem 90. Dům prošel rekonstrukcí na začátku 21. století.\n\nDům je přízemní roubená stavba obdélného půdorysu na terase pod domem čp. 176 s dvojdílnou dispozicí – se síní a jizbou. Orientován je tříosou okapovou stranou do ulice. Je postaven na vysoké kamenné podezdívce, která vyrovnává svahovou nerovnost. Podezdívka má klenuté sklepní prostory, ve kterých je umístěna garáž. Stavba je roubená z hrubě otesaných kuláčů. Obě průčelí byla jednoosá. Dům má pultovou střechu. Po rekonstrukci na počátku 21. století musely být vyměněny narušené konstrukce včetně střechy. I přes tyto zásahy má dům zachovalé starší jádro.\n\n\n"}
{"id": "1476164", "url": "https://cs.wikipedia.org/wiki?curid=1476164", "title": "Jaroslav Doubrava (rozcestník)", "text": "Jaroslav Doubrava (rozcestník)\n\nJméno a příjmení Jaroslav Doubrava má více nositelů:\n\n"}
{"id": "1476166", "url": "https://cs.wikipedia.org/wiki?curid=1476166", "title": "Popiel I.", "text": "Popiel I.\n\nPopiel I. byl legendární vládce Polska, který se odvozuje od dynastie Popielů (polsky \"Popielidzi\", anglicky \"Popielids\"). \nPodle Vincenta Kadlubka (polsky \"Wincenty Kadłubko\") jde o vnuka Leška II. (polsky \"Leszek II.\"), syna Leška III. (polsky \"Leszek III.\"). Matkou by měla být žena z linie, která vedel k Aurelii Cottě. Tedy jedna ze sester Julia Caesara.\n\nJde o otce legendárního Popiela II., kterého snědly myši (\"legenda\"). Podle V. Kadlubka šlo o krutého vládce, který vládl společně ještě s dalšími dvaceti adoptovanými bratry, kteří ještě za jeho života zvolili jeho syna za svého krále. Podle kroniky – Velkopolská kronika (polsky \"Kronika wielkopolska\") však až po jeho smrti.\n\nPodle autora Jana Dluhoše (polsky \"Jan Długosz\") vedl mnohé vítězné bitvy. Dle něj to byl však prostý vládce. Kronikář datoval jeho vládu okolo roku 800.\n\nPodle Jana Dluhoše vládl v Krakově. Později přenesl vládu (\"sídlo\") do Hnězdna (polsky \"Gniezno\") a posléze zřídil nové sídlo v Krušvici (polsky \"Kruszwica\"). Podle Martina Bielského (polsky \"Marcin Bielski\") to bylo zapříčiněno obavou o svou moc, kdy Krakov byl uprostřed teritoriálních zájmů Franků a Rusů.\n\nBenedikt Chmielovský (polsky \"Benedykt Chmielowski\") ve svém díle Nové Atény (polsky \"Nowe Ateny\", anglicky \"New Athens\") umístil datum jeho smrti do roku 815, tedy jeho vláda trvala asi 15 let.\n\n"}
{"id": "1476167", "url": "https://cs.wikipedia.org/wiki?curid=1476167", "title": "Josef Fanta (rozcestník)", "text": "Josef Fanta (rozcestník)\n\nJméno a příjmení Josef Fanta má více nositelů:\n\n"}
{"id": "1476169", "url": "https://cs.wikipedia.org/wiki?curid=1476169", "title": "Jan Kasal (rozcestník)", "text": "Jan Kasal (rozcestník)\n\nJméno a příjmení Jan Kasal má více nositelů:\n\n"}
{"id": "1476171", "url": "https://cs.wikipedia.org/wiki?curid=1476171", "title": "Drozd (rozcestník)", "text": "Drozd (rozcestník)\n\nDrozd může být:\n\n"}
{"id": "1476174", "url": "https://cs.wikipedia.org/wiki?curid=1476174", "title": "Jiří Hanzl (rozcestník)", "text": "Jiří Hanzl (rozcestník)\n\nJméno a příjmení Jiří Hanzl má více nositelů:\n\n"}
{"id": "1476175", "url": "https://cs.wikipedia.org/wiki?curid=1476175", "title": "Socha svatého Jana Nepomuckého (Olešnice v Orlických horách)", "text": "Socha svatého Jana Nepomuckého (Olešnice v Orlických horách)\n\nSocha svatého Jana Nepomuckého je socha v jihozápadní polovině náměstí u průjezdní komunikace v Olešnici v Orlických horách v okrese Rychnov nad Kněžnou. \nSocha je chráněna jako kulturní památka od 3. října 2014. Národní památkový ústav tuto sochu uvádí v katalogu památek pod rejstříkovým číslem 105455. V klasicistním duchu pojatá socha z roku 1826 byla objednána místními dobrodinci u vambereckého sochaře Karla Mielnického. Původně byla socha umístěna u silnice na Nové Město nad Metují.\n\n"}
{"id": "1476177", "url": "https://cs.wikipedia.org/wiki?curid=1476177", "title": "Popielové", "text": "Popielové\n\nPopielové (polsky Popielidzi) – odborný název, který je používán populárně-naučné literatuře, jde o pojmenování mytické dynastie, která vládla před Piastovci. Její poslední člen se měl jmenovat Popiel III., což je ve shodě se záznamy Galluse Anonymuse.\n\nSlovo \"\"Popiel\"\" v polštině znamená označení pro barvu: \"šedá\", \"popelavá\". Zatím co pro slovo \"popel\" je polské slovo: \"popiół\".\n\nHistorie tři předchůdců Měška I. (polsky \"Mieszko I.\") Siemomysła, Lestka a Siemovíta (\"řazeno od Měška směrem nahoru\") se zdá být historiky a badateli obecně akceptována. Postavy Popiela I., nebo Piasta vzbuzují větší diskuzi. Z polských kronik je jediné dílo a to kronika Galluse Anonymuse, která se zmiňuje o časech před panováním Měška I. Autor Gallus Anonymus v ní uvádí jediného knížete, který panoval před Piastovci a to byl Popiel. \n\nDalší členové dynastie Popielů jsou známí z kronik Vincenta Kadlubka (polsky \"Wincenty Kadłubko\"), nebo Jana Dluhoše (polsky \"Jan Długosz\"), které nauka zásadně odmítá, a to jako zdroje které by objasnily historii před Piastovci. \n\nZa prvního vládce této dynastie je považován Lešek II. (polsky \"Leszko II.\"), který je popsán Vincentem Kadlubkem, stejně jako Janem Dluhošem. Jeho synem a nástupcem byl Lešek III. (polsky \"Leszko III.\"), jeho synem pak byl Popiel I. Posledním vládcem měl být Popiel II., syn Popiela I. \n\nMimo Popiela I. měl mít Lešek III. ještě 20 (slovy \"dvacet\") nemanželských synů.\n\nVšechny legendární předpiastovské vládce jistý autor z 18. století Benedikt Chmielowski (polsky \"Benedykt Chmielowski\") ve svém díle \"Nové Atény\", počítá do \"\"Prvních klasických monarchů Polska\"\" (polsky \"Pierwsza Classis Monarchia Polski\").\n\nHistorik Felix Konečný (polsky \"Feliks Koneczny\") poprvé nazval dynastii, ze které povstal Popiel, jménem Popielové (polsky \"Popielówie\").\n\n Lešek I. > Lešek II. > Lešek III. > 1. Popiel I. > Popiel II. > Popiel III.\n\n"}
{"id": "1476179", "url": "https://cs.wikipedia.org/wiki?curid=1476179", "title": "Magnesia Litera 2019", "text": "Magnesia Litera 2019\n\nMagnesia Litera 2019 je 18. ročník cen Magnesia Litera.\n\n\n\n\n\n\n\n\n\n\n\n"}
{"id": "1476180", "url": "https://cs.wikipedia.org/wiki?curid=1476180", "title": "Seidži Ozawa", "text": "Seidži Ozawa\n\nSeidži Ozawa, japonsky 小澤 征爾 (* 1. září 1935, Šen-jang) je japonský dirigent. Je proslulý svým dramatickým a expresivním stylem dirigování, při němž se dokonce již i zranil.\nNarodil se na území dnešní Číny. Chtěl být klavíristou, avšak v šestnácti letech utrpěl zranění ruky a přeorientoval se na dirigování. Učil se na škole Toho v Tokiu, pod vedením Hideo Saita. Poté řídil orchestr japonského rozhlasu a televize a Japonskou filharmonii. Roku 1959 odjel do Evropy. Vyhrál zde ihned, ve svých 24 letech, soutěž pro mladé dirigenty na festivalu v Besançonu. Svou techniku pak zdokonaloval u Charlese Muncha.\n\nPoté, v letech 1965-1969, vedl symfonický orchestr v Torontu. V letech 1970-1976 symfonický orchestr v San Francisku, v letech 1974-2002 Bostonský symfonický orchestr. Poté převzal funkci hudebního ředitele Vídeňské státní opery, vedl ji v letech 2002-2010.\n\nRoku 1992 založil hudební festival ve městě Macumoto. Původně se jmenoval Saito Kinen (k poctě jeho učitele), od roku 2015 nese Ozawovo jméno.\n\n"}
{"id": "1476181", "url": "https://cs.wikipedia.org/wiki?curid=1476181", "title": "Dům čp. 97 (Štramberk)", "text": "Dům čp. 97 (Štramberk)\n\nDům čp. 97 stojí na ulici Jaroňkova ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 97 byl majetkem rodiny Baarovy a do konce 19. století je majetkem rodiny Petrášovy.\n\nDům je přízemní roubená stavba obdélného půdorysu. Orientován je pětiosou okapovou stranou do ulice, ve střední ose je umístěn vchod. Je postaven na nízké kamenné podezdívce, která vyrovnává svahovou nerovnost. Dům je rouben z kuláčů. Roubena stavba má sedlovou střechu s bedněným štítem, podlomením a výzorníky. K východnímu průčelí byla přistavěna roubená hospodářská budova, která byla upravena na zděný přístavek se sedlovou střechou.\n\n\n"}
{"id": "1476182", "url": "https://cs.wikipedia.org/wiki?curid=1476182", "title": "Kurka", "text": "Kurka\n\nPříjmení Kurka nosí více významných osobností:\n\n"}
{"id": "1476183", "url": "https://cs.wikipedia.org/wiki?curid=1476183", "title": "Paleček (příjmení)", "text": "Paleček (příjmení)\n\nPříjmení Paleček nesli nebo nesou:\n\n"}
{"id": "1476186", "url": "https://cs.wikipedia.org/wiki?curid=1476186", "title": "Josef Paleček (rozcestník)", "text": "Josef Paleček (rozcestník)\n\nJméno a příjmení Josef Paleček má více nositelů:\n\n"}
{"id": "1476187", "url": "https://cs.wikipedia.org/wiki?curid=1476187", "title": "Tereza Semotamová", "text": "Tereza Semotamová\n\nTereza Semotamová (* 1983 Boskovice) je česká spisovatelka. Vystudovala scenáristiku a dramaturgii na JAMU a germanistiku na Filozofické fakultě Masarykovy univerzity. Překládá z němčiny, je autorkou rozhlasových her. Prozaicky debutovala v roce 2007 příspěvkem v knize \"Čtyřikrát jinak\", kterou napsala spolu se svými čtyřmi kamarádkami.\n\n"}
{"id": "1476188", "url": "https://cs.wikipedia.org/wiki?curid=1476188", "title": "Dům čp. 99 (Štramberk)", "text": "Dům čp. 99 (Štramberk)\n\nDům čp. 99 stojí na ulici Jaroňkova ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů a za hradbami 19 domů. Za panování jezuitů bylo v roce 1656 uváděno 53 domů. První zděný dům (čp. 10) byl postaven na náměstí v roce 1799. V roce 1855 postihl Štramberk požár, při němž shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 99 byl postaven na konci 18. století a upravován v první čtvrtině a druhé polovině 20. století.\n\nDům je přízemní poloroubená stavba obdélného půdorysu. Orientován je dvouosou štítovou stranou do ulice. Je postaven na nízké kamenné podezdívce, která vyrovnává terénní nerovnost. Dům je rouben z tesaných trámů. Roubená stavba má sedlovou střechu krytou šindelem, s bedněným štítem s trojdílným oknem, podlomením a kabřincem. K severnímu průčelí byla přistavěna zděná část se sedlovou střechou.\n\n\n"}
{"id": "1476194", "url": "https://cs.wikipedia.org/wiki?curid=1476194", "title": "Jan Mládek (rozcestník)", "text": "Jan Mládek (rozcestník)\n\nJméno a příjmení Jan Mládek má více nositelů:\n\n"}
{"id": "1476196", "url": "https://cs.wikipedia.org/wiki?curid=1476196", "title": "Soběslav (kníže Dalen)", "text": "Soběslav (kníže Dalen)\n\nSoběslav (kníže Dalen) (polsky Sobiesław) (9. století) – jeden ze synů legendárního knížete Leška III. (polsky \"Leszek III.\")\n\nPodle legendy měl od svého otce získal hrad (\"hradiště\") Dalen, které je ztotožňován s Dahlenburgem (GPS \"53.186569, 10.742314\") poblíž Lüneburgu (země Drevanů). Měl být otráven, spolu s dalšími bratry svým synovcem Popielem II.\n\nPodle legendy rodu Sobieských, měl být Soběslav jejich prapředek. S Olympií, dcerou knížete Boioruma (\"příslušník Bójů\"), měl mít syna Alremiuše (polsky \"Arlemiusz\").\n\n"}
{"id": "1476201", "url": "https://cs.wikipedia.org/wiki?curid=1476201", "title": "Frostpunk", "text": "Frostpunk\n\nFrostpunk je počítačová hra z roku 2018 od firmy 11 bit studios, jedná se o budovatelskou strategii. Ve hře se stáváte správcem zamrzlého města, které musí přežít nehostinné přírodní podmínky.\n\nHra se odehrává v roce 1886, kdy erupce sopky Krakatoa a Tambora, zatmění Slunce a další neznámé faktory způsobily celosvětovou vulkanickou zimu. To následně vedlo k rozsáhlému nedostatku potravin a ke smrti většiny celosvětové populace. Tato událost zhruba odpovídá skutečnému světovému výbuchu sopky Krakatoa roku 1883, vulkanické události, která vedla k celosvětovému ochlazení.\n\nV reakci na tuto skutečnost několik britských úřadů postavilo několik zařízení nazývaných \"generátory\" na severu země bohatém na uhlí, které mají být městskými centry v případě, že klesající teploty způsobí masovou migraci z jihu. Ve všech scénářích je hráč vůdcem města kolem generátoru a spravuje dostupné zdroje, aby zajistil přežití města.\n"}
{"id": "1476203", "url": "https://cs.wikipedia.org/wiki?curid=1476203", "title": "KSC", "text": "KSC\n\nZkratka KSC má tyto významy: \n\n"}
{"id": "1476204", "url": "https://cs.wikipedia.org/wiki?curid=1476204", "title": "Dům čp. 100 (Štramberk)", "text": "Dům čp. 100 (Štramberk)\n\nDům čp. 100 stojí na ulici Jaroňkova ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo, a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel a škola a za hradbami 19 domů. Za panování jezuitů bylo v roce 1656 uváděno 53 domů. První zděný dům (čp. 10) byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 100 byl postaven na konci 18. století. V 19. a 20. století byl upravován a byly vyměněny poškozené dřevěné konstrukce.\n\nDům je přízemní poloroubená stavba obdélného půdorysu. Orientován je dvouosou štítovou stranou do ulice. Původní dispozice byla dvojdílná (síň a jizba), po úpravách je trojdílný. Je postaven na nízké kamenné podezdívce, která vyrovnává terénní nerovnost. Dům je rouben z tesaných trámů, druhá zděná část je z cihel a kamene. Stavba má sedlovou střechu krytou šindelem, bedněný štít se dvěma kaslíkovými okny a podlomením. Nad střechu vystupují dva omítané komíny s půlkruhovým zakončením. Vstup je umístěn ve východní trojosé okapové straně.\n\n\n"}
{"id": "1476205", "url": "https://cs.wikipedia.org/wiki?curid=1476205", "title": "František Šípek (rozcestník)", "text": "František Šípek (rozcestník)\n\nJméno a příjmení František Šípek má více nositelů:\n\n"}
{"id": "1476206", "url": "https://cs.wikipedia.org/wiki?curid=1476206", "title": "Lešek II.", "text": "Lešek II.\n\nLešek II. (polsky Leszko II. Leszek, Lestek, Lestko) – je legendární vládce Polska, který byl poprvé zmíněn v Kronice Vincenta Kadlubka (polsky \"Kronika Wincentego Kadłubka\"). Domnělý prapředek dynastie Popielů, otec Leška III., děd Popiela I. a praděd Popiela II.\n\nPodle Kadlubka po smrti Lestka I., který zemřel bezdětný, nastalo bezvládí. V kraji propukly boje o moc. Rada starších se rozhodla, že si zvolí nového vládce a to na základě vítězství v dostizích na koni. Novým knížetem se měl stát ten, kdo se první dotkne určeného sloupu (kůlu). Mezi jezdci se objevil neznámý bezejmenný mladík. Na cestě, která měla být trasou závodu, rozhodil železné hřebíky, a sám sobě si nechal bezpečnou stezku.\n\nKdyž nadešel čas závodu, dva mládenci se pro zábavu rozhodli proběhnout onu trať. Poranili si nohy o poházené hřebíky a tím ohladili celý podvod. Během závodu onen neznámý mladík jel tryskem svou tajnou stezkou. Jeden z oněch dvou mládenců, kteří věděli o tom podvodu, podkoval svému koni kopyta tak, aby se o hřeby nezranil. Jel tryskem a díky tomu se dostal do cíle jako první a dotkl se kůlu. Druhý mládenec vyvolal v davu smích, když se rozhodl, že trasu závodu půjde pěšky. Navíc si zvolil delší cestu. U ono sloupu byl pak odhalen onen podvod, když se ukázalo, že kůň prvního mládence byl podkován. Ten byl okamžitě zajat a byl vydán na pospas zuřícímu davu. Podvodník vzal do zaječích. Druhý mládenec, když došel do cíle, byl ustanoven novým knížetem, a přijal jméno Lešek (polsky \"Leszek\").\n\nLegenda o Leškovi II. byla trochu upravena Janem Dluhošem (polsky \"Jan Długosz\") ve Velkopolské kronice (polsky \"Kronika wielkopolska\"). Podle této verze byl onen podvodník s hřebíky měl jméno Lešek (polsky \"Leszek\"), podvod odhalil jen jeden mládenec a také se jmenoval také Lešek. První do cíle dorazil onen podvodník Lešek a po odhalení podvodu byl odsouzen k smrti, novým knížetem se stal Lešek, ten co podvod odhalil.\n\nDluhoš oslavoval válečnické nadání onoho knížete. Lešek se tak měl stát podle kronikáře vítězem bitev, které vedl s Uherskem, Moravou, Čechami a Německem. Měl vládnout dlouho a dožít se sedmdesáti let věku. Zemřel v bitvě se synem Karla Velikého.\n\n"}
{"id": "1476207", "url": "https://cs.wikipedia.org/wiki?curid=1476207", "title": "Bakonybánk", "text": "Bakonybánk\n\nBakonybánk [bakoňbánk] je vesnice v Maďarsku v župě Komárom-Esztergom, spadající pod okres Kisbér. Nachází se asi 8 km jihozápadně od Kisbéru. V roce 2015 zde žilo 439 obyvatel, z nichž jsou 77,4 % Maďaři, 1,6 % Romové, 0,9 % Němci a 0,2 % Arméni.\n\nSousedními vesnicemi jsou Bakonyszombathely, Lázi, Réde a Tápszentmiklós.\n"}
{"id": "1476209", "url": "https://cs.wikipedia.org/wiki?curid=1476209", "title": "Kazujoši Funaki", "text": "Kazujoši Funaki\n\nKazujoši Funaki, japonsky 船木 和喜 (* 27. dubna 1975, Joiči) je japonský skokan na lyžích. Vyhrál závod na velkém můstku na olympijských hrách v Naganu roku 1998. Na stejných hrách získal zlato ještě v týmovém závodě a stříbro na středním můstku. Je rovněž mistrem světa (mistrovství světa v klasickém lyžování) na středním můstku z roku 1999 a z roku 1998 (mistrovství světa v letech na lyžích). V sezóně 1997–98 vyhrál Turné čtyř můstků. \n"}
{"id": "1476210", "url": "https://cs.wikipedia.org/wiki?curid=1476210", "title": "Jan Kaňka", "text": "Jan Kaňka\n\nJméno a příjmení Jan Kaňka má více nositelů:\n\n"}
{"id": "1476214", "url": "https://cs.wikipedia.org/wiki?curid=1476214", "title": "Lešek III.", "text": "Lešek III.\n\nLešek III. (polsky Leszko III.) – legendární vládce Polska, byl poprvé zaznamenán v Kronice Vincenta Kadlubka (polsky \"Kronika Wincentego Kadłubka\"). Syn Leška II., otec Popiela I. a děd Popiela II. \n\nPodle Vincenta Kadlubka (polsky \"Wincenty Kadłubko\") Lešek III. svedl 3 (slovy \"tři\") vítězné bitvy s vojsky Julia Cézara (100 př. n. l. – 44 př. n. l.). Když bojoval v Parthské říši, porazil Marcuse Liciniuse Crassuse. Podle kronikáře vládl kmenu Dáků, Parthům a zemím, které ležely dál za zemí Parthů. \n\nZase podle jiné kroniky (\"Kronika velkopolská\"), jeho vláda sahala na západě po Vestfálsko, Sasko, Bavorsko a Durynsko. Poražený Julius Cézar mu měl dát za manželku svou sestru Julii (\"ale kterou, Julius Cézar měl sestry dvě – Julii Minor a Julii Major\"), která pak dostala věnem Bavorsko. Od Leška III. zase získala \"\"srbskou provincii\"\", tedy Lužicko. Julie založila dvě města, které pojmenovala svým jménem: Julius, dnes Lebus (německy \"Lebus\", polsky \"Lubusz\", česky i dolnolužickosrbsky \"Lubuš\") a Julin, dnes Lublin (latinsky \"Lublinum\", podle Velkopolské kroniky však Wolin, dřív znám také jako \"Julin\", polsky \"Wołyń\", německy \"Wollin\", česky \"Volyně\", \"Volín\"). Pod nátlakem senátu Cézar zkoušel získat zpět Bavorsko, čímž chtěl vyvolat konflikt s Leškem III., který v návaznosti na jeho jednání poslal svou ženu, Cézarovu sestru, zpět do Říma. \n\nZ manželství s Julii měl mít syna Popiela I. Po jejím \"\"odsunutí\"\" do Říma se oženil s konkubínou, která mu porodila 20 synů (slovy \"dvacet\"), kteří po jeho smrti získali svá samostatná knížectví.\n\nLegenda o Leškovi III. byla více fantastickým dílem, než realistickým zápisem události. Pozdější kronikáři se pokusili o její racionalizaci. Jan Dluhoš (polsky \"Jan Długosz\") vynechal příběh o Cézarovi a napsal, že Lešek III. dbal o to, aby byl dobrý vládce a pomáhal Maďarům ve válkách s Řeky a Italy. Martin Bíelský (polsky \"Marcin Bielski\") přenesl jeho panování do doby Karla Velikého.\n\n\"V závorce je uveden polský název. Za pomlčkou pak země, kterou od otce konkrétní syn získal.\" \n\n\n"}
{"id": "1476219", "url": "https://cs.wikipedia.org/wiki?curid=1476219", "title": "Smrt fašismu (partyzánská jednotka)", "text": "Smrt fašismu (partyzánská jednotka)\n\nSmrt fašismu IV byl sovětský organizátorský výsadek určený k vybudování partyzánské jednotky operující na území Československa. Oddíl byl v noci z 1. na 2. dubna 1945 letecky vysazen u Dobříše mezi obcemi Malá Lečice, Senešnice a Nová Ves pod Pleší. Operačním územím skupiny měla být Brdská vrchovina.\n\nDesetičlenný výsadek tvořili velitel kpt. Jevgenij Antonovič Olesinskij, náčelník štábu/zástupce npor. Ivan Jegorovič Vodolazov, politický komisař Václav/Wenzel Baumgartel (jediný československý státní příslušník, etnický Němec z Plzeňska), náčelník rozvědky/průzkumu npor. Michail Marčenko, průzkumníci a specialisté na sabotáže Sergej Mordovcev, por. Michail Baranov a Michail Baršov, radistka Marija Ignatovová, zdravotnice Taťána Katušenoková a polský partyzán (pravděpodobně židovského původu) Izák Rubinstein. \n\nVýsadek byl po dvou předchozích neúspěšných pokusech přijat předchozím přípravným desantem Fakel II. Seskok neproběhl zcela hladce, díky silnému větru došlo k poškození vysílaček a ztrátě části materiálu. Navíc se dopadem na strom těžce zranil náčelník štábu Vodolazov (protržení břišní dutina a zlomená noha), kterého zachránil jen včasný zásah zdravotnice Katušenokové. Celé skupině se podařilo soustředit až 7. dubna. Záhy poté navázala skupina spolupráci s předcházejícími výsadky Fakel II, Praga, Sever, Priboj, Grom, Uragan II a Škval i s místními odbojovými organizacemi.\n\nJednotka velmi rychle začlenila do své organizace pozůstatky místních partyzánských skupiny Srp a kladivo, Rudá stráž-Rožmitál, uprchlé sovětské válečné zajatce i domácí odbojáře a rozvinula diverzní a bojovou činnost. Po této konsolidaci na Dobříšsku chtěla jednotka navázat kontakty také na Plzeňsku (cílem jejích destrukcí byla důležitá železniční trať Praha-Plzeň), kde měl předválečné kontakty politický komisař Baumgartel. Proto 9. dubna odjel v civilním obleku na kole směrem k Radnicím u Plzně, kde měl známé. Před cílem ale 10. dubna při navazování kontaktů narazil ale na udavače, který jej nahlásil četníkům. Při zatýkání se pokusil o útěk a v přestřelce utrpěl těžké zranění. Poté byl předán gestapu, nicméně výslechy vydržel a dočkal se osvobození a konce války. \n\nSkupina přijala 11. dubna na základně v prostoru Baba shoz nový zásob, což jí umožnilo jednak rozšířit své řady a jednak pokračovat v sabotážích. S ohledem na blížící se frontu a konec války projevovali místní obyvatelé velký zájem pomoci a zapojit se do boje, takže kapitán Olesinskij musel část lidí posílat domů s tím, že jejich čas přijde až propukne povstání. K 20. dubnu 1945 měla tvořící se partyzánská brigáda 130 bojujících. Do konce dubna uskutečnila 13 diverzí na trati Praha – Plzeň, poškodila tři lokomotivy, vyřadila 83 vagonů a poškodila tři mosty (dva železniční, jeden silniční). \n\nIntenzivní činnost brigády neunikla německé pozornosti, takže byla koncem dubna zorganizována stíhací skupina. Dne 28. dubna došlo k velkému zátahu na prostor tábora brigády, kterého se zúčastnily jednotky pořádkové policie, Waffen-SS a Říšské pracovní služby. Došlo k boji mezi stíhacím komandem a partyzány v prostoru Kuchyňka u hájovny na Babě. Oddílu se ale podařilo protiútokem prorazit z obklíčení a pronásledovatelům uniknout.\n\nK 1. květnu 1945 již brigáda čítala 598 lidí rozdělených do 10 oddílů (Příbram, Dobříš, Kamýk nad Vltavou, Višňová, Velká Buková, Nový Knín, Ostrov, Jince, Milín a oddíl uprchlých zajatců). Pokračovala v destrukcích a sabotážích telefonního vedení, například 2. května přerušila linku Praha-Benešov-Sedlčany vedoucí do oblasti výcvikového tábora Waffen SS, přičemž se dostala do přímého boje s SS-many.\n\nPo vypuknutí květnového povstání se brigáda zapojila do bojů primárně v okolí Příbrami, Jinců a u Višňové. Dne 5. května provedla přepad motorizované kolony pod Malou Babou, přičemž získala množství zbraní a munice. Poté se zúčastnila útoku na samotnou Příbram a boje o Horymírova kasárna. Ve městě pomohla vyzbrojit povstalce a kde získala množství dobrovolníků. Díky jejímu zásahu se podařilo německou posádku 6. května vytlačit z města do prostoru Jinců. Kpt. Olesinskij zorganizoval oddíl, který vyrazil na pomoc povstání v Praze, takže část brigády prošla boji na barikáchách na Smíchově. Vzhledem k tomu, že Příbramsko se stalo posledním prostorem, který se dočkal osvobození, zúčastnila se také partyzánská brigáda Smrt fašismu posledního střetu druhé světové války 11. a 12. května u Slivice. \n\nK 12. květnu 1945, kdy brigáda zakončila svoji bojovou cestu, čítala 649 členů ve zbrani (Příbram – velitel Bohumil Potůček – 183 členů, Dobříš – velitel Zikmund Doležal – 155 členů, Kamýk nad Vltavou – velitel por. Poustka – 90 členů, Višňová – velitel Václav Bubeška – 11 členů, Velká Buková – velitel Josef Hejduk – 17 členů, Nový Knín – velitel Miroslav Veselý – 25 členů, Ostrov – velitel Jaromír Simer – 8 členů, Jince – velitel Bohumil Blecha – 15 členů, Milín – velitel Josef Sedláček – 20 členů a oddíl uprchlých zajatců – 125 mužů). V květnových bojích brigáda hlásila: „Zabito 1613, zajato 8363 Němců a Vlasovců, včetně 3 vlasoveckých a 2 německých generálů, 2 děla, 48 aut a 83 koní. Vlastní ztráty: 113 padlých, 47 raněných, 2 nezvěstní.“ Na jiných místech je uváděn celkový počet bojujících členů jednotky jako 734 partyzánů a pomocníků. To ale nemusí být nutně v rozporu s předchozími čísly, neboť pokud sečteme 649 členů k 12. květnu s počtem 113 padlých a 47 raněných, dojdeme dokonce k ještě vyššímu číslu 809. V každém případě ať již měla brigáda na konci války 600, nebo 800 členů, sehrála důležitou úlohu v událostech konce 2. světové války a v osvobození českých zemí.\n\n"}
{"id": "1476220", "url": "https://cs.wikipedia.org/wiki?curid=1476220", "title": "Terc-butylhydroperoxid", "text": "Terc-butylhydroperoxid\n\n\"Terc\"-butylhydroperoxid (zkráceně tBuOOH) je organický peroxid používaný v mnoha oxidačních reakcích, jako je například Sharplessova epoxidace. Obvykle je dostupný jako 69-70% vodný roztok.\n\nV průmyslu se tBuOOH používá k iniciaci radikálové polymerizace.\n\n\"Terc\"-butylhydroperoxid lze získat několika způsoby, například:\n\n\n\"Terc\"-butylhydroperoxid je velmi reaktivní, hořlavý a toxický. Má žíravé účinky na kůži a sliznice a při vdechnutí způsobuje dušnost.\n\n"}
{"id": "1476226", "url": "https://cs.wikipedia.org/wiki?curid=1476226", "title": "Perchta II. z Boskovic", "text": "Perchta II. z Boskovic\n\nPerchta II. z Boskovic (? – 2. července 1482, Staré Brno) byla mezi lety 1464 a 1482 abatyší cisterciáckého kláštera na Starém Brně.\n\nPerchta (někdy také Berta či Berchta) pocházela z rodu Boskoviců, jejími rodiči byli nejspíše Beneš Černohorský z Boskovic a Machna ze Šternberka. Jedním z jejich sourozenců měl být olomoucký biskup Tas z Boskovic.\n\nStarobrněnský klášter byl ve 20. letech 15. století vypleněn Husity a kostel vypálen. K opětovnému zpustošení kláštera a vypálení kostela došlo roku 1467 během česko-uherských válek při obléhání Brna Viktorinem, synem Jiřího z Poděbrad. Komunita klášter musela opustit a navrátila se roku 1470. Posléze byl klášter s kostelem pod abatyší Perchtou postupně opravován a oltáře sv. Kříže a tři boční oltáře posvěceny biskupem Tasem z Boskovic dne 13. srpna 1470. V rámci této opravy nechala Perchta vybavit kostel novým oltářem sv. Kříže s hlavním votivním a odpustkovým obrazem \"Mše sv. Řehoře\" z roku 1480 (na rámu je nápis \"PERCHTA ABBATTISSA DE BOSKOVIC 1480\"). Roku 1480 rovněž nadala oltáře Božího Těla, sv. Kříže a apoštolů sv. Šimona a Judy 25 zlatými, aby se tu ročně sloužily tři mše svaté za spásu duší jejich rodičů. V rámci této obnovy byl nejspíše pořízen také mosazný sedmiramenný svícen a další deskové malby \"Legenda sv. Liberia – Zázrak Panny Marie Sněžné\" (1480, revers opět \"Mše sv. Řehoře),\" \"Křest sv. Augustina\" (ca. 1480), či další malby z původně mariánského nebo christologického cyklu \"Madona ochránkyně\" (ca. 1480), \"Dvanáctiletý Ježíš v chrámu\" (ca. 1480). Náměty obrazů, jejich ikonografie a funkce nejspíše reprezentují přiklonění se ke katolické víře a protireformaci. Pozdněgotické oltáře zanikly s barokizací kostela, kterou roku 1762 iniciovala abatyše Antonia von Ulrici, dochované panely obrazů roku 1819 daroval augustiniánský opat Benedikt Eder nově vzniklému Františkovu muzeu (dnes v Moravské galerii).\nPerchta se u těch, jenž chtěli klášter zbavit jejich statků, domáhala práva před zemským soudem. Roku 1464 pohnala před soud Milotu z Tvorkova ze 100 hřiven, že jí odňal na obecní silnici, víno a klášterní dobytek. Jiřího z Kravař a na Strážnici pohnala ze 200 hřiven, za to že jí držel bez práva dvůr v Nosálovicích, Hynka z Kukvic a na Rosicích ze 300 hřiven, za to že vzal klášteru vsi Omice a Bukovany, a Protivce ze Zástřizl a na Pavlovicích ze 200 hřiven, že klášteru odňal les Lhotu u Žárošic. Stejným způsobem poháněla jiné škůdce kláštera, když byl opět zahájen soud zemský roku 1480 a 1481. \n\n\n"}
{"id": "1476229", "url": "https://cs.wikipedia.org/wiki?curid=1476229", "title": "Terej australský", "text": "Terej australský\n\nTerej australský (\"Morus serrator\", dříve \"Sula serrator\" a \"Sula australis\") je mořský pták z čeledi terejovitých žijící především na jižním a východním pobřeží Austrálie a na ostrovech Nového Zélandu.\n\nDospělí jedinci jsou převážně bílí s černým pruhem na odtokové hraně a konečcích křídel a černými ocasními pery. Hlava je barevnější, se žlutým nádechem a modro-černým okolím očí. Hnízdí v koloniích převážně na ostrovech, ale i na útesech hlavní pevniny.\n\nPodobně jako jiní terejové, i terej australský loví prudkým nárazem do vody krakatice a malé ryby plující mělce pod hladinou. Netrpí žádnými přírodními ani lidskými ohroženími a jeho populace roste, proto je klasifikován jako málo dotčený taxon.\n"}
{"id": "1476237", "url": "https://cs.wikipedia.org/wiki?curid=1476237", "title": "Kósuke Kitadžima", "text": "Kósuke Kitadžima\n\nKósuke Kitadžima, japonsky 北島 康介 (* 22. září 1982, Tokio) je japonský plavec. Je držitelem čtyř zlatých olympijských medailí, dvě vybojoval na olympijských hrách v Athénách roku 2004, a to ve sprintu na 100 a 200 metrů prsa. Ve stejných disciplínách pak triumfoval i za čtyři roky na olympiádě v Pekingu. Krom toho má jedno stříbro (Londýn 2012) a dva bronzy (Athény 2004, Peking 2008) ze štafet na 4x100 metrů. Je též trojnásobným mistrem světa.\n"}
{"id": "1476238", "url": "https://cs.wikipedia.org/wiki?curid=1476238", "title": "Jan Říčař", "text": "Jan Říčař\n\nJan Říčař (* 24. září 1984 Praha) je český politik a podnikatel, od roku 2014 zastupitel městské části Praha 11 (v letech 2014 až 2019 navíc radní MČ), od roku 2019 člen předsednictva hnutí ANO 2011.\n\nVystudoval francouzské gymnázium v Táboře a dále pokračoval na University of New York in Prague v oboru marketing management (získal titul MBA). Podniká v oblasti pohostinství, osobního rozvoje a přímého prodeje. Působí jako ředitel společnosti se zaměřením na prodej zdravotního a čisticího systému Rainbow. Spoluzaložil neziskovou organizaci, která se zabývá vzděláváním a zlepšováním podmínek dětí v dětských domovech, a přispěl k rozvoji galerie současného umění.\n\nJan Říčař žije v Praze, konkrétně v městské části Praha 11.\n\nOd roku 2013 je členem hnutí ANO 2011, v listopadu 2017 byl na krajském sněmu zvolen předsedou hnutí ANO 2011 v Praze. V komunálních volbách v roce 2014 byl za hnutí ANO 2011 zvolen zastupitelem městské části Praha 11. V listopadu 2014 se navíc stal radním městské části pro oblast majetku. Ve volbách v roce 2018 post zastupitele městské části obhájil, ve funkci radního však v únoru 2019 skončil.\n\nV komunálních volbách v roce 2018 kandidoval za hnutí ANO 2011 na 63. místě kandidátky do Zastupitelstva hlavního města Prahy, ale neuspěl. Volby nedopadly pro hnutí ANO 2011 úspěšně, a tak jej předseda hnutí Andrej Babiš vyzval k rezignaci. Říčař tuto výzvu nevyslyšel a pražským předsedou hnutí zůstal.\n\nNa V. sněmu hnutí ANO 2011 v Praze byl dne 17. února 2019 zvolen členem předsednictva hnutí. Získal 165 hlasů od 231 delegátů.\n"}
{"id": "1476246", "url": "https://cs.wikipedia.org/wiki?curid=1476246", "title": "Spořitelna a muzeum (Nový Bydžov)", "text": "Spořitelna a muzeum (Nový Bydžov)\n\nSecesní budova muzea a spořitelny se nalézá na Masarykově náměstí ve městě Nový Bydžov v okrese Hradec Králové. Nárožní secesní budova tvořící jednu z dominant Masarykova náměstí je dílem architekta Jana Vejrycha z roku 1906 je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 38971/6-4699.\n\nSecesní budova spořitelny a muzea v Novém Bydžově je nárožní dvoupatrová budova se zaobleným nárožím.)¨\n\nPrůčelí do náměstí má 3 osy, uprostřed se nalézá půlkruhově zaklenutý vchod do spořitelny se zaoblenou špaletou s mozaikou. V prvním patře jsou 4 okna ve tvaru T, střední je usazeno v nakoso posazeném arkýři, ve druhém patře jsou uprostřed 4 velká okna, z nichž jsou boční zaoblená a před prostředními okny je malý balkon. Po stranách jsou další dvě okna. Kolem oken jsou profilované šambrány, nad okny je štuková výzdoba. Nad středním oknem v 2. patře je v dlouhé ozdobné kartuši s listy, plody a maskarony mozaikový nápis SPOŘITELNA. Nad tím segmentový štít s třemi malými půlkruhově zaklenutými okny a štukovou výzdobou. \n\nNa nároží je 1 osa oken, nad druhým patrem je menší segmentový štít se štukovým českým lvem. Nad korunní římsou je atika se sloupky. Nad nárožím se nalézá věž s měděnou střechou, lucernou, ochozem a makovicí. \n\nPrůčelí do ulice Boženy Němcové je osmiosé, v přízemí je výklad a šest půlkruhově zaklenutých oken, vchod do muzea je v 7. ose rovněž půlkruhově zaklenutý. V prvním patře jsou nad kordonovou římsou okna se zděným křížením, stejně jako ve druhém patře. Nad 2. a 3. osou a 6. a 7. osou je segmentový odstupňovaný štít se štukovou výzdobou s listy a plody mezi okny a nakoso postaveným arkýřem s balkonem. Po stranách arkýřů jsou ve štítech malá okna.\n\n"}
{"id": "1476254", "url": "https://cs.wikipedia.org/wiki?curid=1476254", "title": "Česko Slovensko má talent (8. řada)", "text": "Česko Slovensko má talent (8. řada)\n\nOsmá řada Česko Slovensko má talent odstartovala 30. srpna 2019 a skončila 7. prosince 2019 TV Prima a TV JOJ. Tato řada byla oznámena na konci posledního dílu sedmé řady moderátorem Davidem Gránským. Porotci a moderátoři 8. řady zůstávají stejní jako v předchozí řadě. V porotě tedy zůstává Jaro Slávik, Jakub Prachař, Diana Mórová i Marta Jandová, moderátorskou dvojici vytvoří David Gránský a Lujza Garajová Schrameková. Součástí této řady byla také herečka Jiřina Bohdalová v roli speciální porotkyně. Na Primě byly premiérové díly pořadu vysílány v pátek večer, na TV JOJ v sobotu večer. Diváci mohli blíže poznat soutěžící v aftershow na stanici Prima COOL v pondělí večer. Moderátory aftershow byly Sonia Edde, moderátorka \"Úplně debilních zpráv\", a Jakub Kotek, moderátor televize Óčko. První castingy se uskutečnily ve 12 městech v Česku v dubnu 2019.\n\nNovinkou 8. řady je ocenění Zlatý Pátrovič, pojmenované po soutěžícím Jozefu Pátrovičovi, který se zúčastnil každé série. Tuto sošku mohl každý porotce udělit právě jednou, a to tomu soutěžícímu, který sice dělá něco, čemu ne zcela rozumí, ale přesto je v tom fantastický a přesvědčivý. Cena nemá symbolizovat nejhorší výkon, ale odhodlání, vytrvalost, jedinečnost, naději, víru v talent a cestu za svým snem.\n\nSoučástí této řady byl také zlatý bzučák, neboli zlatý buzzer. Pomocí Zlatého bzučáku mohli porotci a v této řadě i moderátoři poslat z castingu až do finále. Stejně jako u Zlatého Pátroviče mohl porotce dát Zlatý bzučák pouze jednomu soutěžícímu. Nově v této řadě mohli dát Zlatý bzučák také moderátoři. \n\nSemifinále bylo odstartováno na konci Velkého třesku. Semifinále bylo pouze virtuální a nebylo vysíláno v televizi. Porota vybrala 6 semifinalistů, ze kterých diváci SMS hlasy vybrali dva finalisty, kteří finálovou devítku uzavřeli. Hlasování bylo ukončeno v neděli 1. prosince v 16.00 SEČ, výsledky byly oznámeny ten den ve večerních zpravodajských relacích.\n\nFinále se bude vysílat 7. prosince 2019. Pět účastníků postoupilo díky zlatým bzučákům. Z postupujících soutěžících vybrala porota další dva, které poslala přímo do finále. V den finále bylo oznámeno, že se jej Katya a Nikita nezúčastní, jelikož se mladá akrobatka během zkoušky zranila a vystupovat by mohlo být riskantní. Porota rozhodla, že dvojice automaticky postupuje do finále příštího ročníku soutěže.\n<onlyinclude>\n\n</onlyinclude>\n"}
{"id": "1476259", "url": "https://cs.wikipedia.org/wiki?curid=1476259", "title": "Dům čp. 101 (Štramberk)", "text": "Dům čp. 101 (Štramberk)\n\nDům čp. 101 stojí na ulici Jaroňkova ve Štramberku v okrese Nový Jičín. Roubený dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, čkola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 101 byl postaven na konci 18. století. V druhé polovině 19. století byla přistavena zadní hospodářská část pro chlév a kůlnu. Na začátku 21. století byl domek rekonstruován.\n\nDům je přízemní poloroubená částečně podsklepená stavba obdélného půdorysu. Orientován je dvouosým štítovým průčelím do ulice. Původní dispozice byla dvojdílná, po úpravách je trojdílný (síň a jizba v roubené části a hospodářská ve zděné části). Dům je postaven na nízké kamenné podezdívce, která vyrovnává terénní nerovnost. Stavba má sedlovou střechu krytou štípaným šindelem a vikýřem po obou stranách. Svisle bedněný štít má dvě okna, podlomení a kabřinec. Nad střechu vystupují dva omítané komíny s půlkruhovým zakončením. Vstup je umístěn ve středu trojosé okapové levé strany. Pravá okapová strana má jedno okno v roubené části a tři malá okna ve zděné části. Zděná část slouží jako garáž.\n\n\n"}
{"id": "1476260", "url": "https://cs.wikipedia.org/wiki?curid=1476260", "title": "Sonya Noskowiak", "text": "Sonya Noskowiak\n\nSonya Noskowiak (25. listopadu 1900 - 28. dubna 1975) byla americká fotografka a členka významné fotografické skupiny f / 64 v San Francisku, ve které byli také Ansel Adams a Edward Weston. \n\nNoskowiaková se narodila v Lipsku v Německu. Její otec byl zahradník, který v ní podnítil povědomí o zemi, která se později objevila v její fotografické tvorbě. V raných letech se pohybovala po celém světě, zatímco její otec hledal práci v Chile, pak v Panamě a konečně v Kalifornii. V roce 1915 se rodina přestěhovala do Los Angeles v Kalifornii a v roce 1919 se přestěhovala do San Franciska, kde se zapsala do sekretářské školy. \n\nV San Francisku začala pracovat pro fotografa Johana Hagemeyera, který ji naučil základům obchodu. Díky Hagemeyerovi se setkala s Edwardem Westonem a od roku 1929 do roku 1935 žila s ním jako milenka, studentka, modelka, tiskla své komerční fotografie a byla náhradní matkou jeho dětem. Zatímco s Westonem vyvinula svou vlastní silnou vizi, rychle se stala známá svými portréty a výtvarnými obrazy. V 50. letech 20. století pokračovala ve fotografování a prodeji fotografií. V roce 1965 jí byla diagnostikována rakovina kostí a o deset let později zemřela v Marin County v Kalifornii. \n\nPři práci ve studiu Johana Hagemeyera ve dvacátých letech 20. století Noskowiaková objevila svou náklonnost k fotografování. Ale až roku 1929, kdy se setkala s Edwardem Westonem, začala plně rozvíjet svůj talent. Brzy se stala asistentkou ve Westonově tmavé komoře, kde ji učil jak řemeslo, tak i umělecké zacházení s fotografickou kamerou. Brzy začala objektivem snímat architekturu, zachytila silné profily mostů, majáků a vodních věží. Pod vedením Westona začala objevovat vzory v přírodě, které fotografovala s výrazným stylem, který \"navrhuje soudržnost světa přírody\". Dora Hagemeyerová (švagrová Johana Hagemayera) napsala, že zatímco fotografický styl Noskowiakové byl čistý a přímý jako Westonovův, \"vložila do své práce něco, co je v podstatě její vlastní: jemnou a křehkou krásu\".\n\nV roce 1932 se Noskowiaková stala organizujícím členem krátce trvající skupiny f/64, která zahrnovala také významné fotografy jako Ansel Adams, Imogen Cunninghamová, Willard Van Dyke, Weston a jeho syn Brett. Členové f/64 věřili, že fotografování je samo o sobě uměleckou formou, takže fotografie nepotřebovala dodržovat normy výtvarného umění, aby byla definována jako umění. Noskowiakovy práce byly vystaveny na inaugurační výstavě skupiny f/64 v San Franciscu v Muzeum H. de Young; měla v expozici devět fotografií - stejný počet jako Weston.\n\nJejí fotky byly prezentovány na různých samostatných výstavách v Ansel Adams Gallery, galerii Denny-Watrous v Carmel v Kalifornii a v galerii Willard van Dyke v Oaklandu v Kalifornii. Byla také zařazena do několika skupinových výstav v muzeích Bay Area. Noskowiaková odešla ze skupiny f/64 někdy v roce 1934, nejspíš kvůli pokaženému vztahu s Westonem a možná také proto, že ostatní členové skupiny šli svou oddělenou cestou.\n\nPokračovala v portrétování takových osobností svého času jako byli Jean Charlot, John Steinbeck nebo Martha Grahamová. Portrét Steinbecka je obzvláště silný a je jedním z mála obrazů spisovatele z třicátých letech minulého století. A je často používán až do současnosti (cca 2010).\n\nPravděpodobně v roce 1935 si Noskowiaková otevřela vlastní studio. V roce 1936 byla jednou z osmi fotografů, včetně Westona, vybraných do uměleckého projektu Federal Art Project pro oblast Kalifornie. Další rok strávila fotografováním umělců z Kalifornie a jejich obrazů, soch a nástěnných maleb. Tyto snímky pak cestovaly po řadě veřejných institucí. Ačkoli pokračovala v pořizování uměleckých fotografií, od 40. let se živila především fotografováním portrétů, módy a architektury. V době, kdy Edward Weston odešel od Charisse Wilsonové a byla mu diagnostikována Parkinsonova nemoc, požádal Noskowiakovou, aby se k němu vrátila a obnovili svůj bývalý vztah, ale hrdě odmítla.\n\nNoskowiaková přestala fotografovat v roce 1965 a zemřela v roce 1975 v Greenbrae v Kalifornii. \n\nJejí archivy, včetně 494 výtisků, stovek negativů a mnoho dopisů od Edwarda Westona, jsou nyní umístěny v Centru pro kreativní fotografii v Tucsonu v Arizoně.\n\n"}
{"id": "1476263", "url": "https://cs.wikipedia.org/wiki?curid=1476263", "title": "KV35", "text": "KV35\n\nHrobka KV35 je hrobka v Údolí králů v Egyptě. Byla objevena v březnu 1898 Victorem Loretem. Původně byla vystavěna pro Amenhotepa II., během třetího přechodného období však do ní byly přemístěny i ostatky několika faraonů z období Nové říše. Pohřební komora má obdélníkový tvar a je dělena na horní a dolní pilířovou část. Ve spodní části se nacházel sarkofág faraona. Tento typ pohřební komory se v pozdějších obdobích stal standardem.\n\nV hrobce KV35 byly nalezeny ostatky těchto pohřbených osob:\n\n\nV boční komoře:\n"}
{"id": "1476264", "url": "https://cs.wikipedia.org/wiki?curid=1476264", "title": "Únor 2019", "text": "Únor 2019\n\n\n\n\n\n\n\n\n\n"}
{"id": "1476267", "url": "https://cs.wikipedia.org/wiki?curid=1476267", "title": "Hasiči (seriál)", "text": "Hasiči (seriál)\n\nHasiči je český šestidílný dokumentární televizní seriál České televize, monitorující práci hasičů Libereckého kraje. První díl byl odvysílán 6. března 2019. Seriál kladně hodnotí i Drahoslav Ryba, generální ředitel HZS ČR. Seriál se natáčel téměř každý den, po dobu jednoho roku a sleduje, jak hasiči pracují, jak žijí a nahlédl i do jejich soukromého života.\n\n\n"}
{"id": "1476269", "url": "https://cs.wikipedia.org/wiki?curid=1476269", "title": "Dům čp. 102 (Štramberk)", "text": "Dům čp. 102 (Štramberk)\n\nDům čp. 102 stojí na ulici Jaroňkova ve Štramberku v okrese Nový Jičín. Zděný dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uproščkola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 102 byl postaven na konci 18. století, pravděpodobně z lomového kamene ze zříceniny hradu. Dům je přistavěn zadní části ke hradební zdi a skále. Sousedí se stavbou bývalé bašty čp. 103. Na začátku 21. století byl domek novým majitelem rekonstruován a byla v něm zřízena kavárna.\n\nDům je přízemní zděná neomítaná stavba obdélného půdorysu, před rekonstrukcí omítaná. Orientován je dvouosým štítovým průčelím do ulice. Dispozice je trojdílná (síň, jizba a komora). Stavba má sedlovou střechu krytou šindelem. Svisle bedněný štít má dvě okna, podlomení a kabřinec. Vstup je v levé okapové straně. Do interiéru prostupuje skála hradního bradla. K zadní části domu po obou stranách jsou přístavky. Levý slouží jako vstup, pravý byl zbaven střechy a slouží jako venkovní zahrádka.\n\n\n"}
{"id": "1476279", "url": "https://cs.wikipedia.org/wiki?curid=1476279", "title": "Balatonkenese", "text": "Balatonkenese\n\nBalatonkenese [balatonkeneše] je město a letovisko v Maďarsku v župě Veszprém, spadající pod okres Balatonalmádi. Leží u břehu Balatonu a je (po Balatonakarattye) druhým nejvýchodnějším sídlem u Balatonu. Nachází se asi 16 km jihovýchodně od Veszprému. V roce 2015 zde žilo 2 576 obyvatel. Podle údajů z roku 2011 zde žijí 87,6 % Maďaři, 1,5 % Němci, 0,2 % Romové a 0,2 % Rumuni.\n\nV roce 2014 se od města odtrhla vesnice Balatonakarattya.\n\nNejbližšími městy jsou Balatonfűzfő, Enying a Polgárdi. Blízko jsou též obce Balatonakarattya, Balatonfőkajár a Papkeszi.\n"}
{"id": "1476281", "url": "https://cs.wikipedia.org/wiki?curid=1476281", "title": "Kaple svaté Máří Magdaleny (Vokov)", "text": "Kaple svaté Máří Magdaleny (Vokov)\n\nKaple svaté Máří Magdaleny je drobná barokní stavba ve Vokově, části obce Třebeň, v okrese Cheb, v Karlovarském kraji. Nachází se na okraji pole u levého břehu Ohře při frekventované cyklostezce Ohře z Chebu do Karlových Varů. Byla postavena nedaleko starého brodu přes řeku, který nahradil silniční most. Od roku 2004 je kaple chráněna jako kulturní památka.\n\nÚdaje o vzniku kaple chybí, byla postavena nejspíš v polovině 18. století, možná v roce 1768. Od vysídlení německého obyvatelstva po druhé světové válce kaple trvale chátrala. Teprve po sametové revoluci se začalo uvažovat o její záchraně. Projekt obnovy kaple vypracoval podle původních podkladů chebský architekt Luděk Vystyd. V roce 1998 byla provedena citlivá oprava, která kapli zachránila před úplnou devastací. Obnovená kaple si zachovala uměleckou kvalitu ve své původní podobě. V následujících letech došlo k úpravě jejího bezprostředního okolí.\n\nArchitektonicky je kaple jednoduchou zděnou stavbou obdélného půdorysu s půlkuhovým závěrem. Střecha kaple je sedlová, jednostranně zvalbená. Je kryta střešní krytinou z bobrovek. Fasády jsou členěny pilastry, šambránami a profilovou korunní římsou. Na klenáku portálu je zdobný reliéf. Nad ním se nachází rozeklaný fronton s nikou. Mezi pilastry volutového štítu je umístěna kruhová kartuš s paprsčitou svatozáří. Vnitřní prostor je prosvětlen okny s půlkruhovými záklenky a volskými oky v závěru kaple. Loď má valenou klenbou s výsečemi. V patě klenby jsou konzolové římsy s čabrakami. Proti vstupu je široká obloukově sklenutá nika a dvojice menších výklenků. Před výklenky je pod kruhová okna umístěn zděný stolec, který byl dříve součástí oltářní mensy. Vchod do kaple a okna jsou opatřeny kovanými mřížemi, které zhotovil chebský kovář Jiří Čada. Kaple je spolu s nedalekou sochou svatého Jana Nepomuckého poslední památkou na zaniklý Vokov.\n"}
{"id": "1476282", "url": "https://cs.wikipedia.org/wiki?curid=1476282", "title": "Seznam kamenů zmizelých na Novém Městě", "text": "Seznam kamenů zmizelých na Novém Městě\n\nSeznam kamenů zmizelých v Novém Městě obsahuje pamětní kameny obětem nacismu v Novém Městě (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Novém Městě se nacházejí tyto kameny zmizelých:\n\n\n"}
{"id": "1476284", "url": "https://cs.wikipedia.org/wiki?curid=1476284", "title": "Státní znak Kataru", "text": "Státní znak Kataru\n\nStátní znak Kataru je tvořen zlatým kruhovým polem, ve kterém je plachetnice a palma v přirozených barvách. Motiv je umístěn nad modro-stříbrným vlnitým polem, ohraničeným dvěma stříbrnými, zkříženými meči. V horní, stříbrné části mezikruží je černý, arabský název státu (دولة قطر), v dolní, kaštanově hnědé je stříbrný název státu (State of Qatar) v angličtině (gotickým písmem). Obě části mezikruží jsou od sebe pilovitě odděleny (podle vzoru z katarské vlajky).\n\nOd 3. listopadu 1916 byl Katar britským protektorátem. Na rozdíl od vlajky byl první katarský státní znak zaveden až v roce 1966. Tvořily jej dva stříbrné zakřivené meče se zlatými jílci, částečně přikryté stříbrnou mušlí v horní části a černým názvem země v arabštině uprostřed. Vše rámovaly dvě hnědé (dle jiných zdrojů zelené) palmové větévky. Barvy neodpovídají obrázku. Mušle symbolizovala lov perel, na kterém byla založena obživa obyvatel až do 30. let 20. století, meče připomínaly obranu země v minulosti a větévky vyjadřovaly přání zúrodnit poušť. Po roce 1968 (kdy Spojené království oznámilo zánik protektorátu do tří let) se předpokládalo, že Katar přistoupí k Federaci arabských emirátů. 3. září 1971 byl však (z důvodu regionálních sporů) vyhlášen nezávislý Stát Katar. Státním znakem se stal znak z roku 1966.\n\nNa konci roku 1975 zavedl Katar nový státní znak kruhového tvaru, v jehož stříbrném poli byla plachetnice a dvě palmy (v přirozených barvách) vyrůstající z pevniny. V dolní části bylo modro-stříbrné, zvlněné pole (symbolizující moře) a dva stříbrné, zkřížené meče. Znak byl zobrazován i v jiných barevných variantách (hnědo-fialové, nebo světle-modré pole a zlaté figury).\n\nDalší varianta znaku se v roce 1977 objevila na některých úředních dokumentech. Základ znaku (plachetnice, palmy a moře) byl zachován (byť v jiné grafické podobě, zaplňující celé pole), meče byly vypuštěny. Kruhové pole bylo dle některých zdrojů zlaté, zvlněné pole modro-stříbrné a plachetnice s palmami v přirozených barvách. (není obrázek)\n\nPřibližně od roku 1978 se začal užívat znak, kde byla ve zlatém kruhovém poli opět plachetnice a palma. Motiv byl umístěn nad modro-stříbrné, vlnité pole ohraničené dvěma kaštanově hnědými, zkříženými, zahnutými meči. Ve stříbrné horní části mezikruží, které je od kaštanově hnědé dolní části pilovitě oddělená po vzoru katarské vlajky, byl kaštanově hnědý opis názvu státu v arabštině. V polovině 80. let byla v některých publikacích zobrazena varianta předchozího znaku se světle modrým kruhovým polem a se zlatou plachetnicí a se zlatými meči. (nejsou obrázky)\n\nPo převratu v roce 1995 (novým katarským emírem se stal 27. června Hamád ibn Chalífa Al Sání) byl do dolní, kaštanově hnědé, části mezikruží vložen stříbrný název státu v angličtině (STATE OF QATAR).\n\nPozději (zřejmě v roce 2013) byl znak (užívaný dodnes) upraven. Zlaté pole s plachetnicí, palmou a meči bylo upraveno do podoby z roku 1975 a písmo anglického názvu státu se změnilo na gotické a neverzální (State of Qatar).\n\n"}
{"id": "1476288", "url": "https://cs.wikipedia.org/wiki?curid=1476288", "title": "Dům čp. 103 s baštou (Štramberk)", "text": "Dům čp. 103 s baštou (Štramberk)\n\nDům čp. 103 stojí na ulici Jaroňkova ve Štramberku v okrese Nový Jičín. Zděný dům byl postaven na konci 18. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nNa konci 15. století byly k hradebnímu opevnění přistavěny dělové bašty. Dochovaná severní bašta byla přistavěna zevnitř nároží hradby. Půlválcová bašta hradebního opevnění byla po ztrátě svého významu prodána nájemci ve druhé polovině 18. století. Postupně byla přestavěna pro trvalé obývání. V první polovině 19. století byla rozšířena o přístavbu obytné části. Na konci 20. století byl dům přestavěn do dnešní podoby.\n\nDům je patrová zděná stavba s obdélným půdorysem. Vysunutá část domu při přestavbě byla postavena na kamennou podezdívku, ve které byly vytvořeny provozní prostory. Dům je zastřešen polovalbovou střechou krytou keramickou krytinou. Při poslední rekonstrukci byly středověké zdi zbaveny omítky.\n\n\n"}
{"id": "1476289", "url": "https://cs.wikipedia.org/wiki?curid=1476289", "title": "Západní brána (Úštěk)", "text": "Západní brána (Úštěk)\n\nÚštěcká Západní brána (též Česká brána) je zřícenina jedné ze čtyř středověkých bran v Úštěku v okrese Litoměřice. Nachází se na rozhraní Mírového náměstí a ulice 1. máje v sousedství Štítových domů.\n\nPrvní písemná zmínka o Úštěku pochází z roku 1218. Pravděpodobně od svého založení byl ostroh obehnán zdí. Roku 1428 nechal držitel panství Carda z Petrovic hradby zpevnit a modernizovat, na západní straně byly hradby zdvojené. Byly opatřeny několika věžicemi a hranolovými nárožními věžemi. Do města se vstupovalo čtyřmi branami: Východní, Západní, menší Roudnickou na jihu, po níž se také dochovaly stopy v průchodu mezi domy čp. 63/79, a malou výpadní brankou, která vedla skrze prostřední severní hradební věž.\n\nZápadní brána se nacházela na nejpřístupnější straně města, na obchodní trase mezi Litoměřicemi a Českou Lípou, která pokračovala dále do Lužice. Brána byla vystavena za Berků z Dubé někdy mezi roky 1383–1426. Stejně jako Východní brána měla podobu průjezdní věže. V letech 1525–1526 za Jana Sezimy z Ústí byly obě hlavní brány přestavěny. Roku 1830 byla Západní brána zbourána, roku 1859 ji následovala Východní brána.\n\nBrána byla postavena z lomového a kvádříkového zdiva. Střep byl po zboření zbytku brány upraven do tvaru štítu, aby navázal na architekturu vedlejších domů. Na západní straně z něj vybíhá obloukově klenutý průjezd do dvora. V přízemku střepu je asymetrický a poměrně rozměrný omítnutý výklenek, který je zaklenut hrotitým obloukem s jednoduchou stříškou. Uprostřed výklenku je umístěn kříž s Kristem.\n"}
{"id": "1476290", "url": "https://cs.wikipedia.org/wiki?curid=1476290", "title": "Ágfalva", "text": "Ágfalva\n\nÁgfalva () je velká vesnice v Maďarsku v župě Győr-Moson-Sopron, spadající pod okres Sopron. Nachází se těsně u hranic s Rakouskem, asi 1 km západně od Sopronu, a je nejzápadnější obcí Sopronského výběžku. V roce 2015 zde žilo 2 147 obyvatel, z nichž jsou 89,1 % Maďaři, 17 % Němci, 0,6 % Chorvati a 0,4 % Romové.\n\nÁgfalva sousedí s městem Sopron a s rakouskou obcí Schattendorf.\n"}
{"id": "1476291", "url": "https://cs.wikipedia.org/wiki?curid=1476291", "title": "Dům čp. 106 (Štramberk)", "text": "Dům čp. 106 (Štramberk)\n\nDům čp. 106 stojí na ulici Jaroňkova ve Štramberku v okrese Nový Jičín. Zděný dům byl postaven v šedesátých letech 20. století. Byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Roubený dům čp. 106 byl postaven na přelomu 18. a 19. století. Na konci šedesátých let 20. století byl přestavěn na zděný dům.\n\nDům je přízemní zděná omítaná stavba obdélného půdorysu na základech původní dřevěnice.\n\nPůvodní roubená stavba měla omítané stěny. Zadní průčelí bylo přistaveno k hradební zdi. Štítové průčelí bylo dvouosé, s bedněným štítem, podlomenicí a kabřincem.\n\n\n"}
{"id": "1476292", "url": "https://cs.wikipedia.org/wiki?curid=1476292", "title": "Harrachovská hrobka", "text": "Harrachovská hrobka\n\nHrobka svatého Kříže rodu Harrachů se nachází v centru Horní Branné. Hrobka, která byla postavena v pseudorománském stylu Františkem Arnoštem Harrachem (1799–1884) v letech 1840–1870, je unikátní stavbou tohoto stylu v severních Čechách. Samotná hrobka je obklopena veřejně přístupným parkem se vzrostlými stromy a lavičkami. Samotná hrobka je momentálně využívána jako obřadní síň k vypravení pohřbů. \n\nPod hrobkou se nachází krypta s ostatky zemřelých rodu Harrachů, které sem byly přesunuty 4. března 1875 z kaple sv. Aloise ve špitále, který se nachází vedle hrobky. Nejznámější zde pochovaná osoba je patrně osvícený šlechtic Jan Nepomuk hrabě Harrach (1828–1909).\n\nTvar hrobky vychází ze dvou soustředných osmiúhelníků. Její povrch je tvořen střídajícími se kvádry červeného a bílého pískovce z nedalekého lomu. Do hrobky se vchází vstupním portálem bohatě zdobeným pásy pletenců a palmet. Vnitřní stěny osmiboké stavby jsou vykládané černými mramorovými deskami, na kterých jsou zlatým písmem vytesané tituly jednotlivých zde pohřbených členů rodu. \n\nCelkem dvakrát se lupiči vloupali do hrobky s nadějí, že tu naleznou cenné předměty. Poprvé to bylo v noci z 15. na 16. května 1925, kdy odnesli 3 mosazné svícny a mosazný lustr. Když však poznali, že se jedná pouze o mosaz, odhodili lup do nedaleké pískovny v lese Brabenci, kde za několik dní hrající si děti odcizené předměty nalezly.\n\nDruhý pokus o loupež se stal v noci ze 4 na 5. srpna 1934. Ale tentokrát se lupiči nedostali do ochozu a odešli s nepořízenou.\n\nPrvní rekonstrukce proběhla již v roce 1975 na náklady místní organizace Svazarm.\n\nRozsáhlá oprava objektu proběhla v letech 2009–2011 v rámci rozsáhlé obnovy historického centra obce (zámek, hrobka, kostel, špitál a další). Rekonstrukce byla financována obcí Horní Branná, dotací EU, dotací z fondu kulturního dědictví Libereckého kraje a Ministerstva kultury České republiky v celkové hodnotě 3,5 milionu korun. Oprava byla provedena firmou akademického sochaře Jiřího Kašpara z Mostku. Rekonstruována byla především vnější fasáda (zbavení mechu, vyspárování, nahrazení drobných zdobných částí) a okolní park.\n"}
{"id": "1476293", "url": "https://cs.wikipedia.org/wiki?curid=1476293", "title": "Ymir (rozcestník)", "text": "Ymir (rozcestník)\n\nYmir má více významů:\n"}
{"id": "1476295", "url": "https://cs.wikipedia.org/wiki?curid=1476295", "title": "Plánice (zámek)", "text": "Plánice (zámek)\n\nPlánice je tvrz přestavěná na zámek ve stejnojmenném městě v okrese Klatovy. Od poloviny šestnáctého století bývala centrem samostatného panství, k jehož významným majitelům patřili Šternberkové, Martinicové a Wallisové. Zámecký areál je od roku 1964 chráněn jako kulturní památka.\n\nPrvním panským sídlem v Plánici byla renesanční tvrz, kterou si po roce 1556 nechal postavit Vilém ze Šternberka poté, co od svého otce Adama ze Šternberka dostal městečko do správy. Definitivně se jeho majitelem stal, až když Adam v roce 1560 zemřel. Samostatným panstvím Plánice zůstala jen do roku 1562, kdy Vilém ze Šternberka zemřel a městečko zdědil bratr Ladislav ze Šternberka, který jej připojil k zelenohorskému panství. Kateřina z Lokšan, vdova po Ladislavovi, se podruhé vdala za Jiřího Popela z Lobkovic, a plánické panství si poté rozdělili jeho synové Ferdinand a Ladislav.\n\nKe konečnému oddělení Plánice od Zelené hory došlo až roku 1638, kdy Plánici získal Jaroslav Bořita z Martinic. Dědicem plánického panství se po jeho smrti stal syn Maxmilián Valentin z Martinic. Nejprve však musel pravděpodobně vyplatit podíly svých bratrů. Doložena je koupě jedné čtvrtiny statku od vyšehradského probošta Ferdinanda Leopolda Benna z Martinic. Maxmilián Valentin vlastnil také severočeská panství Ahníkov a Prunéřov, která se stala spolu s Plánicí a Němčicemi základem bořitovského svěřenství. Po otcově smrti Plánice 24. srpna 1678 připadla Jiřímu Adamovi z Martinic.\n\nNěkdy na počátku osmnáctého století byla stará tvrz přestavěna na barokní zámek. Jiří Adam později zdědil také Smečno, a když roku 1714 zemřel, získal tento majetek syn Adolf Bernart z Martinic. Dalším dědicem se stal Adolfův mladší bratr František Michal († 1760) a po něm František Karel, vnuk Maxmilíána Guidobalda, bratra Jiřího Adama. Františkem Karlem rod Martiniců dne 29. listopadu vymřel po meči. Většina majetku byla rozdělena mezi ženy rodu Martiniců, ale Plánice byla ještě předtím roku 1790 prodána hraběti Františku Wallisovi, svobodnému pánu z Karighmainu. O sedm let později po něm Plánici zdědil bratr Josef a dále jeho syn Maxmilián a vnuk Josef Arnošt Wallis. Jejich potomkům statek patřil až do roku 1918, kdy jej koupila Marie Anna Schaffgotschová, jejíž rodině zůstal až do roku 1945. Ve druhé polovině dvacátého století byly v budově zámku zřízeny byty a kanceláře Jednotného zemědělského družstva Úslava.\n\nJádrem zámku je jednopatrová dvoukřídlá budova (čp. 181) s mansardovou střechou. K ní patří také administrativní budova (čp. 1) s přilehlou hospodářskou budovou, domy čp. 240, 241 a 257, stodola, bývalý pivovar (čp. 179), sýpka a ohradní zeď s bránou.\n\n"}
{"id": "1476299", "url": "https://cs.wikipedia.org/wiki?curid=1476299", "title": "Fíkovník posvátný", "text": "Fíkovník posvátný\n\nFíkovník posvátný (\"Ficus religiosa\") je statný, dlouhověký, listnatý strom pocházející z jižní Asie. Je jedním z asi 800 druhů ve všech tropech světa rozšířeného rodu fíkovník. Jeho druhové jméno \"posvátný\" je odvozeno od náboženského významu, který má pro buddhisty i hinduisty. Podle buddhistické mytologie dosáhl princ Siddhártha Gautama po šestileté meditaci v jeho stínu konečného osvícení a stal se Buddhou, strom proto bývá často vysazován u buddhistickým chrámů nebo u soch zpodobňujících Budhu. Fíkovníku posvátného si váží i hinduisté, protože podle jejich starověké tradice se ve větvích tohoto stromu zjevil lidem hinduistický bůh Višnu a spojují jej také s bohy Brahmou a Šivou.\n\nPodle vědeckých výzkumů pochází z indického subkontinentu a blízkého okolí, konkrétně z Indie, Nepálu, Srí Lanky a z ostrova Diego García, součásti Čagoských ostrovů. Ze svého původního areálu se v minulosti rozšířil téměř po celé jižní Asii, z větších státu jmenovitě od Pákistánu přes Bangladéš, Myanmar, Thajsko, Kambodžu, Laos, Vietnam, jižní Čínu, Malajsii a Indonésii až po Filipíny. Po osídlení objevené Ameriky byl fíkovník posvátný zavlečen do Střední Ameriky, na ostrovy Karibiku i na sever Jižní Ameriky. Druhotně roste také v tropické Africe, např. v Mosambiku, na některých ostrovech v Indickém oceánu, stejně tak jako na ostrovech Pacifiku.\n\nDruh je tolerantní k různým druhům půd i širokému rozmezí tropického podnebí. Roste v nížinách i pahorkatinách, s výškovou tolerancí od mořské hladiny po 1500 m n. m. Vyhovují mu průměrné roční teploty od 16 po 35 °C a úhrnné roční srážky 500 až 5000 mm. Nejlépe roste v půdách hlubokých, aluviálních hlinitopísčitých, dokáže však růst i v plytkých, včetně puklin ve skalách. Je dlouhověkou dřevinou, někteří jedinci přežívají i přes 2000 let. Při dlouhé období sucha nebo při poklesu teploty se může částečně zbavit listů, které opět narostou.\n\nStálezelený nebo částečně opadavý, rychle rostoucí listnatý strom vysoký až 25 m s rozložitou, ale nepravidelnou korunou. Kmen mívá krátký, tlustý asi 0,5 m, kůru má hrubě rozpukanou a větve šedé s hnědými skvrnami. Tento strom, na rozdíl od většiny fíkovníků, nemá vzdušné kořeny; všechny jeho části po poranění roní bílý latex.\n\nListy s řapíkem dlouhým do 10 cm vyrůstají střídavě ve spirále. Jejich kožovitá čepel je 10 až 20 cm dlouhá a 8 až 10 cm široká, trojúhle až široce vejčitá, na bázi klínovitá nebo srdčitá a na vrcholu extrémně dlouze špičatá se zkroucenou, 2 až 5 cm dlouhou špičkou. Po obvodu je čepel celistvá a někdy jemně vlnitá, zespod světle a svrchu tmavě zelené, v mládí může být slabě narůžovělá a má zpeřenou žilnatinu se šesti až devíti páry bočních žilek. Palisty jsou malé, vejčité.\n\nDrobné květy jsou skryté v přisedlém dužnatém útvaru, uzavřeném květenství cibulovitého tvaru zvaném sykonium, s drobným otvorem na vrcholu, které vyrůstá v paždí listů jednotlivě nebo ve dvojici. Sykonium bývá asi 6 mm velké, žlutavě zelené a obsahuje jak květy samčí, tak i samičí (těch bývá více). Samčí květy jsou umístěné u otvoru sykonia, jsou přisedlé, mají dvou či třílaločný kalich s volnými, vejčitě kopinatými lístky s podvinutými okraji a jednu tyčinku s krátkou nitkou zakončenou prašníkem. Samičí květy jsou přisedlé, mají čtyřlaločný kalich s široce kopinatými lístky, kulovitý semeník a dlouhou čnělku s úzkou bliznou. Za příhodných podmínek, při dostatku vláhy, tepla a živin v půdě strom kvete celoročně. Květy opyluje štíhlopasá chalcidka z čeledi fíkovnicovitých, stehnatka \"Blastophaga quadraticeps\". Každý druh fíkovníku má symbiotický vztah s určitým druhem chalcidky, která se podílí na opylení jeho květů. Vzájemné vztahy mezi opylovači a květy podrobně popisuje článek fík.\n\nPlodem je fík, což je srostlé dužnaté plodenství obsahující semena mnoha květů sykonia. Je hladký, kulovitý, mírně stlačený a velký do 1,5 cm, zprvu zelený, ve zralosti tmavě červený až fialový, některé variety jsou žluté. Vyrůstá jednotlivě nebo ve dvojicích na kratičkých stopkách a má tři obvejčité listeny.\n\nRozmnožuje se hlavně semeny, která roznášejí ptáci, netopýři a opice živicí se plody na stromech, stejně jako hlodavci a prasata požírající je na zemi. Celkem dobře se množí i pomoci řízků. Aby dospělý jedinec mohl produkovat životaschopná semena, musí v blízkosti žít požadovaný opylovač.\n\nV přírodě někdy začíná strom svůj život jako epifyt, vzklíčí ze semene zaneseného do dutiny nebo rozsochy větve v koruně libovolného stromů, kde vypustí kořínky. Na svém hostiteli neparazituje, kořeny se ho pouze přidržuje a živiny i vláhu čerpá ze vzduchu. Kořínky rostou poměrně rychle a když dosáhnou až k zemi, vniknou do půdy. Pak se chovají jako normální kořeny a nový jedinec jimi začíná získávat živiny z půdy. Strom se dále vyvíjí normálně, ovšem dlouhé kořeny postupně rychle sílí a pokud hostitelský strom omotaly, tak jej uškrtí a když vnikly do jeho dutiny, tak roztrhají. Je to ovšem akt mnoha desetiletí až staletí.\n\nMimo náboženských účelů, kdy bývá vysazován v blízkosti buddhistických chrámů, je používán i pro ryze hospodářské účely nebo jako okrasný a stín poskytující strom. Jeho čerstvé či silážované listy a čerstvé větvičky slouží jako potrava pro slony, dobytek i velbloudy. Strom je významným hostitelem červců, např. červce lakového (\"Kerria lacca\"), jejichž výměšky tvoří základ šelaku užívaného k výrobě lihových a izolačních laků, politur a tmelů. Plody jsou většinou potravou zvířat a jen v době hladomoru i lidí.\n\nDřevo je šedavě bílé, středně těžké, váží 480 až 640 kg/m³, je středně trvanlivé a dobře odolává vodě. Dělají se z něho domácí pomůcky, bedny a sloužívá jako palivo, používá se také při ohňových obětech hinduistů. V tradičním lékařství se plody užívají jako mírné projímadlo a při bolestech zubů. Sušené plody léčí astma, kůra má stahující účinky a pomáhá při nemoci kůže, semena hojí zánět močových cest.\n\nFíkovník posvátný je místy považován za invazní druh, obvykle v oblastech kde roste druhotně, jako příklad jsou uváděné Izrael, Kuba a ve Spojených státech Florida a Havajské ostrovy.\n\n"}
{"id": "1476311", "url": "https://cs.wikipedia.org/wiki?curid=1476311", "title": "Aggtelek", "text": "Aggtelek\n\nAggtelek () je vesnice v Maďarsku v župě Borsod-Abaúj-Zemplén, spadající pod okres Putnok. Nachází se těsně u hranic se Slovenskem. V roce 2015 zde žilo 557 obyvatel. Dle údajů z roku 2001 zde byli všichni obyvatelé maďarské národnosti.\n\nVesnice je známá především tím, že jej obepíná Národní park Aggtelek a Aggtelecký kras.\n\nSousedními vesnicemi jsou slovenská Dlhá Ves, Jósvafő, slovenské Kečovo a Trizs.\n"}
{"id": "1476312", "url": "https://cs.wikipedia.org/wiki?curid=1476312", "title": "Post Traumatic", "text": "Post Traumatic\n\nPost Traumatic je sólové album Mika Shinody. Bylo vydáno 15. června 2018 společností Warner Bros. Records.\n\nAlbum je úzce spjato se smrtí frontmana kapely Linkin Park Chestera Benningtona, který byl Mikeovým přítelem. Ve svých písních Mike zvýrazňuje emoce a šok ze ztráty svého přítele a kolegy.\n"}
{"id": "1476314", "url": "https://cs.wikipedia.org/wiki?curid=1476314", "title": "Agyagosszergény", "text": "Agyagosszergény\n\nAgyagosszergény (před rokem 1928 Fertőszergényagyagos, vyslovováno [aďagošsergéň]) je vesnice v Maďarsku v župě Győr-Moson-Sopron, spadající pod okres Sopron. Nachází se asi 5 km severovýchodně od Fertőszentmiklósu. V roce 2015 zde žilo 936 obyvatel, z nichž jsou 91,2 % Maďaři, 1,3 % Němci a 0,2 % Rumuni.\n\nSousedními obcemi jsou Fertőendréd, Petőháza, Vitnyéd a město Fertőszentmiklós.\n"}
{"id": "1476316", "url": "https://cs.wikipedia.org/wiki?curid=1476316", "title": "Aka (Maďarsko)", "text": "Aka (Maďarsko)\n\nAka () je malá vesnička v Maďarsku v župě Komárom-Esztergom, spadající pod okres Kisbér. Nachází se asi 12 km jihovýchodně od Kisbéru. V roce 2015 zde žilo 243 obyvatel, z nichž jsou 80,8 % Maďaři.\n\nSousedními vesnicemi jsou Ácsteszér a Bakonysárkány.\n"}
{"id": "1476320", "url": "https://cs.wikipedia.org/wiki?curid=1476320", "title": "Akasztó", "text": "Akasztó\n\nAkasztó (vyslovováno [akastó]) je velká vesnice v Maďarsku v župě Bács-Kiskun, spadající pod okres Kiskőrös. Nachází se asi 6 km severozápadně od Kiskőrösu. V roce 2015 zde žilo 3 333 obyvatel, z nichž jsou 89,8 % Maďaři, 0,8 % Romové, 0,4 % Němci a 0,2 % Slováci.\n\nSousedními vesnicemi jsou Csengőd, Dunatetétlen a město Kiskőrös.\n"}
{"id": "1476333", "url": "https://cs.wikipedia.org/wiki?curid=1476333", "title": "Šátalka", "text": "Šátalka\n\nŠátalka (dříve též Šatalka) je bývalá osada, dnes část obce Vestec v okrese Praha-západ. Název Šátalka se vztahuje k zástavbě podél Vídeňské ulice, tedy silnice II/603 (dříve I/3, dříve císařská silnice z Prahy do Budějovic). Místní název se dnes vztahuje i na navazující nástavbu na území města Jesenice, kde hlavní silnice nese název Budějovická a název Šátalka nese jedna z kolmých ulic. Území Šátalky dnes není vymezené ani jako základní sídelní jednotka. Její název je však dochován i v názvu autobusové zastávky „Vestec, Šátalka“. \n\nOd nepaměti zde stál hostinec Na Šátalce, cca v letech 1604–1631 i poštovní stanice. V roce 1565 byla poštovní stanice v Jesenici. Kolem roku 1604 však Pražané jako majitelé zádušní vsi Jesenice nechtěli pražskému poštmistrovi Straubovi v Jesenici pronajmout dům pro poštu, a proto byla poštovní stanice přeložena do blízké vsi „Wessce“ (Vestec) na Šátalku, kde zůstala asi do roku 1631. Poté byla opět přemístěna do Jesenice. Zájezdní hostinec přestál dlouhé věky, po roce 1953 byl přestavěn na bytové účely a v roce 1983 společně s hospodářskými budovami zbourán. Dnes je na jeho místě autobusová zastávka a parkoviště pro ojeté automobily.\n\nBudějovická silnice byla vydlážděna kamením z lomu, který se nacházel v blízkosti domu čp. 111 a dnes je již zavezený.\n\nPár metrů od křižovatky se nacházel malý vesnický rybníček, který byl v 80. letech 20. století zasypán. \n\nPři silnici směrem k Hodkovicům stála do roku 1983 rozhlasová věž ze železné konstrukce o výši 63 metrů. \n\nNa Šátalce byla kdysi i hájenka. \n"}
{"id": "1476334", "url": "https://cs.wikipedia.org/wiki?curid=1476334", "title": "Kostel Panny Marie Bolestné (Kubšice)", "text": "Kostel Panny Marie Bolestné (Kubšice)\n\nKostel Panny Marie Bolestné je filiální kostel v římskokatolické farnosti Olbramovice u Moravského Krumlova, nachází se v centru obce Kubšice.\n\nKostel byl postaven v roce 1907, donátorem pro stavbu kostela byla selka z vesnice, která tragicky ztratila manžela a děti. Kostel má oltář a kazatelnu v novogotickém stylu. Při kostelu stojí sousouší Piety z roku 1858. Při boční stěn kostela je umístěna pamětní deska obětem 1. a 2. světové války.\n\n\n"}
{"id": "1476337", "url": "https://cs.wikipedia.org/wiki?curid=1476337", "title": "Josef Kollmer", "text": "Josef Kollmer\n\nJosef Kollmer (* 26. února 1901 Händlern – 28. ledna 1948 Krakov) byl německý funkcionář SS během nacistické éry, který se dopouštěl masových vražd v Osvětimi.\n\nJosef Kollmer se narodil v Händlernu v Bavorsku. Několik let pracoval u německé policie než se 1. ledna 1935 stal členem SS. V květnu 1937 vstoupil do NSDAP. V říjnu 1941 byl přidělen k Waffen-SS a povolán do Osvětimi, kde do října 1943 velel různým strážím. Potom byl dočasně přemístěn do koncentračního tábora Mittelbau-Dora, ale v květnu 1944 se vrátil do Osvětimi. Zpočátku velel strážím v hlavním táboře v Osvětimi a od srpna do října 1944 v koncentračním táboře Monowitz. Během své doby v Osvětimi se Kollmer podílel na masových vraždách Židů v plynových komorách v pracovním táboře Březinka.\n\nKollmer byl souzen Nejvyšším národním tribunálem v soudním řízení v Ovětimi v Krakově a byl odsouzen k trestu smrti. Jeho rozsudek byl proveden oběšením dne 28. ledna 1948 ve věznici Montelupich.\n"}
{"id": "1476338", "url": "https://cs.wikipedia.org/wiki?curid=1476338", "title": "Tokoname", "text": "Tokoname\n\nTokoname () je město v prefektuře Aiči v Japonsku. K roku 2018 v něm žilo přes 57 tisíc obyvatel.\n\nTokoname leží na břehu zálivu Ise na západním pobřeží poloostrova Čita na jihu ostrova Honšú.\n\nZe správního hlediska pod město spadá mezinárodní letiště Čúbu vybudované na umělém ostrově v moři západně od města.\n\nMěsto Tokoname vzniklo 1. dubna 1954 sloučením obcí \"Tokoname\", \"Nišiura\" (), \"Onizaki\" (), \"Miwa\" () \"Kosugaja\" () a \"Ono\" (). \n\n"}
{"id": "1476341", "url": "https://cs.wikipedia.org/wiki?curid=1476341", "title": "Okresní dům (Nový Bydžov)", "text": "Okresní dům (Nový Bydžov)\n\nNeorenesanční budova bývalého okresního domu se nalézá na ulici Josefa Jungmanna ve městě Nový Bydžov v okrese Hradec Králové. Novorenesanční budova z roku 1899 je dílem architekta Jana Vejrycha a je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 12888/6-5721. Budova slouží jako domov mládeže.\n\n"}
{"id": "1476351", "url": "https://cs.wikipedia.org/wiki?curid=1476351", "title": "Základní umělecká škola Jana Maláta", "text": "Základní umělecká škola Jana Maláta\n\nPůvodně klasicistní školní budova základní umělecké školy z let 1818 - 19 od stavitele J. Martínka se secesní uliční fasádou z roku 1897 se nalézá v ulici Na valech ve městě Nový Bydžov v okrese Hradec Králové. Budova je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 49772/6-6073.\n"}
{"id": "1476354", "url": "https://cs.wikipedia.org/wiki?curid=1476354", "title": "Bruce Nauman", "text": "Bruce Nauman\n\nBruce Nauman (* 6. prosince 1941, Fort Wayne) je americký výtvarný umělec, většinou řazený ke konceptuálnímu umění. Typickým předmětem v jeho instalacích se staly neonové trubice, ale objevují se v nich i sochy, filmy, hologramy, interaktivní prostředí, fotografie, videonahrávky či performance.\n\nVystudoval matematiku a fyziku na Univerzitě ve Wisconsinu v Madisonu (1964) a umění na University of California v Davisu (1966), San Francisco Art Institute (1968) a University of California v Irvine (1970). Od poloviny 60. let se začal věnovat umění, první výstavu měl roku 1966 v Nicholas Wilder Gallery v Los Angeles.\n\nStálé sbírky jeho děl jsou v Guggenheimově muzeu v New Yorku, v Tate Modern v Londýně, v Centre Georges Pompidou v Paříži či v Uměleckém muzeu Basilej.\n\nRoku 1993 získal Wolfovu cenu za umění, v roce 2004 cenu Praemium Imperiale za sochařství. V roce 2009 získal hlavní cenu, Zlatého lva, na Benátském bienále.\n\nOd roku 1979 žije v Galisteu, v Novém Mexiku.\n"}
{"id": "1476355", "url": "https://cs.wikipedia.org/wiki?curid=1476355", "title": "Serie A 1964/65", "text": "Serie A 1964/65\n\nSoutěžní ročník Serie A 1964/65 byl 63. ročník nejvyšší italské fotbalové ligy a 33. ročník od založení Serie A. Soutěž začala 13. září 1964 a skončila 6. června 1965. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli Modena FC, SPAL a AS Bari sestoupili do druhé ligy. Opačným směrem putovali tři týmy, jimiž byli Varese FC (vítěz druhé ligy), US Cagliari a US Foggia Incedit.\n\nTitul v soutěži obhajoval klub Bologna FC, který v minulém ročníku získal své 7. prvenství v soutěži.\n\n\nNejlepšími střelci tohoto ročníku Serie A se stali dva hráči. italští útočníci Sandro Mazzola z FC Internazionale a Alberto Orlando z AC Fiorentina. Oba vstřelili 17 branek.\n"}
{"id": "1476361", "url": "https://cs.wikipedia.org/wiki?curid=1476361", "title": "Kostel svatého Kříže (Slavonice)", "text": "Kostel svatého Kříže (Slavonice)\n\nKostel svatého Kříže (uváděno také jako kaple svatého Kříže nebo hřbitovní kaple svatého Kříže) je filiální kostel a hřbitovní kaple v římskokatolické farnosti Slavonice, nachází se v areálu hřbitova na Nádražní ulici ve Slavonicích. Kostel je chráněn jako kulturní památka České republiky.\n\nKaple je jednolodní stavba s polygonálním závěrem, stavba je členěna pilastry a kryta sedlovou střechou. Součástí stavby je hralovoá věžička se sanktusníkem. V průčelí je zabudován pískovcový portál. Na obou sloupech portálu jsou figurální motivy, nalevo Panna Marie, napravo svatý Jan. Kaple je zaklenutá valenou klenbou.\n\nKaple byla postavena v roce 1702, kdy v průčelí kaple je vbudován portál původní hřbitovní zdi z roku 1586. Hřbitov, na kterém kaple stojí byl původem asi protestantský a byl založen nejspíš kolem druhé poloviny 16. století. Součástí budovy je oltář z počátku 18. století. Kaple byla následně opravena v letech 1877 a 1905, od roku 1990 se postupně začala kaple staticky zabezpečovat a rekonstruovat po menších částech. V roce 2014 pak byla kaple komplexně rekonstruována, byla odvodněna, vysušeno zdivo a opraveny byly okna, dveře, dlažba a krypta.\n\nV roce 2015 kaple za rekonstrukci obdržela ocenění Památka roku 2014, otevřena pak byla dne 25. dubna 2015.\n\n"}
{"id": "1476366", "url": "https://cs.wikipedia.org/wiki?curid=1476366", "title": "Zalalövő", "text": "Zalalövő\n\nZalalövő [zalalevé] je město v západním Maďarsku v župě Zala, blízko její hranice s župou Vas, spadající pod okres Zalaegerszeg. Nachází se asi 12 km západně od župního města Zalaegerszegu. V roce 2015 zde žilo 3 027 obyvatel. Podle údajů z roku 2011 zde žijí 96 % Maďaři, 1,88 % Romové a 1,38 % Němci.\n\nMěsto leží na řece Zale. Nejbližšími městy jsou Körmend, Lenti, Őriszentpéter a Zalaegerszeg. Blízko jsou též obce Daraboshegy, Felsőjánosfa, Hagyárosbörönd, Hegyháthodász, Hegyhátsál, Hegyhátszentjakab, Kalócfa, Katafa, Keménfa, Kozmadombja, Márkus, Nádasd, Őrimagyarósd, Ozmánbük, Salomvár, Szőce, Zalacséb a Zalaháshágy.\n"}
{"id": "1476370", "url": "https://cs.wikipedia.org/wiki?curid=1476370", "title": "Okresní dům", "text": "Okresní dům\n\nOkresní dům může být:\n\n\n"}
{"id": "1476371", "url": "https://cs.wikipedia.org/wiki?curid=1476371", "title": "Václav Prošek (rozcestník)", "text": "Václav Prošek (rozcestník)\n\nJméno a příjmení Václav Prošek má více nositelů:\n\n"}
{"id": "1476372", "url": "https://cs.wikipedia.org/wiki?curid=1476372", "title": "Volba prezidenta Československa 1968", "text": "Volba prezidenta Československa 1968\n\nVolba prezidenta Československa proběhla 30. března 1968 ve Vladislavském sále Pražského hradu, na schůzi Národního shromáždění Československé socialistické republiky, kterou vedl předseda Bohuslav Laštovička. 28. března 1968 abdikoval pod tlakem reformního hnutí stávající prezident Antonín Novotný. Armádní generál Ludvík Svoboda byl v tajné volbě zvolen sedmým československým prezidentem. Jde o jediný případ během vlády KSČ, kdy prezidentský kandidát neobdržel hlasy všech poslanců. \n\nČást členů Ústředního výboru KSČ zejména Helena Rašková nebo František Kriegel zvažovala bezpartijního kandidáta. Navrhovaným kandidátem byl také lékař Josef Charvát. Většina členů ÚV KSČ, ale podpořila kandidaturu válečného hrdiny Ludvíka Svobody. \n\nMasové podpoře studentstva se těšil ministr školství Čestmír Císař. Ten však kandidaturu odmítl.\n\nVolba prezidenta proběhla tajným hlasováním. Schůze se zúčastnilo 289 poslanců. Šest poslanců se hlasování zdrželo a jeden odevzdal neplatný hlas. Armádní generál Ludvík Svoboda obdržel 282 hlasů a byl tak zvolen československým prezidentem.\n\n\n"}
{"id": "1476373", "url": "https://cs.wikipedia.org/wiki?curid=1476373", "title": "Frida Karlssonová", "text": "Frida Karlssonová\n\nFrida Elisabeth Karlsson, přechýleně Karlssonová (* 10. srpen 1999 v Sollefteå) je švédská běžkyně na lyžích. Ve svých devatenácti letech se stala mistryní světa ve štafetě a celkem trojnásobnou medailistkou na Mistrovství světa v klasickém lyžování 2019.\n\n"}
{"id": "1476374", "url": "https://cs.wikipedia.org/wiki?curid=1476374", "title": "Lonsdaleit", "text": "Lonsdaleit\n\nLonsdaleit je minerál krystalizující v hexagonální soustavě, chemicky je to jedna z alotropických modifikací uhlíku (C).\n\nLonsdaleit je obvykle hnědé barvy s odstíny do žluté nebo tmavohnědé. Vytváří drobné krystaly (často pozorovatelné pouze v mikroskopu) tvaru krychle. Většinou bývá smíchán s diamantem.\n\nVýskyt byl zaznamenán v místě dopadu meteoritů např. Ďáblův kaňon v Arizoně. Kromě meteoritického původu se vyskytuje i v kimberlitických horninách a byl připraven i uměle při výzkumu možné syntézy umělých diamantů.\nPrůmyslově využívaným nalezištěm lonsdaleitu by mohl být například impaktní kráter Popigaj na Sibiři v Rusku (průměr ~ 100 km, věk 35,7 ± 0,2 (2σ) milionem let, 7. největší impaktní kráter na Zemi), kde dopadl chondritový asteroid pravděpodobně na ložisko grafitu. Existují zde dvě využívaná naleziště impaktních diamantů vhodných k průmyslovému využití – Skalnoje () a Udarnoje (), třetí naleziště (odhalené v roce 2012) je utajováno a geologický průzkum byl dočasně zmrazen. V prostoru kráteru Popigaj jsou těženy hlavně průmyslové diamanty, ale obsah lonsdaleitu je vysoký a zásoby průmyslových diamantů na známých nalezištích odhadují Rusové na „triliony karátů“ (stovky tisíc tun).\n\n\n\n"}
{"id": "1476376", "url": "https://cs.wikipedia.org/wiki?curid=1476376", "title": "Zala (řeka)", "text": "Zala (řeka)\n\nZala je řeka v Maďarsku. Prochází župami Vas a Zala. Je dlouhá 126 km. Pramení nedaleko vesnice Orfalu v župě Vas. Nejprve se vlévá do jezera Kis-Balaton, ale poté ještě pokračuje jako kanál propojující jezera Kis-Balaton a Fenéki-tó s Balatonem, do něhož ústí nedaleko obce Balatonszentgyörgy.\n\nZala prochází následujícími sídly:\n\nDo řeky Zaly se vlévají potoky:\n"}
{"id": "1476377", "url": "https://cs.wikipedia.org/wiki?curid=1476377", "title": "Jan Truhlář (rozcestník)", "text": "Jan Truhlář (rozcestník)\n\nJméno a příjmení Jan Truhlář má více nositelů:\n\n"}
{"id": "1476379", "url": "https://cs.wikipedia.org/wiki?curid=1476379", "title": "Barbara Ćwioro", "text": "Barbara Ćwioro\n\nBarbara Anna Ćwioro je polská diplomatka, od roku 2018 je velvyslankyní Polska v České republice.\n\nBarbara Ćwioro vystudovala orientální filologie (íránistika) na Jagellonské univerzitě. Je absolventkou Diplomatické akademie polského MZV (2004).\n\nV letech 2004 až 2005 pracovala v Odboru států Afriky a Blízkého východu na MZV a poté plnila funkci asistentky náměstka ministra. Pracovala na konzulátu v Lyonu a na velvyslanectví v Teheránu. V letech 2008 až 2014 postupně pracovala v Odboru Evropské unie, v Odboru společné zahraniční a bezpečnostní politiky a v Odboru států Afriky a Blízkého východu. V letech 2014 až 2016 zastávala funkci vedoucí referátu pro politické a ekonomické záležitosti na Velvyslanectví Polska v Bruselu. Po návratu do Polska v letech 2016 až 2018 byla zástupkyní ředitele, později ředitelkou Odboru evropské politiky MZV. Od 11. září 2018 je velvyslankyní Polska v České republice.\n\nOvládá angličtinu, perštinu, francouzštinu a italštinu.\n"}
{"id": "1476386", "url": "https://cs.wikipedia.org/wiki?curid=1476386", "title": "Václav Kropáček (rozcestník)", "text": "Václav Kropáček (rozcestník)\n\nJméno a příjmení Václav Kropáček má více nositelů:\n\n"}
{"id": "1476387", "url": "https://cs.wikipedia.org/wiki?curid=1476387", "title": "Železná Breznica", "text": "Železná Breznica\n\nŽelezná Breznica je obec na Slovensku v okrese Zvolen.\n\nObec leží v severozápadní části zvolenského okresu. Větší část území zabírá Turovské předhůří, které je součástí Kremnických vrchů. Severně od obce v Kremnických vrších se nachází Národní přírodní rezervace Mláčik, která byla v roce 1982 prohlášena za státní přírodní rezervaci.\n\nV 15. století obec patřila k panství Dobrá Niva, které se vyčlenilo ze Zvolenského panství po vybudování hradu. Název Železné Breznice, situované v blízkosti důlních měst prozrazuje, že již v 15. století představovala významné středoslovenské železorudné středisko. Většina jejích obyvatel byla zaměstnána v dolech a hutích a také se živila výrobou uhlí.\n\n\n\n"}
{"id": "1476388", "url": "https://cs.wikipedia.org/wiki?curid=1476388", "title": "Solní (Prachatice)", "text": "Solní (Prachatice)\n\nSolní je název ulice v Prachaticích, která prochází Městskou památkovou rezervací Prachatice.\n\nNázev Solní nese ulice od roku 1968. Předtím se ulice od roku 1947 jmenovala Na Zlaté stezce a byla delší, táhla se z náměstí až k současnému Gymnáziu Prachatice. Název Solní pak nese po své dřívější úloze sloužit dopravě soli z Pasova dále na sever.\n\nUlice vznikla již při založení města v roce 1323. Byla součástí mezinárodní cesty vedoucí na jih do Volar a dále na jih do Pasova. Tato obchodní stezka sloužila především k dopravě soli z Pasova. V intravilánu města spojovala již zaniklou Pasovskou (Horní) bránu s dnešním Velkým náměstím. Pasovská brána stála na křžovatce ulic Hradební x Zlatá stezka x Solní. V 16. století je v ulici uváděn prodej masa (masné krámy). V katastrálních mapách z počátku 20. století se pak objevuje německý název Passauergasse (Pasovská ulice).\n\nNa jižním konci začíná ulice křižovatkou s ulicí Zlatá stezka, která volně pokračuje na jih a ulicí Hradební, která jde severozápadním směrem. Napravo na samém začátku ulice se nachází kaplička svatého Jana Nepomuckého. Vlevo pak památkově chráněnný dům čp. 127. Následuje křižovatka s ulicemi Horní a Dlouhá. Horní je vlevo, Dlouhá vpravo. Horní ulice v tomto místě tvoří menší čtvercový prostor. Následují napravo památkově chráněné domy čp. 120 a 121 a na křižovatce s ulicí Poštovní (vpravo) zasahuje do ulice památkově chráněný dům č.p. 119 se zachovalými fragmenty renesanční fasády, který má vstup z ulice Poštovní. Po několika následných metrech se už nachází Velké náměstí.\n\nUlice je jednosměrně průjezdná z jihu na sever na Velké náměstí. Po obou stranách jsou chodník pro pěší, vše je vydlážděno kamennými kostkami. Vedou tudy turistické značky zelené a žluté barvy.\n\n\n"}
{"id": "1476389", "url": "https://cs.wikipedia.org/wiki?curid=1476389", "title": "Alacska", "text": "Alacska\n\nAlacska (vyslovováno [alačka]) je vesnice v Maďarsku v župě Borsod-Abaúj-Zemplén, spadající pod okres Kazincbarcika. Do roku 2013 patřila do okresu Miskolc, poté ale byla přeřazena pod okres Kazincbarcika. Nachází se asi 2 km západně od Sajószentpéteru. V roce 2015 zde žilo 778 obyvatel, jež dle údajů z roku 2001 byli všichni maďarské národnosti.\n\nJedinou sousední obcí je město Sajószentpéter.\n"}
{"id": "1476414", "url": "https://cs.wikipedia.org/wiki?curid=1476414", "title": "Donavan Brazier", "text": "Donavan Brazier\n\nDonavan Brazier (* 15. dubna 1997) je americký běžec závodící zejména na trati 800 metrů. V současnosti je držitelem amerického národního juniorského rekordu v běhu na 800 metrů a zároveň halovým světovým rekordmanem na méně vypisované distanci 600 metrů (časem 1:13,77 min., vytvořeném 24. února 2019 v New Yorku).\n\n\n\n"}
{"id": "1476422", "url": "https://cs.wikipedia.org/wiki?curid=1476422", "title": "Matchmaking (video hry)", "text": "Matchmaking (video hry)\n\nMatchmaking, volně přeloženo jako dohazování, je v multiplayerových hrách proces spojování hráčů dohromady do skupin či připojení na herní online servery.\n\nSeznamy serverů jsou automaticky spravované listy online her, do kterých se mohou hráči připojit a odejít dle vlastního uvážení. Sada předdefinovaných pravidel se používá k určení konfigurace každé relace bez potřeby lidského zásahu.\nHry budou obvykle nabízet výběr motivovaných seznamů (např. týmové či sólové hry, nepředvídatelná pravidla atd.), které budou vyhovovat různým vkusům nebo náladám. Vzhledem k tomu, že seznamy jsou zpracovávány servery řízenými vývojářem hry, je možné, že budou v průběhu času měněny.\n\nKdyž si hráč vybere seznam, připojí se ke skupině dalších lidí, kteří provedli stejnou volbu. Server seznamu je buď připojí k existující relaci nebo vytvoří novou.\n\nParties jsou skupiny hráčů, které jsou poté systémem považovány za jediný subjekt. Skupina může přeskočit z relace do relace, aniž by se její hráči od sebe navzájem oddělili. Koncept je zvláště vhodný pro seznamy, které dokáží pracovat s vícečlennou skupinou a dokáže propočítat, aby protější tým disponoval stejným či podobným počtem členů a podobnými herními znalostmi.\n\nMístnosti se nachází v menu, kde si hráči mohou prohlédnout nadcházející hru, prohlédnout si výsledky posledního zápasu, změnit nastavení a vzájemně si promluvit. V mnoha případech se na oblast či mapu, kde se čeká na vyhledání hry, referuje jako lobby, avšak někdy je lobby stylizováno jen jako obrazovka s obrázky hráčů, kteří jsou s vámi ve skupině.\n\nV mnoha hrách se hráči vracejí do lobby na konci každého zasedání. Někteří hráči, kteří se připojili k již zahájené relaci, jsou umístěni ve vstupní hale až do začátku dalšího zasedání. Vzhledem k tomu, že lobby využívají jen málo zdrojů, jsou někdy navíc používány jako prostor pro hráče, zatímco je hledán vhodný hostitel pro nadcházející relaci.\n\nLobby vytvořené náhodným hledáním mají často před spuštěním relace odpočítávací časovač, zatímco lobby vytvořené hráčem obecně začíná podle uvážení tohoto hráče.\n\nMnoho systémů matchmakingu se vyznačuje systémem hodnocení, který se snaží shromáždit hráče se zhruba stejnými schopnostmi. Jedním z těchto systémů je například TrueSkill od Xbox Live .\n\nHry, které obsahují systém hodnocení, obvykle nabízejí nehodnocené relace pro hráče, kteří nechtějí, aby jejich výkon byl zaznamenán a analyzován. Ti jsou drženi odděleně tak, aby hráči, kteří hledají nehodnocené relace a ti co hledají hodnocené relace, nehráli v jedné hře.\n\nNěkteré hry (zejména ty s dedikovanými servery) obsahují seznam aktivních relací pro hráče a umožňují jim ručně jednu vybrat. Tento systém lze použít ve spojení s pořadím a lobby, ale většinou je tento seznam omezen jen na servery, které byly vytvořeny hráči.\n\nVětšina těchto serverových prohlížečů umožňuje hráčům filtrovat výsledky. Mezi běžná kritéria filtrů patří název serveru, počet hráčů, režim hry a latence.\n\nJednou z nejzákladnějších a nejběžnějších forem matchmakingu je poskytnutí seznamu ostatních hráčů, se kterými jste se již dříve setkali, a mohli byste znovu chtít hrát. Stav jednotlivých hráčů (offline, online, právě hrající) je zobrazen, je možnost připojit se k probíhající relaci a obvykle je možné posílat zprávy do chatu.\n\nV mnoha případech jsou seznamy kontaktů (seznamy přátel) spravovány platformou, na které hra běží (např. Xbox Live, PlayStation Network, Steam) pro zjednodušení správy kontaktů.\n\nVe většině moderních online systémů pro více hráčů existuje chatový systém, kde lidé mohou komunikovat s ostatními po celém světě. Chatování pomáhá přátelům udržovat si vzájemnou strategii, mluvit s ostatními a dělá hru zábavnější.\n"}
{"id": "1476424", "url": "https://cs.wikipedia.org/wiki?curid=1476424", "title": "Globální síť", "text": "Globální síť\n\nGlobální síť je jakákoliv komunikační síť, která se rozprostírá po celé Zemi. Termín, který je používán v tomto článku, referuje o restriktivnějším způsobu \"obousměrných\" komunikačních sítí a technologických sítí. Dřívější sítě, jako mezinárodní pošta a jednosměrné komunikační sítě, jako jsou rádio a televize, jsou popsány jinde.\n\nPrvní globální síť byla založena pomocí elektrické telegrafie a globální rozsah byl dosažen v roce 1899. Telefonní síť byla druhá, která dosáhla globálního statusu v 50. letech dvacátáho století. V poslední době vzájemné propojené sítě IP (hlavně internet, který měl v roce 2014 odhadovaný počet 2.5 miliard uživatelů po celém světě) a GSM mobilní komunikační síť (s více než 6 miliardami uživatelů po celém světě v roce 2014) tvoří největší globální sítě ze všech.\n\nVytváření globálních sítí vyžaduje nesmírně nákladné a zdlouhavé úsilí trvající desítky let. Musí být uvedena do provozu komplikovaná propojení, přepínací a směrovací zařízení, nainstalovány fyzické nosiče informací, jako jsou pozemní a podmořské kabely a pozemní stanice. Kromě toho zahrnují mezinárodní komunikační protokoly, právní předpisy a dohody.\n\nGlobální sítě by se také mohly odkazovat na sítě individuí (např. vědců), komunit (např. měst) a organizací (např. občanských společností ), které by mohly být vytvořeny pro řízení, zmírňování a řešení globálních problémů.\n"}
{"id": "1476425", "url": "https://cs.wikipedia.org/wiki?curid=1476425", "title": "Žánr počítačové hry", "text": "Žánr počítačové hry\n\nŽánr videohry je klasifikace videohry spíše založená na její hratelnosti než na vizuálních nebo příběhových rozdílech. Je definován sadou herních výzev a je klasifikován nezávisle na jejím umístění nebo obsahu herního světa, na rozdíl od jiných fiktivních děl, jako jsou filmy nebo knihy. Například střílečka je stále střílečka, bez ohledu na to, kde nebo kdy se odehrává.\n\nStejně jako u téměř všech žánrů, i žánr videohry má svou vlastní interpretaci. Navíc každá hra může patřit k několika žánrům najednou.\n\nPrvní pokus o klasifikaci různých žánrů videoher byla kniha od Chrise Crawforda \"The Art of Computer Game Design\" z roku 1984. V této knize se Crawford soustředil hlavně na zkušenosti hráče a aktivity prováděné ve hře. Také uvedl, že \"stav tvorby počítačových her\n\nse rychle mění. Proto bychom očekávali, že taxonomie představená v této knize bude za krátkou dobu zastaralá nebo nedostatečná.\" Od té doby spolu s dalšími žánry získaly plošinovky a 3D střílečky, které v té době sotva existovaly, mnoho popularity. Růste schopností hardwaru dovolil vznik nových žánrů, například díky zvýšené paměti, přesunu z 2D na 3D, novým periferiím, online prostředí a umístění.\n\nAčkoli žánry byly v 80. letech většinou zajímavé jen pro herní studia, herní průmysl v oblasti video her se v 90. letech rozšířil a menší i nezávislí vydavatelé měli malou šanci na přežití. Z tohoto důvodu se hry vyvíjely více v žánrech, které mohly používat větší vydavatelé a maloobchodníci ve svém marketingu.\n\nDíky \"přímému a aktivnímu zapojení\" hráče se žánry videoher liší od literárních a filmových žánrů. Ačkoli lze říci, že Space Invaders je vědecko-fantastická videohra, taková klasifikace \"ignoruje rozdíly a podobnosti herní zkušenosti hráče.\" Vizuální estetika her se může silně lišit od jedné hry do druhé, proto se dá říci, že ta hlavní charakteristika, kterou všechny hry sdílí, je interaktivita.\n\nPopisné názvy žánrů berou v úvahu herní cíle, protagonistu a dokonce i perspektivu, kterou hráči nabízí. Například střílečka z první osoby je hra, která se hraje z pohledu této první osoby a zahrnuje schopnost střílet. Termín \"subžánr\" může být použit k poukázání na kategorii v žánru, aby dále specifikoval žánr hry, o kterém se diskutuje. Zatímco \"střílečka\" je žánrový název, \"střílečka z první osoby\" a \"střílečka z třetí osoby\" jsou společné podskupiny žánru střílečky. Další příklady takových předpon jsou v opravdovém čase, tahová, shora dolů a side-scroller.\n\nCílové publikum, základní téma nebo účel hry jsou někdy použity jako označení žánru, například \"hry pro dívky\", \"křesťanské hry\" a \"vážné hry\". Nicméně, protože tyto termíny neuvádějí nic o samotné hře, nejsou považovány za žánry.\n\nŽánry videoher se liší i ve specifičnosti, některé známé recenze videoher používají názvy žánrů od \"akce\" až po \"baseball\". V tomto případě jsou sjednoceny základní témata a základní charakteristiky dohromady.\n\nHra může kombinovat aspekty i více žánrů takovým způsobem, že je těžké ji klasifikovat podle stávajících žánrů. Například, protože hra Grand Theft Auto III kombinovala střílení, jízdu a hru na role neobvyklým způsobem, bylo těžké ji klasifikovat za použití stávajících výrazů. Od té doby se používá termín klon Grand Theft Auto k popisu her s podobnými mechanikami jako Grand Theft Auto III. Podobně termín roguelike byl vyvinut pro hry, které sdílejí podobnosti s Rogue.\n\nPrvky žánru RPG, které se zaměřují na vyprávění příběhu a růst postav, byly implementovány v mnoha různých žánrech videoher. Je to z toho důvodu, že přidání příběhu a zdokonalení postavy v akční, strategické nebo hádankové videohře ji neodstraní od její základní hry, ale přidává ke zkušenosti jiný motiv než přežití.\n\nPodle některých analytiků jsou nejprodávanější fyzické hry ve všech velkých žánrech po celém světě rozloženy následovně.\nNejpopulárnější žánry jsou momentálně FPS, akce, RPG a sport, s plošinovkami a závodními hrami, které obě v posledních deseti letech upadají. Hry s hádankami začaly upadat, když byly měřeny prodejem, nicméně na mobilních telefonech, kde je většina her zdarma ke stažení, zůstává tento žánr nejoblíbenějším na celém světě.\n"}
{"id": "1476431", "url": "https://cs.wikipedia.org/wiki?curid=1476431", "title": "Pixlr", "text": "Pixlr\n\nPixlr je sada obrazových nástrojů založených na principu cloudu, zahrnující řadu editorů fotografií, rozšíření prohlížeče pro záznam aktivit na obrazovce a služeb pro sdílení fotografií. Sada nebyla primárně určena pro profesionály, nicméně aplikace umožňují jak jednoduché, tak pokročilé úpravy fotografií.\n\nSada může být použita na počítačích nebo na smartphonech či tabletech za pomocí mobilní aplikace.\n\nPixlr vytvořil ve Švédsku v roce 2008 Ola Sevandersson. Dne 19. července 2011 společnost Autodesk oznámila, že získala sadu Pixlr a že Sevandersson vstoupil do společnosti. Dne 24. dubna 2017 získala společnost 123rf Autodesk Pixlr v rámci nediskriminační dohody.\n"}
{"id": "1476434", "url": "https://cs.wikipedia.org/wiki?curid=1476434", "title": "Vere Brabazon Ponsonby, 9. hrabě z Bessborough", "text": "Vere Brabazon Ponsonby, 9. hrabě z Bessborough\n\nVere Brabazon Ponsonby, 9. hrabě z Bessborough (\"Vere Brabazon Ponsonby, 9th Earl of Bessborough, 10th Viscount Duncannon, 10th Baron Bessborough, 9th Baron Ponsonby of Sysonby, 6th Baron Duncannon\") (27. října 1880, Londýn, Anglie – 10. března 1956, Stoughton, Anglie) byl britský státník ze šlechtického rodu Ponsonbyů. Jako absolvent cambridgeské univerzity se zúčastnil první světové války, poté byl poslancem Dolní sněmovny, od roku 1920 zasedal ve Sněmovně lordů. V letech 1931-1935 byl generálním guvernérem v Kanadě.\n\nPocházel ze šlechtického rodu Ponsonby, byl starším synem 8. hraběte z Bessboroughu, po matce pocházel z významné podnikatelské rodiny Guest a byl bratrancem irského místokrále 1. vikomta Wimborna. Jeho mladší bratr Myles Ponsonby (1881-1915) sloužil v armádě a padl za první světové války. Vystudoval v Cambridge a původně působil jako právník, v letech 1907-1910 byl členem městské rady v Londýně. V letech 1910 a 1913-1920 byl členem Dolní sněmovny za Konzervativní stranu, v roce 1920 zdědil rodové tituly a vstoupil do Sněmovny lordů (zde zasedal jako \"baron Duncannon\", ostatní tituly platily pouze pro Irsko). Mezitím se aktivně zúčastnil první světové války a dosáhl hodnosti kapitána. Poté se jako člen a předseda správních rad několika předních podniků věnoval ekonomice.\n\nV letech 1931-1935 byl generálním guvernérem v Kanadě. Podobně jako všichni předchozí i následující generální guvernéři se snažil pochopit charakter Kanady především neúnavným cestováním. Z titulu své funkce sice nemohl zeslabit důsledek světové hospodářské krize, nicméně pro Kanaďany byl vítanou morální podporou. Do doby jeho úřadování spadá zásadní zákon z roku 1931, jímž Kanada získala právo samostatně rozhodovat o své zahraniční i vnitřní politice. Díky tomu Kanada v té době dosáhla zvýšení prestiže na mezinárodním poli a i na tomto progresívnín vývoji se hrabě z Bessborough aktivně podílel.\n\nOd roku 1931 byl též členem Tajné rady, v roce 1937 získal titul hraběte z Bessborough s platností pro celou Británii. Za druhé světové války pomáhal francouzským uprchlíkům a v této záležitosti pomohl založit zvláštní odbor na ministerstvu zahraničí. V roce 1955 naposledy navštívil Kanadu.\n\nZískal tři čestné doktoráty na kanadských univerzitách (Montréal, Toronto, Ottawa), za první světové války obdržel několik zahraničních řádů (belgický Leopoldův řád, ruský Řád sv. Anny), později se stal i rytířem francouzského řádu Čestné legie.\n\nPo otci zdědil rozsáhlý majetek v Irsku s hlavním rodovým sídlem \"Bessborough House\" (hrabství Kilkenny), které nechal po první světové válce zrekonstruovat, ale v roce 1930 zámek prodal. Mezitím v roce 1924 koupil v Anglii zámek \"Stansted Park\" (Sussex).\n\nS manželkou Roberte de Neuflize (1897-1979) měl čtyři děti, dědicem titulů byl syn Frederick Ponsonby, 10. hrabě z Bessborough (1913-1993).\n\n\n\n"}
{"id": "1476436", "url": "https://cs.wikipedia.org/wiki?curid=1476436", "title": "Henry Ponsonby", "text": "Henry Ponsonby\n\nSir Henry Frederick Ponsonby (10. prosince 1825, Korfu, Řecko – 21. listopadu 1895, Cowes, Anglie) byl britský generál a dvořan. Od mládí sloužil v armádě, kde nakonec dosáhl hodnosti generála, proslul jako dlouholetý soukromý tajemník královny Viktorie.\n\nPocházel ze šlechtického rodu Ponsonbyů, narodil se na Korfu jako syn generála Sira Fredericka Ponsonbyho (1783-1837). Od roku 1842 sloužil v armádě, v letech 1847-1858 byl pobočníkem irských místokrálů (hrabě z Clarendonu, hrabě ze St. Germans), mezitím se zúčastnil krymské války, v níž dosáhl hodnosti podplukovníka a za účast v bitvě u Sevastopolu získal turecké vyznamenání. V roce 1862 byl v hodnosti plukovníka vyslán do Kanady, kde v době americké občanské války působil jako velitel granátnické gardy. V roce 1868 dosáhl hodnosti generálmajora.\n\nOd sňatku královny Viktorie zároveň působil u dvora jejího manžela, prince Alberta. V letech 1878-1895 byl soukromým tajemníkem a správcem pokladny královny Viktorie, od roku 1880 byl též členem Tajné rady, jako rytíř Řádu lázně byl povýšen do šlechtického stavu s titulem Sir. Jeho vzpomínky zanechané v dopisech ilustrují dění u dvora ve druhé polovině 19. století (korespondenci zpracoval do podoby biografie jeho syn Arthur).\n\nV roce 1861 se oženil s Mary Elizabeth Bulteel (1837-1916), dcerou poslance Johna Bulteela. Měli spolu pět dětí, nejstarší syn John Ponsonby (1866-1952) sloužil v armádě a za první světové války dosáhl hodnosti generálmajora. Druhorozený syn Frederick (1867-1935) zastával funkce u dvora a v roce 1935 byl povýšen na barona. Nejmladší syn Arthur (1871-1946) byl dlouholetým členem Dolní sněmovny, zastával nižší funkce ve vládě a v roce 1930 získal také titul barona.\n\nHenry Ponsonby je jednou z hlavních postav ve filmu Paní Brownová, kde jej ztvárnil britský herec Geoffrey Palmer.\n\n\n\n"}
{"id": "1476440", "url": "https://cs.wikipedia.org/wiki?curid=1476440", "title": "William Ponsonby, 2. hrabě z Bessborough", "text": "William Ponsonby, 2. hrabě z Bessborough\n\nWilliam Ponsonby, 2. hrabě z Bessborough (\"William Ponsonby, 2nd Earl of Bessborough, 3rd Viscount Duncannon, 3rd Baron Bessborough, 2nd Baron Ponsonby of Sysonby\") (1704, Saltash, Anglie – 11. března 1793, Londýn, Anglie) byl britský politik ze šlechtického rodu Ponsonbyů. Byl poslancem irského a britského parlamentu, od roku 1758 zasedal ve Sněmovně lordů. Zastával řadu funkcí v britské vládě a ve státní správě Irska.\n\nByl starším synem 1. hraběte z Bessborough. Absolvoval kavalírskou cestu a v letech 1727-1758 byl poslancem irského parlamentu, v letech 1742-1758 zároveň členem britské Dolní sněmovny, v politice patřil k whigům. V britské vládě byl státním sekretářem pro Irsko (1741-1745), od roku 1741 zároveň členem irské Tajné rady. Poté zastával nižší úřady na ministerstvu námořnictva a financí (lord admirality 1746-1756, lord pokladu 1756-1759). Po otci zdědil rodové tituly a vstoupil do Sněmovny lordů (1758; jako otcův dědic do té doby užíval jméno \"vikomt Duncannon\", ve Sněmovně lordů zasedal jako \"baron Sysonby\", protože hraběcí titul Bessborough platil pouze pro Irsko). Po otci zároveň převzal úřady viceadmirála v Munsteru (1758-1793) a lorda-místodržitele v hrabství Kilkenny (1758-1793). V britské vládě byl naposledy generálním poštmistrem (1759-1762 a 1765-1766), v roce 1765 se stal členem britské Tajné rady. V případě nepřítomnosti irského místokrále byl několikrát členem místodržitelského sboru v Irsku.\n\nVynikl též jako mecenáš umění, byl komisařem Britského muzea a přátelil se s významným botanikem J. Banksem. Jako dlouholetý lord admirality podporoval také objevitelské výpravy a jeho jméno nese ostrov Besboro u břehů Aljašky.\n\nV roce 1739 se oženil s Caroline Cavendish (1719-1760), nejstarší dcerou irského místokrále 3. vévody z Devonshiru. Dědicem titulů byl syn Frederick (1758-1844), dcera Catherine (1742-1789) se provdala za 5. vévodu ze St. Albans, mladší dcera Caroline (1747-1822) byla manželkou 4. hraběte Fitzwilliama.\n\n\n"}
{"id": "1476441", "url": "https://cs.wikipedia.org/wiki?curid=1476441", "title": "Ponsonbyové", "text": "Ponsonbyové\n\nPonsonby je jméno anglického šlechtického rodu, který nabyl vlivu v Irsku během 17 a 18. století. Získali několik šlechtických titulů (\"hrabě z Bessborough\" 1739, \"baron de Mauley\" 1838, \"baron Ponsonby of Shulbrede\" 1930). Řada členů rodu dosáhla vysokého postavení v politice, armádě, diplomacii, u dvora nebo ve správě kolonií. V Irsku vlastnili přibližně 20 000 hektarů půdy, několik sídel měli také v Anglii. V současnosti rod reprezentují představitelé tří rodových větví s členstvím ve Sněmovně lordů. Myles Ponsonby, 12. hrabě z Bessborough (*1941), Frederick Ponsonby, 4. baron Ponsonby ze Shulbrede (*1958), a Rupert Ponsonby, 7. baron de Mauley (*1957), který zastával nižší funkce ve vládě a od roku 2019 je nejvyšším štolbou Spojeného království.\n\nPonsonbyové původně sídlili v Anglii v hrabství Cumberland a své jméno odvozují od stejnojmenné vesnice, kde se připomínají od 14. století. Sledovatelný rodokmen začíná ale až o století později. Sir John Ponsonby (1609-1678) sloužil za občanské války v parlamentním vojsku a v Irsku získal pozemky v hrabství Kilkenny. Jeho syn William Ponsonby (1659-1724) byl dlouholetým irským poslancem, jako vikomt Duncannon (1723) se stal irským peerem. V další generaci Brabazon Ponsonby (1679-1758) zastával v Irsku řadu vysokých úřadů, vzestup rodu mezi vlivnou politickou elitu založil na přátelství s irským místokrálem 3. vévodou z Devonshiru (s jeho dcerami se oženili dva Ponsonbyho synové). V roce 1739 získal irský titul hraběte z Bessborough, zároveň byl povýšen barona ze Sysonby, což byl titul platný pro Anglii a bylo s ním spojeno členství v britské Sněmovně lordů. Jeho synové William Ponsonby, 2. hrabě z Bessborough (1704-1793), a John Ponsonby (1713-1787) patřili k nejvýznamnějším osobnostem v Irsku 18. století.\n\nSouběžně se vzestupem v Irsku získávali Ponsonbyové vliv také v Londýně, v dalších generacích vynikl diplomat John Ponsonby (1770-1855) nebo jeho bratr William Ponsonby (1771-1815), který jako generál padl v bitvě u Waterloo. Jejich bratranec John Ponsonby, 4. hrabě z Bessborough (1781-1847), byl britským ministrem vnitra a do původního působiště rodu se vrátil jako irský místokrál. Jeho syn John Ponsonby, 5. hrabě z Bessborough (1809-1880), zastával vysoké posty u dvora. Z dalších generací vynikl Vere Brabazon Ponsonby, 9. hrabě z Bessborough (1880-1956), který byl generálním guvernérem v Kanadě (1931-1935) a v roce 1937 získal hraběcí titul z Bessborough s platností pro celou Británii.\n\nHlavním sídlem v Irsku byl zámek \"Bessborough House\" (hrabství Kilkenny), který byl postaven v letech 1744-1755, dnes slouží jako škola. Předseda irského parlamentu John Ponsonby koupil v polovině 18. století panství \"Bishopscourt\" v hrabství Kildare, kde nechal postavit zámek. Bishopscourt pak v další generaci proslul jako vyhlášený honební revír. V Anglii je nyní majetkem rodu zámek \"Stansted Park\" (Sussex), zakoupený v roce 1924, krátce poté pak bylo prodáno původní rodové sídlo Bessborough House v Irsku. V Londýně byl rodinnou rezidencí palác \"Parkstead House\" postavený v 60. letech 18. století pro 2. hraběte z Bessborough. V linii baronů Ponsonby ze Shulbrede je rodovým majetkem od roku 1902 bývalý středověký klášter \"Shulbrede Priory\" (Sussex).\n\n\n\n\n\n\n\n\n\n\n\n\n\n\n\n\n\n\n\n"}
{"id": "1476446", "url": "https://cs.wikipedia.org/wiki?curid=1476446", "title": "Anna Zaháňská († neznámo)", "text": "Anna Zaháňská († neznámo)\n\nAnna Zaháňská (polsky Anna żagańska; kolem 1350 – asi 7. prosinec 1405) byla opavská a ratibořská kněžna.\n\nAnna Zaháňská byla dcera Anny Plocké († 16. únor 1363) (o: Václav Plocký † 1336, m: Alžběta Gediminaitė † 1364) a Jindřicha V. Železného. Manželka Jana I. Ratibořského. S manželem měla tři děti:\n\n\n"}
{"id": "1476452", "url": "https://cs.wikipedia.org/wiki?curid=1476452", "title": "Mastaba Z500", "text": "Mastaba Z500\n\nMastaba AS 54 je starověká egyptská hrobka (mastaba) z období 3. dynastie. Nachází se v pohřebišti Záwíjit el-Arján. Není jisté, kdo byl v mastabě pohřben. Aidan Dodson a Mark Lehner ji připisují panovníkovi 3. dynastie Chabovi. Tato hypotéza vznikla na na základě kamenných mís s Chabovým serechem, které zde byly nalezeny.\n\nMastaba má severo-jižní orientaci. Uvnitř této stavby byly nalezeny dekorace, typické pro hrobky vysokých hodnostářů 3. dynastie. Hrobka se nachází přibližně 200 kilometrů od Vrstvené pyramidy a Nabil Svelim ji považuje za nedokončený zádušní chrám Vrstvené pyramidy.\n"}
{"id": "1476461", "url": "https://cs.wikipedia.org/wiki?curid=1476461", "title": "Alap", "text": "Alap\n\nAlap je velká vesnice v Maďarsku v župě Fejér, spadající pod okres Sárbogárd. Nachází se asi 4 km jihovýchodně od Sárbogárdu. V roce 2015 zde žilo 1 907 obyvatel, z nichž jsou 75,5 % Maďaři, 1,4 % Romové, 0,8 % Němci a 0,4 % Rumuni.\n\nSousedními vesnicemi jsou Alsószentiván, Cece a město Sárbogárd.\n"}
{"id": "1476462", "url": "https://cs.wikipedia.org/wiki?curid=1476462", "title": "Markus Rothkranz", "text": "Markus Rothkranz\n\nMarkus Rothkranz (* 3. srpna 1962, Kolín nad Rýnem) je německo-americký scenárista žijící v Kalifornii, USA.\n\nMarkus Rothkranz emigroval v dětství se svými rodiči do USA. Tam pracoval jako umělec se zaměřením na speciální efekty, prosadil se v hollywoodských trhácích, jako např.: Smrtonosná past (\"Die Hard\", 1988), Total Recall (\"Total Recall\", 1990) a Rudá planeta (\"Red Planet\", 2000).\n\nMezi roky 1992 a 1995 se podílel jako umělec na konstrukci několika pinballových her, včetně Star Wars (\"Star Wars\"), Jurský park (\"Jurassic Park\") a Smrtonosná zbraň 3 (\"Lethal Weapon 3\"). Také spolupracoval s režisérem Aaronem Spellingem, sportovcem Michaelem Jordanem a s producenty filmu Sám doma a bohatý (\"Richie Rich\", 1994) při vytváření těchto automatů (pinballové hry).\n\nV roce 1996 byl režisérem a scenáristou sci-fi filmu To the End of Time (německy \"Ritter der Zeit\", česky \"Vládce času\").\n\nV současné době žije v Las Vegas, Nevada, USA, spolu s partnerkou Carou Bee.\n\nVe svých knihách a přednáškách Markus Rothkranz propaguje a obhajuje konzumaci veganských a syrových potravin (RAW) a pro jejich soběstačnost.\n\n\n\n"}
{"id": "1476467", "url": "https://cs.wikipedia.org/wiki?curid=1476467", "title": "Elliott Carter", "text": "Elliott Carter\n\nElliot Cook Carter (11. prosince 1908, New York – 5. listopadu 2012, New York) byl americký hudební skladatel.\n\nVystudoval angličtinu a hudbu na Harvardské univerzitě, absolvoval roku 1932. Skladbu ho zde vyučovali Walter Piston a Gustav Holst. Poté působil v Paříži, kde se učil u Nadii Boulangerové.\n\nZačínal neoklasickými skladbami, ale nakonec přešel k atonální hudbě. Jako skladby bývají považovány za posluchačsky náročné, \"New York Times\" označil jeho smyčcová kvarteta za „nejsložitější hudbu, jaká kdy byla napsána“.\n\nDvakrát obdržel Pulitzerovu cenu za hudbu (1960, 1973). Roku 1985 získal americkou Národní medaili umění, jako vůbec první hudební skladatel. V roce 1993 získal cenu Grammy.\n\nDožil se 103 let.\n"}
{"id": "1476477", "url": "https://cs.wikipedia.org/wiki?curid=1476477", "title": "Opera v Lipsku", "text": "Opera v Lipsku\n\nOperní dům v Lipsku, či jen Lipská opera (německy: \"Oper Leipzig\") je operní scéna a operní společnost v německém Lipsku. Budova divadla se nachází na Augustově náměstí.\n\nPočátky opery v Lipsku sahají do roku 1693, což ji činí třetí nejstarším operním dějištěm v Evropě (po divadle La Fenice v italských Benátkách a opeře v Hamburku). Ředitelem mnoha tehdy uvedených oper byl v původním \"Opernhaus auf dem Brühl\" byl Georg Philipp Telemann.\n\nLipská opera nemá vlastní orchestr, tuto roli zastupuje orchestr koncertního domu Gewandhaus. Spolupráce mezi oběma institucemi má původ v roce 1766 při provedení singspielu \"Die verwandelten Weiber, oder Der Teufel ist los\" skladatele Johanna Adama Hillera.\n\nPůvodní divadlo (\"\") bylo slavnostně otevřeno 28. ledna 1868 \"Slavnostní předehrou\" Carla Marii von Webera a předehrou k opeře \"Iphigénie en Aulide\" Christopha Willibalda Glucka a Goetheho hrou \"Iphigenia in Tauris\".\n\nV letech 1886 až 1888 zde působil Gustav Mahler jako druhý dirigent pod vedením Arthura Nikische.\n\nZa druhé světové války, během náletů v noci 3. prosince 1943, bylo divadlo těžce poškozeno, stejně jako všechna ostatní divadla v Lipsku.\n\nVýstavba nového operního domu byla zahájena v roce 1956. Provoz nové budovy byl zahájen 8. října 1960 operou \"Mistři pěvci norimberští\" Richarda Wagnera.\n\nŘeditelem divadla je od roku 2009 Ulf Schirmer, uměleckým ředitelem byl jmenován v roce 2011 na pětileté období.\n\n\n"}
{"id": "1476489", "url": "https://cs.wikipedia.org/wiki?curid=1476489", "title": "Poppo z Osterny", "text": "Poppo z Osterny\n\nPoppo z Osterny (německy Poppo von Osterna) (narozen okolo roku 1200, ve vesnici Osternohe, poblíž Norimberk, na Franckém územním celku, zemřel 6. listopadu, pravděpodobně roku 1267) byl 9. velmistr Řádu německých rytířů.\n\nPoppo byl synem hraběte z Wertheimu (německy \"Grafen von Wertheim\"). V roce 1227 vstoupil do řádu.\n\nPatřil k prvním rytířům, kteří v roce 1230 překročili řeku Vislu a zahájili podmaňování a pokřesťanštění lidu na území Pruska. V letech 1241 a 1244–1246 byl zemským mistrem v Prusku. V roce 1241 se účastnil bitvy u Lehnice, proti mongolskému válečníkovi Orda Khanovi (1204–1251). V roce 1244 přivedl pomoc z Rakouska do Pruska při bojích proti Svatoplukovi II. Velikému (1190/1200–1266), vévodovi Pomořskému,\n\nV roce 1252/1253 byl zvolen velmistrem řádu. Bylo zvyklostí, že velmistři přesídlili vždy do Palestiny. V roce 1254 se vrátil zpět do Pruska. \n\nV roce 1256 odstoupil z funkce velmistra a v roce 1264 odešel do komendy v Řezně (německy \"die Komturei Regensburg\"), které sloužilo jako místo dožití pro vysloužilé rytíře řádu. \n\nPoslední záznam byl z 9. června 1267 v listinách komendy. Jeho datum úmrtí však bylo datováno na 6. listopadu 1267. Pravděpodobně zemřel někde ve Slezsku. Je pochován v kostele sv. Jakuba ve Vratislavi.\n"}
{"id": "1476495", "url": "https://cs.wikipedia.org/wiki?curid=1476495", "title": "Turistická značená trasa 7210", "text": "Turistická značená trasa 7210\n\nTuristická trasa má svůj počátek na náměstí v Černém Dole, kde přímo navazuje na stejně značenou trasu 7211 z Velké Úpy. Zároveň zde končí modře značená trasa 1812 z Pece pod Sněžkou. Trasa vede nejprve severozápadním směrem na okraj zástavby města k místnímu skiareálu, přechází na zpevněnou cestu a stoupá loukami. Asi po jednom kilometru mění směr k severu a částečně po asfaltové komunikaci, částečně podél ní stoupá k Böhnischovým Boudám. Nad nimi vstupuje do lesa a po zpevněné cestě stoupá na vrchol Jeleního vrchu. V sedle mezi ním a Slunečním vrchem se lesní cesta mění v asfaltovou komunikaci a klesá k severu na křižovatku Rejdiště s tzv. Horskou silnicí, kde se kříží i s modře značenou trasou 1810 z Vrchlabí na Hrnčířské Boudy. Odtud opět stoupá k severovýchodu nejprve po lesní cestě a posléze po asfaltové komunikaci k Tetřevím Boudám, kde se nachází rozcestí se zeleně značenou trasou 4207 z Hrnčířských Bud do Špindlerova Mlýna. Trasa 7210 stoupá pokračuje ve stoupání k mostu přes Černý potok, kde se kříží s další zeleně značenou trasou 4208 z Velké Úpy k Dvorské boudě. Trasa 7210 nyní prudce stoupá k severu po lesní pěšině na Liščí louku na rozcestí s červeně značenou trasou 0407 Černá Hora - Chalupa Na Rozcestí, kde končí.\n\n\n"}
{"id": "1476496", "url": "https://cs.wikipedia.org/wiki?curid=1476496", "title": "Partyzánský pluk Ludvíka Svobody", "text": "Partyzánský pluk Ludvíka Svobody\n\nJednotku partyzánský pluk Ludvíka Svobody sestavil z místních odbojářů na Chrudimsku velitel výsadku Jan Kozina poručík Vasil Kiš, poté co se rozešel se v listopadu 1944 svojí původní jednotkou na českomoravské vrchovině. Oddíl operoval v prostoru Chrudim-Nasavrky-Luže-Přelouč, částečně i na Pardubicku. Bojové akce zahájil destrukcemi a postupně se rozrostl na velmi početnou jednotku, která během květnového povstání významněji zasáhla do otevřených bojů. Do konce války měl pluk 604 členů a vykázal 40 diverzních a 6 bojových akcí, zničil 16 vlakových cisteren s pohodnými hmotami a v květnových bojích způsobil nepříteli ztráty 1113 padlých a 3053 zajatých. Vlastní ztráty 26 padlých a 12 zajatých/zatčených (1 popravený) lze považovat za velmi nízké. Největší úspěch pluku představovalo vyřazení semtínské továrny z provozu od 1. dubna do konce války.\n\n"}
{"id": "1476504", "url": "https://cs.wikipedia.org/wiki?curid=1476504", "title": "Archibald MacLeish", "text": "Archibald MacLeish\n\nArchibald MacLeish (7. května 1892, Glencoe – 20. dubna 1982, Boston) byl americký básník a dramatik.\n\nVystudoval literaturu na Yaleově univerzitě a práva na Harvardu. V letech 1923 až 1928 žil ve Francii. V letech 1939-44 pracoval v Knihovně Kongresu. Poté pracoval pro vládu – byl zástupcem ředitele Úřadu pro válečné informace (1942), náměstkem ministra zahraničních věcí (1944-1945), předsedou americké delegace na zakládající konferenci UNESCO (1945). Roku 1949 byl jmenován profesorem rétoriky na Harvardu, kde působil do roku 1962.\n\nTřikrát dostal Pulitzerovu cenu, prvně roku 1932 za sbírku \"Conquistador\", roku 1952 za \"Sebrané verše\" a roku 1958 za veršované drama \"J.B.\" Za stejné drama získal divadelní cenu Tony. Roku 1953 získal National Book Award. V roce 1957 Bollingenskou cenu. Roku 1977 obdržel Prezidentskou medaili svobody.\n"}
{"id": "1476508", "url": "https://cs.wikipedia.org/wiki?curid=1476508", "title": "Alattyán", "text": "Alattyán\n\nAlattyán (vyslovováno [alaťán]) je velká vesnice v Maďarsku v župě Jász-Nagykun-Szolnok, spadající pod okres Jászapáti. Nachází se asi 11 km jihovýchodně od Jászberény. V roce 2015 zde žilo 1 941 obyvatel, z nichž jsou 87 % Maďaři a 13 % Romové.\n\nAlattyánem prochází řeka Zagyva, přes kterou je zde malý můstek. Sousedními vesnicemi jsou Jánoshida, Jászalsószentgyörgy a Jásztelek.\n"}
{"id": "1476511", "url": "https://cs.wikipedia.org/wiki?curid=1476511", "title": "Turistická značená trasa 7378", "text": "Turistická značená trasa 7378\n\nTrasa má svůj počátek na rozcestí u Luční boudy, kudy procházejí jednak červeně značená trasa 0402 ze Špindlerova Mlýna pokračující jako trasa 0406 do Vrchlabí a jednak modře značená trasa 1950 od Dívčích lávek do Obřího sedla.\n\nTrasa vede přibližně severním směrem po tzv. \"Jantarové cestě\" mezi rašeliništi a stoupá ke česko-polské státní hranici. Asi 100 metrů za ní překonává malé sedlo a klesá na rozcestí s červeně značenou Cesta česko-polského přátelství, kde končí.\n\nTrasa sleduje část historické obchodní stezky \"Slezská cesta\" přicházející z Vrchlabí. Vyznačena byla v roce 1997 společně se zřízením hraničního přechodu. Při stejné příležitosti obdržela i název \"Jantarová cesta\" jako upomínku na historickou komoditu přepravovanou mezi Slezskem a Českem.\n"}
{"id": "1476514", "url": "https://cs.wikipedia.org/wiki?curid=1476514", "title": "Dům čp. 105 se studnou (Štramberk)", "text": "Dům čp. 105 se studnou (Štramberk)\n\nDům čp. 105 stojí na ulici Jaroňkova ve Štramberku v okrese Nový Jičín. Roubený dům byl postaven na konci 18. století. Ministerstvem kultury České republiky byl v roce 1995 prohlášen kulturní památkou ČR a je součástí městské památkové rezervace.\n\nPodle urbáře z roku 1558 na náměstí bylo postaveno původně 22 domů s dřevěným podloubím, kterým bylo přiznáno šenkovní právo a sedm usedlých na předměstí. Uprostřed náměstí stál pivovar. V roce 1614 je uváděno 28 hospodářů, fara, kostel, škola a za hradbami 19 domů. Za panování jezuitů bylo v roce 1656 uváděno 53 domů. První zděný dům čp. 10 byl postaven na náměstí v roce 1799. V roce 1855 postihl Štramberk požár, při něm shořelo na 40 domů a dvě stodoly. V třicátých letech 19. století stálo nedaleko náměstí ještě dvanáct dřevěných domů. Dům čp. 105 byl postaven jako roubený na konci 18. století v blízkosti hradební bašty (dům čp. 103). V první polovině 19. století a na přelomu 19. a 20. století byl přestavován a rozšířen. V roce 2005 manželé Šmírovi dům rekonstruovali.\n\nDům je přízemní dvoukřídlá stavba na půdorysu písmene L přisazena k městským hradbám. Je postaven na vysoké kamenné podezdívce, která vyrovnává svahovou nerovnost. V podezdívce jsou sklepní prostory se samostatným vchodem z ulice. Nejstarší část byla postavena kolmo na hradební zeď a v pozdější době bylo přistavěno křídlo kolmo k starší části. Vzniklý dvůr rámován křídly a hradební zdí navazuje na vstup k domu čp. 104. Přízemní část je roubena z kuláčů, které jsou omítnuty. Střecha je valbová (starší část) a sedlová krytá šindelem. Jihovýchodní průčelí je dvouosé se svisle bedněným štítem a podlomenicí.\n\nV blízkosti domu čp. 105 a čp. 106 se nachází zrekonstruovaná studna, která zajišťovala zásobování vodou. Dřevěná roubená studna s jehlanovou střechou je krytá šindelem.\n\n\n"}
{"id": "1476516", "url": "https://cs.wikipedia.org/wiki?curid=1476516", "title": "Blücherův dvůr", "text": "Blücherův dvůr\n\nBlücherův dvůr (také Dolní dvůr, Spodní dvůr\", německy Blücherhof\") byla dříve hospodářská jednotka poblíž obce Bílov. Dnes již zaniklé místo.\n\nV 19. století byl na jižním konci obce Bílov vystavěn hospodářský dvůr znám jako Blücherův dvůr (německy \"Blücherhof\").  Místně označován jako Dolní dvůr, Spodní dvůr. Ten byl součásti majetku Gebharda II. Blüchera z Wahlstadtu. \n\nDvůr po roce 1945 převzalo do správy JZD, V 60. letech byl převeden pod Velkovýkrmny Velké Albrechtice. Od roku 1960 objekt pomalu chátral. Po roce 2001 zanikl zcela. Dne je na jeho místě bioplynová stanice (majitel PROJEKT MORAVSKÁ, s.r.o., Tyršova 1703/22, Moravská Ostrava, 70200 Ostrava).\n\n"}
{"id": "1476518", "url": "https://cs.wikipedia.org/wiki?curid=1476518", "title": "Alcsútdoboz", "text": "Alcsútdoboz\n\nAlcsútdoboz (vyslovováno [alčútdobos]) je velká vesnice v Maďarsku v župě Fejér, spadající pod okres Bicske. Vznikla v roce 1950 spojením dvou obcí \"Alcsút\" a \"Vértesdoboz\". Nachází se asi 7 km jihozápadně od Bicske. V roce 2015 zde žilo 1 452 obyvatel, z nichž jsou 83,2 % Maďaři, 1,1 % Němci, 0,3 % Romové a 0,3 % Srbové.\n\nSousedními vesnicemi jsou Etyek, Felcsút, Tabajd a Vértesacsa.\n"}
{"id": "1476520", "url": "https://cs.wikipedia.org/wiki?curid=1476520", "title": "Arthur Ponsonby, 1. baron Ponsonby", "text": "Arthur Ponsonby, 1. baron Ponsonby\n\nArthur Ponsonby, 1. baron Ponsonby (\"Arthur Augustus William Ponsonby, 1st Baron Ponsonby of Shulbrede\") (16. února 1871 – 23. března 1946)byl britský politik ze šlechtického rodu Ponsonbyů. Byl dlouholetým členem Dolní sněmovny za stranu labouristů, zastával nižší funkce v několika vládách. S titulem barona přešel v roce 1930 do Sněmovny lordů. Uplatnil se mimo jiné jako spisovatel.\n\nPocházel ze šlechtického rodu Ponsonbyů, byl nejmladším synem generála Sira Henryho Ponsonbyho (1825-1895), dlouholetého tajemníka královny Viktorie. V dětství byl pážetem královny Viktorie, studoval v Etonu a Oxfordu, po studiích krátce působil ve službách ministerstva zahraničí a zastával nižší posty na velvyslanectvích v Istanbulu a Kodani, v letech 1905-1907 byl soukromým tajemníkem premiéra Henryho Campbell-Bannermana. V letech 1908-1918 a 1922-1930 byl členem Dolní sněmovny, kde se připojil k labouristům a byl odpůrcem účasti Británie v první světové válce. V labouristických a koaličních vládách zastával funkce státního podsekretáře zahraničí (1924), státního podsekretáře pro záležitosti dominií (1929) a parlamentního tajemníka na ministerstvu dopravy (1929-1931). V roce 1930 byl povýšen na barona a povolán do Sněmovny lordů, kde byl v letech 1930-1935 mluvčím labouristů. Z veřejného dění odstoupil v roce 1940, kdy odmítl účast Labour Party na koaličním válečném kabinetu.\n\nOd roku 1898 byl ženatý s Dorotheou Parry (†1963), která po matce pocházela z rodu Herbertů (byla vnučkou ministra Sidneye Herberta). V současnosti tuto rodovou linii reprezentuje Frederick Ponsonby, 4. baron Ponsonby (*1958).\n\nJeho majetkem bylo od roku 1902 starobylé sídlo \"Shulbrede Priory\" (Sussex), od nějž byl odvozen šlechtický titul.\n\n\n\n"}
{"id": "1476521", "url": "https://cs.wikipedia.org/wiki?curid=1476521", "title": "John Ponsonby", "text": "John Ponsonby\n\nJohn Ponsonby (29. března 1713 – 16. srpna 1787) byl irský politik ze šlechtického rodu Ponsonbyů. Zastával úřady ve státní správě v Irsku, bezmála padesát let byl irským poslancem a v letech 1756-1771 předsedou irské poslanecké sněmovny. Jeho syn William (1744-1806) byl s titulem barona povolán do Sněmovny lordů, v následující generaci vynikli diplomat John Ponsonby, 1. vikomt Ponsonby (1770-1855) a generál William Ponsonby (1772-1815), který padl v bitvě u Waterloo.\nByl mladším synem 1. hraběte z Bessborough, spolu se starším bratrem 2. hrabětem z Bessborough založil svou kariéru na příbuzenském vztahu s irským místokrálem 3. vévodou z Devonshiru. V letech 1739-1787 byl poslancem irského parlamentu, v letech 1744-1770 komisařem státních důchodů v Irsku a od roku 1748 členem irské Tajné rady. V letech 1756-1771 byl předsedou irské poslanecké sněmovny a patřil v té době k nejvýznamnějším irským politikům, přičemž zužitkoval získané rodinné konexe a také své vlastní schopnosti. V letech 1769-1770 se dostal do sporu s politikou irského místokrále Townshenda, načež v roce 1770 rezignoval na své úřady a byl i vyloučen z Tajné rady. V aktivní politice zůstal do roku 1776, poté odešel do soukromí, ale až do smrti byl irským poslancem.\nZ otcova majetku převzal dědický podíl se zámkem \"Bishopscourt\" v hrabství Kildare.V roce 1743 se oženil s Elizabeth Cavendish (1722-1796), dcerou irského místokrále 3. vévody z Devonshire. Starší syn William (1744-1806) získal v roce 1806 titul barona s členstvím ve Sněmovně lordů, mladší syn George (1755-1817) byl v Irsku lordem kancléřem. Z dcer se Catherine (1745-1827) provdala za 2. hraběte ze Shannonu.\n\n\n"}
{"id": "1476522", "url": "https://cs.wikipedia.org/wiki?curid=1476522", "title": "John Ponsonby, 1. vikomt Ponsonby", "text": "John Ponsonby, 1. vikomt Ponsonby\n\nJohn Ponsonby, 1. vikomt Ponsonby (\"John Brabazon Ponsonby, 1st Viscount Ponsonby, 2nd Baron Ponsonby of Imokilly\") (1770 – 22. února 1855, Brighton, Anglie) byl britský diplomat ze šlechtického rodu Ponsonbyů. Původně byl irským a britským poslancem, po úspěšných diplomatických misích v jižní Americe byl dlouholetým vyslancem v Turecku a Rakousku. V roce 1839 získal titul vikomta.\n\nNarodil se jako nejstarší syn 1. barona z Imokilly. Během kavalírské cesty v roce 1791 jen náhodou unikl lynčování v revoluční Francii, poté byl poslancem irského parlamentu (1793–1800) a krátce členem Dolní sněmovny (1801–1802). Po otci zdědil titul barona a stal se irským peerem (1806).\n\nVe dvacátých letech 19. století byl jako diplomat vyslán do jižní Ameriky, byl vyslancem v Buenos Aires (1826–1828) a Rio de Janeiro (1828–1829). Po návratu do Evropy byl pověřen zvláštní misí do Belgie v době nástupnické krize (1830–1831), pak byl vyslancem v Neapoli (1832–1833). Nakonec byl velvyslancem v Istanbulu (1833–1841) a ve Vídni (1846–1850). V roce 1839 získal titul vikomta, který platil pouze pro Irsko. Zemřel bez potomstva, takže titul vikomta zanikl, na synovce Williama (1816–1861) přešel jen titul barona z Imokilly.\n\n\n"}
{"id": "1476523", "url": "https://cs.wikipedia.org/wiki?curid=1476523", "title": "Frederick Ponsonby, 3. hrabě z Bessborough", "text": "Frederick Ponsonby, 3. hrabě z Bessborough\n\nFrederick Ponsonby, 3. hrabě z Bessborough (\"Frederick Ponsonby, 3rd Earl of Bessborough, 4th Viscount Duncannon, 4th Baron Ponsonby, 3rd Baron Ponsonby of Sysonby\") (24. ledna 1758, Londýn, Anglie – 3. února 1844, Canford House, Anglie) byl britský politik ze šlechtického rodu Ponsonbyů. Patřil ke straně whigů, v mládí byl poslancem Dolní sněmovny a zastával nižší vládní úřady, jako dědic rodových titulů od roku 1793 zasedal ve Sněmovně lordů.\n\nByl jediným synem 2. hraběte z Bessborough, vystudoval práva v Oxfordu a poté podnikl kavalírskou cestu. V letech 1780-1793 byl členem Dolní sněmovny za stranu whigů, ve vládě byl krátce lordem admirality (1782 a 1783). Po otci zdědil rodové tituly a vstoupil do Sněmovny lordů (1793; jako otcův dědic do té doby vystupoval pod jménem \"vikomt Duncannon\", v Horní sněmovně zasedal jako \"baron Sysonby\", protože vyšší hraběcí titul platil pouze pro Irsko). Vynikl jako řečník strany whigů, ve společnosti byl oblíben pro svou přátelskou povahu, z pozice člena Sněmovny lordů patřil k předním odpůrcům sloučení Anglie a Irska.\n\nJeho manželkou byla od roku 1780 Henrietta Spencer (1761-1821), dcera 1. hraběte Spencera. Měli spolu čtyři děti. Nejstarší syn John (1781-1847) byl dědicem rodových titulů, druhorozený Frederick (1783-1837) byl generálem a guvernérem na Maltě, třetí William (1787-1855) byl členem Dolní sněmovny a v roce 1837 získal titul barona z Mauley.\n\n\n\n"}
{"id": "1476524", "url": "https://cs.wikipedia.org/wiki?curid=1476524", "title": "John Ponsonby, 4. hrabě z Bessborough", "text": "John Ponsonby, 4. hrabě z Bessborough\n\nJohn William Ponsonby, 4. hrabě z Bessborough (\"John William Ponsonby, 4th Earl of Bessborough, 5th Viscount Duncannon, 5th Baron Ponsonby, 4th Baron Ponsonby of Sysonby\") (31. srpna 1781, Londýn, Anglie – 16. května 1847, Dublin, Irsko) byl britský státník ze šlechtického rodu Ponsonbyů. Od mládí byl dlouholetým poslancem Dolní sněmovny a předním řečníkem strany whigů. Několikrát byl členem vlády, například jako ministr vnitra (1834). Politickou kariéru završil jako místokrál v Irsku (1846-1847), v této funkci zemřel.\n\nPocházel ze šlechtického rodu Ponsonbyů, byl nejstarším synem 3. hraběte z Bessborough a jeho manželky Henrietty, rozené Spencerové, studoval v Harrow a v Oxfordu, v letech 1800-1803 podnikl kavalírskou cestu. V letech 1805-1806 a 1810-1834 byl členem Dolní sněmovny za stranu whigů. Členem vlády se stal jako lord komisař veřejných prací (1831-1834), od roku 1831 zasedal také v Tajné radě. Následně byl ministrem vnitra (1834) a lordem strážcem tajné pečeti (1835-1841). S titulem barona Duncannona byl v roce 1834 povolán do Sněmovny lordů, titul hraběte z Bessborough (platný pouze pro Irsko) zdědil po otci v roce 1844 (jako otcův dědic do té doby užíval jméno \"vikomt Duncannon\"). V letech 1846-1847 byl místokrálem v Irsku, kde byl vystaven značně nepřátelským náladám, ale díky své přátelské povaze, pracovitosti a znalosti irského prostředí dokázal získat přízeň. Zemřel v Dublinu ve funkci irského místokrále.\n\nV roce 1805 se oženil s Mary Fane (1787-1834), dcerou 10. hraběte z Westmorlandu, který byl také irským místokrálem. Z jejich manželství pocházelo deset dětí, titul hraběte z Bessborough zdědili postupně tři synové John George (1809-1880), Frederick George (1815-1895) a Walter William (1821-1906). Z dalších synů vynikl Sir Spencer Ponsonby-Fane (1824-1915), který po matce přijal jméno Fane a dlouhodobě zastával funkce u dvora.\n\nPo předcích vlastnil rozsáhlý majetek v Irsku s rodovým sídlem \"Bessborough House\" (hrabství Kilkenny), v Londýně byl jeho rezidencí \"Parkstead House\".\n\n\n\n"}
{"id": "1476525", "url": "https://cs.wikipedia.org/wiki?curid=1476525", "title": "Limahl", "text": "Limahl\n\nLimahl (vlastním jménem Christopher Hamill; * 19. prosinec 1958, Pemberton, Velký Manchester, Lancashire, Anglie, Spojené království) je anglický popový zpěvák. Jeho umělecké jméno je anagram jeho příjmení. V 80. letech 20. století byl hlavním zpěvákem skupiny Kajagoogoo, později přešel na sólovou kariéru. Nazpíval titulní skladbu k filmu Nekonečný příběh.\n\n\n\n\n"}
{"id": "1476526", "url": "https://cs.wikipedia.org/wiki?curid=1476526", "title": "María Zambranová", "text": "María Zambranová\n\nMaría Zambranová (* 25. dubna 1904, Vélez-Málaga – 6. února 1991, Madrid) byla španělská filozofka a spisovatelka.\n\nVystudovala filozofii na Madridské univerzitě, kde ji učil a silně ovlivnil José Ortega y Gasset. Poté na své \"alma mater\" učila. Jakmile vypukla španělská občanská válka, přestěhovala se do Mexika. Po konci občanské války se do Španělska na chvilku vrátila, ale roku 1939 znovu odešla do exilu. Poté žila a učila v Havaně na Kubě, v Itálii, Francii, USA a Švýcarsku. V závěru života se vrátila do Španělska. \n\nZa její nejvýznamnější díla jsou považovány knihy \"Filosofia y poesia\" (1939), \"La Agonia de Europa\" (1945) a \"El Sueño Creador\" (1965). V exilu začala krom filozofických a politických textů psát i poezii. Jejím klíčovým filozofickým pojmem je “poetický rozum” (\"razón poética\"), její zdroj naděje vyhraněný nepřátelsky vůči evropskému racionalismu, o němž Zambranová soudila, že uvedl evropskou civilizaci do krize. S postupujícím časem se její filozofie stále více blížila mystice.\n\nRoku 1981 získala Cenu kněžny asturské. V roce 1988 Cervantesovu cenu, nejprestižnější literární ocenění ve španělsky mluvícím světě. \n"}
{"id": "1476527", "url": "https://cs.wikipedia.org/wiki?curid=1476527", "title": "Borsodnádasd", "text": "Borsodnádasd\n\nBorsodnádasd [boršodnádašd] je město v severovýchodním Maďarsku v župě Borsod-Abaúj-Zemplén, spadající pod okres Ózd. Nachází se asi 55 km západně od Miškovce. V roce 2015 zde žilo 3 204 obyvatel. Podle údajů z roku 2001 zde bylo 93 % maďarské a 7 % romské národnosti.\n\nNejbližšími městy jsou Bélapátfalva, Ózd a Pétervására. Blízko jsou též obce Balaton, Bekölce, Járdánháza a Szentdomonkos.\n"}
{"id": "1476531", "url": "https://cs.wikipedia.org/wiki?curid=1476531", "title": "Carolyne Lepageová", "text": "Carolyne Lepageová\n\nCarolyne Lepageová (* 9. června 1975 Montréal) je bývalá kanadská zápasnice – judistka.\n\nS judem začínala v 15 letech. Vrcholově se připravovala se v rodném Montréalu. V kanadské ženské reprezentaci se pohybovala od roku 1993 v superlehké váze do 48 kg. V roce 1996 uspěla v panamerické olympijské kvalifikaci pro start na olympijské hrách v Atlantě, kde nepřešla přes úvodní kolo.\n\nNa podzim 1999 se zranila a přišla o možnost startovat na olympijských hrách v Sydney v roce 2000. V roce 2001 byla v přípravě na mistrovství světa v Mnichově pozitivně testovaná na anabolický steroid nandrolone a dostala dvouletý zákaz startu. Proti verdiktu se odvolala a v roce 2002 a byla zproštěna viny. V červnu vyhrála v Kanadě prestižní Hry Commonwealthu. V roce 2004 vybojovala panamerickou kontinentální kvótu pro start na olympijských hrách v Athénách. Svoje vystoupení z před osmi let však nevylepšíla. Prohrála v úvodním kole na ippon technikou uči-mata s Julijí Matijasovou z Německa. Vzápětí ukončila sportvní kariéru.\n\n\n"}
{"id": "1476532", "url": "https://cs.wikipedia.org/wiki?curid=1476532", "title": "Popiel II.", "text": "Popiel II.\n\nPopiel ІІ. (latinsky \"de regno Pumpil\") je postava slovanské mytologie, legendární vládce Polanů, také Goplanů, nebo Popielů z 9. století. Byl to syn Popiela I. syna Leška III. syna Leška II.) (ca 840–870). Jeho jméno bylo historiky rekonstruováno jako \"Popel\", \"Pąpyl\".\n\nJednalo se o polského knížete, z dynastie Popielů. Kronikář Gallus Anonymus jej popisoval jako velmi zlého a nespravedlivého panovníka. Též je znám jako Popiel s přízviskem \"„kterého sežrali myši“\". Podle legendy se to mělo stát v Myší věži u jezera Gopło.\n\nVerze jména \"Popel\" byla ustálena v Malopolské ročence, její nejstarší rukopisy pochází z 15. století. Z této verze pochází také \"Popiel,\" jak tvrdil Gerard Labuda. Polská kronika (polsky \"Kronika Polska\"), tedy rukopis z knihovny Zamojských, byla nazvána \"\"rukopis Z\"\", a zaznamenává dvě verze tohoto jména:\n\n\nPo roce 1312 byl z autografu Polské kroniky vytvořen \"\"rukopis A\"\", který se nedochoval. Z tohoto díla byly později vytvořeny dva nezávislé rukopisy, které jsou označeny jako \"\"rukopis Z\"\" a \"\"rukopis H\"\", tedy \"\"Z\"\" jako rukopis Zamojských a \"\"H\"\" jako rukopis Heilsberských. Nomenklatura těchto rukopisů je shodna také u Zofie Kozłowské-Budkowé (1893–1986), u Gerarda Labudy a Mariana Pleziho.\n\nPodle Zofie Kozłowské-Budkowé byl nejautentičtější autografu Galluse Anonymuse zápis Vincenta Kadlubka, který na přelomu 12. století a 13. století ve své kronice důsledně používal označení \"Pompilius\" a po něm později, stejně důsledně františkánská kronika.\n\nZa Kadlubkem stojí také Kronika Polsko-slezská, která byla napsána v Lubiaži, okolo roku 1285, z iniciativy Jindřicha IV. Probuse, kterou nazval jako dílo Galluse Anonymuse tedy \"Kronika a činy polských knížat a vládců,\" někdy je známá také jako Polská kronika, Kronika Polsko-Slezská, nebo Slezská kronika Polska, nebo jen Lubiažská kronika, což konstatuje \"filio secum retento, cui nomen Pompilius\", o sto let pozdější Kronika polských knížat, u Labudy pak Kronika slezských knížat a to proto, že se týkala hlavně slezských knížat. Tato byla napsána v letech 1382–1398 v Břehu (polsky \"Brzegu\") a která čerpala z autografie Galluse Anonymuse, tedy \"filio suo retento, cui nomen erat Popil vel Pompilius\". Podobné to je i u Jana Dluhoše, kde je navíc doplněno \"in latino idiomate vocatus Cinereus, in Almannico: Osszerich\". Dluhoš však používá obě slova: \"Pompilius...sive Popyel\".\n\nRukopis Kodeks Sedivoje vychází z rukopisu \"Z\", opravuje prvotní verzi dvou \"Pumpil\" na: \"Popiel\" (přepsal písmeno U na O, smazal písmeno M, dopsal písmeno E).\n\nV souvislosti s výše napsaným za prvotní formu považoval Andrzej Bańkowski právě \"Pumpil\", s \"protézou\" nosové samohlásky, zase Gererd Labuda za prvotní verzi považuje \"Pompil\", a \"Pumpil\", za druhotnou, přesto souhlasí se základem, že jméno obsahovalo nosovou samohlásku.\n\nVe středověku neměly v latinské abecedě nosové samohlásky vlastní znak, záleželo pouze na autorovi, případně zapisovateli, jak slova zaznamenal. Ve Svatokřížských kázáních se používalo:\n\n\nNejčastěji se \"protézy\" používaly pro zpodobnění, souznění, např.: \"\"Václav\"\" = \"\"Wenczeslaus\"\" (v 1393) = \"\"Więcesław\"\", nebo \"\"Zambrovo\"\" = \"\"Zambrów\"\" (v 1425) = \"\"Zambrowo\"\", vlastní jméno Ząbr ← staropolsky ząbr = nyní, dle hyperkorektnosti v návaznosti na fonetiku Zubr evropský. Z tohoto vývoje slov usuzuje Andrzej Bańkowski, že se podobně vyvinulo i slovo \"Papyl\", etymologicky podobné ke slovům \"Pąpil\" nebo \"Pąpie\"\"l\", což odvozuje od \"pąpyl\", tedy puchýř, kožní výrůstek, boule. To mělo být alegorií, symbolem na \"\"vláda bez prestiže, uznání\"\", \"papyl\" ve významu slova \"\"bublina na kůži\"\", se objevuje v 15. století v komentáři k latinskému dílu \"Život sv. Hedviky\", opakovaně pak \"pąpel\", \"pępel\" v roce 1578, \"pępele\" v roce 1596, častěji byl však expresivně \"bąbyl\", \"bąbel,\" jako jméno osoby Pąpyl okolo roku 1500, nebo místopis Pąpylew okolo roku 1308 Pęplewo, německy Pemplow, nachází se okrese Kamień, což je od staroslovanského \"pǫp-ylь\", \"pǫpъ,\" tedy ze staropolštiny \"pęp\" – pępowina, česky pupeční šňůra, ale také \"pąpie\", \"pąpowie\" – pupeny.\n\nPoprvé je objevil v kronice \"Gesta principum Polonorum\") kde psal o knížeti, který vládl ve městě Hnězdno. Během \"postřižin\" jeho synů přijeli do Hnězdna dva tajemní cizinci, kteří však nebyli pozvání na oslavu, čímž byl porušen pradávný zvyk pozvání ke stolu, pohostinnosti. Na čemž se cizinci vydali k chudému oráči, který se jmenoval Piast, a který měl syna Siemovíta, který právě také slavil své \"postřižiny\". Podle Galluse Anonymuse měl být na postřižinách u Piasta také Popiel, jenže kníže: \"\"nepovažoval za nutné být na této oslavě u svého obyčejného vesničana\"\". Když Siemovít dorostl dospělého věku, měl z trůnu sesadit Popiela a sám se měl stát novým knížetem.\n\nGallus Anonymus doplňuje, že dle pověsti, kterou vyprávějí \"staří šediví\", byl Popiel vyhnán z knížectví, po celou dobu jej pronásledovaly myši, před kterými se schoval v dřevěné věži na ostrově. Myši měli tuto dřevěnou věž sežrat, vč. Popiela.\n\nVincent Kadlubek ve své Kronice tuto legendu o Popielovi, kterého dal do role syna Popiela I., vnuka Leška III. Podle Kadlubka měl být zlý vládce, zbabělý, zženštilý a proradný. Na radu své ženy, měl otrávit svých dvacet strýců (synů Leška III.), když jim při hostině podal otrávené víno a poté \"zakázal\" pohřbít jejich ostatky. Z mrtvých těl se \"\"vylíhly\"\" myši, které jej, jeho ženu a dva syny dlouho pronásledovaly. Myši je našly ve vysoké věži, kde je sežrali.\n\nPodle Velkopolské kroniky měl Popiel dlouhé vlasy a dostal přízvisko Chościsko, tedy metla, koště, nebo také ohon. Podle Galluse Anonymuse toto jméno měl otec Piasta. Velkopolská kronika uvádí jako místo smrti vládce Myší věž v Krušvici, což potvrzují jiné kroniky – Kronika Polsko-slezská a Kronika polských knížat. Ve skutečnosti byla tato věž postavena později, a to Kazimírem III. Velkým (1333–1370).\n\nPochybnosti k legendě o Popielovi doplnil Jan Dluhoš. Podle Ročenek slovo Chościsko bylo hanlivým výrazem pro vládce, tedy ve smyslu: \"\"nafoukané a nuzné koště\"\". Démonická žena Popiela byla podle Dluhoše německou kněžnou a jeho synové měli jména Lech a Popiel. Kronikář porovnával tohoto vládce s německým císařem Arnulfem Korutanským.\n\nPodle Martina Bielského vláda Popiela připadla na období vlády Ludvíka I. Pobožného (778–840).\n\nPodle tvrzení Jacka Banaszkiewicze, pověst kterou napsal Gallus Anonymus, tedy legenda o tom, že vládce Popiela sežraly myši, nemohla existovat. Jde o legendu převzatou z Německa, kde se často vyskytuje, zejména v oblasti legendární Nadrenie, v dřívějších dobách mnoho \"myších legend\", jde však jen o element v praindoevropské jazykové symbolice.\n\nPodle hypotézy Jindřicha Lowmianského byl legendární Popiel kmenovým vládcem Goplanů. Byl svržen Semovítem, tím se Polané dostali z područí Goplanů. Ostrov, kde sídlil Popiel, Lowmianský identifikoval s Lednickým ostrovem. Myši pak spojil se symbolem \"\"lidového povstán\"í\", možná i s nějakou družinou)z blízké vesnice Myška.\n\nTi, kteří přijímají historickou existenci třech předchůdců Měška I., tedy Siemovíta, Lestek a Siemomysł, přijímají také historickou existenci Popiela. Objevuje se zde však jedna skutečnost (\"problém\"), který vychází z archeologie a dendrochronologie. Popiel nemohl sídlit, pobývat v Hnězdnu, protože hradiště, případně hrad v tomto městě byl postaven teprve okolo roku 940. Vláda Popiela se datuje k létům druhé poloviny 9. století. Současnému Popielovi Piastovi se připisuje jako rodiště, které existovalo v druhé polovině 9. století a tím je hradiště v Hedči. Mohlo to být tedy tak, že Popiel sídlil v nějakém historikům a veřejnosti neznámém rodném hradišti, které bylo na území Hnězdenské jezerní plošiny ve Velkopolsku, dnes Velkopolské vojvodství. Zatímco ideově byl spojen s kultovním centrem na Lechově kopci v Hnězdně. Vzhledem k tomu, že Gallus Anonymus neznal detaily z života Popiela, spojil jej tedy s Hnězdnem.\n\nPodle výsledků archeologie, v dobách Popiela a Siemovíta, neexistovaly ještě silné ekonomicko-vojenské knížecí rody, které by umožňovaly stavět zděné hradiska (\"hrady\") poddanými pod nátlakem (\"roboty\"), tedy pod dohledem knížecí družiny. Vláda Popiela a Siemovíta měla nestabilní charakter a byla do značného stupně kontrolována věděním, intuicí. Popiel pravděpodobně nezvládal roli spojenou s delegováním úkolů a přerozdělováním přebytků (\"potraviny, suroviny\") mezi členy komunity, v důsledku čehož byl nahrazen někým schopnějším, \"tím kdo uměl lépe lobbovat, získat si přízeň, měl lepší marketing\"), tedy Siemovítem.\n\nPopiel byl uváděn jako literární postava v dílech, jako např.:\n\n\nLegenda o Popielovi byla zfilmována – film \"Staré báje Vikingů\", kde Popiela hraje Bogdan Stupka.\n\n\n"}
{"id": "1476536", "url": "https://cs.wikipedia.org/wiki?curid=1476536", "title": "Serie A 1965/66", "text": "Serie A 1965/66\n\nSoutěžní ročník Serie A 1965/66 byl 64. ročník nejvyšší italské fotbalové ligy a 34. ročník od založení Serie A. Soutěž začala 5. září 1965 a skončila 22. května 1966. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli Janov CFC, ACR Messina a AC Mantova sestoupili do druhé ligy. Opačným směrem putovali tři týmy, jimiž byli AC Brescia (vítěz druhé ligy), SSC Neapol a SPAL.\n\nTitul v soutěži obhajoval klub FC Internazionale, který v minulém ročníku získal své 9. prvenství v soutěži.\n\n\nNejlepším střelcem tohoto ročníku Serie A se stal brazilský útočník Luís Vinício. Hráč AC Lanerossi Vicenza vstřelil 25 branek.\n"}
{"id": "1476538", "url": "https://cs.wikipedia.org/wiki?curid=1476538", "title": "F. R. David", "text": "F. R. David\n\nF. R. David (vlastním jménem Elli Robert Fitoussi; * 1. leden 1947, Menzel Bourguiba, Tunisko) je francouzský zpěvák tuniského původu.\n\nPočátkem 70. let byl členem francouzské rockové skupiny Les Variations. Jeho nejuznávanější skladbou je singl \"Words\" z roku 1982, jehož se celosvětově prodalo 8 milionů kopií a dosáhl první místa v žebříčcích několika evropských zemí, jakož i 2. místo v žebříčku UK Singles Chart na podzim roku 1983. Stal se tak 22. nejprodávanějším singlem ve Spojeném království roku 1983. Píseň je chytlavá, lehká balada se středním tempem s jemným, vysokým hlasem. \n\n\n\n\n"}
{"id": "1476541", "url": "https://cs.wikipedia.org/wiki?curid=1476541", "title": "Bezpráví (železniční zastávka)", "text": "Bezpráví (železniční zastávka)\n\nŽelezniční zastávka Bezpráví se nachází na trati 010. Tato stanice je na znamení. Proto tu staví pouze osobní vlaky. Projíždějí tu vlaky Sp, R, EC, EN, RJ, Rj, IC, LE, SC.\n"}
{"id": "1476564", "url": "https://cs.wikipedia.org/wiki?curid=1476564", "title": "Boeing E-7", "text": "Boeing E-7\n\nOznačení Boeing E-7 se může vztahovat k více letounům firmy Boeing:\n\n"}
{"id": "1476565", "url": "https://cs.wikipedia.org/wiki?curid=1476565", "title": "Mečířova vila", "text": "Mečířova vila\n\nFrišova (též Mečířova) vila je jedním z nejreprezentativnějších obytných domů v Plzeňské čtvrti Lochotín. Jedná se o stylově smíšený objekt (historizující styly, pozdní secese, moderna) a plzeňský stavitel Václav Friš dům v letech 1914 – 1915 stavěl pro svou rodinu.\n\nVilu navrhl v roce 1914 pro Friše architekt Oldřich Starý a součástí jeho návrhu byly také další objekty v zahradě, např. garáž, skleník, besídka. Vila je se zahradou propojena soustavou teras a schodišť. \n\nPrvní pohled na dům evokuje vliv historizující stylů (věžičky, členité štíty, lodžie, mansardové střechy), drobnější detaily (okna, zábradlí) už odkazují na styl secesní a modernistický. Fasády jsou doplněny rostlinnými motivy od plzeňského sochaře Otokara Waltra. \n\nHlavním prostorem domu je centrální schodišťová hala přes dvě podlaží, ostatní místnosti pak jsou rozmístěny okolo ní. Všechny stropy reprezentačních a obytných prostor měly bohatou štukovou výzdobu, stěny měly ve většině případů táflování z exotického dřeva. Tyto zdobné prvky jsou v interiéru zachovány. \n\nPo druhé světové válce byla vila znárodněna a využívána jako škodovácký internát. Po roce 1960 byla ve vile provozována mateřská škola. Tento způsob využití nevyžadoval žádné výrazné úpravy interiéru a vila zůstala až do 90. let v podstatě v původní podobě a v dobrém stavu. Poté byla vila vrácena v restituci a ihned prodána. Nový vlastník ponechal vilu několik let neobývanou, a ta se stala cílem vandalů (např. krádež měděného plechu ze střechy způsobila zatékání a následné výrazné poškození interiéru vily). Koncem 90. let 20. století získali objekt noví vlastníci, kteří objekt postupně rekonstruují. Vila slouží nejen k obytným, ale také ke společenským účelům (např. koncerty).\n"}
{"id": "1476567", "url": "https://cs.wikipedia.org/wiki?curid=1476567", "title": "Kostel svatého Cyrila a Metoděje (Ratíškovice)", "text": "Kostel svatého Cyrila a Metoděje (Ratíškovice)\n\nKostel svatého Cyrila a Metoděje je římskokatolický chrám v Ratíškovicích v okrese Hodonín. Jde o farní kostel římskokatolické farnosti Ratíškovice. Je chráněn jako kulturní památka České republiky.\n\nV polovině patnáctého století byl v obci postaven nejstarší kostel, o jehož zániku nejsou bližší zprávy. Další kaple byla v Ratíškovicích postavena v polovině století sedmnáctého. Mše v ní byly slouženy od roku 1797. Současný farní kostel byl vybudovaný v letech 1855 až 1857. \n\nKostel byl postaven podle plánů hodonínského stavitele Josefa Lichta ve slohu historického romantismu. Ke kostelu přiléhá budova fary a hřbitov. Součástí mobiliáře kostela je dřevěná soška Panny Marie s Ježíškem v náručí, je jednou z nejhodnotnějších součástí chrámového mobiliáře. Jde o dílo datované kolem roku 1400, barokní korunka je instalována dodatečně. Původ sošky a cesta, jak se toto gotické dílo dostalo do ratíškovické farnosti, jsou neznámé.\n"}
{"id": "1476571", "url": "https://cs.wikipedia.org/wiki?curid=1476571", "title": "Turistická značená trasa 0402", "text": "Turistická značená trasa 0402\n\nTuristická cesta v přibližně v trase dnešní 0402 vznikla v roce 1924 ku příležitosti 65. narozenin Jana Buchara jako prodloužení tzv. Bucharovy cesty tehdy končící na Horních Mísečkách po dříve nazývané \"Rosegrově cestě\" na Luční boudu. Později byl ale tento úsek opět opuštěn a závěr Bucharovy cesty přeložen k prameni Labe. Reliktem po tomto počinu je současný název \"Stará Bucharova cesta\" pro úsek původní trasy mezi Špindlerovým Mlýnem a Luční boudou. Trasa 0402 tuto cestu z větší části využívá.\n\nK opuštění původního trasování Bucharovy cesty došlo i v úseku mezi Horními Mísečkami a Špindlerovým Mlýnem, kdy současné vedení využívá novější severněji vedenou tzv. \"Vodovodní cestu\".\n\nTuristická trasa má svůj počátek na Horních Mísečkách, kde odbočuje z červeně značené Bucharovy cesty Jilemnice - pramen Labe. Zároveň zde má svůj počátek modře značená trasa 1806 do Labské. Trasa sestupuje lesem jižním úbočím Medvědína po výše zmíněné \"Vodovodní cestě\" do Bedřichova a posléze zástavbou do centra Špindlerova Mlýna. U Bílého mostu přes Labe se nachází rozcestí s modře značenou Harrachovskou cestou, na kterou navazují stejně značené trasy 1804 do Hořejšího Vrchlabí a 1807 do Dolního Dvora. Výchozími tu jsou dvě zeleně značené trasy a to 4206 do Pece pod Sněžkou a 4207 na Hrnčířské Boudy.\n\nTrasa 0402 stoupá na východní okraj zástavby Špindlerova Mlýna, kde se nachází rozcestí s výchozími trasami žlutou 7204 na Špindlerovku a zelenou 4203 na Richtrovy Boudy. S ní vede trasa 0402 v souběhu na okraj osady Svatý Petr. Souběh končí na rozcestí, kde je zároveň výchozí i žlutě značená trasa 7205 vedoucí úbočím Kozích hřbetů severněji alternativně k trase 0402. Ta prochází severním okrajem Svatého Petra a po opuštění zástavby stoupá lesními cestami a posléze pěšinami jižním úbočím Kozích hřbetů. V nadmořské výšce 1195 metrů se nachází rozcestí opět s alternativní trasou 7205, která zde končí. Trasa 0402 pokračuje ve stoupání až na hřeben Kozích hřbetů, kde se nachází stejně značená odbočka na vrchol a vyhlídkové místo Krakonoš. \n\nHlavní trasa klesá teď už severním svahem Luční hory kolem bývalé Rennerovy boudy a Rennerovy studánky Bílou loukou k Luční boudě. V závěru vede v krátkém souběhu s modře značenou Weberovou cestou z Dívčích lávek do Obřího sedla. U Luční boudy na trasu 0402 navazuje červeně značená trasa 0406 do Vrchlabí a počátek tu má žlutě značená trasa 7378 vedoucí na polské území přes nedalekou hranici.\n\n"}
{"id": "1476574", "url": "https://cs.wikipedia.org/wiki?curid=1476574", "title": "Bélapátfalva", "text": "Bélapátfalva\n\nBélapátfalva je město v Maďarsku v župě Heves. Nachází se v údolí mezi pohořími Bükk a Mátra. Od župního města Egeru se nachází asi 15 km severozápadně a je správním městem stejnojmenného okresu. V roce 2018 zde žilo 2 935 obyvatel. Podle údajů z roku 2001 zde bylo 93 % obyvatel maďarské a 7 % romské národnosti.\n\nNejbližšími městy jsou Borsodnádasd a Eger. Blízko jsou též obce Balaton, Bükkszentmárton, Mikófalva, Mónosbél a Szilvásvárad.\n"}
{"id": "1476579", "url": "https://cs.wikipedia.org/wiki?curid=1476579", "title": "Balaton (obec)", "text": "Balaton (obec)\n\nBalaton je velká vesnice v Maďarsku v župě Heves, spadající pod okres Bélapátfalva. Nachází se asi 3 km jihovýchodně od Borsodnádasdu. V roce 2015 zde žilo 1 053 obyvatel, z nichž jsou 90 % Maďaři a 10 % Romové.\n\nSousedními vesnicemi jsou Bükkszentmárton a město Borsodnádasd.\n"}
{"id": "1476582", "url": "https://cs.wikipedia.org/wiki?curid=1476582", "title": "Makedonská hymna", "text": "Makedonská hymna\n\nMakedonská hymna je označení více písní: \n"}
{"id": "1476584", "url": "https://cs.wikipedia.org/wiki?curid=1476584", "title": "Mozarteum (Praha)", "text": "Mozarteum (Praha)\n\nMozarteum je činžovní dům, který stojí v Jungmannově ulici číslo 30, v Praze - Novém Městě.\n\nDům Mozarteum stojí na místě dřívějšího klasicistního domu se dvorem. Projekt vypracoval architekt Jan Kotěra v duchu moderního klasicismu pro nakladatele hudebnin Mojmíra Urbánka. Součástí projektu se stal i koncertní sál s kapacitou 400 posluchačů. Od počátku své existence bylo Mozarteum místem vynikajících hudebních výkonů v orchestrálním nebo sólovém provedení. Při slavnostním otevření v roce 1913 zde zpívala Ema Destinnová, později vystupovalo České kvarteto, americký klavírista Arthur Rubinstein či venezuelská sopranistka Teresa Carreno. Pražské premiéry se tady dočkal Janáčkův Zápisník zmizelého. Probíhaly zde rovněž přednášky nebo veřejná čtení, třeba architekta Le Corbusiera a spisovatele Franze Werfla. V rámci festivalu pro soudobou hudbu se zde konala veřejná prezentace čtvrttonového klavíru firmy August Forster, postaveného podle skladatele Aloise Háby. Později zde sídlilo divadlo D 34.\n\nPůdorys domu je rozdělen na pětipatrové uliční křídlo a nižší křídlo ve dvoře. Obě křídla jsou spojená chodbou a dvouramenným schodištěm. Ze zadního křídla vybíhá do Františkánské zahrady jednopatrová stavba koncertního sálu, později i divadelního. V přízemí do ulice mezi pilíři zdobenými polofigurami od Jana Štursy je velká výkladní skříň, po stranách jsou portály vstupů. V prvním patře je pásové okno přes celou šíři fasády. Další patra jsou tříosá, fasáda je z neomítnutých cihel, po celé ploše rámovaná římsami. Střechy jsou ploché s výjimkou středu, kde je umístěn trojúhelníkový štít. V prostoru vestibulu jsou zachovány některé původní detaily. V přízemí dnes sídlí hodinářství a obchod s bytovými doplňky.\n"}
{"id": "1476585", "url": "https://cs.wikipedia.org/wiki?curid=1476585", "title": "Staré Mesto (Žilina)", "text": "Staré Mesto (Žilina)\n\nStaré Mesto v Žilině je městská část, jejíž hlavní součástí je historické jádro města s městskou památkovou rezervací.\n\nHistorickým centrem Žiliny je známé čtvercové náměstí s laubňami (arkádami). Náměstí mělo hodně pojmenování. Dnes se jmenuje Mariánské náměstí. Kolem celého náměstí jsou historické měšťanské domy a kostel. Všechny domy na centrálním náměstí mají arkády (nazývané také laubně). K náměstí vedou malé historické uličky, z nichž dvě mají zachované laubně.\n\nSměrem z Mariánského náměstí k farnímu kostelu vede Farská ulička. Na jejím konci začínají farní schody. Po pravé straně farních schodů stála historická fara, která musela ustoupit výstavbě obchodního centra. Na jejím místě se našly pozůstatky Žilinského hradu, jehož část byla zakomponována do interiéru nového centra. Po levé straně farních schodů je katedrála Nejsvětější Trojice (farní kostel) se dvěma věžemi. Jedna stojí osamoceně mimo kostel a jmenuje se Burianova věž.\n\nDole pod farními schody je Náměstí Andreje Hlinky, na kterém je postavena socha Andreje Hlinky. Na tomto náměstí je supermarket TESCO (bývalý PRIOR) a Považská galerie umění, která prošla rekonstrukcí. Dále je tu nové obchodně-zábavní centrum OC Mirage. Na Hlinkově ​​náměstí navazuje Národní ulice, která je plná obchůdků a restauraci. Národní ulice končí u nádraží. Budovy na Národní ulici pocházejí z přelomu 19. a 20. století.\n\nPočet obyvatel Starého města byl k 31. březnu 2017 8 931.\n\n"}
{"id": "1476587", "url": "https://cs.wikipedia.org/wiki?curid=1476587", "title": "PWS-33 Wyżeł", "text": "PWS-33 Wyżeł\n\nPWS-33 Wyżeł byl polský dvoumotorový vojenský cvičný letoun zkonstruovaný před druhou světovou válkou firmou Podlaska Wytwórnia Samolotów (Podlaská továrna na letadla). Plánovanou sériovou výrobu narušil německý vpád do Polska a stroj zůstal jen v prototypovém stádiu.\n\nPo rozhodnutí o tom, že standardní výzbroj bojových letek Polského letectva bude tvořit dvoumotorový stíhací bombardér PZL.38 Wilk vyvstala potřeba dvoumotorového letounu pro výcvik jeho osádek. V roce 1936 byl společnosti PWS zadán vývoj pokračovacího cvičného stroje finančně nenáročné dřevěné konstrukce, který by svým základním uspořádáním a letovými vlastnostmi připomínal vyvíjený PZL.38 Wilk. Vedoucím konstruktérem projektu se stal Wacław Czerwiński, známý jako autor několika úspěšných kluzáků, který vývojové práce zahájil po získání informací o aerodynamických charakteristikách PZL.38 Wilk od jeho hlavního konstruktéra Francisczka Misztala.\n\nTyp byl řešen jako dolnoplošník celodřevěné konstrukce s překližkovým potahem, kromě křidélek a dalších pohyblivých ploch, které byly potažené plátnem. Trup letadla eliptického průřezu byl poloskořepinový. Pilotní žák a za ním sedící instruktor sdíleli tandemově uspořádaný kokpit, krytý společným skleněným překrytem, jehož sekce se odsouvaly vzad. Typ byl vybaven dvojím řízením. Křídlo bylo dvounosníkové, opatřené automatickými sloty Handley Page na náběžné hraně a odštěpnými klapkami na odtokové. Svislá ocasní plocha byla dvojitá. Pohon pevných dřevěných dvoulistých vrtulí typu Szomański zajišťovala dvojice vzduchem chlazených čtyřválcových invertních motorů PZInż. Major 4B pod hliníkovými kryty. Podvozek byl záďového typu, s hlavními jednotkami zatažitelnými do motorových gondol, z nichž po zatažení kola částečně vyčnívala, což mělo zvyšovat bezpečnost případného nouzového přistání, a pevnou ostruhou s kluznou patkou. Pro zajištění zbraňového výcviku typ nesl lehkou výzbroj a byl vybaven fotokulometem.\n\nPrototyp PWS-33 poprvé vzlétl na přelomu srpna a září 1938, a jeho zkoušky probíhaly úspěšně. Stroj měl dobré letové vlastnosti a maximální rychlost letadla dokonce překročila projektovanou. Letoun byl schopen akrobacie a jeho hmotnost a rozměry byly srovnatelné s jednomotorovým cvičným PWS-26. Letounu bylo přiděleno jméno \"Wyżeł\" (ohař) a v listopadu a prosinci byl vystavován na Aerosalonu v Paříži (pod označením PZL Wyżeł) a setkal se s příznivým ohlasem ve světovém leteckém tisku. V lednu 1939 poprvé vzlétl druhý prototyp PWS-33/II, odlišující se mírně upravenými kryty motorů s dodatečnými vstupy vzduchu pro chlazení.\n\nPo úspěšném absolvování zkoušek bylo rozhodnuto o zahájení sériové výroby. Program vývoje PZL.38 Wilk byl sice mezitím opuštěn, jelikož pro tento ambiciózně koncipovaný typ se nepodařilo zajistit adekvátní pohonné jednotky, nicméně PWS-33 mohl stále nalézt uplatnění jako stroj pro výcvik pilotů středních bombardérů PZL.37 Łoś a projektovaných těžkých stíhačů, například PZL.48 Lampart nebo PZL.54 Ryś. Výroba první pětadvacetikusové série byla zahájena v létě 1939, ale před vypuknutím války se nepodařilo dokončit ani jeden.\n\nPo německém vpádu do Polska byl první prototyp (PWS-33/I) zničen při bombardování továrny PWS v Białe Podlaske, zatímco PWS-33/II, nacházející se ve stavu experimentální letky polských vzdušných sil, byl lehce poškozen a ukořistěn \"Wehrmachtem\" na letišti Okęcie. Jeho další osud je nejistý, ale podle některých pramenů byl nejprve testován \"Luftwaffe\" v Berlíně a poté zachován jako muzejní exponát do doby než byl zničen spojeneckým bombardováním.\n\n\nÚdaje podle\n\n\n\n"}
{"id": "1476589", "url": "https://cs.wikipedia.org/wiki?curid=1476589", "title": "Aintree Racecourse", "text": "Aintree Racecourse\n\nAintree Racecourse také známý jako Aintree Motor Racing Circuit je závodní okruh poblíž obce Aintree ve Velké Británii. Okruh by postaven v roce 1954. Pětkrát se zde konala Grand Prix Velké Británie.\n"}
{"id": "1476591", "url": "https://cs.wikipedia.org/wiki?curid=1476591", "title": "Ratae Corieltauvorum", "text": "Ratae Corieltauvorum\n\nRatae Corieltauvorum nebo prostě Ratae bylo město v římské provincii Británie. V moderní době nese jméno Leicester a nachází se v anglickém hrabství Leicestershire.\n\n\"Ratae\" je latinská podoba britského slova s významem \"hradba, násep, ochranný val\" (srov. irské \"rath\"), což naznačuje, že v době železné na tomto místě leželo oppidum. Toto jméno se dále specifikovalo slovem (\"Corieltauové\"), k rozlišení posloužilo jméno keltského kmene, jehož hlavním městem Ratae za Římanů bylo.\n\nDlouho byl za název mylně pokládán Ratae Coritanorum. Nicméně nápis objevený v roce 1983 ukázal, že v průběhu věků došlo ke zkomolení pojmenování a správně název zní \"Corieltauvorum\".\n\nPůvodní osada, s níž se na tomto místě Římané setkali, pravděpodobně vznikla ve 2. nebo v 1. století před naším letopočtem. Je o ní známo málo, stejně jako o řece Soar, ale v této lokalitě byly na ploše přibližně 8 hektarů objeveny kruhové chýše z tohoto období. Osada ležela na východním břehu řeky Soar před jejím soutokem s řekou Trent. Soar se tu dělila na dvě ramena: hlavní proud směřoval k východu, užší řečiště vedlo západněji, takže obtékaly bažinatý ostrov. Lidé se zřejmě usadili u brodu přes širší rameno řeky.\n\nPoté, co Římané v 1. století vtrhli do Británie, rychle ovládli jihovýchodní část ostrova, ale přinejmenším dvě desetiletí nepostoupili na sever a na západ, aby si podrobili území zbývající. Založili dvě legionářské pevnosti; jednu ve městě Isca Dumnoniorum (Exeteru) v jihozápadní části území a druhou v budoucím městě Lincoln (tehdy zvaný (Lindum, Colonia Lindum) na severovýchodě. Mezi nimi potom vybudovali silnici nyní nazývanou Fosse Way, aby hranici mohli snáze ovládat. Fosse Way přecházela přes řeku Soar právě poblíž zmíněné britské osady.\n\nJednou z otázek kolem raného vývoje lokality Ratae bylo, zda v okolí někdy byla umístěna posádka. Poloha u přechodu strategické silnice přes řeku, navíc poblíž osady místního obyvatelstva, se jistě jevila jako pro pevnost ideální. Nicméně bylo nalezeno jen minimum důkazů o její existenci: pouze jeden příkop ve tvaru písmene V, a to na ostrově mezi oběma rameny řeky. Tvar tohoto příkopu odpovídá tomu druhu vojenského příkopu, který má jednu stranu strmější než druhou a kde má voda možnost dole odtékat. Ačkoli je možné, že římská pevnost skutečně byla mezi dvěma rameny Soar kolem roku 50 našeho letopočtu založena, nelze vyloučit, ale zatím k tomu podle některých zdrojů neexistuje dost důkazů.\n\nJiní soudí, že na tomto místě pravděpodobně byla, a to za císaře Claudia, základna detašovaného vojenského oddílu, tzv. vexilace. Část VIII. legie provázela císaře při jeho krátké návštěvě v roce 43. V této lokalitě byla nalezena spona opasku legionáře, ve výborném stavu, a v centru města část přilby, kterou obvykle nosili příslušníci pomocných oddílů jezdectva.\nRatae pravděpodobně dlouho zůstávala dosti chudou osadou. Ačkoli s příchodem Římanů došlo k rychlé přestavbě, kdy vznikly větší obchody a domy, bylo tam málo moderních vymožeností té doby a žádná z veřejných budov obvyklých ve starověkých římských městech. Místo fóra se v centru nacházelo jenom prosté tržiště pod širým nebem. Na počátku 2. století však byly postaveny kvalitnější, prostornější kamenné domy. Jeden zvláště pěkný měl na podlaze mozaiky, zdobené stěny a propracovaný vlys kolem atria s divadelními maskami, holubicemi, bažanty, kupidy a květinami. Nebyl ale obýván dlouho a část z něj potom sloužila jako dílna.\n\nKe zdejším řemeslům patřila hrnčířská výroba a zpracování kovů a skla.\n\nNakonec zde přece jen postavili fórum a baziliku, ovšem nezabírala ani tak velkou plochu jako předchozí tržiště. Brzy poté, kolem roku 145, o něco dále k západu vybudovali veřejné lázně a dodávku vody pro ně zajistili pomocí akvaduktu. Lázně nepatří svým uspořádáním k typickým. Vedle se nacházela velká \"palaestra\", kde po odchodu Římanů byl postaven anglosaský kostel. \"Palaestra\" byla z místní žuly, vápence a pískovce. V roce 1920 se tato památka pod jménem Jewry Wall dostala pod správu organizace \"English Heritage\".\n\nDruhé tržiště naplánovali na začátku 3. století a dostalo podobu tržnice (baziliky) se zdobenými stropy. Na konci 3. století už bylo město Ratae obehnáno kamennými hradbami. Mělo čtyři brány, přičemž za každou se před hradbami, tj. mimo město, nacházel hřbitov. Na severní straně města vyrostlo předměstí.\n\nVe městě byly zatím nalezeny pouze dva chrámy, jeden z  nich byl pravděpodobně svatyně boha Mithry.\n\nV době největšího rozkvětu, když bylo hlavním městem kmene (keltský kmen Corieltauové), se rozkládalo na ploše přibližně 40 hektarů. Leželo přitom poněkud překvapivě až na jihozápadním okraji kmenového území. Hlavním městem se zřejmě stalo právě díky římské pevnosti a později římskému osídlení v Lincolnu (Lindum Colonia).\nKe konci 4. století bylo město Ratae obsazeno oddílem římské armády a k městským hradbám byly pravděpodobně přistavěny mohutné věže. Ale střed města postihl rozsáhlý požár a fórum, bazilika a tržnice se už nikdy obnovy nedočkaly. Část fóra ale pravděpodobně stála ještě ve 13. století. Fórum a basilika se rozkládaly na ploše 132 m krát 91 m.\n\nMěsto bylo označováno Cair Lerion a je o něm zmínka mezi 28 městy Británie v později (9. stol.) vzniklém latinském spise \"Historia Brittonum,\" za jehož autora je pokládán velšský mnich Nennius. \n\nVykopávky na místě lázní začaly v roce 1936 a pokračovaly téměř o třicet let později, v 60. letech 20. století.\n\nArcheologové zatím vykopali přibližně 11% římského Leicesteru, který se díky tomu stal jedním z nejlépe prozkoumaných římských měst v Británii.\nŘímské jméno přežívá ve jménech různých klubů a společností založených v moderním Leicesteru, například Ratae Co-Operative Players (ochotnické divadlo) a Ratae Road Club (cyklistika).\n\nDochovaly se tyto význačné památky:\n\n"}
{"id": "1476596", "url": "https://cs.wikipedia.org/wiki?curid=1476596", "title": "PZL.45 Sokół", "text": "PZL.45 Sokół\n\nPZL.45 Sokół byl polský prototyp lehkého stíhacího letounu vznikající v letech 1936–1939 ve státním podniku PZL. Vývojové práce vycházející z předchozích projektů lehkých stíhačů byly zahájeny koncem roku 1936.\n\nTyp P.45 vznikl jako studie lehkého stíhače koncipovaného jako dolnoplošník celokovové konstrukce s krytým kokpitem a pevným záďovým podvozkem, poháněný čtrnáctiválcovým dvouhvězdicovým motorem Gnome-Rhône 14M05 Mars o maximálním výkonu 760 hp (567 kW) a vyzbrojený čtyřmi kulomety. Typ stál zpočátku stranou zájmu představitelů polského letectva, kteří dávali přednost vývoji buď klasicky řešené stíhačky PZL.50 Jastrząb anebo těžkého víceúčelového stroje PZL.38 Wilk, ale začátkem roku 1938 došlo k objednání detailní konstrukční studie typu, který měl sloužit jako pokračovací cvičný pro udržovací lety stíhacích pilotů, se sekundární schopností bojového nasazení. Na podzim téhož roku byla objednána stavba dvou prototypů, P.45/I s pevným, a P.45/II se zatahovacím podvozkem. Stavba P.45/I, představujícího zvažovanou počáteční výrobní verzi PZL.45A, započala v listopadu 1938 a v lednu 1939 byla dohotovena a schválena jeho maketa v plné velikosti. V září 1939 byl stroj stále rozestavěný, a jeho dokončení bylo plánováno na listopad, ale již na konci srpna 1939 padlo rozhodnutí o zavedení typu do sériové výroby, k níž vzhledem k válce nedošlo.\n\nÚdaje podle\n\n\n"}
{"id": "1476603", "url": "https://cs.wikipedia.org/wiki?curid=1476603", "title": "Edgar Cayce", "text": "Edgar Cayce\n\nEdgar Cayce (18. března 1877 v blízkosti Hopkinsville, Kentucky – 3. ledna 1945 Virginia Beach) byl jasnovidec, léčitel a senzibil. Jeden z životopisců jej nazval Spícím prorokem. Nazývaný je aj otec holistickej medicíny, najviac a najlepšie zdokumentované psychické médium 20. storočia.\n\nZemřel 3. ledna 1945 ve Virginia Beach ve Virginii. Jeho poslední slova zněla: „Jak velice dnešní svět potřebuje Boha!\"\n\nPočas svojho života viac ako 40 rokov pravidelne vstupoval do ,tranzu, aby pomáhal ľuďom s ich problémami a odpovedal na otázky najrôznejšieho druhu. Poskytol tak 14 306 zdokumentovaných výkladov v ktorých detailne popisuje fascinujúce informácie o živote Ježiša Krista, Atlantíde, reinkarnácii, astrológii, meditácii, pôvode ľudstva. \n\nPredpovedal krach na newyorskej burze v roku 1929, začiatok druhej svetovej vojny, rozpad Sovietskeho zväzu, budúcnosť medicíny. Jeho pomoc vyhľadalo veľa známych osobností vrátane Woodrowa Wilsona, Thomasa Edisona, Nikoly Tesly, Merilyn Monroe, matky Ernesta Hemingwaya. Jeho výklady v neposlednej rade odhaľujú vesmírne zákony a súvislosti a učí tak všetkých úprimne hľadajúcich ako sa vrátiť späť k Bohu. \n\nHlavní knihy přeložené do českého jazyka jsou Tajemství života a smrti, Tajemství duchovního růstu, Léčivá síla lásky, Hledání Boha, Tajemství lidské duše, Duchovní probuzení, Zázrak jménem meditace, Tajemství záhad, Klíče ke zdraví – Zlatá kniha receptů, Diagnostika karmy, O lásce a manželství, Univerzální vědomí. \n\n"}
{"id": "1476604", "url": "https://cs.wikipedia.org/wiki?curid=1476604", "title": "Scandinavian Raceway", "text": "Scandinavian Raceway\n\nScandinavian Raceway nově známá jako Anderstorp Raceway je závodní dráha v Anderstorpu ve Švédsku o délce 4,031 km. Trať byla postavena na bažinách v roce 1968 a v sedmdesátých letech se stala velmi oblíbeným místem. \n\n\n"}
{"id": "1476611", "url": "https://cs.wikipedia.org/wiki?curid=1476611", "title": "Sedžes", "text": "Sedžes\n\nSedžes je pojem označující neznámého starověkého egyptské faraona. Tento pojem je použit pouze v abydoském královském seznamu a označuje panovníka ze 3. dynastie, který vládl před králem Sechemchetem (zde jmenován jako Teti) a jeho nástupcem se stal král Neferkare I. V 19. století považovali egyptologové tento pojem za jméno krále, později však zjistili, že Sedžes znamená „vynecháno”, protože pravé jméno krále bylo nečitelné. Není jasné, jaký panovník byl v seznamu označen touto náhradou, nejčastěji je však mezi odborníky zmiňován faraon Chaba. Obdobnými náhradami za jméno panovníka jsou pojmy Hudžefa I. a Hudžefa II. uvedené v turínském královském papyru.\n"}
{"id": "1476615", "url": "https://cs.wikipedia.org/wiki?curid=1476615", "title": "Mistrovství Československa v orientačním běhu 1982", "text": "Mistrovství Československa v orientačním běhu 1982\n\nMistrovství Československé socialistické republiky v orientačním běhu proběhlo v roce 1982 ve třech individuálních a jedné týmové disciplíně.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v nočním orientačním běhu.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1476623", "url": "https://cs.wikipedia.org/wiki?curid=1476623", "title": "Aldebrő", "text": "Aldebrő\n\nAldebrő (vyslovováno [aldebré]) je vesnice v Maďarsku v župě Heves, spadající pod okres Füzesabony. Nachází se asi 4 km jižně od Verpelétu. V roce 2015 zde žilo 718 obyvatel, z nichž jsou 70 % Maďaři a 30 % Němci.\n\nSousedními vesnicemi jsou Feldebrő a Tófalu.\n"}
{"id": "1476626", "url": "https://cs.wikipedia.org/wiki?curid=1476626", "title": "Fatema Mernissiová", "text": "Fatema Mernissiová\n\nFatema Mernissiová (27. září 1940, Fes – 30. listopadu 2015, Rabat) byla marocká socioložka, průkopnice islámského feminismu. Psala arabsky, francouzsky a anglicky.\n\nVyrostla v harému. Vzpomínky na dětství v harému uložila do autobiografického románu z roku 1994. Vystudovala sociologii na univerzitě Muhammada V. v Rabatu, na Sorbonně v Paříži a na Brandeisově univerzitě v Massachusetts, kde získala roku 1973 doktorát. Poté se vrátila do Maroka a učila na univerzitě Muhammada V. Její přednášky byly často napadány muslimskými fundamentalisty.\n\nRoku 2003 obdržela Cenu kněžny asturské.\n"}
{"id": "1476628", "url": "https://cs.wikipedia.org/wiki?curid=1476628", "title": "Mangazeja", "text": "Mangazeja\n\nMangazeja (rusky \"Мангазея\") bylo v 17. století významné město na severu západní Sibiře, které sehrálo klíčovou roli v dobývání sibiřského bohatství pro Ruské impérium. Bylo vybudováno jako první sibiřské polární město. Pro své mimořádné bohatství a obchodní věhlas bylo nazýváno Bagdád severu. Po svém opuštění v roce 1672 se stalo legendou bez přesné geografické identifikace. V roce 1900 objevil a zdokumentoval přesnou polohu opuštěného města ruský cestovatel V. O. Markgraf. Místo je předmětem intenzivního zájmu archeologů.\n\nVe druhé polovině 16. století se obchod s kožešinami v Rusku stal nejvýnosnější obchodní činností. Za nejvzácnější neporušenou kožešinu černého sobola se stříbřitým nádechem mohl zdatný obchodník získat jmění v hodnotě domu v Moskvě. Do zájmu státní správy se tak přirozeně dostal přehled nad tímto obchodem. Na vzniku, nástupu slávy a zániku města Mangazeja se podílely tři základní složky. \n\nV počátcích byl obchod především soukromou doménou obchodníků a dobrodruhů, podporovaných vlivnými a bohatými lidmi z evropských center Ruska. Pro tyto skupiny se vžilo označení \"promyšlennyje ljudi\", pro které se ve své době vžilo též označení pěší lid. Jednalo se o komplexní skupinu dobře ozbrojených obchodníků a řemeslníků s mimořádnou duševní i tělesnou houževnatostí. Nejznámějším zástupcem této skupiny je legendární objevitel Leny Děmid Pjanda. Dějiny dobývání Sibiře jsou prolínáním i soubojem této skupiny s logicky následující organizací vojenské podstaty.\n\nPodstatou druhé složky bylo vojsko, tedy ve své době kozáci a střelci. Ti zajišťovali státem organizovaný obchod s kožešinami, tzv. Sběr jasaku. Státní zájem časem v obchodu s kožešinami prosadil právě tuto skupinu do hlavní úlohy. Kromě zásobování carské pokladnice v Moskvě byly významným produktem výprav této skupiny dokumentované zprávy, mapy a zakládání pevností v nově objevených strategických bodech. \n\nTřetí složkou, která zasáhla do osudu města Mangazeja, byla námořní schopnost Holandska a Anglie. První mapu města vytvořil holandský obchodník. Sibiř se tehdy mohla stát holandskou nebo britskou kolonií stejně dobře jako Severní Amerika, Indie, nebo Indonésie.\n\nMěsto Mangazeja se nacházelo na Severní obchodní cestě jako obchodní centrum na cestě mezi lovci kožešin a obchodníky z evropských ruských měst. \n\nMangazeja byla vybudována jako trvalé osídlení na základě rozkazu cara Borise Godunova. V roce 1600 byl z Tobolsku s ozbrojeným doprovodem několika stovek kozáků a střelců vypraven kontingent řemeslníků a materiálu po proudu řek Irtyš a Ob na sever. Během plavby zahynulo v soubojích s místními obyvateli třicet vojáků, ale nakonec výprava dosáhla ústí řeky Taz a krátce nato asi 300 km proti proudu založila na jejím vysokém pravém břehu dřevěnou pevnost a kostel. \n\nV roce 1601 byla z Tobolsku vypravena další pomoc v podobě dvou stovek vojáků, kteří pomohli dokončit stavbu pevnosti. V roce 1603 byla osádka pevnosti obohacena o osobu kněze a v městě se začala provozovat pravoslavná liturgie. Později dějiny Sibiře získaly v Mangazeji prvního sibiřského mučedníka, Vasilije Mangazejského. V roce 1603 bylo dokončeno čtyřstěnné opevnění a stavby tří vojenských a dvou průjezdných věží. \n\nMěsto se stalo v krátké době velmi bohatým ruským obchodním sídlem s čím dál tím početnější zahraniční účastí. Příjezd anglických a holandských obchodních lodí byl jen otázkou času. To bylo příčinou ediktu cara Michala I. Fjodoroviče o zákazu používat Severní obchodní cestu pod trestem smrti. Na řece Ob došlo k budování pevností za účelem kontroly sběru jasaku. Byla objevena cesta z povodí Obu k Jeniseji. Na tomto místě bylo založeno město Jenisejsk. Význam města Mangazeja se přesunul tam.\n\nZákaz používat Severní obchodní cestu význam města nezničil okamžitě. Stále zůstala ve hře plavba proti proudu Obu a Irtyše do Tobolsku. Po objevu spojení s veletokem Lena přes přítok Jeniseje Dolní Tunguzska a přítok Leny Viljuj putovaly náklady s cennou kožešinou i nadále z výrazné části do povodí řeky Taz. Ve zmenšené míře pokračoval obchod s jasakem i v dalších desetiletích. V letech 1630 – 1632 se ve městě rozhořel ozbrojený konflikt mezi zastánci riskantního černého obchodu a zastánci státního dohledu. Situace se uklidnila po vybudování dostatečně funkčních celních pevností, přesto již význam města začínal pomalu upadat. Po velkém požáru 1642 byl úpadek sídla neodvratitelný. Obyvatelé se většinou stěhovali k Jeniseji do města Turuchansk, které bylo přejmenováno na Nová Mangazeja. \n\nV roce 1672 vydal car Alexej Michajlovič dekret o zrušení města Mangazeja.\n\nBěhem druhé poloviny 17.století se z Obského zálivu zcela vytratily anglické a holandské obchodní lodě. \n\nV 18. století se podél vodních cest rozrostly soustavy cest s dostatkem zásob sena pro koňské povozy a význam říční cesty byl převýšen suchozemskou dopravou. Doba cesty informací z Dálného Východu do hlavního města se zkrátila z několika let na několik měsíců. Povědomí o městě Mangazeja se přestěhovalo pouze do historických materiálů. Po přejmenování města Nová Mangazeja na Staroturuchansk se slovo Mangazeja vytratilo i z povědomí zeměpisného. Později byl opuštěn i Staroturuchansk a byl přenesen na opačný  břeh Jeniseje k soutoku s Dolní Tunguzkou. \n\nV 19. století zůstala \"Zlatonosná Mangazeja\" v obecném povědomí již jen jako pověst o bájném místě, v jejíž pravdivost lidé věřili asi tak jako v pravdivost Homérovy Tróje. \n\nSystematické vědecké zkoumání oblasti započala expedice J. I. Kušelevského, kdy byla na základě historických údajů určena a označena oblast archeologických výkopů. První, kdo objevil a zdokumentoval přesnou polohu opuštěného města byl ruský cestovatel V. O. Markgraf, který o svém objevu napsal ruské geografické společnosti v roce 1900. První sbírku nalezených objektů shromáždil biolog I. N. Šutov z Tomsku v roce 1914.\n\nV létě 1964 započala systematický výzkum archeologické expedice Akademie věd SSSR, pod vedením profesora M. I. Bjelova. V té době začaly i práce na odkrývce v místech Staroturuchansku. Archeologický výzkum pokračuje, podporován množstvím elektrifikovaných osad, vybudovaných v blízkosti v rámci těžby zemního plynu.\n\nZrození, bohatství i opuštění legendy zvané Mangazeja je typickým příběhem světových dějin kolonisace. Souboj s Anglií a Holandskem v tomto případě vyhrálo Rusko. Díky kožešinové zvěři a obavám o ztrátu obchodního monopolu dnes Rusko vlastní obrovské přírodní bohatství Sibiře. V místech kdysi bohatého města Mangazeja jsou to dnes bohaté zásoby zemního plynu. \n\n"}
{"id": "1476629", "url": "https://cs.wikipedia.org/wiki?curid=1476629", "title": "Seznam kamenů zmizelých na Vinohradech", "text": "Seznam kamenů zmizelých na Vinohradech\n\nSeznam kamenů zmizelých v Vinohradech obsahuje pamětní kameny obětem nacismu v Vinohradech (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nV Vinohradech se nacházejí tyto kameny zmizelých:\n\n\n"}
{"id": "1476631", "url": "https://cs.wikipedia.org/wiki?curid=1476631", "title": "Mistrovství Československa v orientačním běhu 1981", "text": "Mistrovství Československa v orientačním běhu 1981\n\nMistrovství Československé socialistické republiky v orientačním běhu proběhlo v roce 1981 ve třech individuálních a jedné týmové disciplíně.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v nočním orientačním běhu.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1476638", "url": "https://cs.wikipedia.org/wiki?curid=1476638", "title": "Mistrovství Československa v orientačním běhu 1980", "text": "Mistrovství Československa v orientačním běhu 1980\n\nMistrovství Československé socialistické republiky v orientačním běhu proběhlo v roce 1980 ve třech individuálních a jedné týmové disciplíně.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v nočním orientačním běhu.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1476639", "url": "https://cs.wikipedia.org/wiki?curid=1476639", "title": "Chanovice (zámek)", "text": "Chanovice (zámek)\n\nChanovice jsou tvrz přestavěná na zámek ve stejnojmenné obci v okrese Klatovy. Několik století sloužil jako sídlo rodu Chanovských z Dlouhé Vsi a dalších šlechtických rodin. Ve dvacátém století byla v zámku zřízena škola a dvůr využívalo jednotné zemědělské družstvo. Zámecký areál je od roku 1964 chráněn jako kulturní památka.\n\nPředchůdcem chanovického zámku byla tvrz postavená koncem třináctého století. První písemná zmínka o ní však pochází až z roku 1542, kdy si ji jako společný majetek nechali spolu s dvorem a vesnicí zapsat do desk zemských bratři Petr, Jiří, Mořic a Adam Chanovští z Dlouhé Vsi. Některý z příslušníků jejich rodu nechal starou gotickou tvrz přestavět v renesančním slohu. Bratři se později o majetek rozdělili, takže Chanovice se Svéradicemi zůstaly Jiřímu, který obě vesnice roku 1554 prodal bratru Adamovi. Ten roku 1589 Chanovice věnoval synu Petrovi. Petr zemřel roku 1600, a přežil tak otce jen o dva roky. Zůstal po něm nezletilý syn Jan Jindřich, jehož poručníci koupili zpět dědem Adamem prodaný dvorec v Chanovicích. Od Jana statek získal strýc Kryštof. Během stavovského povstání v roce 1618 zámek přepadl Zdeněk Ježovský z Lub a sebral zde oves, který vydal oddílům stavovského vojska.\n\nPo Kryštofově smrti získal Chanovice opět Jan Jindřich, kterému patřily až do smrti dne 29. července 1656. Poručníkem sirotků se stal strýc Jan Vilém, ale zámek v dospělosti převzal Jan Vilém zvaný mladší, syn zemřelého Kryštofa. Po smrti Jan Viléma mladšího zámek zdědil syn František Václav a po něm vnuk Václav Josef, který panství prodal hraběti Ferdinandu Jáchymu Rumerskirchovi. Jeho potomkům zámek patřil až do roku 1793. V roce 1780 vyhořel, ale majitelé ho nechali opravit a při té příležitosti barokně upravit fásády . V roce 1793 zámek od Ferdinanda Kryštofa Rumerskircha koupil Josef Wietschel. Po něm se majitelem stal Josef Elsenwanger a v roce 1803 jej prodal Josefovi Milickému a od roku 1811 zámek patřil plzeňské rodině Becherů. Poslední větší úpravy interiérů proběhly v letech 1811–1838.\n\nNa konci dvacátého století zámecký areál získala a opravila obec Chanovice. V zámecké budově jsou umístěné základní škola se školní jídelnou, knihovna, expozice věnované lidovým řemeslům a historii zámku. Přilehlý zemědělský dvůr byl upraven pro kulturní (koncertní a výstavní síň) a sportovní využití (tělocvična), ubytování a garáže.\n\nNepravidelná zámecká budova s jedním až dvěma patry obklopuje čtvercový dvůr. K památkově chráněnému areálu patří také hospodářský dvůr, přilehlý park a ohradní zeď. V parku stojí gloriet s trojbokým štítem a hrotitými okny.\n\n"}
{"id": "1476640", "url": "https://cs.wikipedia.org/wiki?curid=1476640", "title": "Lipljan", "text": "Lipljan\n\nLipljan (v srbské cyrilici Липљан, albánsky Lipjan) је město v centrální části Kosova, nedaleko Prištiny. Administrativně spadá pod Prištinský okruh. V roce 2011 mělo město 6870 obyvatel. \n\nMěsto se rozkládá v údolí řeky Sitnica na silničním i železničním tahu z Prištiny, resp. Kosova Pole směrem na Uroševac (Ferizaj), na jih Kosova. Název města odkazuje na starověké město Ulpiana, které se nacházelo v blízkosti dnešního Lipljanu a nedaleko Gračanice. \n\nMěsto existovalo ještě před příchodem Turků na Balkán. Rozšiřovat se začalo až v 70. letech 19. století v souvislosti s výstavbou železniční trati přes Kosovo. Z města pocházel albánský středověký bojovník Lekë Dukagjini.\n\nNedaleko od Lipljanu se nachází Mramorová jeskyně.\n"}
{"id": "1476641", "url": "https://cs.wikipedia.org/wiki?curid=1476641", "title": "Glogovac", "text": "Glogovac\n\nGlogovac (v srbské cyrilici Глоговац, albánsky Gllogoc, nebo také Drenas) је město v centrální části Kosova, nedaleko Prištiny (30 km daleko). Administrativně spadá pod Prištinský okruh. V roce 2011 mělo město 6143 obyvatel. \n\nMěsto se nachází v údolí řeky Drenici, na silničním a železničním tahu mezi městy Kosovo Polje a Peć. Prochází přes něj železniční trať. \n\nMěsto je také známé díky dolu a zpracovatelskému závodu na feronikl. Nikl se těží i v dolech v okolních obcích. Vybudování dolu umožnilo rozvoj původní obce do podoby menšího města po druhé světové válce; během období největšího rozvoje podnik zaměstnával až 1750 lidí.\n\nZ Glogovace je původem i kosovskoalbánský politik Jakup Krasniqi. \n"}
{"id": "1476642", "url": "https://cs.wikipedia.org/wiki?curid=1476642", "title": "Mamuša", "text": "Mamuša\n\nMamuša (turecky Mamuşa, v srbské cyrilici Мамуша, albánsky Mamushë) је město v jižní části Kosova, mezi městy Orahovac a Prizren. Administrativně spadá pod Prizrenský okruh. Je samostatnou obcí, nespadají pod ni další okolní vesnice. V roce 2008 se oddělila od opštiny Prizren. V roce 2011 měla 5507 obyvatel.\n\nMamuša se rozkládá v údolí řeky Topluga, v nadmořské výšce okolo 330 m na okraji mírně zvlněné krajiny.\n\nPrvní písemná zmínka o Mamuši pochází z roku 1198. Většina místního obyvatelstva je turecké národnosti (v roce 1981 zde dle sčítání lidu žilo 85 % obyvatelstva této národnosti).\n"}
{"id": "1476647", "url": "https://cs.wikipedia.org/wiki?curid=1476647", "title": "Mališevo", "text": "Mališevo\n\nMališevo (v srbské cyrilici Малишево, albánsky Malishevë) је sídlo v Kosovu, v jižní části regionu Drenica. Administrativně spadá pod Prizrenský okruh a opštinu Orahovac. V roce 2011 zde žilo 3395 obyvatel.\n\nMěsto se rozkládá v údolí řeky Miruša (Mirushë), na křižovatce silnic nižšího významu. V blízkosti obce se nachází důl na těžbu zlata.\n\nNázev města vychází z osobního jména pastýře, údajného zakladatele města. Rozvíjelo se pomalu; v roce 1921 ve městě žilo 367 obyvatel. V meziválečném období sem byla v rámci kolonizace dosídlena řada rodin z území centrálního Srbska a Černé Hory. K roku 1999 žilo v Mališevu 2656 obyvatel, většina z nich byla albánské národnosti.\n"}
{"id": "1476648", "url": "https://cs.wikipedia.org/wiki?curid=1476648", "title": "David Smoljak", "text": "David Smoljak\n\nDavid Smoljak (* 8. února 1959 Praha) je český scenárista, publicista a politik, od roku 2019 senátor za obvod č. 24 – Praha 9, od roku 2014 zastupitel a od roku 2018 radní městské části Praha-Vinoř, nestraník za hnutí STAN.\n\nDětství prožil v Brandýse nad Labem, od roku 1970 žije v Praze. Po absolvování gymnázia Karla Sladkovského na Praze 3 vystudoval v roce 1984 pražskou FAMU, obor scenáristika a dramaturgie. Prošel redakcemi několika televizí a tištěných médií jako dramaturg, scenárista, redaktor a politický komentátor.\n\nJeho otcem je režisér, scenárista a herec Ladislav Smoljak.\n\nDo roku 1990 pracoval jako televizní asistent a dramaturg zábavných pořadů. Od roku 1990 pracuje v různých denících a týdenících. Mezi lety 1992 a 1993 se živil jako redaktor, komentátor a vedoucí kultury v týdeníku \"Reflex\". Od založení TV Nova v roce 1993 zde pracoval jako dramaturg publicistiky. V roce 1996 přešel na pozici dramaturga a šéfredaktora zábavy do TV Prima. Od roku 1997 se živí psaním scénářů pro televizi a jako externí politický komentátor.\n\nVystudoval scenáristiku a dramaturgii na pražské FAMU, poté pracoval v televizi, po roce 1990 působil jako novinář, mimo jiné v týdeníku \"Reflex\". Po vzniku televize Nova v ní Smoljak působil tři roky jako dramaturg, v roce 1996 přešel do televize Prima, kde se vypracoval na šéfredaktora zábavy. Krátce po přelomu století odešel „na volnou nohu“, věnoval se publicistice i psaní scénářů, podílel se například na dokumentárním cyklu \"Hudební toulky s Ladislavem Smoljakem\".\n\nJe spoluzakladatelem spolku „\"Sdružení pro Vinoř\"“, který vznikl v roce 2010 a za který neúspěšně kandidoval v komunálních volbách v roce 2010 do Zastupitelstva městské části Praha-Vinoř. V roce 2014 založil spolu s Hanou Marvanovou a dalšími platformu \"Svobodu médiím!\", která usiluje o udržení nezávislosti médií veřejné služby.\n\nV komunálních volbách v roce 2014 byl jako nestraník za hnutí STAN zvolen zastupitelem městské části Praha-Vinoř, když kandidoval za subjekt „\"Sdružení pro Vinoř\"“. Stal se také předsedou Výboru pro strategický rozvoj a výstavbu.\n\nVe volbách do Poslanecké sněmovny PČR v roce 2017 kandidoval jako nestraník za hnutí STAN na 18. místě kandidátky v Praze, ale neuspěl. V komunálních volbách v roce 2018 kandidoval jako nestraník za hnutí STAN do Zastupitelstva hlavního města Prahy na 23. místě kandidátky subjektu \"TOP 09 a Starostové (STAN) ve spolupráci s KDU-ČSL, LES a Demokraty Jana Kasla – „Spojené síly pro Prahu“\", ale opět neuspěl.\n\nNicméně v komunálních volbách v roce 2018 obhájil post zastupitele městské části Praha-Vinoř, když opět kandidoval jako nestraník za hnutí STAN na kandidátce subjektu „\"SDRUŽENÍ PRO VINOŘ\"“. Získal nejvyšší počet preferenčních hlasů ze všech kandidátů a stal se radním pro územní rozvoj a životní prostředí.\n\nV březnu roku 2018 vyhlásil petiční akci na obranu médií veřejné služby, kterou podepsalo přes 16 tisíc signatářů. Petici pak čekalo projednání v Senátu PČR.\n\nNa půdě Evropského parlamentu vystoupil na téma „Pro-Russian trolls as a security threat“ s příspěvkem, ve kterém varoval před snahou politiků využívat média jako nástroj upevňování vlastní moci.\n\nV doplňovacích volbách do Senátu PČR v dubnu 2019 kandidoval v obvodu č. 24 – Praha 9 jako nestraník za hnutí STAN. Se ziskem 23,53 % hlasů postoupil spolu s kandidátem ODS a KDU-ČSL Janem Jarolímem do kola druhého, které vyhrál se ziskem 59,50 % hlasů.\n"}
{"id": "1476650", "url": "https://cs.wikipedia.org/wiki?curid=1476650", "title": "Orahovac", "text": "Orahovac\n\nOrahovac (v srbské cyrilici Ораховац, albánsky Rahovec) је město v jižní části Kosova, na silničním tahu mezi městy Đakovica a metropolí Prištinou. Administrativně spadá pod Đakovický okruh. V roce 2011 mělo město 15 892 obyvatel.\n\nMěsto se rozkládá na rozhraní jihozápadního Kosova a regionu Drenica, v nadmořské výšce okolo 500 m n. m, na jižním svahu horského masivu Milanović.\n\nMěsto nemá železniční spojení se zbytkem Kosova a regionu. Ekonomika města je založená na službách a na zemědělství, v okolí Orahovace se nacházejí četné vinice. Původně malá obec byla elektrifikována po druhé světové válce, byl zde vybudován i vodovodní systém, který je zásobován vodou z Radonjićského jezera.\n\nV blízkosti města se nachází Klášter Zočište.\n"}
{"id": "1476653", "url": "https://cs.wikipedia.org/wiki?curid=1476653", "title": "Lloyd Bacon", "text": "Lloyd Bacon\n\nLloyd Bacon (4. prosince 1889 San Jose – 15. listopadu 1955 Burbank) byl americký filmový režisér a filmový a divadelní herec. Jako herec působil zejména v raných filmech Charlieho Chaplina a spolupracoval také s Broncho Billy Andersonem.\n\nPozději se zaměřil zejména na režii a mezi lety 1920 a 1955 natočil více než 100 filmů. Režíroval filmy takřka všech žánrů včetně westernů, muzikálů a detektivních příběhů. Ve třicátých letech 20. století byl jedním z nejvýznamnějších režisérů společnosti Warner Bros. a pomohl tomuto studiu získat reputaci producenta filmů drsného a akčního stylu. Lloyd Bacon má svou hvězdu na hollywoodském chodníku slávy.\n\n\n\n"}
{"id": "1476654", "url": "https://cs.wikipedia.org/wiki?curid=1476654", "title": "Junik", "text": "Junik\n\nJunik (v srbské cyrilici Јуник, albánsky Juniku) је sídlo v Kosovu, administrativně součást opštiny Dečani. Nachází se na samém západu Kosova, v podhůří pohoří Prokletije (albánsky Bjeshkët e Nemuna), u hranice s Albánií. V roce 2011 měl 6053 obyvatel. \n\nObyvatelstvo Juniku je převážně albánské národnosti. Z města jsou původem boxeři Luan a Robin Krasniqi. \n\nPrvní písemná zmínka o obci je z roku 1485. V první polovině 20. let 20. století se v blízkosti obce nacházela nárazníková zóna okolo hranice mezi Královstvím SHS a Albánií.\n"}
{"id": "1476656", "url": "https://cs.wikipedia.org/wiki?curid=1476656", "title": "Šinjó (1943)", "text": "Šinjó (1943)\n\nŠinjó (: 神鷹) byla eskortní letadlová loď japonského císařského námořnictva z doby druhé světové války. Vznikla přestavbou velké pasažérské lodě. Ve službě byla v letech 1943–1944. Dne 17. listopadu 1944 byla potopena zásahem čtyř torpéd vypuštěných americkou ponorkou USS \"Spadefish\" (SS-411).\n\nPlavidlo bylo postaveno německou loděnicí DeSchiMAG v Brémách jako pasažérská loď \"Scharnhorst\" (18 184 BRT) společnosti Norddeutscher Lloyd. Stavba byla zahájena roku 1933, v prosinci 1934 byla loď spuštěna na vodu a v roce 1935 zahájila provoz. Po vypuknutí druhé světové války plavidlo uvázlo v Kobe. Japonské námořnictvo jej v roce 1942 koupilo se záměrem využívat jej jako vojenský transport. Po ztrátě čtyř letadlových lodí v bitvě u Midway však bylo rozhodnuto o přestavbě na letadlovou loď. Přestavbu provedla v letech 1942–1943 loděnice v Kure. Do služby loď vstoupila 15. prosince 1943.\n\nPlavidlo mělo průběžnou letovou palubu s doprava skloněným komínem. S hangárem byla spojena dvojicí výtahů. Neseno mohlo být až 33 letounů. Neneslo pancéřování, ale bylo vybaveno protitorpédovou obšívkou. Výzbroj tvořilo osm 127mm kanónů typu 89 a třicet 25mm kanónů typu 96. Během služby byla protiletadlová výzbroj posílena o dalších dvacet 25mm kanónů. Pohonný systém tvořily čtyři kotle Schichau a dvě parní turbíny AEG o výkonu 26 000 hp, pohánějící dva lodní šrouby. Nejvyšší rychlost dosahovala 22 uzlů.\n\n"}
{"id": "1476657", "url": "https://cs.wikipedia.org/wiki?curid=1476657", "title": "Třída Unrjú", "text": "Třída Unrjú\n\nTřída Unrjú byla třída letadlových lodí japonského císařského námořnictva z doby druhé světové války. Celkem bylo rozestavěno šest jednotek této třídy. Do konce války byly dokončeny tři, nesloužily však ve své původní roli, nýbrž byly využívány k přepravě surovin. Ve válce byla jedna potopena a dvě zničeny nálety. Byly to poslední postavené japonské velké letadlové lodě.\n\nProjekt této třídy vycházel z letadlových lodí třídy \"Sórjú\". Prototypová jednotka \"Unrjú\" byla objednána v rámci programu z roku 1941. Po bitvě u Midway byla objednána série dalších 15 sesterských lodí. \"Unrjú\", \"Amagi\" a \"Kacuragi\", všechny rozestavěné roku 1942, byly do služby přijaty roku 1944. Roku 1943 byly rozestavěny letadlové lodě \"Kasagi\", \"Aso\" a \"Ikoma\", ty se ale do konce války nepodařilo dokončit. Stavba zbývajících plavidel ani nebyla zahájena.\n\nJednotky třídy \"Unrjú\":\nKonstrukce jednotlivých plavidel se lišila. Loď měla průběžnou letovou palubu s velitelskou nástavbou na pravoboku. S dvoupatrovým hangárem byla spojena dvojicí výtahů. Neseno mohlo být až 65 letounů (sériová plavidla o jedno méně). Nesla slabé pancéřování. Pohonný systém kryl 46mm pancíř na bocích a dolní hangárová paluba měla sílu 25 mm. Muniční sklady měly 55mm boky a 165mm stropy. Výzbroj tvořilo dvanáct 127mm kanónů typu 89 ve dvouhlavňových věžích a dále dvacet jedna trojhlavňových 25mm kanónů typu 96. Pohonný systém byl převzat z těžkých křižníků třídy \"Mogami\". Tvořilo jej osm kotlů Kampon a čtyři parní turbíny Kampon o výkonu 152 000 hp, pohánějící čtyři lodní šrouby. Nejvyšší rychlost dosahovala 34 uzlů. Dosah byl 8000 námořních mil při 18 uzlech.\n\nVýzbroj byla posílena na dvanáct 127mm kanónů a osmdesát devět 25mm kanónů. Kvůli nedostatku vhodných turbín byl využít zdvojený pohonný systém z torpédoborců. Pohonný systém tak dosahoval nižšího výkonu 104 000 hp. Rychlost poklesla na 32 uzlů.\n\n"}
{"id": "1476658", "url": "https://cs.wikipedia.org/wiki?curid=1476658", "title": "Bojan (staroruský básník)", "text": "Bojan (staroruský básník)\n\nBojan () je jméno staroruského pěvce a básníka, který je zmíněn ve starých ruských literárních památkách \"Slovo o pluku Igorově\" a \"Zádonština\". Skládal vlastní písně a jejich přednes doprovázel na strunný brnkací nástroj zvaný gusli (гусли).\n\nVe \"Slovu o pluku Igorově\" je Bojan nazýván věštcem a pro jeho krásný hlas také \"slavíkem starého času\". Kromě toho má při zpěvu kouzelné schopnosti proměny (ve vlka nebo orla atp.). Je považován za vnuka vládce slovanského podsvětí Velese, který je mimo jiné také bohem básnictví. Autor \"Slova\" se však od něho distancuje s tím, že \"příběhy mají zaznít tak, jak se skutečně staly\", že se vyprávění \"má vzdát krásy dávných vidění Bojanových\". Podobně se o Bojanovi zmiňuje i \"Zádonština\".\n\nBojan je považován za ruského národního pěvce, ačkoliv není zcela jasné, zda skutečně žil. Někteří literární historikové totiž považují jeho jméno za slovo obecné, znamenající pěvce vůbec, a spojují jej se slovem \"баяти\" (bajati), což znamená praviti nebo pěti. Podle názorů těch, kteří jej považují za skutečnou historickou osobnost, žil Bojan v 2. polovině 11. století na dvoře knížete Vsevoloda, což podporuje fakt, že jeho jméno je možno najít v jednom z nápisů na stěně Katedrály svaté Sofie v Kyjevě v souvislosti s prodejem Bojanových pozemků.\n\nKromě \"Slova o pluku Igorově\" a \"Zádonštiny\", které jsou považovány spíše za primární zdroje, se postava Bojana objevuje v romantické poemě Alexandra Sergejeviče Puškina \"Ruslan a Ludmila\" (1820) nebo v díle polského básníka Ryszarda Berwińského \"Bogunka na Gople\" (1840). Ve dvacátém století se stal Bojan postavou v díle ruského básníka Viktora Sosnory \"Bojanovy písně\" (Песни Бояна).\nBojan je rovněž postavou v opeře \"Ruslan a Ludmila\" (1837–1840) Michaila Ivanoviče Glinky.\nKromě filmových a televizních adaptací Glinkovy opery se Bojan také objevil v ruském animovaném filmu \"Kníže Vladimír\" (2006, Князь Владимир) režiséra Jurije Kulakova.\nKromě obrazu Viktora Michajloviče Vasněcova z roku 1910 je Bojan námětem mnoha dalších sochařských a malířských děl.\n \n"}
{"id": "1476659", "url": "https://cs.wikipedia.org/wiki?curid=1476659", "title": "Ójodo (1942)", "text": "Ójodo (1942)\n\nÓjodo (: ) byl lehký křižník japonského císařského námořnictva z éry druhé světové války. Ve službě byl v letech 1943–1945. V závěru války byl v přístavu potopen americkými bombardéry.\n\nV programu z roku 1939 byla objednána stavba dvou lehkých křižníků, které se měly stát vlajkovými loďmi ponorkových skupin. Tomu odpovídala jejich neobvyklá koncepce, kdy byla hlavní výzbroj soustředěna na přídi a naopak záď byla vyhrazena provozu palubních hydroplánů. Využity byly dělové věže, které námořnictvu zůstaly po přezbrojení lehkých křižníků třídy \"Mogami\" na těžké křižníky nesoucí 203mm kanóny. Prototypový křižník \"Ójodo\" byl postaven v loděnici v Kure. Kýl lodi byl založen 14. února 1941, dne 2. dubna 1942 byl trup spuštěn na vodu a 28. února 1943 byl křižník přijat do služby. Stavba jeho sesterské lodě \"Nijodo\" byla zrušena před založením kýlu. Stavební program z roku 1942 zahrnoval ještě pět křižníků třídy \"Ójodo\", zůstalo však pouze u plánů.\n\nHlavní výzbroj křižníku byla soustředěna na přídi. Tvořilo ji šest 155mm kanónů ve trojdělových věžích. Doplňovalo je osm 100mm kanónů umýstěných po dvou okolo komínu a osmnáct 25mm kanónů. \"Ójodo\" byl jediným japonským křižníkem své éry, který nenesl torpédomety. Zadní část křižníku byla vyhrazena pro provoz průzkumných hydroplánů E15K, kterých bylo neseno až šest kusů. Letouny byly uskladněny v palubním hangáru a startovaly pomocí rozměrného 45metrového katapultu.\n\nV dubnu 1943 byl křižník vybaven přehledovým radarem 21 Gó. V roce 1944 byl upraven na vlajkovou loď Spojeného loďstva. V březnu 1944 byl původní katapult nahrazen kratším 17metrovým typem a počet nesených hydroplánů se snížil na dva, neboť hangár byl přebudován na štábní místnosti. Výzbroj byla posílena o třicet dva 25mm kanónů. Instalován byl přehledový radar 22 Gó. Později loď dostala ještě několik dalších 25mm kanónů (celkem 52 hlavní) a přehledový radar 13 Gó.\n\nDne 18. března 1945 \"Ójodo\" na základně v Kure zasáhlo několik pum svržených americkými bombardéry. Ve dnech 24. a 28. července 1945 byl znovu opakovaně zasažen americkými palubními bombardéry, přičemž se převrhl a potopil na mělčině. Vrak byl později sešrotován.\n"}
{"id": "1476660", "url": "https://cs.wikipedia.org/wiki?curid=1476660", "title": "Klina", "text": "Klina\n\nKlina (v srbské cyrilici Клина, albánsky Klinë) је město v západní části Kosova. Nachází se na ústí stejnojmenné řeky do Bílého Drinu, na silničním i železničním tahu, spojujícím Prištinu a Peć. Vede odsud rovněž i odbočka do Prizrenu.\n\nV roce 2011 měla 5542 obyvatel. U nedaleké obce Drsnik byly v roce 2013 nalezeny archeologické pozůstatky římského osídlení.\n"}
{"id": "1476661", "url": "https://cs.wikipedia.org/wiki?curid=1476661", "title": "Đakovica", "text": "Đakovica\n\nĐakovica (v srbské cyrilici Ђаковица, albánsky Gjakovë) је město v jihozápadní části Kosova, centrum stejnojmenného okruhu i opštiny. Nachází se nedaleko hranic s Albánií na ústí říčky Krena do řeky Erenik. V roce 2011 měla 40 827 obyvatel. \n\nMěsto je poprvé připomínáno v tureckých záznamech roku 1487 jako sídlo s několika desítkami rodin. Později jej popsal turecký cestoval Evlija Čelebi, který zde napočítal 2000 domů a 300 obchodů. Z období vrcholu osmanské nadvlády pochází např. Hadum mešita od Mimara Sinana. \n\nPo roce 1912 se stalo město součástí Srbska, tehdy mělo 13 356 obyvatel. Od roku 1918 je součástí Království SHS, později Jugoslávie. Po druhé světové válce zde byly vybudovány v rámci rozvoje socialistické Jugoslávie textilní závody a podnik na výrobu elektromotorů.\n"}
{"id": "1476678", "url": "https://cs.wikipedia.org/wiki?curid=1476678", "title": "Televisa", "text": "Televisa\n\nTelevisa je mexická mediální společnost a největší v hispánské Americe a španělsky mluvícím světě. Jedná se o významný mezinárodní zábavní podnik s velkým množstvím programů, které vysílá ve Spojených státech amerických na Univision, s nímž má exkluzivní smlouvu.\n\n"}
{"id": "1476679", "url": "https://cs.wikipedia.org/wiki?curid=1476679", "title": "Noida", "text": "Noida\n\nNoida () je město v Uttarpradéši, jednom ze svazových států Indie. K roku 2011 v ní žilo přes 640 tisíc obyvatel.\n\nNoida leží na západním okraji Uttarpradéše v těsné blízkosti hranice s Harijánou a tvoří jihovýchodní předměstí druhého největšího indického města Dillí. Od jeho centra je Noida vzdálena přibližně pětadvacet kilometrů.\n\nNoida vznikla jako plánované město v roce 1976 a její název je ve skutečnosti zkratkou z anglického .\n"}
{"id": "1476680", "url": "https://cs.wikipedia.org/wiki?curid=1476680", "title": "Jiráskovo divadlo (Nový Bydžov)", "text": "Jiráskovo divadlo (Nový Bydžov)\n\nJiráskovo divadlo se nalézá na náměstí Aloise Jiráska ve městě Nový Bydžov v okrese Hradec Králové. Novorenesanční budova z roku 1887 je chráněna jako kulturní památka ČR. Národní památkový ústav tuto budovu uvádí v katalogu památek pod rejstříkovým číslem ÚSKP 49771/6-6074.\n\nPůvodně neorenesanční hostinec od stavitele A. Turka z roku 1887 byl v roce 1924 přestavěný stavitelem Oldřichem Liskou na divadlo.\n\nPůvodně jednopatrová budova ve tvaru L sloužící jako hostinec, byla v roce 1924 přestavěna na divadlo. Na západě budova divadla přiléhá k budově školy. Před severním průčelím je na vysokém podstavci umístěna socha Aloise Jiráska od akademického sochaře Karla Samohrda z roku 1933.\n\nSeverní vstupní průčelí tvoří od doby přestavby přízemní vestibul se sloupy podepřenou galerií, která původně měla balustrádové zábradlí. V průčelí přístavby je v prostřední části mírný rizalit zakončený zvýšenou atikou.\n\nFasáda v ulici V. K. Klicpery a na nároží je zdobena profilovanou pásovou bosáží. Kolem oken jsou šambrány, provedené jako ploché sloupy na podokenní římse nesené konzolami, zakončené klenákem, nad nimž je rovná profilovaná římsa zespodu zdobená kapkami. Vlys pod římsou je vyplněn zjednodušenými triglyfy s metopami. Fasáda mezi okny v patře je hladká. Okna jsou opět lemována šambránami. Nad šambránami je střídavě segmentový nebo trojúhelníkový fronton na konzolkách. Korunová římsa je bohatě profilovaná zakončená zubořezem. Nároží je zdobeno bosáží.\n\n"}
{"id": "1476682", "url": "https://cs.wikipedia.org/wiki?curid=1476682", "title": "George Steiner", "text": "George Steiner\n\nFrancis George Steiner (23. dubna 1929, Paříž, Francie - 3. února 2020, Cambridge, Spojené království) byl francouzsko-americký literární teoretik a spisovatel židovského původu. \n\nVelkými tématy jeho esejů jsou jazyk a jeho proměny pod tlakem modernity (zejm. \"Po Bábelu. Otázky jazyka a překladu\"; 1975), identita Evropy či holokaust. Píše i beletrii (zejm. \"The Portage to San Cristobal of A.H.\", 1981).\n\nNarodil se v Paříži, v židovské rodině, která přišla z Čech.\nV roce 1940 jeho rodina odešla před hrozbou nacismu do Spojených států, roku 1944 se George stal americkým občanem. Bakalářský titul získal na Chicagské univerzitě (1948), magisterský na Harvardu (1950) a doktorát na Oxfordu (1955). V letech 1952–56 byl členem redakční rady časopisu \"The Economist\". Poté učil na Institute for Advanced Study na Princetonské univerzitě, na Churchill College v Cambridge, na Ženevské univerzitě a na Harvardu. Roku 1959 vydal svou první knihu \"Tolstoj nebo Dostojevskij\". Roku 2001 získal Cenu kněžny asturské.\n\n"}
{"id": "1476683", "url": "https://cs.wikipedia.org/wiki?curid=1476683", "title": "František Zvěřina (rozcestník)", "text": "František Zvěřina (rozcestník)\n\nJméno a příjmení František Zvěřina má více nositelů:\n\n"}
{"id": "1476684", "url": "https://cs.wikipedia.org/wiki?curid=1476684", "title": "Václav Šašek (rozcestník)", "text": "Václav Šašek (rozcestník)\n\nJméno a příjmení Václav Šašek má více nositelů:\n\n"}
{"id": "1476702", "url": "https://cs.wikipedia.org/wiki?curid=1476702", "title": "Serie A 1966/67", "text": "Serie A 1966/67\n\nSoutěžní ročník Serie A 1966/67 byl 65. ročník nejvyšší italské fotbalové ligy a 35. ročník od založení Serie A. Soutěž začala 18. září 1966 a skončila 1. června 1967. Účastnilo se jí opět 18 týmů z toho 15 se kvalifikovalo z minulého ročníku. Poslední tři týmy předchozího ročníku, jimiž byli UC Sampdoria, CC Catania a Varese FC sestoupili do druhé ligy. Opačným směrem putovali tři týmy, jimiž byli AC Benátky (vítěz druhé ligy), AC Lecco a AC Mantova.\n\nTitul v soutěži obhajoval klub FC Internazionale, který v minulém ročníku získal své 10. prvenství v soutěži a 3 v řadě. Mohl jej získat i téhle sezoně, jenže v posledním kole Serie A prohrál na hřišti klubu AC Mantova 0:1 a jelikož Juventus FC vyhrál v posledním kole s SS Lazio 2:1, vyhrál i celou Serii A.\n\nLigová Serie A se rozhodla, že od příští sezony se bude hrát liga se 16 kluby. V téhle sezoně padají do druhé ligy 4 kluby a do příští sezony postupují 2 kluby z druhé ligy.\n\n\nNejlepším střelcem tohoto ročníku Serie A se stal italský útočník Luigi Riva. Hráč US Cagliari vstřelil 18 branek.\n"}
{"id": "1476704", "url": "https://cs.wikipedia.org/wiki?curid=1476704", "title": "Kostel svatého Michaela archanděla (Šardice)", "text": "Kostel svatého Michaela archanděla (Šardice)\n\nKostel svatého Michaela archanděla je římskokatolický chrám v Šardicích v okrese Hodonín. Jde o farní kostel římskokatolické farnosti Šardice. Je chráněn jako kulturní památka České republiky.\n\nJe nejstarší stavbou v obci. Jedná se o raně barokní kostel zbudovaný na starším gotickém základě, přestavěn v 18. století Kolem kostela byl od roku 1286 do 19. století hřbitov, na který připomíná kříž jižně od kostela. Na jeho podstavci je citát ze Starého zákona, knihy Pláč (1,12): \"Ó vy všichni, kteří jdete mimo, pozorujte a vizte, jestli bolest vaše jako bolest má.\" Druhý kříž je poblíž vchodu do kostela s nápisem \"Člověče zde málo stůj, rány moje rozvažuj, rány moje kynou léta tvoje hynou. Příjde smrt, soud tobě nastane, kam se duše tvoje dostane?\" Na zadní straně je donátorský nápis: \"Ke cti a chvále Boží věnovali manželé Jan a Anna Perutkovi. L.P. 1914.\"\n\nKostel tvoří obdélníková loď, na kterou navazuje kněžiště o stejné šíři s půlkruhovým závěrem. V průčelí je představěná věž s přístavkem. Loď je zastřešena sedlovou střechou. Loď je osvětlena třemi páry oken ukončených obdélníkovým segmentem. Loď i kněžiště jsou zaklenuty valenou klenbou s lunetami. Klenba dosedá na vtažené polopilíře s předloženými pilastry s jednoduchou římsou.\n"}
{"id": "1476708", "url": "https://cs.wikipedia.org/wiki?curid=1476708", "title": "Northrop Grumman MQ-8 Fire Scout", "text": "Northrop Grumman MQ-8 Fire Scout\n\nNorthrop Grumman MQ-8 Fire Scout je bezpilotní vrtulník vyvinutý pro ozbrojené síly Spojených států. Je určený ke zpravodajství, hlídkování, průzkumu a označování pozemních cílů laserem. Fire Scout je schopen operovat nejen z pozemních základen, ale i palub vojenských lodí.\n\nSpojené státy provozují dva základní typy těchto bezpilotních vrtulníků. Menší MQ-8B, který je nasazen na několika amerických fregatách a pobřežních bojových lodích. Dále větší MQ-8C, který je bezpilotním vrtulníkem nové generace, postaveném na bázi Bell 407.\n\nRQ-8/MQ-8 vznikl na základě požadavku amerického námořnictva, které potřebovalo nahradit své starší systémy RQ-2 Pioneer. Důvodem nebyl jen fakt, že bezpilotní letadla byla stále více využívána napříč všemi americkými ozbrojenými silami, ale navíc s nimi počítala i nová doktrína amerického námořnictva. Námořnictvo požadovalo bezpilotní letadlo moderní konstrukce s akčním rádiusem do 200 km a letovou vytrvalostí minimálně 3 hodiny. Zároveň mělo být schopné unést náklad až do 90 kg a operovat z paluby lodí amerického námořnictva.\n\nNěkolik amerických firem předložilo své návrhy, z nichž nakonec zvítězil ten od společnosti Schweizer. Tato firma přišla s upravenou verzí lehkého užitkového vrtulníku Schweizer 330. Tento vrtulník prošel značnými úpravami a jako bezpilotní prostředek dostal označení RQ-8 Fire Scout. První let RQ-8 se uskutečnil v lednu 2000 a počáteční model byl pojmenován \"RQ-8A\". Primárním dodavatelem datového spojení, používaného i v bezpilotním letadle RQ-4 Global Hawk, se stala společnost Northrop Grumman.\n\nNavzdory slibným výkonům nesplňoval RQ-8A zcela požadavky amerického námořnictva. Zatímco zájem námořnictva o tento bezpilotní vrtulník klesal, americká armáda měla na jeho vývoji zájem a v roce 2003 vznikla vylepšená verze \"RQ-8B\". Označení nového systému se v roce 2006 změnilo na \"MQ-8B\". Americká armáda následně uzavřela smlouvu na několik vrtulníků k otestování jejich životaschopnosti na bojišti. \n\nPřestože si americká armáda po otestování Fire Scoutu uvědomila, že jejím potřebám více vyhovuje série bezpilotních letadel RQ-7 Shadow a program MQ-8B zrušila, tak americké námořnictvo znovu projevilo zájem o tento typ bezpilotní vrtulníku. V květnu 2007 začala malosériová výroba, v jejímž rámci se pro námořnictvo vyrobilo 9 vrtulníků MQ-8B. Operační testování MQ-8B bylo spuštěno v roce 2009 a na podzim téhož roku dosáhl vrtulník počáteční operační způsobilosti.\n\nV roce 2009 hledalo americké námořnictvo a námořní pěchota bezpilotní vrtulník určený k přepravě zásob. Vzhledem k tomu, že ani maximální výkony MQ-8B nesplňovaly stanovené požadavky, do užší soutěže se dostaly pouze projekty Boeing A160 Hummingbird a Kaman/Lockheed Martin K-Max. Proto firma Northrop Grumman ohlásila v květnu 2010 své plány na vývoj nového autonomního vrtulníku postaveného na základě Bell 407. Tento program byl nazván Fire-X a sliboval, že nový bezpilotní vrtulník unese 1 450kg nákladu.\n\nV dubnu 2012 získal Northrop od námořnictva zakázku v hodnotě 262,3 milionu dolarů na vývoj tohoto vrtulníku, který dostal označení MQ-8C. V této částce byly zahrnuty náklady na postavení dvou prototypů a na výrobu šesti předsériových kusů, které měly být hotové do 26 měsíců. \n\nPrvní prototyp MQ-8C Fire Scout byl námořnictvu dodán počátkem července 2013 a první let absolvoval 31. října téhož roku. Vrtulník vzlétl ze základny Ventura County a ve vzduchu strávil 7 minut. 16. prosince 2014 začalo testování na palubě torpédoborce Jason Dunham. Během následujících tří dnů uskutečnil vrtulník 32 vzletů a přistání.\n\nPrvní předsériový MQ-8C získalo námořnictvo v prosinci 2014. Jeho letové zkoušky skončily 29. dubna 2015, přičemž vrtulník uskutečnil 327 letů a strávil ve vzduchu 450 hodin.\n\nZáklad MQ-8B tvoří osvědčená konstrukce lehkého komerčního vrtulníku Schweizer 330. Výhodou této komerčně dostupné konstrukce je, že společnost Schweizer má vytvořenou podpůrnou infrastrukturu a dodavatelský řetězec náhradních dílů po celém světě.\n\nVrtulník má délku 7,3 m a výšku 2,9 m. Průměr čtyřlistého rotoru dosahuje 8,4 m. Maximální vzletová hmotnost stroje je téměř 1 429 kg. Letová vytrvalost MQ-8B s užitečným zatížením 136 kg je 5,5 hodiny. Maximální dolet dronu je 1100 km, přičemž jeho akční rádius dosahuje 200 km.\n\nMQ-8C je bezpilotním vrtulníkem nové generace, postaveném na bázi Bell 407. Díky motoru Rolls-Royce 250-C47B o výkonu 606 kW dokáže letět rychlostí až 260 / h. Jeho dostup je 6 100 m a letová vytrvalost 15 hodin. Maximální užitečné zatížení vrtulníku je 1 338 kg.\n\nMQ-8C může nést širokou škálu vybavení včetně laserového dálkoměru, komunikačního relé a automatického identifikačního systému (AIS). Standardem je elektrooptický/infračervený senzor, který generuje plnohodnotné video a poskytuje zvýšené situační povědomí i ve slabých světelných podmínkách. V případě potřeby může být vrtulník vybaven námořním radarem a detektorem min COBRA.\n\n\n\n\n"}
{"id": "1476709", "url": "https://cs.wikipedia.org/wiki?curid=1476709", "title": "Kostel svatého Cyrila a Metoděje (Věteřov)", "text": "Kostel svatého Cyrila a Metoděje (Věteřov)\n\nKostel svatého Cyrila a Metoděje (uváděn také jako kostel svatého Cyrila a Metoděje a zemských patronů) je římskokatolický chrám ve Věteřově v okrese Hodonín. Jde o farní kostel římskokatolické farnosti Věteřov. Je chráněn jako kulturní památka České republiky.\n\nKostel byl vybudovaný v letech 1900 až 1902 z peněz věteřovských občanů podle návrhu kyjovského architekta Gustava Sonnevenda. Kostel byl vysvěcen 26. října 1902. V následujících letech byl Věteřov vyfařen z lovčické farnosti a duchovní správy v samostatné farnosti se ujal řád křižovníků. Později v roce 1908 vybudována na náklady tohoto řádu secesní fara.\n\nJde o obdélnou jednolodní stavbu s hranolovou věží v západním průčelí a s odsazeným segmentovým závěrem. Průčelí s osově zakomponovanou hranolovou věží je členěno nárožními opěráky a prolomeno dvěma půlkruhově zaklenutými okny. Pod nimi se nacházejí v nikách sochy svatého Cyrila a svatého Metoděje. Plocha věže je prolomena půlkruhově zaklenutým vchodem, nad ním půlkruhově zaklenutým oknem. V úrovni korunní římsy je věž prolomena triforiem. Zvonicové patro je členěno nárožními pilastry s římsovou hlavicí, průběžná korunní římsa se vypíná nad kruhovým hodinovým ciferníkem. Nízká stanová stříška je završena štíhlou osmibokou věží s makovicí a jednoramenným křížem ve vrcholu. Loď je prolomena po třech půlkruhově zaklenutých oknech ve špaletě. Průběžná korunní římsa nese sedlovou střechu nad závěrem zvalbenou a opatřenou sanktusníkem. Interiér je členěn pilastry s římsovou hlavicí a je zaklenut plackami. Kruchta je nesena dvěma štíhlými sloupy.\n"}
{"id": "1476730", "url": "https://cs.wikipedia.org/wiki?curid=1476730", "title": "Siostrzonek", "text": "Siostrzonek\n\nPříjmení Siostrzonek má více nositelů:\n\n\n"}
{"id": "1476736", "url": "https://cs.wikipedia.org/wiki?curid=1476736", "title": "Thales Watchkeeper WK450", "text": "Thales Watchkeeper WK450\n\nWatchkeeper je britské bezpilotní letadlo, které vyvinula firma Thales a izraelská Elbit Systems. Je postaveno na základě izraelského dronu Hermes 450, který poprvé vzlétl v roce 1998.\n\nPřestože projekt Watchkeeper začal už v roce 2005, vývoj tohoto bezpilotního letounu postupoval velmi pomalu a doprovázelo ho mnoho prodlení. Původní plány hovořily o jeho zařazení do služby v září 2010, nakonec však v dubnu téhož roku došlo teprve k prvnímu letu prototypu.\n\nV roce 2007 britská vláda zveřejnila, že celý projekt by měl stát 800 milionů liber, včetně 54 sériově vyrobených letadel. Nakonec však celkové náklady přesáhly 1,2 miliardy liber.\n\n​​30. listopadu 2018 dosáhla letadla Watchkeeper plné operační schopnosti.\n\nPohon tohoto bezpilotní letadla zajišťuje Wankelův motor o výkonu 52 koní, který se nachází v zadní části trupu. Watchkeeper je hornoplošník s přímými křídly s rozpětím 10,5 m. Má trup má tvar doutníku a je dlouhý 6 m.\n\nVe spodní části trupu se nachází pouzdro, které je otočné o 360 stupňů a je v něm umístěna elektro-optická a infračervená kamera. Dalším senzorem je radar se syntetickou aperturou, schopný sledovat i pohyblivé pozemní cíle. Watchkeeper nenese žádnou výzbroj, což ho předurčuje hlavně na průzkumné mise. V roce 2015 společnost Thales nabídla polským ozbrojeným silám možnost integrace řízených střel FFLMM Fury v případě nákupu.\n\nV září 2014 vyslala britská armáda do Afghánistánu tři letadla Watchkeeper, které zde byly nasazeny do poloviny října. Tyto stroje prováděly v Afghánistánu až 8 hodinové průzkumné lety a celkově nalétaly 146 hodin.\n\n\n\n"}
{"id": "1476744", "url": "https://cs.wikipedia.org/wiki?curid=1476744", "title": "Dodec-1-en", "text": "Dodec-1-en\n\nDodec-1-en je alken s dvanácti uhlíkovými atomy a dvojnou vazbou mezi prvním a druhým uhlíkovým atomem. Díky této poloze dvojné vazby a s tím související zvýšené reaktivitě (oproti ostatním izomerům dodecenu) je významnou látkou v chemickém průmyslu, kde slouží nejčastěji k výrobě detergentů.\n\nNejčastějši se dodec-1-en vyrábí pomocí upraveného Zieglerova postupu prodlužování řetězce ethenu.Tento postup se skládá ze dvou dílčích částí: prodlužování ethenového řetězce a jeho odstranění. Prodlužování probíhá katalyticky postupnou adicí.\n"}
{"id": "1476747", "url": "https://cs.wikipedia.org/wiki?curid=1476747", "title": "Hudba k siréně", "text": "Hudba k siréně\n\nHudba k siréně je série mikrokoncertů současné hudby pořádaných od března 2019 na různých místech v České republice, zejména v Praze, a to vždy první středu v měsíci kolem poledne u příležitosti pravidelné polední zkoušky sirén. Projekt uspořádal Orchestr BERG spolu s Českým rozhlasem Vltava, který koncerty živě vysílá, a dalšími partnery. Skladby hrané ke zvuku sirén vytvořilo celkem 16 autorů.\n\n\n"}
{"id": "1476754", "url": "https://cs.wikipedia.org/wiki?curid=1476754", "title": "Johana Navarrská (1339-1403)", "text": "Johana Navarrská (1339-1403)\n\nJohana Navarrská ( \"Jeanne de Navarre\"; 1339 – 1403, Guémené-sur-Scorff) byla vikomtesa z Rohanu.\n\nNarodila se jako nejmladší z dcer navarrského krále Filipa III. a Johany Navarrské. V dětství osiřela a její budoucí osud zůstal v rukou staršího bratra Karla. Po řadě zrušených zasnoubení dle aktuálních politických ambicí bratra krále se roku 1377 stala druhou chotí bretaňského kancléře Jana z Rohanu.\n\nZ dvacetiletého manželství se narodil jediný syn pojmenovaný po navarrském dědečkovi. Postarší vikomt již z předchozího vztahu dědice měl a tak se Karel stal zakladatelem linie Rohan-Guéméné. Svého muže Johana přežila o sedm let a byla pohřbena v rohanském rodovém pohřebišti v klášteře Bon-Repos.\n"}
{"id": "1476763", "url": "https://cs.wikipedia.org/wiki?curid=1476763", "title": "Jiří Patočka (rozcestník)", "text": "Jiří Patočka (rozcestník)\n\nJméno a příjmení Jiří Patočka má více nositelů:\n\n"}
{"id": "1476764", "url": "https://cs.wikipedia.org/wiki?curid=1476764", "title": "Csanádpalota", "text": "Csanádpalota\n\nCsanádpalota [čanádpalota] () je město na jihovýchodě Maďarska v župě Csongrád, spadající pod okres Makó, ležící těsně u hranic s Rumunskem. Nachází se asi 46 km severovýchodně od Szegedu. V roce 2017 zde žilo 2 794 obyvatel. Podle údajů z roku 2011 byli 87,3 % Maďaři, 2,5 % Romové, 1,3 % Rumuni, 0,4 % Němci, 0,3 % Srbové a 0,2 % Slováci.\n\nV blízkosti města prochází dálnice M43, která zde přechází do Rumunska a mění se na rumunskou dálnici A1. Nejbližšími městy jsou Makó, Mezőhegyes a rumunský Nădlac. Blízko jsou též obce Kövegy, Nagylak a Pitvaros. Nachází se zde hraniční přechod Csanádpalota-Nădlac.\n"}
{"id": "1476770", "url": "https://cs.wikipedia.org/wiki?curid=1476770", "title": "Irene Melville Drummondová", "text": "Irene Melville Drummondová\n\nIrene Melville Drummondová (1905 – 16. února 1942) byla australská armádní zdravotní sestra, která byla zabita při masakru na ostrově Bangka.\n\nDo australské armády vstoupila v roce 1940. V lednu 1941 byla povolána do aktivní služby u 2./4. stanice první pomoci \"(: 2nd/4th Casualty Clearing Station)\" a v únoru odjela do Singapuru, kde se připojila k 2./9. polní ambulanci \"(: 2nd/9th Field Ambulance)\". Dne 5. srpna 1941 byla povýšena na armádní vrchní sestru a v září přeřazena k 2./13. australské všeobecné nemocnici \"(: 2nd/13th Australian General Hospital)\". V lednu 1942 se kvůli japonské invazi do Malajsie s nemocnicí přesunula do Školy svatého Patrika \"(: St Patrick's School)\" v Singapuru. \n\nDne 12. února 1942 se nalodila na královskou jachtu \"Vyner Brooke\" plující pod vlajkou království Sarawak, tehdejšího britského protektorátu rozkládajícího se na Borneu. Loď opustila singapurský přístav těsně před kapitulací města. Na lodi se plavila řada raněných vojáků, 65 zdravotních sester z \"Australian Army Nursing Service\" z 2./13. australské všeobecné nemocnice, a civilisté včetně žen a dětí. Loď byla bombardována japonským letadlem a následně se potopila nedaleko ostrova Bangka, který v té době již ovládali Japonci.\n\nDrummondové se podařilo z lodi uniknout na záchranném člunu, který přistál na pláži Radji na ostrově Bangka. Na stejnou pláž se dostalo také další 21 zdravotních sester a další přeživší. Celkem se na pláži shromáždilo přibližně 100 lidí, včetně 20 britských vojáků z jiné potopené spojenecké lodi. Po jejich zjištění, že ostrov ovládají Japonci, se důstojník z Vyner Brooku vydal do Muntoku nabídnout kapitulaci skupiny. Zatímco byl pryč, vrchní sestra \"(matron)\" Drummondová, nejzkušenější ze zdravotních sester, navrhla, aby civilistky a děti opustily pláž a odešly do Muntoku. Ty její radu poslechly a pláž opustily. Sestry na pláži zůstaly, aby se postaraly o raněné a také postavily přístřešek označený červeným křížem.\n\n16. února dopoledne se důstojník vrátil v doprovodu asi 20 japonských vojáků. Ti všechny muže schopné chůze odvedli za pahorek, kde je popravili. Poté se vrátili k sestrám a jedné civilistce a nařídili jim, vydat se směrem k moři. Když vstoupily do vody, Drummondová sestrám řekla: \"Hlavu vzhůru děvčata. Jsem na vás hrdá a všechny vás miluji.\" Když byly ženy ve vodě asi po pás, byly zastřeleny kulometem. Následně Japonci popravili i raněné vojáky na nosítkách. Ze zdravotních sester jako jediná přežila poručík Vivian Bullwinkelová.\n\nPamátku Drummondové připomíná památník v nemocnici v Broken Hill, kde pracovala před svým vstupem do armády, který byl odhalen v roce 1949.\n"}
{"id": "1476771", "url": "https://cs.wikipedia.org/wiki?curid=1476771", "title": "Buddh International Circuit", "text": "Buddh International Circuit\n\nBudhh International Circuit je indický závodní okruh, který se nachází v Greater Noida v Indii. Okruh dostal jméno podle Gautama Buddha. Oficiální otevření proběhlo 18. října 2011. Délka okruhu je 5,14 km a navržen byl německým architektem a závodníkem Hermannem Tilkem. \n\nTřikrát zde proběhla Grand Prix Indie, která se poprvé konala v říjnu 2011. Pro sezónu 2014 bylo však její konání pozastaveno a následně úplně zrušeno kvůli daňovému sporu s vládou.\n"}
{"id": "1476773", "url": "https://cs.wikipedia.org/wiki?curid=1476773", "title": "Gerster", "text": "Gerster\n\nPříjmení Gerster má více nositelů:\n\n"}
{"id": "1476783", "url": "https://cs.wikipedia.org/wiki?curid=1476783", "title": "Ořeška", "text": "Ořeška\n\nOřeška je potok protékající obcí Úbislavice.\n\nPramení západně od Nové Paky u osady Brdo v nadmořské výšce okolo 465 m. Teče převážně jihozápadním směrem. U obce Lužany se na soutoku s potokem Studénkou vlévá do Úlibického potoka. \n\nKroniky Obce Úbislavice; Pamětní kniha kolatury Úbislavice; další dokumenty\n"}
{"id": "1476792", "url": "https://cs.wikipedia.org/wiki?curid=1476792", "title": "SIP antifraud", "text": "SIP antifraud\n\nSIP antifraud je počítačový program sloužící pro detekci, hlášení a případně i blokování VoIP podvodů zneužívajících protokol SIP. Používat ho nutně musí všichni velcí telefonní operátoři (CETIN, O2, T-Mobile, Vodafone). A to v pevných VoIP sítích i v mobilních sítích LTE, kde je hlas přenášen v režimu VoLTE s využitím protokolu SIP. Pouze výjimečně ho však provozují alternativní VoIP operátoři a prakticky nikdy provozovatelé privátních VoIP ústředen (firemních SIP-PBX). Přitom antifraudový SW má pro telefonní sítě stejný význam jako antivirový SW pro počítačové sítě.\n\nVelcí operátoři používají extrémně důmyslné, složité a drahé antifraudové SW (např. izraelského původu). Alternativní VoIP operátoři někdy provozují alespoň jednoduchý SW pro kontrolu telefonního provozu, většinou ale upřednostňují různé restrikce (blokování hlasové služby ze SIP telefonů registrovaných na zahraniční IP adrese, blokování hovorů do drahých zemí, ...) nebo jiné druhy ochrany (kreditní způsob úhrad hovorného, ...).\n\nPodle místa provozu lze SIP antifraud rozlišit:\n\n\nPodle komplexnosti lze SIP antifraud rozlišit:\n\n\nPodle reakce na podvody lze SIP antifraud rozlišit:\n\n\nPodle analyzovaných dat lze SIP antifraud rozlišit:\n\n\nCDR záznamy jsou starší, avšak nadále užívaný způsob kontroly telefonních podvodů. Zkratka CDR, z anglického Call Detail Record, znamená záznam o podrobnostech hovoru. Výhodou je nezávislost na principu telefonní technologie (např. v heterogenních sítích s různými TDM signalizacemi nebo VoIP protokoly). Výhodou je i snadnější napojení antifraudového SW na telefonní ústředny pomocí textového souboru nebo databázové tabulky (např. při použití antifraudového SW od externího dodavaele). Nevýhodou je, že kontrola nemůže být prováděna už na začátku volání, ale až po ukončení hovoru. K zablokování podvodných hovorů pak musí být buď vytvořena speciální zpětná vazba do telefonní ústředny nebo je ponecháno na manuálním zásahu pracovníků operátora.\n\nSIP signály jsou novější formát vstupních dat pro kontrolu VoIP podvodů. Vhodný jsou pro homogenní sítě využívající pouze protokol SIP. Výhodou je možnost provádění kontroly telefonních podvodů hned na začátku každého volání. Výhodou je blokování podvodných volání v reálném čase, tj. okamžité odmítnutí žádosti o podvodný hovor bez nutnosti speciální zpětné vazby. Další výhodou jsou širší možnosti analýzy podvodů využívající veškerý obsah SIP protokolu, který není v následně generovaných CDR záznamech k dispozici. Nevýhodou je složitější začlenění antifraudového SW do provozované telefonních ústředen, zejména u antifraudového SW od externího dodavatele.\n\nSW typu SIP antifraud není samospasitelný, vždy ho je nutné kombinovat s dalšími technickými i organizačními metodami ochrany proti VoIP podvodům. Stejně jako privátní LAN musí být od veřejného internetu oddělena datovým firewallem, měla by VoIP technologie vždy být chráněna SIP firewallem. Protože ten je hrdlem, přes které prochází všechny příchozích i odchozích hovory, je ideální pro umístění antifraudového SW, který tak může v reálném čase analyzovat všechny SIP žádosti INVITE a případně odmítat pokusy o podvodné hovory. SIP firewall je tak ideální pro umístění a provoz SIP antifraudu.\n\nŽádný princip není schopen rozpoznat všechny druhy VoIP podvodů. Kvalitní antifraudový SW má proto kombinovat více druhů restrikcí a kontrol (má být multikriteriální). Největší hrozbou jsou podvodné zahraniční hovory na drahá čísla (do exotických zemí, na zahraniční premiové služby, ...). Mezi hlídané hovory má být možné zahrnout i volání na drahé tuzemské služby (soutěže, horoskopy či věštírny, erotické linky, ...). Kvalitní antifraudový SW má zároveň umožňovat individuální výjimky (pro určená čísla volajícího, volaného, ...) z plošně prováděných kontrol (zcela zakázat zahraniční hovory, povolit drahé hovory, ...).\n\nV pobočkových ústřednách není důvod, aby všichni mohli volat do zahraničí (případně i na tuzemské premiové služby). Nemalá část interních čísel může mít trvale blokovány zahraniční hovory (např. úklidová četa). U telefonů s oprávněním pro zahraniční hovory je navíc vhodné zahraničí blokovat mimo pracovní dobu společnosti či organizace (např. v noci i ve dnech volna). V privátní PBX o takovém oprávnění rozhoduje společnost. V každé veřejné VoIP ústředně existuje nemálo účastníků (zákazníků), kteří nemají žádné důvody či zájem volat do zahraničí. Ti mají mít možnost, aby si u svého VoIP operátora požádali o zablokování všech zahraničních hovorů. U veřejné služby si o tomto oprávnění rozhoduje sám účastník. Trvalé blokování hovorů do zahraničí lze konfigurovat přímo ve VoIP ústředně nebo v SIP antifraudu. K časově řízenému blokování zahraničních hovorů pouze mimo pracovní dobu může sloužit SW analyzující SIP žádosti INVITE. K trvalému nebo přechodnému blokování zahraničí nelze využít SW analyzující CDR záznamy.\n\nZvláštní kapitolou jsou nepoužívaná telefonní čísla, ty samozřejmě mají mít blokovány všechny tuzemské i zahraniční hovory. Zapomenutá čísla bývají častým prostředkem VoIP podvodů.\n\nOdesílatel SIP žádosti o hovor (telefon, brána, ústředna, ...) má zpravidla konstantní IP adresu, která je odesílatelem SIP žádosti INVITE. Pouze SW telefon může občas adresu změnit (např. telefonní klient v notebooku, tabletu nebo mobilu). Žádosti o hovor od stejného volajícího proto musí přicházet buď ze shodné adresy a případné změny adres nemohou být nijak překotné. Žádosti o hovor následující bezprostředně po sobě určitě nemohou střídat různé země či kontinenty. V takovém případě je volající číslo ukryto za různé služby VPN, což je taktika typická pro pokusy o podvodné hovory. Totéž platí pro žádosto o registraci SIP telefonu na jeho ústřednu (pro zdroje IP žádosti REGISTER). Ke kontrole zdroje posloupnosti žádostí o hovory či o registrace nelze použít SW analyzující CDR záznamy.\n\nKontrola IP adresy zdroje žádostí o hovory nebo o registrace je vhodná pouze při kontrola SIP signálů přicházejících přímo od SIP telefonů. Nemá smysl pro kontrolu SIP signálů přicházejících po SIP svazku, neboť jejich zdrojem je vždy konstantní IP adresa protější SIP ústředny.\n\nPůvod volání lze analyzovat pomocí kontroly vzdálené IP adresy zdroje SIP žádosti INVITE a pomocí kontroly IP adres obsažených v těle SIP signálu. SIP antifraud pak může fungovat v režimu white-listu (kontroly přítomnosti jen povolených IP adres) nebo v režimu black-listu (kontroly nepřítomnosti zakázaných IP adres). Režim white-listu lze dobře uplatnit u privátní PBX se SIP telefony na IP adresách užívaných danou společností či organizací. Nebo také u veřejné VoIP ústředny s poskytováním služby omezeným pouze na zákazníky s IP adresami přidělenými VoIP operátorem. Režim black-listu pak může dobře využívat rozsahy IP adres získané provozem SIP honeypotů. V obou režimech je vhodné, aby SIP antifraud nabízel možnost výjimek (např. pro SIP telefon osob pracujících mimo firemní LAN nebo zákazníků VoIP služby cestujících mimo síť operátora). Ke kontrole původu zahraničních volání nelze využít SW analyzující CDR záznamy.\n\nKontrola IP adresy zdroje SIP žádosti má význam především u žádostí INVITE přicházejících ze SIP telefonů. SIP svazky mívají zpravidla pevně určenu IP adresu druhé strany a SIP signály z jiných IP adres ignorují. Kontrola vzdálené IP adresy také nemá význam, pokud protější strana SIP svazku funguje na principu B2BUA (např. je-li chráněna SIP firewallem). Pokud je však VoIP podvod veden přímo vůči dané SIP ústředně nebo přes VoIP zařízení fungujícího jako SIP proxy, pak je kontrola původu volání velmi účinná.\n\nZ privátních PBX směřují hovory vždy jen do omezené skupiny zemí. Podobně i z veřejných VoIP ústředen odcházejí hovory jen do nevelké skupiny zemí. Přitom zahraničních cílů hovorů (zemí a operátorů) jsou stovky. Z velké části je tvoří malé exotické a zpravidla drahé země či regiony, kam nikdo nevolá. Navíc i v zemích, které jsou typickým cílem hovorů často existují drahé subsítě (premiové služby, zámořské destinace, speciální sítě, ...). Přitom z provozu SIP honeypotů vyplývá, že právě to všechno jsou časté cíle VoIP podvodů. Kvalitní SIP antifraud proto má povolit hovory jen do definovaných zemí, a to s definovatelnými výjimkami. V privátní PBX může povolené zahraniční hovory určit vedení společnosti. U veřejné VoIP služby je rozsah povolených cílů volání (tj. zemí a jejich výjimek) dán statistikou telefonního provozu a znalostí nákupních cen hovorů. Hovory do nepovolených zemí nebo případně na blokované služby v povolených zemích jsou odmítnuty už po SIP žádosti INVITE. Ke kontrole cílů volání proto nelze dobře využít SW analyzující CDR záznamy.\n\nRozpozná-li SIP antifraud volání na blokovaný cíl hovoru, je vhodné prověřit, zda náhodou nešlo o reálný hovor. Pokud ale VoIP operátor dobře pracuje se statistikou zahraničního provozu (tj. má dobře nastaven rozsah povolených cílů volání), pak je většina blokovaných hovorů buď chybou v čísle volaného (např. tuzemského volání, který se omylem stalo pokusem o exotický zahraniční hovor) nebo právem blokovaný pokus o VoIP podvod. Statistika zahraničních hovorů je vedlejším efektem kontroly cílů volání a poskytuje ji SIP antifraud.\n\nPočet souběžných zahraničních hovorů závisí na denní době. Navíc má jiný průběh v pracovní den a v den volna. Hodnoty platící za normálního provozu jsou pak v průběhu VoIP podvodu překročeny. SIP antifraud proto může trvale kontrolovat počet souběžných zahraničních hovorů a porovnávat je s limitem platným pro danou denní dobu pracovního dne či dne volna. Resp. blokuje a nebo signalizuje pokusy o větší počet zahraničních hovorů, než je pro danou denní dobu povolené. Statistika souběžně probíhajících zahraničních hovorů je vedlejším efektem jejich kontroly a poskytuje ji SIP antifraud. Ke kontrole souběhu zahraničních volání lze využít i SW analyzující CDR záznamy (se zpožděním specifickým pro použitý SW a bez možnosti odmítat přespočetné žádosti o hovor).\n\nZa výjimečných okolností (mimořádné akce či události nebo na Nový rok) může dojít k falešnému odmítnutí přespočetného hovoru. V takových případech bude zpravidla povolen opakující se pozdější pokus o daný hovor. SIP antifraud má navíc poskytovat nikoli jenom denní profily středního počtu zahraničních hovorů, ale taky směrodatné odchylky těchto údajů. Provozovatel SIP antifraud pak může určit vhodné denní průběhy max. počtu souběžných zahraničních hovorů.\n\nPro podvodná zahraniční volání je charakteristické opakování shodných či podobných hovorů. Bývá u nich shodné nebo podobné číslo volajícího a nebo číslo volaného. Základním principem antifraudového SW proto je kontrola opakujících se zahraničních hovorů. Tato metody bývá základem SW analyzujícího CDR záznamy. U každého ukončeného zahraničního hovoru je v CDR záznamech kontrolován výskyt stejného či podobného čísla volajícího i volaného (za posledních 60 min, 8 hod, 1 den, ...). Metoda je samozřejmě použitelná i v SW analyzujícím SIP signály. Zde kontrola navíc probíhá už při zahajování nového zahraničního volání a pokud počet opakujících se podobných hovorů překročí povolený počet (za stanovenou dobu), pak může být každý další pokus o hovor automaticky odmítnut.\n\nBěžný telefonní provoz (chování skutečných účastníků) má několik typických vlastností. Např. úspěšnost volání (podíl počtu hovorů ku počtu volání), dobu do přihlášení volaného a délku vlastního hovoru. Ze statistiky zahraničních hovorů lze získat průměry i rozptyl těchto parametrů. Vlivem podvodných zahraničních hovorů pak dojde k výrazné změně sledovaných parametrů. Tato metoda je dobře použitelná v SW analyzujícím CDR záznamy i SIP signály. Dalšími sledovanými parametry mohou být relativní entropie (změna míry neurčitosti) výskytu SIP signálů zahraničních hovorů. Využít lze poměry různých druhů souvisejících SIP signálů (např. ACK navazující na INVITE). Vlivem podvodných zahraničních hovorů pak dojde k výrazné změně sledovaných entropií. tato metody je použitelná jen v SW analyzujícím SIP signály. \n\nNevýhodou kontroly obou druhů parametrů zahraničních hovorů je, že dokáže podvod detekovat ale nedokáže podvodné hovory selektivně zablokovat. Další nevýhodou této metody je zpoždění, se kterým se podvodné hovory projeví změnou některé statistické veličiny.\n\nPro různé typy VoIP zařízení jsou typické vlastnosti jimi odesílaných SIP signálů (nejenom obsah položek \"User-Agent\" i \"Server\" a parametrů \"o\" i \"s\" v SDP části). Např. typická skladba a pořadí položek SIP signálů, typická délka a hodnota položek SIP signálů, ... apod. Totéž ale platí i pro SW používané k VoIP podvodům. Provozem SIP honeypotů lze mimo jiné získat znaky (\"fingerprints\") typické pro různé varianty podvodných SIP žádostí INVITE. Antifraudový SW analyzující SIP signály pak může všechny přijaté žádosti INVITE kontrolovat, zda se jejich skladba či obsah neshoduje s žádostmi o podvodné hovory. Podvodné SIP žádosti INVITE pak mohou být v reálném čase automaticky odmítnuty. Ke kontrole znaků typických pro podvody logicky nelze využít SW analyzující CDR záznamy. Tento důmyslný princip je však neúčinný, pokud SW pro generování VoIP podvodů používá strukturu a vlastnosti okopírované z některého typu SIP telefonu či ústředny.\n\n"}
{"id": "1476794", "url": "https://cs.wikipedia.org/wiki?curid=1476794", "title": "Vodní tvrz Albrechtice", "text": "Vodní tvrz Albrechtice\n\nVodní tvrz Albrechtice, poprvé zmiňována v roce 1424, je dnes archeologická lokalita v obci Velké Albrechtice, okres Nový Jičín. Historicky je datována do období přelomu 13. a 14. století, možná až konec 15. století. Tvrz se nacházela na dnešním ostrově uprostřed rybníka. Celkový výměra dle informace z CUZK je 6 996 m². \n\nV roce 1921 Ing. Gustav Stumpf provedl archeologický průzkum. Průzkum provedl pouze v místě dnešního ostrova. Existenci obydleného místa dokázaly některé archeologické nálezy středověké keramiky např. úlomky loštických pohárů, nádob a úlomků kachlů převážně z 15. století.\n\nPrvní zmínka o tvrzi je z roku 1424 v listinách pánů z Kravař, a to k bíloveckému panství, jehož součásti byla vesnice Albrechtice. \n\nČást vesnice vlastní (sedí zde) opavská knížata Václav II., Vilém I. a Arnošt, a to od roku 1437. Tento díl v prosinci 1438 zastavili za 10 hřiven kopových (tedy 10x 60 grošů) bratrům Mikulášovi a Václavu Zajíčkovi z Hošťálkovic u Hlučína. Od roku 1464 tento díl drží jen Václav Zajíček, který je v roce 1467 prodává bratrům Mikulášovi a Václavovi Fulštejnům z Vladěnína a na Bílovci. \n\nDruhý díl měli páni z Kravař. Někdy před rokem 1447 ves napadl loupeživý rytíř Jan z Messenpeku a na Rožnově (\"sídlil také na hradě Helfštýn\"). Václav z Kravař jej žaloval u moravského zemského soudu. Po roce 1447 drží podíl Jan z Doloplaz, Václavův syn. Ten pak prodal svůj podíl vesnice Mladotovi z Potštátu (\"snad člen rodu Podstatští z Prusinovic\"). Mladota byl uváděn ještě v roce 1464. Později obec vlastnil Merta z Prusinovic a Podštátu. \n\nV letech 1447–1464 drželi díl vesnice bratři Smil a Oldřich Kobylkové z Kobylího. V roce 1449 pak Markéta z Kobylího a Albrechtic (\"možná Smilova žena\"). Ta v témže roce žalovala k soudu jistého Tomana z Kovalovic. Dne 2. ledna 1453 prodal Oldřich Kobylka z Kobylího svůj podíl Tomanovi z Kovalovic. V roce 1464 vlastnila svůj díl Albrechtice stále Markéta z Kobylího a Albrechtic a bere do „\"spolku\"“ svého manžela Bohuslava Kokorského z Kokor.\n\nPřed rokem 1476 vlastnili neupřesněnou část vesnice páni z Děhylova, kteří jej postoupili Anežce z Domamyslic, která pak byla zde uváděna v letech 1476–1485. V roce 1486 prodala manství Bohuslavovi Kokorskému z Kokor. Ten celu vesnici Albrechtice, spolu s Lubojaty prodává k Bílovci. \n\nV té době, resp. po roce 1486, zaniká vodní tvrz, protože zde již nesídlilo žádné panstvo. Vše bylo řízeno z Bílovce.\n\nV současné době místo bývalé tvrze vlastní obec Velké Albrechtice, č. p. 119, 74291 Velké Albrechtice. \n\nMísto je zapsáno u NPÚ, v památkovém katalogu jako středověká vodní tvrz. Památkově chráněno je od 3. květen 1958, do katalogu bylo zapsáno 17. října 1966, pod ev. číslem 29789/8-1695 dle ÚSKP.\n\nObec Velké Albrechtice požádala o dotaci v rámci projektu \"Management vodních zdrojů v CHKO\", položka č.13.\n\nVeřejnosti je místo (ostrov) nepřístupné. Přístupné je pouze okolí rybníku, kde vykonává rybářské právo Rybářský spolek Velké Albrechtice o.s.\n\nMísto bylo zapojeno do oblíbeného geocachingu.\n\n\n"}
{"id": "1476795", "url": "https://cs.wikipedia.org/wiki?curid=1476795", "title": "NGC 659", "text": "NGC 659\n\nNGC 659 je malá otevřená hvězdokupa v souhvězdí Kasiopeji s magnitudou 7,9. Od Země je vzdálená přibližně 6 300 světelných let.\n\nTato hvězdokupa se dá snadno vyhledat 2,3° východně od hvězdy Ksora (δ Cas) směrem k bohatému hvězdnému poli, ve kterém je shromážděné větší množství otevřených hvězdokup, jako například Messier 103 a NGC 663. Přestože je méně výrazná než okolní hvězdokupy, dá se snadno vyhledat i triedrem 10x50, ve kterém vypadá jako světlá skvrna, kterou nelze rozložit na hvězdy. Dalekohled o průměru 120 mm je schopen při středně velkém zvětšení rozlišit několik jejích hvězd 11. magnitudy, z nichž nejjasnější má magnitudu 10,55. Dalekohledy o průměru 200 mm dokážou hvězdokupu téměř zcela rozložit na jednotlivé hvězdy.\n\nHvězdokupa NGC 663 se nachází pouhých 40′ severovýchodně od NGC 659 a jasná hvězdokupa Messier 103 leží 1,3° západně.\n\nNGC 659 má výraznou severní deklinaci, což je velká výhoda pro pozorovatele na severní polokouli, kde je hvězdokupa cirkumpolární, a to až do nižších středních zeměpisných šířek. Naopak na jižní polokouli vychází pouze velmi nízko nad obzor a jižně od tropického pásu není viditelná vůbec. Nejvhodnější období pro její pozorování na večerní obloze je od srpna do ledna.\nTuto hvězdokupu poprvé pozorovala Caroline Herschel 27. září 1783\npomocí zrcadlového dalekohledu o průměru 4,2 palce a svůj objev oznámila svému bratru Williamovi. Ten ji pozoroval až 3. listopadu 1787 a popsal ji takto: „malá a nepříliš bohatá hvězdokupa tvořená malými hvězdami.“\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 389.\n\nNGC 659 je velice hustá otevřená hvězdokupa s malými rozměry. Její vzdálenost od Země se odhaduje na 6 300 světelných let a je umístěná v rameni Persea nedaleko od několika jasných OB asociací, zejména Cassiopeia OB8 a Cassiopeia OB1.\n\nPřítomnost několika modrých hvězd hlavní posloupnosti poukazuje na malé stáří této hvězdokupy, které nepřesahuje 35 milionů let. Mezi jejími členy je přinejmenším 5 hvězd typu Be, tedy jasných hvězd s výraznými spektrálními čarami, zatímco uhlíkové hvězdy pozorované v jejím okolí nejsou součástí hvězdokupy, ale při pohledu ze Země se na ni pouze náhodně promítají.\n\n"}
{"id": "1476796", "url": "https://cs.wikipedia.org/wiki?curid=1476796", "title": "Kostel Nanebevzetí Panny Marie (Ždánice)", "text": "Kostel Nanebevzetí Panny Marie (Ždánice)\n\nKostel Nanebevzetí Panny Marie je římskokatolický chrám ve Ždánicích v okrese Hodonín. Jde o farní kostel římskokatolické farnosti Ždánice. Je chráněn jako kulturní památka České republiky.\n\nV obci stála původně gotická kaple, která byla roku 1701 přestavěna na raně barokní kostel Nanebevzetí Panny Marie. Ten byl po vysvěcení povýšen na kostel farní. \n\nJedná se o jednolodní obdélnou stavbu na křížovém půdorysu a půlkruhově uzavřeným kněžištěm a hranolovou věží vystavěnou nad presbytářem. Fasády kostela jsou členěny rámujícími lizénami. Průčelí je ukončeno nízkým trojúhelníkovým štítem a prolomeno obdélníkovým oknem se záklenkem s kamenným ostěním. Nad hlavním vchodem je letopočet 1701. Střecha je sedlová. Stěny lodi jsou členěny dvojicemi pilastrů s hlavicemi nesoucími průběžnou římsu. Nad vstupem je umístěna zděná kruchta. Loď je zaklenuta valenou klenbou s lunetami. Mezi loď a kněžiště jsou vsunuty půlkruhové kaple s nikami. Stěny kněžiště jsou členěny obdobně jako loď.\n\nVe městě stával na jiném místě ještě jeden kostel, svatého Bartoloměje. Za panování Josefa II. byl zrušen a později zbourán. Na jeho místě později vznikla nová zástavba a po kostelu nezůstala žádná stopa.\n"}
{"id": "1476802", "url": "https://cs.wikipedia.org/wiki?curid=1476802", "title": "Center for Creative Photography", "text": "Center for Creative Photography\n\nCenter for Creative Photography (CCP, Centrum kreativní fotografie), založené v roce 1975 a umístěné v campusu univerzity v Arizoně v Tucsonu, je výzkumné zařízení a archiv, které obsahuje kompletní archiv více než šedesáti nejvýznamnějších amerických fotografů, včetně Edwarda Westona, Harryho Callahana nebo Garryho Winogranda, stejně jako sbírku více než 80 000 snímků reprezentujících více než 2 000 fotografů. Centrum také obsahuje archivy Ansela Adamse, včetně všech negativů, o nichž je známo, že existovaly v době jeho smrti. CCP shromažďuje, uchovává, interpretuje a zpřístupňuje materiály, které jsou nezbytné k porozumění fotografie a její historie.\n\nMezi zakladatele Centra patřil také Ansel Adams. V roce 1989 se CCP přestěhovala na stávající plochu 5.100 m2, která je součástí komplexu Univerzity výtvarných umění.\n\nCCP se věnuje fotografii jako umělecké formě. Mezi fotografy zastoupenými v uměleckých sbírkách střediska jsou: Lola Alvarez Bravo, Richard Avedon, Josef Breitenbach, Dean Brown, Wynn Bullock, Louise Dahl-Wolfe, Andreas Feininger, R. J. Kern, Margrethe Mather, William Mortensen, Marion Palfi, Aaron Siskind, W. Eugene Smith, Rosalind Solomon, Frederick Sommer, Peter Stackpole, Edward Steichen, Paul Strand, Tseng Kwong Chi, Laura Volkerding nebo Bill Jay.\n\nGalerie CCP je přístupná veřejnosti a má stále se měnící výstavu. Část sbírek CCP je k dispozici online prostřednictvím oficiálních internetových stránek CCP.\n\nKromě výstavního programu nabízí CCP také vzdělávací programy, pomoc při výzkumu, muzejní prodejnu a také stáže (otevřené studentům Arizonské univerzity). Kromě toho jsou licenční a reprodukční služby k dispozici pedagogům, muzeím, vědcům a vydavatelům.\n\nCCP je vybaven přednáškovou halou pro 240 posluchačů s plnohodnotnými audiovizuálními možnostmi a používá se k přednáškám na Vysoké škole výtvarných umění. \n"}
{"id": "1476804", "url": "https://cs.wikipedia.org/wiki?curid=1476804", "title": "Volby do Evropského parlamentu v Maďarsku 2019", "text": "Volby do Evropského parlamentu v Maďarsku 2019\n\nVolby do Evropského parlamentu 2019 se v Maďarsku uskutečnily v neděli 26. května v rámci celoevropských voleb do Evropského parlamentu. Jejich konání v tomto termínu vyhlásil republikový prezident János Áder. Drtivě v nich zvítězila vládní koalice Fidesz – KDNP, která získala 52,33 % hlasů a 13 z 21 mandátů.\n\nVolby do Evropského parlamentu jsou jednokolové. Kandidátní listinu pro eurovolby může podat pouze fungující a registrovaná politická strana nebo hnutí, kterou svým podpisem podpoří nejméně 20 000 občanů Maďarska s volebním právem. Na základě volebních výsledků byly poslanecké mandáty přerozděleny D'Hondtovou metodou mezi ty politické strany a hnutí, které získaly alespoň 5 % a více všech platných hlasů. Nově zvolený Evropský parlament má v 9. volebním období (2019–2024) celkem 751 mandátů, přičemž Maďarsko v něm má stejně jako doposud 21 zástupců.\n\nPro tyto volby se u \"Nemzeti Választási Bizottság\" (NVB) úspěšně zaregistrovalo celkem 9 politických stran, hnutí a koalic.\nZvolení europoslanci jsou vyznačeni tučně (in bold).\n\n\n"}
{"id": "1476808", "url": "https://cs.wikipedia.org/wiki?curid=1476808", "title": "Tomáškova vila", "text": "Tomáškova vila\n\nTomáškova vila je funkcionalistická vila z let 1931–1933, zbudovaná v Plzni-Doubravce jako obytné sídlo a kancelářský prostor pro plzeňského stavitele Karla Tomáška. \n\nS návrhem vily oslovil stavitel Tomášek brněnského architekta Jana Víška, který pro Tomáškovu stavební firmu již dříve pracoval. Stavba byla zahájena v roce 1931 a dokončena 1933. \n\nVila má přibližně půdorys L, je podsklepena a sestává ze třech nadzemních podlaží (přízemí bylo využíváno jako projektová kancelář stavební firmy, 1. patro pak sloužilo jako rodinný byt a v nejvyšším patře byly pokoje pro služebnictvo). Ploché střechy jsou upraveny jako obytné terasy. Dům má celkem 6 různých vstupů, které umožňují oddělené využívání jednotlivých prostor. \n\nCelý objekt je vlastně kombinací různých přísně pravoúhlých bloků. Nápadným prvkem fasády jsou v přízemí prosklené stěny usazené v kovových rámech. Střízlivý dojem dotváří nenápadně probarvená omítka.\n\nPro vilu byl ve 30. letech 20. století zvolen pozemek na rohu Moravské ulice a Masarykovy třídy, která se tou dobou jako spojinice Plzně s nově připojenou Doubravkou začala stávat významnou tepnou. \n\nPo roce 1948 vila sloužila jako sociální ústav pro děti. V 90. letech 20. století pak objekt chátral. Část původní zahrady byla oddělena a je na ní postaven další rodinný dům. \n\nV roce 1994 byla vila prohlášena za kulturní památku.\n\nV letech 1996-2001 byly provedeny stavební úpravy, které nicméně v možné míře zachovaly původní dekorativní prvky (mramorové schodiště, kamenné dlažby, obklady fontány a krbu...). \n"}
{"id": "1476809", "url": "https://cs.wikipedia.org/wiki?curid=1476809", "title": "Nagyközség", "text": "Nagyközség\n\nNagyközség (vyslovováno [naďkezšég], v překladu \"velká obec\") je status sídel v Maďarsku, která nemají status města (\"város\"), ale jsou příliš velká na to, aby měla pouze status obce (\"község\").\n\nPodle vydání zákona 189 z roku 2011 o místní správě Maďarska, § 20, odstavce 2, je možné přiřadit status těm sídlům bez statusu města, která jsou všeobecně v okolí považována za významně velká sídla s populací minimálně 3 000 obyvatel. Mohou zde být přiřazena i menší sídla, musí být však doložena jejich významnost v okolí.\n\nNejvíce obcí s tímto statusem má župa Pest (celkem 22), župy Nógrád a Vas však nemají žádné.\n"}
{"id": "1476810", "url": "https://cs.wikipedia.org/wiki?curid=1476810", "title": "Lando Norris", "text": "Lando Norris\n\nLando Norris (* 13. listopadu 1999 Bristol) je britský automobilový závodník, který od roku 2019 jezdí ve Formuli 1 za tým McLaren. V letech 2015 až 2016 získal několik mistrovských titulů v různých formulových soutěžích. V roce 2017 získal mistrovský titul ve Formuli 3 a v roce 2018 působil ve Formuli 2, kde skončil na druhém místě.\n\nV únoru 2017 se připojil k juniorskému týmu stáje McLaren. V listopadu 2017 se stal oficiálním testovacím a rezervním jezdcem McLarenu pro sezónu 2018. Dne 24. srpna 2018 nastoupil poprvé v pátečním volném tréninku na Grand Prix Belgie.\n\nDne 3. září 2018 oznámil, že bude v sezóně 2019 oficiálním jezdcem McLarenu. Jeho týmovým kolegou je Carlos Sainz Jr..\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "1476814", "url": "https://cs.wikipedia.org/wiki?curid=1476814", "title": "Vila Dóry Němcové", "text": "Vila Dóry Němcové\n\nVila Theodory Němcové je dvoupatrová vila. Nachází se v Jičíně v ulici Maršála Koněva čp. 150. Předběžný nákres domu provedl stavitel František Mošna, ten vycházel ze zjednodušeného návrhu Dušana Jurkoviče. Taktéž v roce 1910 stavbu realizoval. Firma stavitele Václava Fejfera prováděla tesařské práce, dědečka Václava Čtvrtka a velmi dobrého přítele Theodory Němcové.\n\nDům Theodory Němcové vychází ze zcela osobitého Jurkovičova stylu, který se inspiroval motivy evropské secese, lidové architektury a forem tradiční anglické architektury, známé pod vlivem Arts and Crafts. Fasády, které měly nejdříve cihlově červenou barvu, jsou nad masivním kamenným soklem završeny barokní mansardovou střechou s vysokým krovem. Vila má dvě hlavní strany. První je směrem k východu. Můžeme tam vidět střechu zakončenou valbou a čelní stranu s vchody. Přízemní arkýř je hladký, vyjma římsy s lizénou předcházející v ornament inspirovaný barokní volutou. Druhá strana je bohatě tesařsky ozdobena ve stylu neoklasicitní lidové architektury v kombinaci s opakující se voluntou. Dvě okénka jsou umístěna do výstupků ve tvaru opěráků, kterými architekt rozdělil přízemní část průčelí.\n\nDům je přízemní, částečně podsklepený, s obydleným podkrovím. Obývací pokoj čtvercových rozměrů zaujímá největší část přízemí a je v jihovýchodním nároží o zimní zahradu v polygonálním arkýři, který byl dříve od místnosti oddělen prosklenou příčkou. Nástup na schodiště do podkroví pokoji předal charakter haly. Strop byl dřevěný se záklopem. Prostor pod schodištěm byl použit pro umístění obsáhlé knihovny. Ložnice s pokojem, koupelnou a dvěma předsíněmi byly umístěny v podkroví (patře).\n\nJednou z hlavních zálib Theodory Němcové byla práce na zahradě, proto se stavba domu stala její celoživotním snem. V roce 1894 koupila od Alfreda Beneše pohledávku na pozemek (1,70 ha) na okraji Jičína při tehdejší Sobotecké ulici za tržní cenu 2 200 zl tj. 4 400 Kč. Tato část Jičína se nachází severně od Starého města a nazývá se Holínské předměstí. Dříve ji tvořila nesouvislá nízká zástavba, která se od poloviny 19. století začala nahrazovat novou výstavbou řadových měšťanských domů a vil, především podíl silnice a ulic Jarošovské a Jiráskovy. Před první světovou válkou přibylo v Jičíně více než sto nových domů a po pozemcích obrovsky stoupla poptávka. V roce 1908 Theodora Němcová velice výhodně prodala šest částí své role jako stavební parcely a získaly tím finance na splátku pozemku a stavbu své vily.\n\nTheodora Němcová zemřela 6. února 1920 v Praze. Od té doby vila poměrně hodně střídala své majitele, nakonec ji v roce 1935 koupil Miroslav Dušek, profesor obchodní školy, který ve stejném roce zahájil rekonstrukci domu. Rekonstrukce se měla týkat interiéru a nově zřízeného schodiště, vstup byl z jihu přesunut na sever. V jižním průčelí do střechy předsíně umístěn balkon. Ve střeše přibyl obrovský komín z režných cihel, kterého bohatě tvarovaná verze byla údajně zvolena vzhledem k jeho rozměrům a členění stavby, ke které byl přistavován. Stavební byly dokončeny kolaudací 19. března 1938. Vila Theodory Němcové byla přidána na seznam kulturních památek 25. srpna 1964. Dodnes ji vlastní potomci Miroslava Duška.\n\n"}
{"id": "1476816", "url": "https://cs.wikipedia.org/wiki?curid=1476816", "title": "Městské divadlo (Mariánské Lázně)", "text": "Městské divadlo (Mariánské Lázně)\n\nBudova Městského divadla (od roku 1952 Divadlo N. V. Gogola) v Mariánských Lázních je secesní objekt s klasicizujícími prvky, původně byla ale roku 1868 otevřena v novorenesanční podobě. \n\nPotřeba divadelní scény v Mariánských Lázních významně sílila po roce 1818, kdy město získalo statut lázeňského místa. Po několika provizoriích vznikl projekt kamenného divadla, a to v blízkosti posledního z těchto provizorních divadel, na cestě vedoucí z centra města k Lesnímu prameni. Architektonický návrh připravil zdejší stavitel Friedrich Zickler. Místodržitelství v Praze schválilo plány na stavbu kamenného divadla v roce 1865, zemní práce ale na místě stavby začaly už v roce 1865. Kvůli prusko-rakouské válce musely být práce v roce 1866 přerušeny a budova byla dostavěna až v roce 1868. K slavnostnímu otevření došlo 17. srpna 1868, tedy uprostřed lázeňské sezóny.\n\nZákladní rysy Zicklerova architektonického návrhu jsou dodnes patrné. Z hlavní fasády vystupoval rizalit se třemi půlkruhem klenutými hlavními vchody, kterými se do divadla vstupovalo. Čelní stěna dále obsahovala půlkruhem klenutá okna. Nad prvním patrem rizalitu pak byla velká terasa s balustrovým zábradlím. Ostatní fasády budovy byly méně nápadné, se schodišťovými rizality a opět s půlkruhem klenutými okny (v mělkých prohlubních). \n\nV roce 1904–1905 proběhla přestavba budovy do secesní podoby podle návrhu architekta Alfréda Walchera z Montheimu z vídeňského ateliéru Fellner & Helmer. Nejradikálnější změny se týkaly přední fasády. Hlavní průčelí získalo bohatě zdobený secesní vchod. Dva mohutné pylony zdobené reliéfními štukovými ozdobami rámují střední rizalit vodorovně členěný balkónem s kovanou mříží s rostlinnými motivy. Pod balkónem se nachází původní hlavní vstupy. Novinkou byla i okrouhlá nároží s pěti obdélníkovými okny v patře. \n\nPodkovovité hlediště bylo vyzdobeno secesními malbami od Josefa Heisse z Vídně a týž malíř maloval i divadelní oponu. V roce 1910 pak bylo divadlo vybaveno novými stroji a elektrickým osvětlením. \n\nDivadlo neslo název Kreuzbrunnenkino a bylo upraveno pro filmová představení (promítací kabina ve střední lóži prvního balkónu).\n\nBylo rekonstruováno jeviště (zvýšení provazištní věže).\n\nV těchto letech proběhla celková rekonstrukce budovy podle projektu Dalibora Štyse. Byla zrušena trojice hlavních vchodů v přední fasádě (nahradila je okna), jako hlavní vchody byly využity boční vstupy a vstupy v nárožích. Byla také restaurována veškerá výzdoba. \n\nV tomto roce divadlo oslavilo 140 let od svého otevření a k tomuto výročí prošlo renovací. Ta zahrnovala například nové natření fasády, doplnění některých štukových detailů, modernizaci technického vybavení apod. Projektanty úprav byli architekti Dalibor Urbanec a Ivan Hložek. \n\nOd roku 2004 provozuje divadlo KIS Mariánské Lázně, s.r.o. (dříve KaSS, v letech 1997–2004 Rozvojový fond města Mariánské Lázně s.r.o.)\n\nMěstské divadlo Mariánské Lázně nikdy nemělo stálý profesionální herecký soubor. Budova je využívána pro zájezdová představení, koncerty (např. Festival Fryderyka Chopina), zábavné pořady apod. \n\nHistorická budova divadla je ve vybraných termínech přístupná. \n"}
{"id": "1476818", "url": "https://cs.wikipedia.org/wiki?curid=1476818", "title": "Hypnoterapie", "text": "Hypnoterapie\n\nHypnoterapie je psychologický léčebný proces, který používá hypnózu k dosažení požadovaného výsledku. V hypnóze mohou subjekty vykazovat lepší vnímavost (sugestibilitu) na sugesce a hypnoterapie se pokouší změnit aktuální pocity nebo chování, které si subjekt přeje změnit.\n\nAmerický federální slovník profesních titulů popisuje práci hypnoterapeuta jako: \n\nHypnoterapeut využívá hypnózu jako primární nástroj pro pomoc klientům při dosahování jejich cílů. Hypnotherapeut se často liší od ostatních terapeutů tím, že se zaměřuje na roli podvědomého chování a vlivů na život klienta.\n\nHypnotizér je kvalifikovaný v technice indukce hypnózy. Hypnotizéři velmi často využívají hypnózu pro zábavu.\n\nLékař je státem uznáván ve smyslu diagnostiky a léčby zdravotních potíží, které lze definovat jako jakýkoliv symptom s možnou lékařskou etiologií. Psycholog je odborník vyškolený k diagnostice a léčbě emocionálních a duševních poruch. Hypnoterapeut se zabývá tím, co nespadá do působnosti lékaře ani psychologa, specializuje se například v hubnutí, odvykání kouření, nespavostí a další. Na rozdíl od psychologů a lékařů je hypnoterapeut jediným odborníkem, který je speciálně vyškolen k práci v těchto oblastech. Je třeba dodat, že hypnoterapie je součástí komplementární medicíny.\n\nKognitivní hypnoterapie zahrnuje hypnózu, která pomáhá „aktualizovat“ podvědomí v souladu s vědomím a jeho chápání reality. Tato technika je ovlivněna řadou teorií, které kombinuje tak, aby odpovídaly cílům, potřebám a hodnotám klienta.\n\nKognitivní hypnoterapie může být použita v mnoha případech, ale především je užitečná při práci s fóbiemi a úzkostmi.\n\nMilton Erickson byl psychiatr, který se specializoval na rodinnou terapii a lékařskou hypnózu. Jeho práce je považována za revoluční v oblasti hypnoterapie. Jeho přístup je v současné době používán rostoucím počtem hypnoterapeutů.\n\nEricksonova hypnoterapie používá nepřímé sugesce a vyprávění příběhů ke změně chování. Tento typ hypnoterapie může oslovit ty, kteří hledají odlišný přístup. Může dokonce oslovit i ty, kteří vyzkoušeli tradiční typy hypnoterapií, avšak je neoslovili. \n\nJedná se o integrační přístup, kde se hypnóza používá vedle jiného druhu psychoterapie (jako je například Psychodynamický přístup, Humanistická psychoterapie, Gestalt nebo Mindfulness). Profesionálové, kteří nabízí tento typ terapie, budou vyškoleni jak v hypnoterapii tak v psychoterapii.\n\nHypno-psychoterapie může být použita k prozkoumání hlubších problémů. Může být užitečná pro ty, kteří mají pocit, že by měli prospěch z intenzivnější práce.\n\nS využitím psychoanalýzy se snaží hypnoanalýza identifikovat příčinu a spouštěcí událost, která vedla ke stávajícímu problému. Jakmile je identifikovaná hlavní příčina, hypnoterapeut pomáhá zeslabit negativní asociace a vyřešit vzniklé problémy.\n\nProces často trvá řadu sezení, což umožňuje vybudovat terapeutický vztah a spolupráci v bezpečném a důvěrném prostředí.\n\nNejedná se o typ hypnoterapie, ale o techniku, kterou hypnoterapeuti často používají v rámci své praxe. NLP je učební model navržený Dr. Richardem Bandlerem a Johnem Grinderem a snaží se ukázat lidem jak dosáhnout stavu ‚dokonalosti‘, štěstí a stavu mysli.\n\nTato forma hypnoterapie se soustřeďuje na ‚tady a teď‘, při pohledu na vaši současnou situaci a na to, jak byste chtěli vypadat v budoucnosti. Hypnoterapie soustředěná na řešení je zaměřena na klienta, což znamená, že klient v podstatě vede sezení se svým hypnotherapeutem, který ho navádí.\n\nNastavení cíle je klíčové a techniky dotazování se často používají k tomu, aby pomohli odhalit řešení na jakoukoli současnou výzvu. Podstatou přesvědčení je, že každý má vnitřní sílu a zdroje, které může čerpat, aby bylo možné si pomoci. Hypnoterapeut zde působí v roli prostředníka.\n\nSugestivní techniky se používají ve většině typů hypnoterapie. Předpokladem hypnózy je to, že když jsme v hypnotickém stavu, naše podvědomí je otevřenější k sugescím.\n\nSugesce jsou předkládány hypnoterapeutem během tohoto stavu, jejich úkolem je pomoci změnit myšlenkové vzorce. Tato technika je ideální pro změnu návyků, překonání úzkosti a práce se stresem.\n\nOdvozené z NLP, Time Line Therapy ™ je založeno na předpokladu, že naše vzpomínky jsou uloženy v lineárním vzoru (tj. časová osa). Terapeuti používají různé techniky, které pomáhají uvolnit omezující přesvědčení a negativní emoce spojené s minulými zkušenostmi.\n\nTento přístup lze použít v nejrůznějších případech, je však považován za zvláště užitečný pro ty, kteří se potýkají s depresí, úzkostí a stresem.\n\nLékařská hypnoterapie nabízí úlevu od funkčních zdravotních poruch, které se uvolňují z podvědomí. Tento typ hypnoterapie úspěšně snižuje chronickou bolest, snižuje krevní tlak, zvyšuje funkci trávení, pomáhá rychlému hojení zranění, zvyšuje odezvu imunitního systému a další.\n\nJe nezbytné, aby profesionál, který nabízí tento typ hypnoterapie, aktivně spolupracoval s ošetřujícím lékařem.\n\nDr. John Kappas využil informace z oblasti psychologie, lékařství a jevištní hypnózy, aby vytvořil základ svého hypnotického modelu.  Konceptualizuje počáteční úzkost subjektu, která se týká terapie a hypnotického postupu, což maximalizuje potenciál pro hypnotickou sugestibilitu v rámci reakce „útěk nebo boj“.\n\nTento typ hypnoterapie zahrnuje mnoho prvků, jako je konceptualizace emoční a fyzické sugestibility a modelů sexuality, program mentální banky a Kappasinova hypnóza, která je založena na jedinečném využití terapie snů, analýze rukopisu a dalších.\n\nJde o obor hypnoterapie zaměřený na praktické využití metodologie výzkumu a zjištění zejména v těchto uvedených oblastech:\n\nKliničtí hypnoterapeutové klasifikují své základní aktivity ve třech hlavních směrech: posouzení (obsahuje psychoanalýzu), léčba a výzkum. Rozhovor, ve kterém hypnoterapeut pozoruje, ptá se a interaguje s pacientem, je dalším nástrojem posouzení. Pro účely léčby může klinický hypnoterapeut použít eklektický přístup založený na kombinaci postupů vhodných pro klienta.\n\nV roce 2014 vědci z Washingtonské univerzity přezkoumali nedávné klinické studie týkající se studií hypnózy pro zvládání bolesti a zjistili, že hypnóza je účinná při snižování chronické bolesti. Došli k závěru, že: „chronická léčba bolesti zůstává jednou z největších výzev ve zdravotnictví a hypnóza je nevyvinutý, ale vysoce slibný zásah, který může pomoci tento problém vyřešit.“\n\nV roce 2015 pak vědci z Římské univerzity přezkoumali funkční neurozobrazovací studie zaměřené na vnímání bolesti při hypnóze, které podporovaly klinické využití hypnózy při léčbě bolestivých stavů.\n\nV roce 2015 začala zdravotní sestra a výzkumný pracovník ze City of Hope Cancer Center zkoumat 150 pacientů s rakovinou a zjistili, že u 78 % pacientů, kteří využívali hypnózu, došlo k významnému a trvalému snížení příznaků, jako je úzkost, bolest, nespavost, únava, nevolnost a zvracení.\n\nV roce 2013 zase vědci z Lékařské fakulty Mount Sinai a City of Hope Cancer Center přezkoumali literaturu o hypnóze jako prevenci rakoviny. Došli k závěru, že hypnóza může být silnou podporou při použití v chirurgii a jiných invazivních postupech a ukazuje slibnou pomoc při chemoterapii, radioterapii a metastazujícím onemocnění.\n\nV roce 2015 pak vědci z nemocnic a hospiců ve Velké Británii studovali účinek hypnózy na 20 pacientů s rakovinou. Zjistili, že hypnoterapie pomohla pacientům s rakovinou s nespavostí, svěděním, bolestí, vedlejšími účinky chemoterapie, jako je nevolnost, únava a úzkosti. Došli také k závěru, že nevhodnější doba, kdy má být hypnoterapie pacientům nabídnuta, je v době diagnózy.\n\nV roce 2000 vědci z Kalifornské univerzity analyzovali četné studie, které se zabývaly účinkem hypnózy na pacienty s astmatem. Tito vědci dospěli k závěru, že studie, které již byly provedeny, soustavně prokazují schopnost hypnózy pomáhat někomu s astmatem. Analýza ukázala, že zejména děti na hypnózu dobře reagují.\n\nV roce 2007 vyhodnotili doktoři z Harvardské lékařské univerzity důkazy z různých kontrolních studií zabývajících se účinky hypnózy na příznaky astmatu. Dospěli k závěru, že hypnóza může být úspěšně použita k léčbě symptomů astmatu a emočních stavů, které mohou zhoršovat potíže s dýchacími cestami.\n\nV roce 2015 přezkoumal výzkumník z univerzity v Severní Karolíně 35 studií zabývajících se použitím hypnózy pro gastrointestinální poruchy, včetně syndromu dráždivého tračníku (IBS). Podle autora výzkum jednoznačně prokázal, že u dospělých i u dětí s IBS je využití hypnózy vysoce účinné při léčbě střevních příznaků a může nabídnout trvalé a podstatné zmírnění symptomů u pacientů, kteří nemají adekvátní reakce na obvyklé léčebné postupy.\n\nV roce 2003 zkoumali vědci z univerzitní nemocnice v jižním Manchesteru a nemocnice Withington ve Velké Británii 204 pacientů se syndromem dráždivého tračníku (IBS). Zjistili, že 71 % pacientů příznivě reagovalo na hypnoterapii a 81 % z nich si udrželo zlepšený stav. Hypnoterapie vedla ke zlepšení symptomů pacienta, kvality života, ke snížení úzkosti a množství potřebných léků.\n\nVědci z Guy's Hospital Medical School v Londýně se v roce 1979 zaměřili na výzkum nespavosti. Sledovali celkem 18 pacientů, kteří trpěli nespavostí po dobu nejméně 3 měsíců. Došli k závěru, že pacienti spali podstatně déle, pokud využívali hypnózu, než když dostali placebo. Také podstatně více pacientů mělo normální noční spánek, když používali autohypnózu, než když dostávali placebo nebo Nitrazepam – benzodiazepinový lék.\n\nV roce 1989 zkoumali doktoři z Tasmánské univerzity v Austrálii celkem 45 pacientů, kteří měli potíže se spánkem. Pacienti byli náhodně zařazeni do jedné ze tří skupin: na ty, kteří využili hypnotické relaxace; ty, kteří se naučili kontrolovat podněty; a ty, kteří dostali placebo. Výsledky studie naznačují, že pouze hypnóza dokázala pacientům pomoci rychleji spát.\n\nV roce 2006 se vědci ze Státní lékařské univerzity v New Yorku zaměřili na výzkum potíží se spánkem, jako je insomnie, zpoždění nástupu spánku, noční probouzení a problémy s bolestí, která brání spánku. Výzkumu se zúčastnilo 84 dětí a dospívajících se spánkovými problémy, kteří podstoupili sezení hypnózy a naučili se autohypnózu. Až 87 % dětí uvedlo, že hypnóza jim pomohla buď výrazně zlepšit, nebo úplně vyřešit jejich problémy se spánkem.\n\nVědci z Katedry psychologie Univerzity Lund ve Švédsku se v roce 2013 zaměřili na výzkum účinku hypnózy u účastníků, kteří ji používali dva týdny prostřednictvím audio nahrávky. Zjistili, že hypnotická intervence měla středně velký až velký prospěšný účinek na zážitky stresu, vyhoření a pocity pohody.\n\nVe stejném roce se vědci z Univerzity v Dillí zabývali účinkem hypnoterapie na úzkostné stavy u 7 doktorských studentů. Studie ukázala, že hypnoterapie je účinná intervenční strategie, která pomáhá pacientům s diagnózou úzkostných příznaků.\n\nVědci z Lékařské fakulty Yalské univerzity zase v roce 2006 studovali stres a úzkost 76 pacientů před a po operaci. Celkem 26 pacientů, kteří podstoupili hypnózu, zaznamenalo výrazně méně úzkosti. Autoři studie dospěli k závěru, že hypnóza významně zmírňuje předoperační úzkost. \n\nProfesor z Wisconsinské univerzity v Millwaukee zkoumal účinek hypnózy na úzkost ze zkoušky. Výzkumu provedeného v roce 1991 se zúčastnilo celkem 94 studentů: 44 studentů absolvovalo 4 sezení hypnózy týkající se stresu ze zkoušky, zatímco 50 studentů nepodstoupilo žádnou hypnoterapii. Studenti, kteří využili hypnózu, vykazovali nižší úzkost při zkoušce a zlepšení výsledku testu.\n\nVědci z Tasmánské univerzity se v roce 1994 zaměřili na výzkum úzkosti, kterou prožívali studenti hudby při vystoupení. Výzkumu se jich zúčastnilo celkem 40. Výsledky ukazují, že hypnoterapie pravděpodobně pomohla i hudebníkům při redukci strachu z vystoupení na pódiu.\n\nV roce 1989 vědci studovali zvládání stresu ze zkoušky u 56 studentů medicíny. Ti, kteří absolvovali 9 sezení hypnoterapie, dosáhli významného zlepšení.\n\nV roce 1986 se vědci z univerzity v Britské Kolumbii zaměřili na výzkum žen s nadváhou. Celkem 60 účastnic výzkumu rozdělili do dvou skupin – jedna podstoupila hypnózu, další skupiny ji nepodstoupily. Zjistili, že ženy, které podstoupily hypnózu, zhubly v průměru o 7,7 kg, zatímco ženy, které nepodstoupily hypnózu, zhubly o 0,23 kg.\n\nV roce 1985 se vědci z Psychologického ústavu Univerzity v Severním Coloradu zabývali řešením potíží s nadváhou. Celkem 109 účastníků výzkumu mělo možnost získat behaviorální dovednosti, aby zhubli, ale pouze polovina podstoupila navíc k tomu i hypnózu. Na konci devítitýdenního programu se podařilo oběma skupinám pacientů značně zhubnout. Při následném pozorování, které se odehrálo po 8 měsících a 2 letech od konání programu, se ukázalo, že pacienti ve skupině, která podstoupila hypnózu, dále hubli, zatímco váha pacientů ve skupině, která hypnózu nepodstoupila, zůstala nezměněna.\n\nVědci z Psychologického ústavu Univerzity v Connecticutu provedli v roce 1996 analýzu údajů z řady studií, které testovaly účinnost přidání hypnózy ke kognitivní behaviorální terapii („CBT“) pro hubnutí. Došli k závěru, že lidem, kteří kromě CBT podstoupili hypnózu, se podařilo mnohem více zhubnout než těm, kteří hypnózu nepodstoupili (průměrný úbytek váhy 5,37 kg oproti 2,72 kg). Zjistili také, že ti, kteří používali hypnózu i dále, zhubli až 6,75 kg), zatímco ti, kteří hypnózu již nevyužívali, zhubli jen 2,72 kg.  \n\nV roce 2007 se vědci ze zdravotního střediska North Shore v Salemu v Massachusetts zaměřili na odvykání kouření. Porovnávali chování u 67 lidí, kteří chtěli přestat kouřit. Rozdělili je do 4 skupin podle metody odvykání kouření: a) hypnoterapie, b) substituční terapie nikotinem, c) substituční terapie nikotinem s hypnoterapií, d) nárazové odvykání kouření. Došli k závěru, že pomocí hypnoterapie je pravděpodobnější přestat kouřit než pomocí jiných metod odvykání kouření. Tato studie ukazuje, že kuřáci, kteří podstoupili hypnoterapii, měli po 6 měsících větší pravděpodobnost přestat kouřit než pacienti používající pouze nikotinovou substituční terapii nebo pacienti, kteří přestali kouřit nárazově.\n\nVědci z Univerzity v Iowě provedli v roce 1992 statistickou analýzu 633 studií zaměřených na odvykání kouření, kterých se účastnilo celkem 71 806 lidí. Došli k závěru, že hypnóza je nejúčinnější technikou k ukončení kouření. Zjistili, že jedno hypnoterapeutické sezení je třikrát účinnější než nikotinová žvýkačka a pětkrát účinnější než vlastní vůle při odvykání.\n\nVědci z Univerzitního vědeckého centra v Texasu zase v roce 2004 studovali 21 kuřáků, kteří selhali v předchozích pokusech přestat kouřit. Účastníci absolvovali tři sezení hypnózy a obdrželi nahrávku s hypnózou pro vlastní použití. Na konci programu uvedlo 17 z nich, že se jim podařilo přestat kouřit. Dvanáctiměsíční následné sledování ukázalo, že 10 z nich již kouřit nezačalo.\n\nV České republice existují organizace sdružující hypnoterapeuty. Kromě toho jsou k dispozici online adresáře hypnoterapeutů. Dvě organizace mají Etický kodex hypnoterapeuta, který se snaží chránit veřejnost a udržet profesionální standardy. Existuje také Etický kodex pro supervizory v hypnoterapii, který ačkoliv dosud nebyl přijatý, přesto popisuje professionální standardy supervize v hypnoterapii. Byly také stanoveny minimální standardy pro bezpečnou a kompetentní praxi hypnoterapie.\n\nNeexistuje jednotná úroveň školení v hypnoterapii, stejně tak neexistuje spolupráce školitelů s organizacemi, které usilují o professionální standardy. Nicméně, hypnoterapie je odbornou veřejností vnímaná jako komplementární (doplňková) terapeutická metoda, která je součástí psychoterapie, to znamená, že poskytovatel hypnoterapie by měl mít vzdělání v psychoterapii.\n\nV rámci živnostenského podnikání není možné vykonávat povolání hypnoterapeut podle Ministerstva průmyslu a obchodu. Důvodem je, že hypnoterapie je vždy součástí psychoterapeutického procesu, proto je zapotřebí komplexního psychoterapeutického vzdělání. Poté je možné vykonávat vázanou živnost „Psychologické poradenství a diagnostika“ podle zákona č. 455/1991 Sb., o živnostenském podnikání (živnostenský zákon), ve znění pozdějších předpisů.\n\nExistuje však přesvědčení, že je možné, aby hypnoterapie byla poskytována samostatně jako doplněk psychoterapie. V praxi to znamená, že psychoterapeut postoupí klienta hypnoterapeutovi s tím, co je třeba pomocí hypnoterapie dosáhnout. Jakmile je cíle dosaženo, klient se vrací zpět ke svému psychoterapeutovi. Lze říci, že se jedná o pokus vytvořit interdisciplinární spolupráci. Předlohou se stal fungující model ve Spojeném království.\n\nHypnoterapie není v České republice regulovaná.\n\n\n\n"}
{"id": "1476825", "url": "https://cs.wikipedia.org/wiki?curid=1476825", "title": "Johan Hagemeyer", "text": "Johan Hagemeyer\n\nJohan Hagemeyer (1. června 1884, Amsterdam, Nizozemsko – 20. května 1962, Berkeley, Kalifornie USA) byl americký zahradník, vegetarián, fotograf a umělecký intelektuál narozený v Holandsku a tvořící na počátku 20. století. \n\nHagemeyerova rodina přišla do Kalifornie, aby pěstovala ovocné stromy. V roce 1916 se však setkal s fotografem Alfredem Stieglitzem, který ho přesvědčil, aby se začal věnovat vznikajícímu světu umělecké fotografie. V roce 1923 otevřel Hagemeyer portrétní studio v San Franciscu, které provozoval především od října do začátku dubna. \n\nV San Francisku pro něho začala pracovat fotografka Sonya Noskowiaková, která se od Hagemayera se naučila základům obchodu. Při práci ve studiu Johana Hagemeyera ve dvacátých letech 20. století Noskowiaková objevila svou náklonnost k fotografování. Díky němu se také setkala s Edwardem Westonem a od roku 1929 do roku 1935 žila s ním jako milenka, studentka, modelka, tiskla své komerční fotografie a byla náhradní matkou jeho dětem. Zatímco s Westonem vyvinula svou vlastní silnou vizi, rychle se stala známá svými portréty a výtvarnými obrazy. V 50. letech 20. století pokračovala ve fotografování a prodeji fotografií.\n\nV roce 1922 postavil Hagemeyer v Carmel-by-the-Sea v Kalifornii, v té době největší uměleckou kolonii na pobřeží Tichého oceánu, které daroval své fotografie, které v prosinci předal místnímu výstavnímu fondu. Právě zde se Hagemeyer setkal s Edwardem Westonem, který ho povzbudil k další tvorbě fotografií. \n\nV roce 1924 přesunul svou adresu z Carmel do nového \"umělecky navrženého studia\" na významném křižovatce Mountain View a Ocean Avenues, které se stalo místem setkávání intelektuálů a stalo se také \"galerií\", která vystavovala díla místních a hostujících umělců. V roce 1928 se přestěhoval do významně většího \"Johan Hagemeyerova galerijního studia\", kde věnoval celou místnost vlastnímu výtvarnému umění a pořádal výstavy významných postimpresionistických malířů, jako byli například Henrietta Shore, nebo fotografů, včetně Edwarda Westona. V únoru 1932 v Hagginově muzeu ve Stocktonu, Kalifornie, Hagemeyer vystavil své fotografie na společné výstavě s nejvýznamnějším karmelským impresionistickým malířem Williamem Fredericem Ritschelem. Během jara a léta 1938 vystavoval krajinnářské a portrétní fotografie v Guild of Carmel Craftsmen.\n\nOd dvacátých do čtyřicátých let 20. století Hagemeyer fotografoval významné osobnosti své doby, jako byli například Pedro Josepha de Lemos, Albert Einstein nebo Salvador Dalí. Nicméně někdy své fotky retušoval nebo manipuloval, což bylo proti přesvědčení Westona. Jeho odmítnutí dodržovat Westonovy názory bylo hlavní příčinou rostoucího odcizení obou mužů. Když Weston, Ansel Adams a další založili Skupinu f/64, která se věnovala přímé fotografii a bez retuše, Hagemeyer se ke kolegům nepřidal. Snad kvůli svému odhodlání jít vlastní cestou nebo možná proto, že jeho styl nebyl nikdy plně oceněn, nikdy nedosáhl slávy svých bývalých přátel. V roce 1947 opustil Carmel a vrátil se do San Francisca na plný úvazek. \n\nZemřel 20. května 1962 ve věku 78 let.\n\nSbírka Johana Hagemeyera v knihovně Bancroft na Kalifornské univerzitě v Berkeley obsahuje přibližně 6 785 fotografických výtisků a negativů, které čítal osobní archiv Hagemeyera v době jeho smrti v roce 1962. Menší sbírka výtisků, negativů a korespondence je v Centru pro kreativní fotografii (CCP) v Tucsonu v Arizoně a CCP vydalo digitální katalog Hagemeyerovy sbírky fotografií. \n\n\n"}
{"id": "1476829", "url": "https://cs.wikipedia.org/wiki?curid=1476829", "title": "Dorothy Cawoodová", "text": "Dorothy Cawoodová\n\nDorothy Gwendolen Cawoodová (9. prosince 1884, Parramatta – 16. února 1962, Parramatta) byla australská civilní a vojenská zdravotní sestra. Byla jednou z prvních tří příslušnic \"Australian Army Nursing Service (AANS)\" oceněná Vojenskou medailí během první světové války.\n\nNarodila se 9. prosince 1884 v Parramattě v Novém Jižním Walesu Johnu Cawoodovi a jeho ženě Sarah Travis, rozené Garnetové. Její otec byl tesař a dlouholetý člen miliční jednotky \"Parramatta Volunteer Rifles\". Po škole studovala na zdravotní sestru v nemocnici \"Coast Hospital\" v Little Bay a pracovala zde až do svého vstupu do armády.\n\nDne 14. listopadu 1914 dobrovolně vstoupila do armády a stala se štábní sestrou v jednotce \"Australian Army Nursing Service\". O dva týdny později opustila Sydney na palubě nemocniční lodi HMAT A55 Kyarra jako příslušnice 2. australské všeobecné nemocnice \"(: No. 2 Australian General Hospital)\" a zamířila do Egypta. V roce 1915 byla během své služby na nemocniční lodi povýšena na \"nursing sister\".\n\nDne 28. září 1917 obdržela Vojenskou medaili \"za odvahu na bitevním poli\". Patřila tak k pouhým sedmi příslušnicím \"Australian Army Nursing Service\", které toto vyznamenání během první světové války získaly.\n\nI po válce dále sloužila v Evropě, konkrétně v Itálii a to až do počátku roku 1919, kdy odjela do Anglie. V květnu 1919 odplula z Devonportu v Anglii na palubě lodi \"Sudan\" zpět do Austrálie, kam dorazila 3. července 1919. Z aktivní služby byla oficiálně propuštěna dne 1. září 1919.\n\nPo návratu do Sydney přijala pozici zdravotní sestry v \"Liverpool State Hospital and Asylum\". V listopadu 1922 byla na zkušební dobu šesti měsíců jmenována zástupkyní vrchní sestry. Její jmenování pak bylo potvrzeno v červnu 1923. V září 1925 povýšila na vrchní sestru v nemocnici \"David Berry Hospital\" v Berry, kde pracovala až do odchodu do důchodu v roce 1943.\n\nNikdy se neprovdala. Zemřela 16. února 1962 v Parramattě a byla pohřbena na hřbitově Rookwood Cemetery.\n"}
{"id": "1476830", "url": "https://cs.wikipedia.org/wiki?curid=1476830", "title": "General Atomics Aeronautical Systems", "text": "General Atomics Aeronautical Systems\n\nGeneral Atomics Aeronautical Systems, Inc. (zkratkou GA-ASI) je dceřiná společnost General Atomics vyrábějící bezpilotní letadla a radarové systémy pro americké ozbrojené síly, nabízené na komerčním základě i dalším zákazníkům z celého světa.\n\n\n\n"}
{"id": "1476833", "url": "https://cs.wikipedia.org/wiki?curid=1476833", "title": "Říšský vikář", "text": "Říšský vikář\n\nŘíšský vikář ( \"Reichsvikar\", \"vicarius imperii\" nebo \"provisor imperii\") je někdejší vysoký úřad Svaté říše římské. Označoval správce, kteří v období mezi úmrtím císaře resp. krále a volbou resp. korunovací jeho nástupce (tedy v době interregna) zastupovali zemi a dočasně správovali zemi.\n"}
{"id": "1476838", "url": "https://cs.wikipedia.org/wiki?curid=1476838", "title": "Gerhard Gundermann", "text": "Gerhard Gundermann\n\nGerhard Gundermann (21. února 1955 Weimar ‒ 21. června 1998 Spreetal) byl německý písničkář. Je považován za jednoho z nejvýznamnějších folkrockových autorů a zpěváků v oblasti bývalé NDR. \n\nDramatické a lyrické tvorbě se Gerhard Gundermann věnoval už během studia důstojnické vysoké školy v Löbau. Po usazení v hornolužickém hornickém městě Hoyerswerda se stal vůdčí osobností pěveckého klubu Brigade Feuerstein, kterou proslavila zejména hudebně-divadelní představení pro děti.\nJako písničkář se představil poprvé v roce 1986, o rok později obdržel hlavní cenu na největším východoněmeckém písňovém festivalu, v roce 1988 pak vyšlo jeho první album „Männer, Frauen und Maschinen“. Během dalších deseti let následovala čtyři řadová alba, všechna víceméně v rockovém aranžmá. V 90. letech doprovázela Gundermanna obvykle skupina Seilschaft, koncertoval ale také sólově. \n\nUmělecky spolupracoval s rockovou skupinou Silly nebo s písničkářem Manfredem Maurenbrecherem. V roce 1994 vystupoval v Halle jako předskokan Boba Dylana. \nPoslední samostatný koncert zachycuje nahrávka „Krams - Das letzte Konzert“. Týden po tomto koncertu podlehl Gundermann náhlé mozkové příhodě. Bylo mu 43 let.\n\nGundermannův osobní život byl charakterizován napětím mezi dvěma světy, jimiž žil a mezi nimiž pendloval. Jedním byla hudební scéna, druhým hnědouhelný revír. Vedle tvůrčí a koncertní činnosti totiž Gundermann téměř po celý život pracoval jako bagrista v povrchovém dole Spreetal. Pro tuto nezvyklou kombinaci si vysloužil přízvisko \"zpívající bagrista\".\n\nSměnný provoz a poměrně tvrdé pracovní prostředí Gundermanna zároveň vysilovaly i inspirovaly. Většina jeho písní je v podstatě autobiografická. Lyrizuje v nich život obyčejného člověka v hornickém regionu se vším, co k němu patří. Přesvědčivý projev, srozumitelná poetika a z nich plynoucí popularita učinily z Gundermanna hlásnou troubu obyvatel lužického uhelného revíru.\n\nJako exponovaný zpěvák a autor byl vystaven zájmu Státní bezpečnosti, která ho jednak sledovala a jednak ho také na přelomu 70. a 80. let přiměla k aktivní spolupráci. Tato kapitola Gundermannova příběhu vyšla najevo v polovině 90. let.\n\nGundermannovy písně žijí dále v interpretaci několika revivalových hudebních skupin; zvláštní pozornost je jim věnována u příležitosti větších jubilejních koncertů (1998, 2008, 2015). Nejpřirozenějším pokračovatelem je původní skupina Seilchaft, jejímž frontmanem je od roku 2010 zpěvák Christian Haase.\nOd roku 1999 o Gundermannovům umělecký odkaz pečuje spolek přátel a příznivců Gundermanns Seilschaft e. V., který pořádá koncerty, výstavy a kolokvia a který svolává do Hoyerswerdy a Berlína každoroční gundermannovská setkání.\n\nV překladu zatím vyšly Gundermannovy písně pouze v holandském podání Johana Meijera. V roce 2018 se však v obci Grossräschen konalo mezinárodní sympozium Gundermanns Lieder in Europa, kde byl Gundermann překládán do více než 10 evropských jazyků. V současnosti (2019) je připravován zpěvník a kompilační nahrávka těchto překladů. \n\nU příležitosti 20. výročí úmrtí byl v létě 2018 uveden film Gundermann. Vedle písničkářova soukromého a hudebního života připomíná zejména jeho působení politické. Gundermann se totiž jako nadšený komunista a zároveň oblíbená veřejná osobnost zapletl nejen s komunistickou stranou, ale také se Státní bezpečností.\n\n"}
{"id": "1476840", "url": "https://cs.wikipedia.org/wiki?curid=1476840", "title": "Volba prezidenta Československa 1973", "text": "Volba prezidenta Československa 1973\n\nVolba prezidenta Československa proběhla 22. března 1973 ve Vladislavském sále Pražského hradu, na společné schůzi obou komor Federálního shromáždění, kterou vedl předseda Alois Indra. Armádní generál Ludvík Svoboda byl opětovně zvolen československým prezidentem.\n\n1. ledna 1969 vstoupil v platnost \"Ústavní zákon o československé federaci\" ustavující vznik České a Slovenské socialistické republiky, které byly reprezentovány společným Federálním shromážděním, které volilo prezidenta.\n\nV roce 1973 byl stávající prezident Ludvík Svoboda zvolený v roce 1968 opětovně nominován jako jediný kandidát. \n\nVolby se účastnilo 341 poslanců. Poslanci Sněmovny lidu odevzdali celkem 194 platných hlasů pro navrženého kandidáta. Plnou podporu získal Svoboda také v obou komorách Sněmovny národů. \n\n\n"}
{"id": "1476859", "url": "https://cs.wikipedia.org/wiki?curid=1476859", "title": "Dolná Streda", "text": "Dolná Streda\n\nDolná Streda je obec v Galanta na Slovensku. Leží na řece Váh, v severovýchodní části okresu. Její katastrální území má rozlohu 1347 ha. Žije zde obyvatel.\n\nV obci se nachází pozdně barokní římskokatolický kostel svatého Jakuba Staršího z roku 1781.\n\n\n"}
{"id": "1476862", "url": "https://cs.wikipedia.org/wiki?curid=1476862", "title": "Nancy Newhall", "text": "Nancy Newhall\n\nNancy Wynne Newhallová (9. května 1908 – 7. července 1974) byla americká kritička fotografie. Nejznámější je psaním textu doprovázející fotografie Ansela Adamse a Edwarda Westona, ale byla také široce publikovanou spisovatelkou o fotografii a americká kultuře.\n\nNewhallová se narodila v Nancy Wynne v Lynnu v Massachusetts a navštěvovala Smithovu školu. Vdala se za Beaumonta Newhalla, kurátora fotografie v Muzeu moderního umění v New Yorku. Na jeho místo zastupovala během jeho vojenské služby v druhé světové válce. Beaumont a Nancy měli syna Thea Christophera Newhalla.\n\nBěhem čtyřicátých let psala eseje o populárním umění a kultuře pro měnší magazíny a časopisy, ve kterých žádala společnost o větší naladění na umění a zejména na výtvarné umění. Newhallová se stále více zajímala o populární publikum než o akademické; v eseji z roku 1940 zkoumá možnosti nového televizního média pro popularizaci výtvarného umění a navrhuje techniky pro výuku umění a fotografie.\n\nDále argumentovala pro centrální fotografii pro pochopení a výuku americké historie (\"Výzkum\"). Newhallová se během tohoto období stýkala s fotografem Edwardem Westonem a úzkostlivě bojovala proti jeho kontroverznímu dílu čtyřicátých let 20. století, který vedle se zobrazoval zátiší, akty s válečnými předměty, jako například plynové masky.\n\nV roce 1945 napsala Newhallová text knihy \"Time in New England\" (\"Čas v New Englandu\") od Paula Stranda. Tímto dílem začala novou fázi své kariéry, ve které se stala zastáncem a ústředním průkopníkem žánru velkých sbírek fotografií. Nejznámější a nejvlivnější z nich je spolupráce s Anselem Adamsem \"This Is the American Earth\", publikovaná v roce 1960. Stejně jako Adams, Newhallová byla zapojena do klubu Sierra a často psala o Conservation movement.\n\nNancy a Beaumont strávili od roku 1946 tři letní období na Black Mountain College. Vedle přednášek a výuky Newhallová fotografovala vysokoškolský areál a jeho osobnosti, přičemž vznikly například portréty Leona Amina, Ilya Bolotowského, Gwendolyn Knight, Jacoba Lawrencea nebo Buckminstera Fullera. Některé práce Nancy a Beaumonta Newhallových jsou archivovány v Centru kreativní fotografie na Arizonské univerzitě v Tucsonu v Arizoně a ve výzkumném institutu Getty v Los Angeles v Kalifornii.\n\nZemřela 7. července 1974 v nemocnici St. Johns v Jackson Hole, Wyomin na zranění po nehodě na řece Snake River v národním parku Grand Teton.\n\nSoukromá sbírka Beaumonta a Nancy Newhallových byla věnována \"College of Santa Fe\" a stala se základem pro univerzitní Beaumont and Nancy Newhall Library.\n\nO práci Edwarda Westona napsala:\n\nWeston věřil v „masivní expozici“, kterou pak kompenzoval ručním zpracováním filmu ve slabé vývojce a individuální kontrolou každého negativu, který postupně vyvolával, aby získal správnou rovnováhu mezi světly a stíny, poznamenává Newhallová.\n\n\n"}
{"id": "1476866", "url": "https://cs.wikipedia.org/wiki?curid=1476866", "title": "Alicia de Larrocha", "text": "Alicia de Larrocha\n\nAlicia de Larrocha (23. května 1923 Barcelona – 25. září 2009 Barcelona) byla španělská klavíristka. Proslula jako interpretka Mozarta, Schumanna či Rachmaninova, pomohla též rozšířit slávu španělských skladatelů ve světě. Vyznačovala se velmi malou postavou, čemuž musela přizpůsobit techniku hry.\n\nVe třech letech se začala učit hrát na klavír. V pěti měla první koncert, v devíti nahrála první desku a v jedenácti vystoupila jako sólistka s Madridským symfonickým orchestrem. V roce 1947 vyjela na první evropské turné, roku 1955 poprvé hrála ve Spojených státech amerických. Získala čtyři ceny Grammy (1974, 1975, 1988 a 1991). Roku 1994 dostala Cenu kněžny asturské.\n\nByla dlouholetou ředitelkou Marshallovy akademie v Barceloně. Proslulými se stala její každoroční vystoupení na Mostly Mozart Festivalu v Lincolnově centru, kde prvně vystoupila roku 1971, naposledy pak roku 2003.\n"}
{"id": "1476869", "url": "https://cs.wikipedia.org/wiki?curid=1476869", "title": "Pavel Knolle", "text": "Pavel Knolle\n\nPavel Knolle (* 8. ledna 1967 Nový Bor) je český tanečník, kostýmní výtvarník, scenárista, choreograf, režisér a od roku 2010 vedoucí uměleckého souboru Laterny magiky.\n\nZákladní školu absolvoval v rodném Novém Boru. Vystudoval Taneční konzervatoř hl. m. Prahy (absolvoval v roce 1985). Po jejím ukončení nastoupil do angažmá jako tanečník v Laterně magice, tehdy samostatně fungující pod vedením jejího spoluzakladatele a v letech 1973–1992 uměleckého šéfa prof. Josefa Svobody. V letech 1987–1989 absolvoval vojenskou prezenční službu v Armádním uměleckém souboru, Následně se vrátil do Laterny magiky a vystupoval zde jako sólista ve většině představení. Také se zúčastnil se souborem řady zahraničních turné (mj. Vídeň, Montreal, Řím, Mnichov, Berlín, Tel Aviv, Madrid). Jako host spolupracoval s baletem Národního divadla, divadla F. X. Šaldy v Liberci, souborem Unia Nova a Dekkadancers. \n\nPostupně začal pracovat i jako asistent choreografie, tvůrce kostýmních návrhů, scenárista a režisér. Od roku 2010 je vedoucím uměleckého souboru Laterny magiky, začleněné do rámce Národního divadla.\n\nKostýmy a scény pro taneční a baletní inscenace realizoval také pro další česká divadla, např. Národní divadlo Brno, Divadlo F. X. Šaldy, Národní divadlo moravskoslezské, Severočeské divadlo opery a baletu Ústí nad Labem, Jihočeské divadlo. Spolupracuje také jako výtvarník se souborem \"Dekkadancers\" a \"Pražským komorním baletem\" s choreografy a tanečníky Ondřejem Vinklátem, Štěpánem Pecharem a Markem Svobodníkem.\n\nS choreografem Davidem Slobašpyckým založil na začátku 90. let 20. století zájezdový soubor \"Pražský festivalový balet\". Se souborem se zúčastnil několika zahraničních turné (mj. USA, Portugalsko, Čína, Turecko).\n\n\n\n\n\n\n\n"}
{"id": "1476871", "url": "https://cs.wikipedia.org/wiki?curid=1476871", "title": "Fara v Chotovinách", "text": "Fara v Chotovinách\n\nFara v Chotovinách s číslem popisným 2 je barokní budova, vystavěná v 18. století. Od roku 1963 patří mezi kulturní památky.\n\nFara s areálem se nachází v Chotovinách na návrší, jižně od kostela svatého Petra a Pavla. Stavba je patrová s obdélným půdorysem a valbovou střechou, její hlavní průčelí je obráceno k severu. Na severozápadní nároží navazuje ohradní zeď s pilířovou bránou do dvora. V severozápadní části areálu stojí stodola, kolna a chlév. Jižně od areálu se rozprostírá rozlehlá ovocná zahrada. Exteriéry jsou prosté, interiéry dochované.\n\nFara byla vystavěna mezi lety 1780 a 1781 nákladem kardinála Migazziho.\n"}
{"id": "1476876", "url": "https://cs.wikipedia.org/wiki?curid=1476876", "title": "Jan Povýšil", "text": "Jan Povýšil\n\nJan Povýšil (* 11. dubna 1982) je český fyzicky handicapovaný plavec.\n\nSportu se věnuje již od dětství. Původně hrál závodně pozemní hokej a věnoval se i vodnímu pólu. V roce 1997 se mu v jeho patnácti letech stal v aquaparku při jízdě na toboganu na školním výletě v Itálii úraz, při němž si rozdrtil šestý krční obratel. \n\nOd té doby je paraplegik, po úraze se přeorientoval na plavání. Na paralympijských hrách dosud získal celkem pět bronzových medailí. První medaili přivezl z Letních paralympijských her v Sydney. Na letní paralympiádě v Pekingu v roce 2008 získal hned tři medaile a o čtyři roky později získal bronzovou medaili i na paralympiádě v Londýně. Na MS v Mexiko City získal zlatou medaili na 50 m volným způsobem.\n\nVedle sportu se věnuje také fotografování.\n\nVe volbách do Evropského parlamentu v květnu 2019 kandidoval jako nestraník na 2. místě kandidátky hnutí ESO, ale nebyl zvolen.\n"}
{"id": "1476883", "url": "https://cs.wikipedia.org/wiki?curid=1476883", "title": "Bosyně (zámek)", "text": "Bosyně (zámek)\n\nBosyně je tvrz přestavěná na zámek ve stejnojmenné vesnici u Vysoké v okrese Mělník. Od čtrnáctého století sloužila jako panské sídlo malého statku. Později se stala součástí větších panství a chátrala, ale za Lobkoviců byla obnovena a Pachtové z Rájova ji nechali přestavět v barokním slohu. Zámecký areál je od roku 1966 chráněn jako kulturní památka.\n\nPanské sídlo stávalo v Bosyni již od čtrnáctého století, kdy bývala vesnice rozdělena mezi několik majitelů. Byla jím tvrz připomínaná poprvé roku 1408, kdy na ní sídlil Jan Homut. Jeho potomkům patřila až do roku 1675. Patřil k nim Radslav Homut zmiňovaný roku 1432 a snad také v roce 1440. Roku 1465 byl poprvé zmíněn Jan Homut, který se oženil s Annou z Počapel. Dalším členem rodu a majitelem tvrze se stal Jindřich Homut, který na tvrzi pojistil věno manželce Marianě z Kokořova. Zemřel okolo roku 1540 a malé panství po něm zdědilo sedm synů.\n\nNejstarším z Jindřichových synů byl Jiří Homut, který rozšířil bosyňské panství o Chodeč a dvůr v Bosyni, který do té doby patřil městu Mělník. Roku 1575 však část vesnice včetně tvrze prodal Jiřímu Kaplířovi ze Sulevic. Ten statek rozšířil o pět vesnic a celý jej roku 1587 prodal Albrechtovi Pětipeskému z Chyš. Pětipeští z Chyš Bosyni připojili k byšickému panství, a nepotřebná tvrz v Bosyni chátrala. Albrecht zemřel roku 1596 a panství připadlo Václavu Felixovi Pětipeskému, který se zúčastnil stavovského povstání v letech 1618–1620. Za to byl odsouzen ke ztrátě veškerého majetku a zkonfiskované byšické panství koupila roku 1623 Polyxena z Lobkovic.\n\nLobkovicové tvrz nejspíše obnovili a Václav Eusebius Popel z Lobkovic bosyňský statek v roce 1668 prodal Václavu Silvestrovi Smrčkovi ze Mnichu. Hned následujícího roku jej od Václava koupil Daniel Pachta z Rájova. Bosyně v té době patřila k liblickému panství. Pachtům, kteří tvrz přestavěli na barokní zámek, Bosyně patřila až do roku 1845, kdy ji získal hrabě Fridrich Deym. Ve druhé polovině dvacátého století zámecký areál využíval státní statek.\n\nHlavní zámecká budova je jednopatrová a má obdélníkový půdorys. V přízemí se nachází velký sál s povalovým stropem. K památkově chráněnému areálu patří také chlévy, dlouhá přízemní stodola a pozemky obehnané zbytky ohradní zdi. Všechny budovy obklopují nepravidelný dvůr.\n\n"}
{"id": "1476887", "url": "https://cs.wikipedia.org/wiki?curid=1476887", "title": "Sakarya", "text": "Sakarya\n\nSakarya má více významů:\n"}
{"id": "1476889", "url": "https://cs.wikipedia.org/wiki?curid=1476889", "title": "Kašna (Štramberk)", "text": "Kašna (Štramberk)\n\nKašna se nachází uprostřed Náměstí v Štramberku v okrese Nový Jičín. Kašna byla zapsána do Ústředního seznamu kulturních památek ČR před rokem 1988 a je součástí městské památkové zóny.\n\nPo zavedení vodovodu ve Štramberku byla v roce 1898 uprostřed náměstí na terasovitém schodišti postavena novorenesanční kašna. Na této terase vyrovnávající nerovnosti terénu spočívá polygonální pískovcová nádrž, v jejímž středu je na betonovém soklu litinová fontána, kterou vyrobily železárny v Blansku. Litinová fontána má zvonový podstavec zdobený festony, akanty a květy a členěný prstenci. Na něj nasedá plochá mísa s dekorem mušle, na níž je socha bohyně Hygie, oděné do zřasených šatů. Na pravém rameni drží amforu zakončenou mísou, ze které tryská voda. Ta padá do dolní mísy a pak do pískovcové nádrže.\n\nPod pumpou vedle kašny je studna městského pivovaru.\n\n\n"}
{"id": "1476892", "url": "https://cs.wikipedia.org/wiki?curid=1476892", "title": "Etropole", "text": "Etropole\n\nEtropole () je město ležící ve středním Bulharsku, v Etropolské kotlině na severních svazích Staré planiny. Je správním střediskem stejnojmenné obštiny a má zhruba 10 tisíc obyvatel.\n\nVznik sídla je datován do 7. nebo 6. století př. n. l. ve spojitosti s thráckým osídlením údolí vedoucích k průsmykům ve Staré planině. Traduje se, že zde Thrákové v roce 339 př. n. l. přepadli makedonského krále Filipa II. na jeho návratu z tažení proti Skythům, ranili ho a zmocnili se jeho kořisti. Vykopávky obsahující množství řeckých a makedonských mincí svědčí o existenci významného trhového sídliště na křižovatce tehdejších obchodních cest.\n\nBěhem první a druhé Bulharské říše bylo sídlo významným producentem železa, mědi a zlata. V roce 1158 byl založen nedaleký Etropolský klášter. Později zde žili vojnuci, kteří chránili horské průsmyky. V 16. století se zde usídlili Sasové a rozvinuli tu hornictví a zpracování kovů pomocí hamrů. V důsledku toho došlo rozvoji rukodělných řemesel, takže zde bylo v roce 1820 napočítáno 42 rozličných řemesel. Spolu s hospodářskou prosperitou vzkvétal i kulturní život. Ve zdejším klášteře byla v roce 1613 zřízena církevní škola a byly zde pořízeny opisy 76 biblických a bohoslužebných bulharských rukopisů. V letech 1828 a 1830 byly ve městě založeny veřejní školy – nejdříve chlapecká, pak dívčí. \n\nV roce 1865 byla zprovozněna nová silnice ze Sofie na sever, která vedla přes Orhanii, a přesun obchodní trasy měl za následek pokles významu Etropole. Během rusko-turecké války se sem po pádu Plevna soustředila turecká vojska ve snaze bránit Rusům v překročení Staré planiny. Etropole byla osvobozena 24. listopadu 1877 po třídenní bitvě a následně se stala součástí Bulharského knížectví.\n\nVe městě žije 9 913 stálých obyvatel a je zde trvale hlášeno 11 418 obyvatel. Podle sčítání 1. února 2011 bylo národnostní složení následující:\n"}
{"id": "1476893", "url": "https://cs.wikipedia.org/wiki?curid=1476893", "title": "Stefan Stangl", "text": "Stefan Stangl\n\nStefan Stangl [štefan štangl] (* 20. října 1991, Wagna) je rakouský fotbalový obránce a reprezentant, od července 2019 bez angažmá. Mimo Rakousko působil na klubové úrovni na Slovensku. Nejčastěji nastupuje na levém kraji obrany, jedná se o moderního obránce, který kromě defenzivy dokáže podpořit i ofenzivu. \n\nSvoji fotbalovou kariéru začal v týmu SV Lebring Jugend, odkud v mládeži zamířil do Sturmu Graz. V průběhu sezony 2008/09 se propracoval do seniorské kategorie, kde však převážně nastupoval za rezervu nebo hostoval v jiných mužstvech, konkrétně hrál za kluby SV Grödig a SV Horn. Za \"áčko\" Grazu odehrál pouze jeden ligový zápas, avšak s celkem se na podzim 2011 po neúspěchu v předkolech Ligy mistrů UEFA představil v základní skupině L Evropské ligy UEFA, kde Sturm Graz v konfrontaci s týmy FK Lokomotiv Moskva (Rusko), AEK Athény (Řecko) a RSC Anderlecht (Belgie) skončil na čtvrtém místě a do jarní části nepostoupil. V červenci 2013 odešel do Wieneru Neustadt, ve kterém strávil rok.\n\nPřed ročníkem 2014/15 přestoupil do Rapidu Wien. Svůj první ligový zápas v dresu Rapidu odehrál v sedmém kole hraném 31. srpna 2014 v souboji s mužstvem SV Grödig, tedy proti svému bývalému zaměstnavateli. Utkání skončilo výhrou 2:0, Stangl nastoupil na celé střetnutí. V sezoně 2014/15 si připsal celkem 15 ligových startů.\n\nNa podzim 2015 s Vídni postoupil přes slavný nizozemský klub AFC Ajax (remíza 2:2 a výhra 3:2) do čtvrtého předkola - play-off Ligy mistrů UEFA. V něm Stangl proti Šachtaru Doněck nehrál, Rapid přes tento celek po prohře 0:1 a remíze 2:2 nepostoupil a kvalifikoval se do základní skupiny B Evropské ligy UEFA, když hráč se svým celkem v konfrontaci s týmy Villarreal CF (Španělsko), FK Dinamo Minsk (Bělorusko) a FC Viktoria Plzeň skončil na prvním místě tabulky a na jaře 2016 se představil v šestnáctifinále, kde Vídeň vypadla po prohrách 0:6 a 0:4 s mužstvem Valencia CF.\n\nPoprvé v ročníku se střelecky prosadil ve čtvrtém kole proti Austrii Wien (výhra 5:2), trefil se v 17. minutě a svým gólem otevřel skóre zápasu. Svoji druhou branku v sezoně dal 4. 10. 2015, ale domácí porážce 1:2 s Red Bullem Salzburg nezabránil. Následně skóroval v 15. a 16. kole, kdy vsítil po jednom gólu v soubojích s kluby SV Mattersburg (výhra 6:1) a SC Rheindorf Altach (výhra 3:1). Popáté v ročníku se prosadil v odvetě s Mattersburgem (výhra 3:0), když ve 44. minutě zvyšoval na 2:0. Za rok nastoupil celkem k 26 utkáním v lize.\n\nV létě 2016 se stal tehdy nejdražším obráncem v historii Rakouska, když přestoupil z Rapidu do Red Bullu Salzburg za 1,65 milionů €. S úřadujícím mistrem uzavřel kontrakt do roku 2020. Ligový debut v dresu Salzburgu zaznamenal 30. 7. 2016 ve druhém kole proti týmu Wolfsberger AC (remíza 1:1), odehrál celé střetnutí. V prosinci 2016 se o jeho služby zajímal ruský celek Terek Groznyj, avšak z angažmá nakonec sešlo. V sezoně 2016/17 vybojoval se Salzburgem „double“, tzn. ligový titul a triumf v domácím poháru, v následujícím ročníku získal s mužstvem titul v lize. V dresu Red Bullu zaznamenal během svého působení osm ligových zápasů, v červenci 2018 v mužstvu předčasně skonči a byl půl roku bez angažmá.\n\nPřed jarní částí ročníku 2017/18 odešel ze Salzburgu na půlroční hostování do Austrie Wien. V dresu tohoto klubu debutoval v derby ve 21. kole hraném 4. 2. 2018 v souboji s Rapidem Wien, tedy se svým bývalým celkem. Stangl odehrál při remíze 1:1 celých devadesát minut. Na jaře 2018 nastoupil k deseti střetnutím v lize.\n\nV únoru 2019 podepsal jako volný hráč kontrakt na půl roku se slovenským týmem ŠK Slovan Bratislava a rozšířil konkurenci na levém kraji obrany, kde měli \"belasí\" k dispozici pouze Artema Suchockyje. Vybral si dres s číslem 20. Ligový debut v dresu Slovanu Bratislava absolvoval 5. května 2019 v sedmém kole nadstavbové části proti mužstvu MFK Ružomberok (prohra 2:3), odehrál 57 minut. V sezoně 2018/19 získaly \"belasý\" mistrovský titul, na kterém se Stangl částečně podílel. Na jaře 2019 odehrál pouze jedno ligové utkání. V květnu téhož roku ve Slovanu po konci smlouvy skončil. \n\nAktuální k 26. květnu 2019\n\nV A-týmu Rakouska debutoval pod švýcarským trenérem Marcelem Kollerem v přátelském zápase hraném ve Vídni 15. listopadu 2016 proti reprezentaci Slovensku (remíza 0:0), na hrací plochu přišel v 69. minutě.\n\n"}
{"id": "1476896", "url": "https://cs.wikipedia.org/wiki?curid=1476896", "title": "Robert Kerndl", "text": "Robert Kerndl\n\nRobert Kerndl (* 25. května 1971 Brno) je český politik a právník, od roku 2006 zastupitel města Brna (v letech 2010 až 2014 též radní města a od roku 2018 pak náměstek primátorky), od roku 2002 zastupitel městské části Brno-střed (v letech 2002 až 2014 též radní MČ), člen ODS.\n\nJeho otcem je zpěvák Laďa Kerndl. Vystudoval právo na Právnické fakultě Masarykovy univerzity (získal titul JUDr.).\n\nV letech 2010 až 2014 byl předsedou představenstva akciové společnosti \"Teplárny Brno\", funkci opět zastává od roku 2018. Stejně tak byl v letech 2010 až 2013 místopředsedou představenstva akciové společnosti \"SAKO Brno\", funkci opět zastává od roku 2018. V minulosti také působil jako člen dozorčí rady akciové společnosti \"Brněnské komunikace\" (2007 až 2010), místopředseda dozorčí rady akciové společnosti \"Technické sítě Brno\" (2011 až 2013) či v představenstvu akciové společnosti \"Dopravní podnik města Brna\" (2006 až 2014). V roce 2015 uváděl, že vlastní společnost pro zprostředkování a poradenství v umělecké branži (domlouvá např. koncerty).\n\nRobert Kerndl žije v Brně, konkrétně v městské části Brno-střed. Je ženatý, má dva syny. Ve volném čase se věnuje sportu, rodině a hudbě.\n\nOd roku 2000 je členem ODS, předsedá oblastnímu sdružení ODS Brno-město.\n\nV komunálních volbách v roce 2002 byl za ODS zvolen zastupitelem městské části Brno-střed a stal se též radním MČ. Obě funkce obhájil ve volbách v letech 2006 a 2010. Další obhajoba mandátu proběhla ve volbách v roce 2014, ve funkci radního ale nepokračoval. Uspěl také ve volbách v roce 2018, tentokrát na kandidátce subjektu „\"Občanská demokratická strana s podporou Svobodných\"“.\n\nV komunálních volbách v roce 2006 byl za ODS zvolen zastupitelem města Brna. Mandát zastupitele města pak obhájil ve volbách v roce 2010 a v listopadu 2010 se stal radním města. Také ve volbách v roce 2014 obhájil mandát zastupitele města, ale skončil ve funkci radního. Rovněž ve volbách v roce 2018 byl zvolen zastupitelem města, a to na kandidátce subjektu „\"Občanská demokratická strana s podporou Svobodných\"“. Dne 20. listopadu 2018 se stal 4. náměstkem primátorky města Brna pro oblast investic, dopravy, implementace evropských fondů a sociálních služeb.\n"}
{"id": "1476899", "url": "https://cs.wikipedia.org/wiki?curid=1476899", "title": "Rétság", "text": "Rétság\n\nRétság [réčág] (, ) je město v Maďarsku v župě Nógrád. Nachází se pod pohořím Börzsöny, asi 66 km jihozápadně od župního města Salgótarjánu a je správním městem stejnojmenného okresu. V roce 2018 zde žilo 2 705 obyvatel. Podle údajů z roku 2011 zde žilo 85,3 % Maďarů, 3,3 % Romů, 1,6 % Slováků a 0,7 % Němců.\n\nNejbližšími městy jsou Balassagyarmat a Vác. Blízko jsou též obce Bánk, Berkenye, Diósjenő, Nőtincs, Nógrád, Szendehely, Tereske a Tolmács.\n\nNachází se zde letiště Rétság-Tolmács.\n"}
{"id": "1476900", "url": "https://cs.wikipedia.org/wiki?curid=1476900", "title": "Progress M1-7", "text": "Progress M1-7\n\nProgress M1-7, podle NASA také označovaný jako Progress 6 nebo 6P, byla ruská kosmická loď typu Progress, která nesla zásoby k Mezinárodní vesmírné stanici. Konkrétně šlo o typ Progress-M1 11F615A55 se sériovým číslem 256. \n\nProgres M1-7 vynesla raketa Sojuz-FG ze startovacího komplexu č. 1 na kosmodromu Bajkonur. Start se uskutečnil 26. listopadu 2001 v 18:24:12 GMT. Kosmická loď se 28. listopadu v 19:43:02 GMT připojila na zadní port modulu \"Zvezda.\" Při testu hermetičnosti spojení se zjistilo nedokonalé spojení. Po analýze ruskými techniky došlo 3. prosince k neplánovanému výstup do vesmíru, při kterém byl odstraněn těsnící kroužek, který vypadl z odlétající lodě Progress M-45. Po jeho odstranění byla hermetičnost spoje obnovena. \n\nProgress M1-7 strávil u ISS tři a půl měsíce, k odpojení došlo 19. března 2002 v 17:43 GMT a uvolnil tak místo pro Progress M1-8. K deorbitaci došlo 20. března v 01:27 GMT. Kosmická loď zanikla při průchodu atmosférou nad Tichým oceánem, přičemž zbylé trosky dopadly do oceánu kolem 02:20 GMT. \n\nProgress M1-7 nesl na stanici zásoby včetně potravin, vody a kyslíku pro posádku a vybavení pro vědecký výzkum. Na palubě měl i družici Kolibri-2000, která byla vypuštěna 19. března 2002 v 22:28 GMT, několik hodin po odpojení od ISS. \n\n"}
{"id": "1476901", "url": "https://cs.wikipedia.org/wiki?curid=1476901", "title": "Duathathor-Henuttawy", "text": "Duathathor-Henuttawy\n\nDuathathor-Henuttawy, Henuttawy či Hentawwy \"\"Uctívačka Hathor; Paní Obou zemí\")\" byla staroegyptská princezna, která se později stala královnou.\n\nByla pravděpodobně dcerou Ramesse XI., posledního panovníka 20. dynastie a Tentamon. Její zařazení do královské rodiny konce 20. a počátku 21. dynastie není zcela jisté a otázka jejího původu není dosud uzavřena. Byla držitelkou několika titulů, včetně titulu \"\"Královská dcera\", \"Královská manželka\", \"Královská matka\", \"Paní obou zemí\", \"Dcera velké královské manželky\", \"První ze zpěvaček Amona\", \"Matka velké královské manželky\", \"Matka nejvyššího kněze boha Amona\" a \"Matka generalisima\"\". E. F. Wente se domníval, že byla dcerou Nesbanebdžeda a královny Tentamon (z 21. dynastie), manželkou Pinodžema I. a matkou Psusennese I. a jeho ženy Mutnodjmet, velekněze boha Amona Menkheperreho a Božské manželky Amona Maatkare. Kitchen vysvětloval všechny tituly tím, že v daném období žily dvě ženy tohoto jména. Wente ji uvádí jako ženu thébského Amonova velekněze Pinodžema I., který v podstatě vládl hornímu Egyptu a později si přisvojil titul faraona.\nJejí tituly pomáhají s identifikací, které z dětí Pinodžema I. byly i její. Jedním z nich byl Psusennes I., který se stal faraonem v Džanetu, a jeho žena Mutnedjmet. Dále šlo o dceru Maatkare, která se stala božskou manželkou Amona. Je také pravděpodobné, že byla matkou Henuttawy, která je vyobrazena po boku Maatkare a Mutnedjmety v Karnaku. Složitější je identifikovat velekněze, kterého zmiňuje jeden z jejích dalších titulů. Hned tři synové Pinodžema I. zastávali funkci Amonova velekněze, jmenovitě Masaharta, Djedkhonsuefankh a Menkheperre. Mohla být tedy matkou jedno či více z nich.\n\nNiwiński se domníval, že Henuttawy byla dcerou Ramesse XI. a Tentamon. Dodson identifikoval dvě královny tohoto jména. Jedna byla manželkou Ramesse XI. a matkou Henuttawy. Její jméno je zmíněno v pohřebním papyru královny Henuttawy. Další královna jménem Tentamon byla pravděpodobně dcerou Ramesse XI. a sestrou Henuttawy, která se provdala za Nesbanebdžeda. Tato Tentamon je zmíněna v \"Příběhu z Wenamonu\", což je literární text napsaný ve starověké egyptštině hieratickým písmem.\n\nNěkolikrát je zmiňována se jménem vepsaným do kartuše a titulem \"královna\" na předmětech pocházejících ještě z doby před nástupem jejího manžela na trůn. Konkrétně jde o kalich nalezený v Džanetu, překlad dveří a reliéf v chrámu boha Chonsu v Karnaku. Později je zmíněna na stále v Gebtu (dnešní Qift), v chrámu Mut v Karnaku a na několika dalších předmětech nalezených v hrobce jejího syna v Džanetu. Je také vyobrazena na fasádě chrámu boha Chonsu v Karnaku.\n\nJejí mumie a rakve byly nalezeny v tajné skrýši DB320 vedle několika dalších mumií z její rodiny. Původně byla pohřbena jinde, ale toto původní místo není dnes známé. Mumie byla nalezena v soustavě dvou dřevěných rakví, které musely být původně pokryty zlatem, ale tato vrstva se nedochovala. Nyní se nachází v Egyptském muzeum v Káhiře. Již dříve byla poškozena vykradači hrobů, kteří poškodili hrudní oblast, když se snažili získat skaraba umístěného v oblasti srdce. Její obličej byl také poškozen, Kvůli procesu mumifikace, kdy byla pod lidskou kůži vkládána lněná plátna, byl poškozen její obličej. Toto vkládání plátna pod kůži bylo běžnou praxí během 20. dynastie.\n\nAuguste Mariette zakoupil dva velké pohřební papyrové svitky, o kterých si myslel, že patřily královně Henuttawy.\n"}
{"id": "1476902", "url": "https://cs.wikipedia.org/wiki?curid=1476902", "title": "Luděk Brábník", "text": "Luděk Brábník\n\nLuděk Brábník (6. září 1926 Stračí – 30. září 1989 Praha) byl český hokejista, hokejový trenér, sportovní komentátor a novinář. V roce 2014 byl uveden do Síně slávy českého hokeje. V roce 2018 mu byl věnován jeden z dílů pořadu Legendární komentátoři s názvem \"Komentátor a odborník v jedné osobě\".\n\nLuděk Brábník byl aktivní hokejista, hrál za Bohemians a Slavii, později funkcionář a trenér. V letech 1953–1960 byl předsedou komise mládeže celostátního hokejového ústředí. V závěru jeho předsednictví byly položeny základy dorostenecké reprezentace, která v Československu (v zemi mistrů světa) do té doby neexistovala. V roce 1957 absolvoval trenérskou školu tehdejšího ITVS (Institut tělesné výchovy a sportu Univerzity Karlovy), obor lední hokej, později získal i doktorát FFUK. Trénoval dorostenecký reprezentační výběr, Slavii Praha, Motorlet / I. ČLTK Praha, reprezentaci Norska nebo Mladou Boleslav.\n\nV roce 1966 se stal komentátorem Československé televize (komentoval především hokej a tenis). V roce 1977 byl však z politických důvodů vyhozen za výrok při mezistátním utkání mezi ČSSR a SSSR o hráčích s písmeny CCCP na dresech (vyslovenými foneticky).\nZnámý se stal jeho výrok při komentování hokeje: \"Šance jako hrom!\", který používají čeští komentátoři i v 21. století. \n\nPoté pracoval až do roku 1987 v redakci týdeníku Stadión, jeho hokejové portréty se ale objevily i v jiných publikacích. Napsal několik knih se sportovní tematikou.\n\n\n"}
{"id": "1476903", "url": "https://cs.wikipedia.org/wiki?curid=1476903", "title": "Leskava", "text": "Leskava\n\nLeskava je potok v Jihomoravském kraji v Česku. Je dlouhý 10 km, plocha povodí činí přibližně 20,64 km² a vlévá se do Svratky jako pravostranný přítok. Většina jeho toku vede územím Brna.\n\nPramení v Bobravské vrchovině pod vrchem Hradisko, asi jeden a půl kilometru severozápadně od Bosonoh, v nadmořské výšce přibližně 290 m. Tok se orientuje východním směrem a po prvním kilometru své délky vtéká do Bosonoh. Přibližuje se k dálnici D1 a rovnoběžně s ní protéká v Dyjsko-svrateckém úvalu Starým Lískovcem a Dolními Heršpicemi, kde se v nadmořské výšce 193 metrů vlévá do řeky Svratky.\n"}
{"id": "1476904", "url": "https://cs.wikipedia.org/wiki?curid=1476904", "title": "Algyő", "text": "Algyő\n\nAlgyő (vyslovováno [alďé], ) je velká obec v Maďarsku v župě Csongrád, spadající pod okres Szeged. Nachází se asi 5 km severozápadně od Szegedu. V roce 2015 zde žilo 5 088 obyvatel. Dle údajů z roku 2011 tvoří 86,8 % obyvatelstva Maďaři, 1,9 % Romové, 0,4 % Němci, 0,4 % Srbové a 0,3 % Rumuni.\n\nAlgyő leží u řeky Tiszy, v blízkosti prochází dálnice M43. Sousedními městy jsou Hódmezővásárhely, Makó a Szeged, sousední vesnicí Maroslele.\n"}
{"id": "1476906", "url": "https://cs.wikipedia.org/wiki?curid=1476906", "title": "Izabella Wołłejko-Chwastowicz", "text": "Izabella Wołłejko-Chwastowicz\n\nIzabella Lucyna Wołłejko-Chwastowicz je polská diplomatka, od 1. února 2019 je generální konzulka Polské republiky v Ostravě.\n\nIzabella Wołłejko-Chwastowicz je absolventkou Univerzity Karlovy a Jagellonské univerzity (evropská studia). Studovala také na Vysoké škole obchodní ve Varšavě.\n\nOd roku 2003 státní úředník civilní služby. V letech 1999–2000 pracovala v Maršálskovském úřadě Malopolského vojvodství, kde se zabývala mimo jiné mezinárodní spoluprací se zahraničními partnery – Prešovským a Žilinským krajem. V letech 2000–2001 pracovala v diplomatickém protokolu předsedy vlády. V letech 2001–2006 v Úřadu pro elektronickou komunikací.\n\nOd roku 2006 na Ministerstvu zahraničních věcí. V letech 2012–2016 působila jako konzulární rada na Velvyslanectví Polské republiky v Praze. V roce 2016 zastávala funkci zástupkyně ředitele Odboru veřejné a kulturní diplomacie, od roku 2017 do roku 2018 byla ředitelkou Odboru pro personalistiku a vzdělávání a následně ředitelkou Bezpečnostního odboru. Od 1. února 2019 generální konzulka Polské republiky v Ostravě.\n\nV roce 2016 jí byla udělena medaile \"Pro patria\". Je vdaná, má jednu dceru.\n"}
{"id": "1476908", "url": "https://cs.wikipedia.org/wiki?curid=1476908", "title": "Don Shirley", "text": "Don Shirley\n\nDon Shirley (29. ledna 1927 Pensacola, Florida – 6. dubna 2013 New York) byl americký klavírista a hudební skladatel. Spojoval klasickou hudbu s jazzem, a vytvořil tak svůj osobitý hudební styl.\n\nDon Shirley se narodil na Floridě, ale byl synem jamajských imigrantů. Jeho matka byla učitelka a otec kněz episkopální církve. Na klavír začal hrát už ve dvou letech a v hudbě byl považován za zázračné dítě. V 10 letech zvládal velkou část standardního koncertního repertoáru. Profesionální debut absolvoval v 18 letech s Boston Pops.\n\nKdyž mu bylo přes 20 let, jeho impresário mu řekl, že pro americké publikum není černý pianista akceptovatelný a že by se měl raději věnovat populární hudbě a jazzu. Začal hrát v nočních klubech a míšením stylů vytvořil vlastní hudební žánr. S basistou a violoncellistou založil \"Don Shirley Trio\". Neměl rád, když byl označován jako \"jazzový hudebník\". „Jeho vztah k jazzu kolísal mezi láskou a nenávistí,“ řekl jeho přítel ze studií Kappeyne van de Coppello.\n\nDon Shirley žil přes 50 let v bytě přímo nad koncertní síní Carnegie Hall.\n\nK jeho obdivovatelům patřil Igor Fjodorovič Stravinskij nebo Sarah Vaughan. \n\n\n"}
{"id": "1476910", "url": "https://cs.wikipedia.org/wiki?curid=1476910", "title": "Tobiáš z Benešova (probošt)", "text": "Tobiáš z Benešova (probošt)\n\nTobiáš z Benešova, též zvaný Dobeš z Benešova, († 1261 Benešov) byl příslušník šlechtického rodu Benešovců, třetí syn zakladatele rodu Beneše z Benešova. Byl staroboleslavský a podle některých zdrojů též pražský probošt. Byl strýcem pozdějšího pražského biskupa Tobiáše z Bechyně, též shodně zvaného Tobiáš z Benešova.\n\nV roce 1247 Tobiáš dle narativních pramenů věnoval místo rodového sídla v Benešově řádu menších bratří pro založení kláštera. Podle nepodložených zdrojů také do téhož kláštera vstoupil. Za rodového kronikáře Benešovců byl také považován údajný menší bratr Beneš Minorita, předpokládaný autor latinské kroniky českých zemí.\n"}
{"id": "1476914", "url": "https://cs.wikipedia.org/wiki?curid=1476914", "title": "Socha svatého Donáta (Stará Skřeněř)", "text": "Socha svatého Donáta (Stará Skřeněř)\n\nSocha svatého Donáta se nalézá na severním okraji vesnice Stará Skřeněř u silnice vedoucí do Starého Bydžova v okrese Hradec Králové. Barokní pískovcová socha z roku 1732 od neznámého autora je chráněna od 18. května 2006 jako kulturní památka ČR. Národní památkový ústav tento sloup uvádí v katalogu památek pod rejstříkovým číslem ÚSKP 101858.\n\nBarokní socha svatého Donáta z Munstereifelu z roku 1732 byla postavena nákladem Františka Michala z Martinic u tehdejšího panského dvora a ovčína. \n\nSocha je umístěna na trojdílném silně kónickém podstavci s lehce konkávně vydutým středem a bohatě profilovaná římsou. Na čelní straně podstavce je reliéfní korunovaný alianční znak Marie hraběnky Nosticové a Františka Michala z Martinic v kartuších. Okolo koruny je vročení 1732. Pod znakem je vysekaný nápis: „AFLILOURE / ET / TEMPESTATE / LIBERANOS / SANCTE DONATO„. \n\nSvětce představuje postava v odění římského vojáka ve vysokých botách, krátké suknici, s pláštěm přes záda, sepjatým sponou na prsou. V pravé ruce drží palmu, odhrnujíc přitom plášť, v levé nádobku.\n\n\n"}
{"id": "1476918", "url": "https://cs.wikipedia.org/wiki?curid=1476918", "title": "Socha svatého Jana Nepomuckého (Vysočany, Nový Bydžov)", "text": "Socha svatého Jana Nepomuckého (Vysočany, Nový Bydžov)\n\nSloup se sochou svatého Jana Nepomuckého se nalézá na návsi ve vesnici Vysočany u křižovatky vedoucí do Nového Bydžova v okrese Hradec Králové. Barokní pískovcová socha z roku 1719 od neznámého autora je chráněna od 23. března 2006 jako kulturní památka ČR. Národní památkový ústav tento sloup uvádí v katalogu památek pod rejstříkovým číslem ÚSKP 101766.\n\nBarokní sloup se sochou svatého Jana Nepomuckého v tradičním ikonografickém pojetí oděného v kanovnickém rouchu se zlacenou svatozáří s pěticípými hvězdami se nalézá na travnatém vyvýšeném ostrůvku na návsi. Socha světce v podživotní velikosti z jemnozrnnného šedého pískovce je umístěna na štíhlém toskánském sloupu s hranolovou hlavicí s vročením LP 1719. Svatý Jan Nepomucký pravou rukou objímá krucifix, levou přidržuje palmovou ratolest.\n\n\n"}
{"id": "1476922", "url": "https://cs.wikipedia.org/wiki?curid=1476922", "title": "Alexej Maršalov", "text": "Alexej Maršalov\n\nAlexej Maršalov (; * 1994 Malaja Višera) je ruský horolezec a reprezentant v ledolezení, bronzový medailista z mistrovství Evropy.\n\n"}
{"id": "1476926", "url": "https://cs.wikipedia.org/wiki?curid=1476926", "title": "Jaroslav Novák (grafik)", "text": "Jaroslav Novák (grafik)\n\nJaroslav Novák, křtěný Jaroslav Antonín (15. září 1890 Brandýs nad Labem – 1. ledna 1943 tamtéž), byl český malíř a grafik amatér.\n\nNarodil se v Brandýse nad Labem do rodiny truhláře Františka Nováka. Po absolvování základního vzdělání se vyučil u svého otce truhlářem. Byl autodidakt, umělecké vlohy měl od raného mládí a svou píli dosáhl vysokého mistrovství v technikách leptu a dřevorytu. Ve své profesi truhláře byl rovněž velmi zručný a dovedl postavit dobré housle či violoncello, na které úspěšně hrál. Zpočátku se soustředil především na grafiku, později se věnoval i malbě. Vytvořil mnoho grafických listů, Ex libris, ilustrací v muzejních ročenkách a pohlednic, věnoval se též reklamní tvorbě a bibliofilským tiskům. Ve svých dílech zachycoval mizející zákoutí Brandýsa, Staré Boleslavi a nepomíjel ani polabskou krajinu. Rovněž se okrajově věnoval kresleným vtipům, které vycházely v Humoristických listech. Zemřel na Nový rok roku 1943 v Brandýse nad Labem.\n\n\n\n\n"}
{"id": "1476928", "url": "https://cs.wikipedia.org/wiki?curid=1476928", "title": "Battle royale", "text": "Battle royale\n\nBattle royale je videoherní žánr, který kombinuje přežití, průzkum a soupeření „do posledního dechu“. Hry typu Battle royale hraje najednou velké množství hráčů. Hráči obvykle začínají s minimálním vybavením, musejí hledat zbraně a vybavení a eliminovat všechny ostatní soupeře. Vítězem se stává poslední hráč ve hře. Hráči jsou nuceni ke konfrontacím s tím, jak se herní mapa postupně zmenšuje (mimo hranice herní mapy jejich postavy ztrácejí zdraví). Jméno tohoto žánru je převzato z japonského filmu \"Battle Royale\" z roku 2000, který představuje podobnou koncepci zápasu v postupně zmenšující se zóně.\n"}
{"id": "1476929", "url": "https://cs.wikipedia.org/wiki?curid=1476929", "title": "Václav Mencl (rozcestník)", "text": "Václav Mencl (rozcestník)\n\nJméno a příjmení Václav Mencl má více nositelů:\n\n"}
{"id": "1476932", "url": "https://cs.wikipedia.org/wiki?curid=1476932", "title": "Josef Jíra (rozcestník)", "text": "Josef Jíra (rozcestník)\n\nJméno a příjmení Josef Jíra má více nositelů:\n\n"}
{"id": "1476934", "url": "https://cs.wikipedia.org/wiki?curid=1476934", "title": "Karel (příjmení)", "text": "Karel (příjmení)\n\nPříjmení Karel nosí více významných osobností:\n\n"}
{"id": "1476937", "url": "https://cs.wikipedia.org/wiki?curid=1476937", "title": "Světový den spánku", "text": "Světový den spánku\n\nSvětový den spánku je každoroční událost organizovaná od roku 2008 Výborem Světového dne spánku (World Sleep Day Committee). Jeho cílem je oslavit přínosy kvalitního a zdravého spánku, upozornit veřejnost na břemeno problémů souvisejících se spánkem a na jejich zdravotní, vzdělávací a společenské aspekty a podpořit tak prevenci a léčbu poruch spánku.\n\nTímto dnem Světová spánková společnost zvyšuje povědomí o poruchách spánku, lepší pochopení a prevenci těchto poruch a usiluje o snížení dopadu problémů se spánkem na společnost. Problémy se spánkem ohrožují zdraví nebo kvalitu života až 45% světové populace.\n\nSvětový den spánku 17. března 2017 se na Twitteru objevil v sekci trendujících témat. Indický herec Amitabh Bachchan, kterého na Twitteru sleduje 36,5 milionů lidí, ve svém příspěvku napsal, že „zítra 17. března je Světový den spánku... ať už to znamená cokoli!!“\n\nPříspěvky ke Světovému dni spánku následně přidávaly tisíce lidí z celého světa. Velkého prostoru se tomuto dni dostalo také v jiných sociálních médiích.\n\nSvětový den spánku je pořádán každý rok v pátek před březnovou rovnodenností. První Světový den spánku připadal na 14. března 2008. Po celém světě i online se konají různé akce, např. diskuze, prezentace vzdělávacích materiálů a výstavy. Od roku 2012 se zapojuje i Česká republika v podobě setkání a konferencí.\n\nPoruchy spánku mají na svědomí zásadní dopady na jednotlivce i společnost a v rámci veřejného zdravotnictví jsou velkým problémem. Hovoří se o světové epidemii spánkových poruch.\n\nU obstrukční spánkové apnoe dochází například k narušení přísunu kyslíku, což představuje velký nápor na srdce. Přerušený spánek může mít přímo i nepřímo špatný vliv na rodinný život i vztahy, protože ovlivňuje náladu postižených lidí. Známé spánkové poruchy jsou:\n\n"}
{"id": "1476938", "url": "https://cs.wikipedia.org/wiki?curid=1476938", "title": "Josef Zedník (rozcestník)", "text": "Josef Zedník (rozcestník)\n\nJméno a příjmení Josef Zedník má více nositelů:\n\n"}
{"id": "1476939", "url": "https://cs.wikipedia.org/wiki?curid=1476939", "title": "Cyril Lukaris", "text": "Cyril Lukaris\n\nCyril Lukaris (řec. \"Κύριλλος Λούκαρις\"; 13. listopadu 1572, Candia – 27. června 1638, Bospor) byl řecký pravoslavný duchovní, teolog a církevní hodnostář. Byl patriarchou Alexandrie a následně Konstantionopole.\n\nByl odpůrcem katolicismu a zvláště Brestlitevské unie. Byl v přátelském styku s kalvinistickými a anglikánskými centry v Evropě. Míra vlivu protestantismu na jeho vlastní teologii je předmětem sporů.\n\nPatriarcha byl usmrcen na příkaz sultána Murada IV. Je proto považován za hieromučedníka.\n\nRoku 2009 byl svatořečen.\n"}
{"id": "1476940", "url": "https://cs.wikipedia.org/wiki?curid=1476940", "title": "Chien-Shiung Wu", "text": "Chien-Shiung Wu\n\nChien-Shiung Wu (31. května 1912, Liuhe - 16. února 1997, New York) byla čínsko-americká fyzička. Byla nazývána \"první dámou fyziky\", \"královnou nukleární fyziky\" nebo \"čínskou Madam Curie\".\nV letech 1930–1934 studovala matematiku a fyziku na Národní ústřední univerzitě v Nankingu. Roku 1936 odjela do Spojených států, kde pokračovala ve studiu na Kalifornské univerzitě v Berkeley, kde ji vedl např. Ernest Lawrence či Robert Oppenheimer. Roku 1940 získala doktorát. \n\nRoku 1942 se vdala za čínsko-amerického fyzika Luka Chia-Liu Yuana, jenž byl vnukem čínského prezidenta a císaře Jüan Š’-kchaje. \n\nPo odchodu z Berkeley pracovala na univerzitě v Northamptonu, na Princetonu a od roku 1944 až do svého odchodu do důchodu v roce 1981 na Kolumbijské univerzitě v New Yorku. V letech 1944–1946 pracovala v rámci Projektu Manhattan, kde především pomáhala se štěpením uranu na izotopy U235 a U238. Posléze se stala jednou z největších odbornic na rozpad beta (rozpad atomového jádra na elektron a nové atomové jádro, jehož výsledkem je beta záření - proud uvolněných elektronů). \n\nRoku 1956 navrhla experiment (zvaný dnes obvykle experiment Wu), který měl dokázat neplatnost zákona parity, tedy že pouhé přepólování změní charakter některých fyzikáních dějů. 9. ledna 1957 experiment úspěšně provedli fyzici Tsung-Dao Lee a Jang Čen-ning, za což vzápětí dostali Nobelovu cenu za fyziku. Chien-Shiung Wu byla opomenuta, patrně proto, že Nobelův výbor upřednostňuje praktický výzkum před teoretickým, roli mohlo sehrát i to, že byla žena. Ona sama se později stala velkou bojovnicí za rovnost žen a mužů na poli vědy, i mimo ni - odmítala například nosit manželovo jméno.\n\nZdokonalila též Geigerův počítač pro měření jaderného záření. V závěru života se zabývala fyzikálně-biologickým výzkumem, zkoumala například strukturu hemoglobinu, či příčiny vrozené anémie. \n\nRoku 1978 získala Wolfovu cenu za fyziku, o tři roky dříve Národní vyznamenání za vědu. Jako první žena v historii se stala prezidentkou Americké fyzikální společnosti. \n\nV 70. letech se podívala znovu do rodné Číny, kde se její rodina v 60. letech stala obětí násilností během tzv. kulturní revoluce - za to se jí osobně omluvil čínský premiér. I později se Wu ale vyjadřovala k dění v Číně a kritizovala např. zásah proti demonstracím na náměstí Nebeského klidu roku 1989.\n"}
{"id": "1476941", "url": "https://cs.wikipedia.org/wiki?curid=1476941", "title": "Volba prezidenta Československa 1975", "text": "Volba prezidenta Československa 1975\n\nVolba prezidenta Československa proběhla 29. května 1975 ve Vladislavském sále Pražského hradu, na společné schůzi obou komor Federálního shromáždění, kterou vedl předseda Alois Indra. Gustáv Husák byl zvolen osmým československým prezidentem.\n\nRok po zvolení byl stávající prezident Ludvík Svoboda postižen sérii cévních mozkových příhod a jeho stav se stále zhoršoval. Dle některých historiků a publicistů Svoboda lpěl na své funkci a nechtěl rezignovat. Podle vzpomínek jeho dcery však politické vedení země nechtělo přijmout jeho demisi. 28. května 1975 byl tak schválen ústavní zákon č. 50/1975 Sb., který novelizoval Ústavní zákon o československé federaci z roku 1968.\n\nNa prezidentskou funkci byli ve vnitrostranických diskuzích zvažováni Vasil Biľak a Gustáv Husák. Ačkoliv měl Biľak z počátku silnější pozici, jeho ultrakonzervativní politické názory zapříčinily, že nakonec převážila podpora Husákovi.\n\nVolby se účastnilo 343 poslanců. Poslanci Sněmovny lidu odevzdali celkem 195 platných hlasů pro navrženého kandidáta. Plnou podporu získal Husák také v obou komorách Sněmovny národů. \n\n\n"}
{"id": "1476943", "url": "https://cs.wikipedia.org/wiki?curid=1476943", "title": "Filipínský příkop", "text": "Filipínský příkop\n\nFilipínský příkop je hlubokomořský příkop v západní části Tichého oceánu. Leží zhruba 60 km východně od filipínského ostrova Catanduanes, Leyte, Siargao, Mindanao a 120 km severovýchodně a východně od Talaudských ostrovů. Je přibližně 1320 km dlouhý a 30 km široký. Od plošiny Benham míří k jihojihovýchodu, u ostrova Mindanao se stáčí k jihu a následně se stáčí k jihovýchodu. V prohlubni Galathea dosahuje hloubky 10 540 metrů. \n\nFilipínská deska se ve Filipínském příkopu podsunuje pod sundskou desku. Na subdukční zónu jsou vázána zemětřesení a tsunami, například 31. srpna 2012 bylo zaznamenáno zemětřesení u ostrova Samar s magnitudem M 7,6.\n"}
{"id": "1476947", "url": "https://cs.wikipedia.org/wiki?curid=1476947", "title": "Antonín Mokrý (rozcestník)", "text": "Antonín Mokrý (rozcestník)\n\nJméno a příjmení Antonín Mokrý má více nositelů:\n\n"}
{"id": "1476949", "url": "https://cs.wikipedia.org/wiki?curid=1476949", "title": "Kostel svatého Jana Nepomuckého (Štramberk)", "text": "Kostel svatého Jana Nepomuckého (Štramberk)\n\nKostel svatého Jana Nepomuckého a svatého Bartoloměje je barokní stavba, která se nachází na Náměstí ve Štramberku v okrese Nový Jičín. Farní kostel spravuje Římskokatolická farnost Štramberk, děkanát Nový Jičín, diecéze ostravsko-opavská. Kostel byl zapsán do Ústředního seznamu kulturních památek ČR před rokem 1988 a je součástí městské památkové rezervace.\n\nGotický kostel svatého Bartoloměje u fary už kapacitně nestačil. Měl jej nahradit nový farní kostel, který byl založen 16. května 1721 správcem novojičínského jezuitského panství páterem Karlem Pfefferkornem. Byl postaven v letech 1721–1723 a vysvěcen 17. května 1723. Je zasvěcen svatému Janu Nepomuckému a svatému Bartoloměji. Věž byla přistavěna až v letech 1907–1908. V roce 2017 byla provedena oprava věže (zvonová stolice, vnitřní omítky a výmalba), restaurování ciferníků věžních hodin a hlavního a bočního portálu. Ministerstvo kultury ČR podpořil obnovu památky částkou 832 000 Kč z Programu regenerace MPR a MPZ v roce 2017.\n\nKostel je jednolodní neorientovaná zděná stavba uzavřena půlkulatým kněžištěm orientovaná průčelím s věží do náměstí. Ke kněžišti na evangelijní straně je přistavěna sakristie s oratoří v patře. Boční průčelí mají lisenové rámy a jsou tříosé s okny s půlkruhovým záklenkem. Věžní průčelí je členěno po bocích lizenovými rámy a rizalitem, který je ukončený korunní římsou a tympanonem. V ose rizalitu je vstupní pravoúhlý kamenný portál, okno s půlkruhovým záklenkem a kartuší. V oválné kartuši je dvojhlavý orel, text a letopočet MDCCXXII. Po obou stranách věže ve štítu nad korunní římsou a ve výklenku věže nad tympanonem jsou sochy světců sv. Jana Nepomuckého, sv. Antonína a sv. Josefa. Nad výklenkem ve zvonovém patře je okno a věžní hodiny. Věž je zakončena helmicí s lucernou. Na sedlové střeše je sanktusník s jehlanovou střechou. K bočnímu průčelí (epištolní strana) na místě bývalé vstupní předsíně je kaple Panny Marie Lurdské.\n\nV interiéru je hlavní oltář z roku 1781 a nad ním se nachází sousoší Kalvárie z roku 1660 z poutního kostela Povýšení svatého Kříže na Kotouči, který byl zbořen v roce 1786. Výzdobu provedl brněnský malíř Jano Köhler. Jeho dílem je i mozaika na Panny Marie na faře. Nad vstupem do věže je luneta s Pannou Marií od štramberského rodáka Vojtěcha Petráše. Loď,a kněžiště má valenou klenbu s výsečemi. Kněžiště je otevřeno do lodi půlkruhovým vítězným obloukem.\n\nVarhany z roku 1786 byly dvou manuálové s 18 rejstříky. V roce 1830 byly varhany opravovány Johannem Neusserem, varhanářem z Nového Jičína. V roce 1941 postavila nové varhany se třemi manuály a 45 rejstříky firma Tuček z Kutné Hory.\n\nVe věži jsou zavěšeny čtyři zvony. Zvon \"svatý Jan Evangelista\" o hmotnosti 125 kg s pořadovým číslem 1442 byl ulit Oktávem Winterem z Broumova v roce 1923. Zvony \"svatý Jan Nepomucký\" o hmotnosti 850 kg a zvon \"svatý Bartoloměj\" o hmotnosti 530 kg ulila v roce 1966 rodina Dytrychova v Brodku u Přerova a v roce 1968 další zvon \"svatý Josef\". V roce 2017 byla firmou \"BAROKO\" provedena rekonstrukce zvonových stolic, očištění zvonů a jejich převedení na elektrický pohon s lineárními motory (dva zvony) a příprava pro instalaci motorů.\n\n\n"}
{"id": "1476960", "url": "https://cs.wikipedia.org/wiki?curid=1476960", "title": "Gustav Stumpf", "text": "Gustav Stumpf\n\nGustav Anton Stumpf, Ing. (5. března 1880, Nový Jičín – 7. srpna 1982, Fulda, Hesensko, SRN) byl stavitel, architekt a archeolog.\n\nGustav Stumpf byl rodák z Nového Jičína. Mezi jeho zájmy patřila vlastivěda a archeologie Kravařska. V roce 1921 se podílel na archeologickém průzkumu vodní tvrze v Albrechticích. Ve 30. letech 20. století žil v Brně. \n\nVystudoval vysokou školu technickou ve Vídni. Do roku 1929 pracoval u zemského stavebního úřadu v Opavě, poté působil v Novém Jičíně u stavebního úřadu. \n\nV letech 1921–1929 působil jako kustod archeologicko-numismatických sbírek muzea v Opavě. V roce 1926 zapsal do odborné literatury lokalitu Požaha, a to díky zdokumentování hradiště dle tzv. laténské charakteristiky. Po roce 1929 se zapojil do činnosti Městského muzea v Novém Jičíně. V roce 1934 byl přispěvatelem časopisů \"Kuhländchen\" a \"Neutitscheiner Zeitung\".\n\nPodílel se na zdokumentování lokalit Velké Albrechtice, Požaha, Zbyslavice a dalších. \n\n\n"}
{"id": "1476966", "url": "https://cs.wikipedia.org/wiki?curid=1476966", "title": "Joliane Melançonová", "text": "Joliane Melançonová\n\nJoliane Melançonová (* 2. března 1986 Laval) je bývalá kanadská zápasnice – judistka.\n\nS judem začínala v 8 letech v Blainville. Vrcholově se připravovala v Montréalu jako studentka Université du Québec pod vedením Denise Méchina. V užším výběru kanadské ženské reprezentace se pohybovala od roku 2009 v lehké váze do 57 kg. \n\nV roce 2012 se na olympijské hry v Londýně se o jedno postupové místo nekvalifikovala. Kontinentální kvótu jí o pár bodů vzala krajanka Kelita Zupancicová. V červnu, měsíc před olympijskými hrami, se však Mezinárodní judistické federaci vrátily od tripartitní komise tři volné kvóty, z nichž jedna jí byla udělena. V úvodním kole olympijské turnaje se utkala s Rakušankou Sabrinou Filzmoserovou a po minutě boje se kontrachvatem uči-mata-gaeši ujala vedení na wazari. V dalších minutách však nezvládla tlak soupeřky, nechala se chytit v boji na zemi a prohrála na ippon submisí. Sportovní kariéru ukončila v roce 2015 ze zdravotním důvodů.\n\n\n\n"}
{"id": "1476984", "url": "https://cs.wikipedia.org/wiki?curid=1476984", "title": "Václavíkova vila", "text": "Václavíkova vila\n\nVáclavíkova vila v Žehuni je secesní stavba z roku 1910 zbudovaná jako obytný dům majitele mlýna Aloise Václavíka ml.\n\nObjekt je situován přímo na břehu náhonu, v blízkosti bývalého mlýna. Stojí na půdorysu nepravidelného kříže. Střecha je valbová, s vikýři. Z obou průčelí vystupují výrazné rizality – severní do rozsáhlé zahrady a jižní sahá přímo k hladině mlýnského náhonu. Fasáda je zdobena štukovými ornamenty, pro secesi typickými. V jižním štítu je pak ve štuku proveden letopočet 1910. \n\nZatímco mlýn byl v roce 1950 rodině Václavíkových zabrán, vila zůstala v jejich majetku až do roku 1973. V letech 1973–1991 zde pak sídlila školní družina. \n\nNa základě zákona o půdě z roku 1991 byla vila (a také další nemovitosti čp. 2 a čp. 182 včetně souvisejících polností) navrácena dceři posledního mlynáře Zdeňka Václavíka, Zdeňce Václavíkové-Röschové. Ta darovala vilu svým potomkům Jitce Šoltysové a Zdeňku Röschovi. Po smrti Jitky Šoltysové daroval Jiří Šoltys v roce 2003 svoji polovinu nemovitosti Zdeňkovi Röschovi, který se tak stal jediným vlastníkem vily.\n\nV roce 2000 byla vila zapsána do seznamu nemovitých kulturních památek ČR.\n\nVila je využívána k obytným účelům a rodinným setkáním.\n"}
{"id": "1476987", "url": "https://cs.wikipedia.org/wiki?curid=1476987", "title": "Kostel svaté Markéty (Vysočany)", "text": "Kostel svaté Markéty (Vysočany)\n\nKostel svaté Markéty je římskokatolický dřevěný kostel, který se nalézá na návsi ve vesnici Vysočany v okrese Hradec Králové. Barokní roubený kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 35755/6-725. Předmětem ochrany je celý areál kostela se zvonicí a je součásti vesnické památkové zóny.\n\nKostel je umístěn uprostřed hřbitova ohrazeného kamennou zdí. Je postaven na místě původního dřevěného kostela zasvěcenému svaté Markétě, který je zmiňován už v roce 1384, v období mezi sedmdesátými a osmdesátými lety 17. století. Nový dřevěný kostel je raně barokní s gotickými prvky. V roce 1770 byla na jižní straně kostela přistavěna zděná kaple, později změněna na sakristii. V roce 2008 byly provedeny opravy střešní krytiny, krovu a chemické ošetření dřevěných prvků. Z fondu obnovy památek Královéhradeckého kraje byla poskytnuta dotace 400 tisíc.\n\nKostel je orientovaná trojlodní roubená bezvěžová omítaná stavba na obdélníkovém půdorysu s kněžištěm ukončeným trojbokým závěrem a obdélnou sakristií. Střecha je sedlová krytá šindelem. Na střeše je polygonální sanktusník s lucernou ukončený jehlanovou střechou a makovicí. V lodi a kněžišti jsou prolomena okna s půlkruhovým záklenkem. V bočních stěnách lodí po dvou a dvě v kněžišti. Štít západního průčelí kostela je svisle bedněný. Zděná sakristie má strop se štukovou výzdobou a dřevěný portál, na kterém je vyznačen letopočet 1770. Je zastřešena mansardovou střechou krytou šindelem.\n\nLodi jsou odděleny půlkruhovými arkádami s vyřezávanými sloupy a archivoltami. Stropy jsou ploché kazetové dřevěné. Kněžiště je do lidi otevřeno vyřezávaným vítězným obloukem se stlačeným zaklenutím. Kruchta je dřevěná trojramenná na dřevěných sloupech s arkádami v patře. Výzdoba kostela pochází z konce 17. století. Hlavní oltář je zasvěcený svaté Markétě, boční oltáře svatému Josefovi a Nanebevzetí Panny Marie. Oltáře, pochází z poslední čtvrtiny 17. století, jsou zdobeny bohatě řezaným akantovým ornamentem. Na kruchtě jsou jedno manuálové varhany s pěti rejstříky z roku 1890, které vyrobil varhanář Josef Kobrle z Lomnice nad Popelkou.\n\nV blízkosti kostela se nachází dřevěná stupňovitá zvonice postavená kolem roku 1780. Na šestibokém půdorysu je vztyčena vzpěradlová konstrukce s bedněným zvonovým patrem. Stěny přízemního patra byly postaveny z vertikálně položených přelištovaných prken. Patro je zastřešeno osmibokou jehlancovitou střechou krytou šindelem. Ze střechy vybíhá hranolová vlastní konstrukce zvonice, rovněž postavena z vertikálně položených přelištovaných prken. Ve zvonovém patře v protilehlých stranách je po dvou odbdélných oknech. Zvonici završuje jehlanová střecha krytá šindelem.\n\nVe zvonici jsou zavěšeny zvony: svatý Bartoloměj o hmotnosti 1700 kg, který byl ulit v roce 1580, svatý Josef o hmotnosti 820 kg a zvon Jan Křtitel o hmotnosti 380 kg a Markéta.\n\n"}
{"id": "1476988", "url": "https://cs.wikipedia.org/wiki?curid=1476988", "title": "Sajóbábony", "text": "Sajóbábony\n\nSajóbábony [šajóbáboň] je město v severovýchodním Maďarsku v župě Borsod-Abaúj-Zemplén, spadající pod okres Miskolc. Nachází se asi 6 km severozápadně od Miškovce. V roce 2015 zde žilo 2 786 obyvatel. Podle údajů z roku 2001 zde bylo 94 % maďarské a 6 % romské národnosti.\n\nBlízko města protéká řeka Sajó. Nejbližšími městy jsou Miškovec a Sajószentpéter. Blízko jsou též obce Sajóecseg, Sajókeresztúr a Szirmabesenyő.\n"}
{"id": "1476990", "url": "https://cs.wikipedia.org/wiki?curid=1476990", "title": "Goplané", "text": "Goplané\n\nGoplané (polsky Goplanie) jsou domnělý slovanský kmen, který měl sídlit v oblasti Velkopolského pojezeří (polsky \"Pojezierze Wielkopolskie\") a u jezera Goplo (polsky \"Gopło\") v Kujavsko-pomořském vojvodství.\n\nZemi \"Goplanů\" nazývali také \"Goplanie\". Toto slovo mělo význam jako blátivé, podmáčené území, s četnými bažinami. Mnich, známý jako Bavorský geograf (844–845), je pojmenoval jako \"Glopeany\" (polsky \"Glopeani\"), kteří měli mít v první polovině 9. století více než 400 hradišť, latinsky: \"\"habent civitates CCCC\"\" (400). \n\nUmístění \"Glopeaniů\" do oblasti jezera Gopla bylo domyšleno až badateli a to na základě Velkopolské kroniky (polsky \"Kronika wielkopolska\"), když první sídlo Polanů umístili do Krušvice (polsky \"Kruszwica\"), a také na základě faktu, že Bavorský geograf Polany neuvedl ve svém spise.\n\nNa základě této hypotézy se připouští, že \"Goplané\" vládli současně nad územím Polanů a v Hnězdně. Zatím co vládce \"Popiel\", také znám jako \"Papil\" byl náčelníkem \"Goplanů\", byl svržen Polany. Na trůn, který již byl mimo moc Goplanů, zasedl v Hnězdně syn Piasta (\"někdy také Pazta\") Siemovít. Proti této hypotéze by se dalo oponovat tím, že jde o zápis Galluse Anonymuse, který umístil osobu Popiela a celý převrat do Hnězdna. Podle výsledků archeologického výzkumu (\"dendrochronologie\") bylo hradiště v Hnezdně postaveno později, někdy mezi lety 940–941. Tím tuto verzi činí jako málo pravděpodobnou.\n\nVíce pravděpodobnou verzí byla ta, kterou prezentoval Gerard Labuda. Tedy, že nadřazený kmen, který měl oněch více než 400 hradišť, nemohl zmizet náhle ze scény dějin, a že pod pozdějším označením Goplané (t\"aké Glopeané\") jde fakticky o Polany. \n\nArcheologická data jsou nejednoznačná. Potvrzují sice existenci silného osadního centra na Kujavsku, v okolí jezera Goplo, ale současně vykopávky v Krušvici nepotvrdily, že by se zde v 8. století až 9. století nacházelo silné hradiště. Roli silného rodové hradiště plnilo blízké hradiště v Metlici (polsky \"Mietlica, Kujavsko-pomořské vojvodství\"). Po kujavských Goplanech se nedochovaly žádné stopy, a to ani v místopisu.\n\nArcheologické průzkumy, které byly prováděny na přelomu 20. století a 21. století, nepotvrdily samostatný kmen v regionu jezera Goplo. Kmen a osadu hradišť z okolí Metlice považují sice za část kmene, který osídloval Hnězdenském pojezeří (polsky \"Wysoczyznę Gnieźnieńską\"), ale bez bližšího určení názvu tohoto kmene (\"Byli to tedy Goplané, Polané, Lestkové?\"). Tento kmen měl své kultovní centrum na Lechově kopci v Hnězdně (polsky \"Wzgórze Lecha, Gniezno\").\n\n"}
{"id": "1476996", "url": "https://cs.wikipedia.org/wiki?curid=1476996", "title": "Solymár", "text": "Solymár\n\nSolymár (vyslovováno [šojmár], ) je velká obec v Maďarsku v župě Pest, spadající pod okres Pilisvörösvár. Nachází se asi 1,8 km jihovýchodně od Pilisvörösváru a 4 km severozápadně od Budapešti. V roce 2015 zde žilo 10 065 obyvatel. Dle údajů z roku 2011 je tvoří 88,1 % Maďaři, 13 % Němci, 0,2 % Rumuni a 0,2 % Slováci. Se svým počtem obyvatel je Solymár největším sídlem v Maďarsku, které nemá status města.\n\nSousedními obcemi jsou Nagykovácsi, Pilisszentiván a Üröm, sousedními městy Budapešť a Pilisvörösvár.\n"}
{"id": "1476997", "url": "https://cs.wikipedia.org/wiki?curid=1476997", "title": "Myší věž v Krušvici", "text": "Myší věž v Krušvici\n\nMyší věž v Krušvici (polsky \"Mysia Wieża\") je cihlová, osmiboká věž, vysoká 32m, která se nachází v obci Krušvice (polsky \"Kruszwica\"), u jezera Goplo, na Řepovském poloostrově. Zajímavostí této věže je to, že uvnitř má válcovitý tvar. Otvory, které jsou ve stěnách, nejsou okenní otvory, ale otvory, které jsou pozůstatky po lešení. \n\nVěž je součásti bývalého zámku v Krušvici, který byl postaven polským králem Kazimírem III. Velikým. Původně mělo jít o hlásnou věž, před nájezdy Křižáků. Později, po úpadku tohoto řádu se stala sídlem kastelánie a radnice obce. Zámek byl zničen za Třicetileté války, kdy jej po do povětří vyhodily švédská vojska v roce 1657. Věž se dochovala a od roku 1895 je turistickou atrakcí v Krušvici a vyhlídkovým místem. Z jejího vrcholu je možno vidět Innowroclaw (polsky \"Inowrocław\"), Střelno (polsky \"Strzelno\"), Radějov (polsky \"Radziejów\"). \n\nExistuje několik legend, které jsou spojeny s Myší věží. Název navazuje na legendu o Popielovi, legendárního panovníka v Polsku, který byl vyhnán kmenem Polanů, Siemovítem (předek Měška I.). \n\nLegenda je zapsána v Polské Kronice (\"Gesta principum Polonorum\") Galluse Anonymuse. Příběh se však měl odehrát 400 před vznikem této současné cihlové věže a na tomto místě ji zaznamenává až Velkopolská kronika (polsky \"Kronika wielkopolska\"). Populárně naučná teorie hovoří o tom, že legenda vznikla na základě převzetí některé legendy ze západoevropských zdrojů, kdy podobný příběh o zlém panovníkovi, který byl ve věži sežrán myšmi, existuje na území Německa a týká se věže v městě Binden nad Rýnem (německy \"Bingen am Rhein\"). Přesto, jak poukázal Jacek Banaszkiewič (polsky \"Jacek Banaszkiewicz\"), legenda, kterou zapsal Gallus Anonymus, nemohla být převzata z německých zdrojů, protože se objevila dříve, a to na základě vzniku \"\"myších legend\"\" a je prostě prvkem symboliky praindoevropských jazyků. \n\n"}
{"id": "1477000", "url": "https://cs.wikipedia.org/wiki?curid=1477000", "title": "Jessikka Aro", "text": "Jessikka Aro\n\nJessikka Aro (* 1980) je finská investigativní novinářka, expertka na ruskou dezinformační válku. Pracuje pro finskou veřejnoprávní rozhlasovou a televizní společnost Yle Kioski, od roku 2014 se specializuje na odhalování ruských internetových trollů, šířících falešné zprávy mezi obyvateli Finska. Za svou práci byla šiřiteli ruských fake news pronásledována a stala se obětí nepřetržitého kyberstalkingu z jejich strany.\n\nJessikka Aro vystudovala žurnalistiku a mezinárodní politiku na Univerzitě v Tampere. Po studiích pracovala pro noviny Helsingin Sanomat, později přešla do on-line sekce finské veřejnoprávní rozhlasové a televizní společnosti Yle. Od roku 2014 se zaměřuje na odhalování činnosti proruských internetových trollů, působících ve Finsku. Postupně detailně zmapovala jejich aktivity, rovněž se jí podařilo odhalit a popsat práci \"trollí farmy\", sídlící v Petrohradu, kterou financuje ruský oligarcha Jevgenij Prigožin, blízký Vladimiru Putinovi. Za její investigativní práci jí byla v březnu 2016 udělena finská Velká novinářská cena. \n\nŠiřitelé dezinformací se za zveřejnění podrobností o svých aktivitách vzápětí začali novinářce tvrdě mstít. Jessikka Aro se stala obětí rozsáhlé dezinformační kampaně. Součástí vytrvalého kyberstalkingu bylo například zveřejnění její zdravotní dokumentace a soukromých fotografií z dovolené, počítačově upravených tak, že působily dehonestujícím způsobem. V těchto zmanipulovaných prezentacích byla novinářka ukazována jako agentka NATO nebo jako drogová dealerka. Jessikka Aro byla neustále obtěžována také prostřednictvím SMS a telefonátů a bylo jí vyhrožováno i smrtí. Hlavními původci stalkingu byli Ilja Janitskin, zakladatel extrémně pravicového webu MV-Lehti, a Johan Bäckman, finský sociolog, publicista a politický aktivista, angažující se v podpoře politiky ruského prezidenta Vladimíra Putina.\n\nPolicie se začala kauzou obtěžování a pronásledování novinářky zabývat již v roce 2016. V březnu 2018 vznesla helsinská státní prokuratura obvinění a v říjnu téhož roku proběhl soud. Dne 18. října byl vynesen rozsudek, na základě kterého byl Ilja Janitskin odsouzen k 22 měsícům odnětí svobody a k pokutě 136 000 euro a Johan Bäckman k trestu 1 roku vězení. Oba odsouzení se proti rozsudku odvolali. Kampaň proti Jessice Aro pokračovala i během soudního jednání, na které musela být novinářka doprovázena ochrankou, a pokračuje i nadále, byť v poněkud menší míře a zastřenější formě. Celá kauza mimo jiné přispěla k debatě o nutnosti změny a zpřísnění finských zákonů, týkajících se ochrany novinářů a dalších veřejně vystupujících osob - Jessikka Aro byla již v roce 2017 pozvána do finského parlamentu, aby se zde podělila s poslanci o své návrhy a zkušenosti.\n\n\n"}
{"id": "1477001", "url": "https://cs.wikipedia.org/wiki?curid=1477001", "title": "Renata Altová", "text": "Renata Altová\n\nRenata Altová (v Německu známá jako Renata Alt; * 27. srpna 1965, Skalica, Československo) je německá politička, členka Svobodné demokratické strany, od října 2017 poslankyně Německého spolkového sněmu (německy \"Mitgliederin des Deutschen Bundestages -\" MdB). V Bundestagu působí jako členka jeho zahraničního výboru, je zpravodajkou podvýboru pro střední a východní Evropu a předsedkyní parlamentní skupiny \"Německo - Česko - Slovensko - Maďarsko\", která zodpovídá za kontakty německých poslanců s kolegy z Prahy, Bratislavy a Budapešti.\n\nRenata Altová se narodila ve Skalici, západoslovenském okresním městě v Trnavském kraji. Po maturitě v roce 1983 studovala chemii na Slovenské technické univerzitě v Bratislavě. Po úspěšném ukončení vysokoškolských studií pracovala v podniku zahraničního obchodu Technopol. V roce 1991 nastoupila na tehdejší československé ministerstvo zahraničního obchodu v Praze do oddělení, zabývajícího se vztahy s Evropským hospodářským společenstvím, předchůdcem Evropské unie. V roce 1992, ještě před rozdělením země, byla ministerstvem zahraničního obchodu vyslána jako obchodní atašé na československý (později slovenský) generální konzulát do Mnichova a v Německu už zůstala.\n\nV roce 2000 získala Renata Altová německé občanství. V roce 2009 vstoupila do Svobodné demokratické strany (FDP), od roku 2014 je členkou okresního výboru FDP v zemském okrese Esslingen a od roku 2015 je členkou výkonného výboru FDP ve spolkové zemi Bádensko-Württembersko. V roce 2017 Renata Altová kandidovala za volební obvod Nürtingen do Německého spolkového sněmu a po volbách, které se konaly 24. září 2017, se stala členkou 19. Spolkového sněmu.\n\nRenata Altová je vdaná, s manželem žije ve městě Kirchheim unter Teck v zemském okrese Esslingen, které se nachází zhruba 25 km jihovýchodně od Stuttgartu.\n\nBěhem návštěvy Prahy v listopadu 2018 jednala Renata Altová s premiérem Andrejem Babišem o některých česko-německých otázkách.\n\n"}
{"id": "1477002", "url": "https://cs.wikipedia.org/wiki?curid=1477002", "title": "Alibánfa", "text": "Alibánfa\n\nAlibánfa je vesnice v Maďarsku v župě Zala, spadající pod okres Zalaegerszeg. Nachází se asi 4 km severovýchodně od Zalaegerszegu. V roce 2015 zde žilo 394 obyvatel, z nichž jsou 94,4 % Maďaři a 4,3 % Romové.\n\nAlibánfa leží na řece Zale, přes kterou zde vede most. Sousedními vesnicemi jsou Kemendollár, Pethőhenye a Zalaszentiván.\n\n"}
{"id": "1477007", "url": "https://cs.wikipedia.org/wiki?curid=1477007", "title": "Lechův kopec v Hnězdně", "text": "Lechův kopec v Hnězdně\n\nLechův kopec v Hnězdně (polsky Wzgórze Lecha, Góra Królewska, Gnieźnieńska Góra, Góra na Gnieźnie, Góra Lecha) je historicky nejstarší část města Hnězdna, leží ve výšce 120–123 m.n.m.\n\nArcheologické práce, které byly prováděny v meziválečném období (1918–1939), a poté od roku 1948, odkryly stopy existence soustavy hradišť. Stavba byla započata v letech 940–941, a to vedle osady na Panenském vrchu (polsky \"Wzgórze Panieńskie\") z 8. století. Od konce 8. století, do poloviny 10. století byl na Lechově kopci zděný objekt o průměru 10-12 metrů, který byl chráněn příkopem o šířce 12 metrů a dřevěnou hradbou.\n\nPodle výzkumů byla na Lechově kopci pohanská svatyně. Podle Jana Dluhoše (polsky \"Jan Długosz\"), byla zasvěcena kultu boha Nyv (\"také znám jako Nyja, Nija, Nya\"), který byl ztotožňován s Plutem. Zánik (\"zničení\") této svatyně se datuje (\"na základě výzkumu např. prof. Kurnatowské\") na čtyřicátá léta 10. století. Na místě tzv. prvního podhradí byl na konci 10. století postaven kostel – Bazilika Nanebevzetí Panny Marie (Hnězdno), a v roce 1000 povýšen na katedrálu (\"arcikatedrála\").\n"}
{"id": "1477008", "url": "https://cs.wikipedia.org/wiki?curid=1477008", "title": "Ava Max", "text": "Ava Max\n\nAmanda Ava Koci (* 16. února 1994, Milwaukee, Wisconsin, USA), známá spíše jako Ava Max, je americká zpěvačka a textařka albánského původu. Jejím hitem je \"Sweet but Psycho\"\n\nAmanda Ava Koci se narodila v Milwaukee ve státě Wisconsin albánským přistěhovalcům ze Serandy a Tirany. Vyrůstala ve Virginii. Ještě před střední školou se zúčastnila několika pěveckých soutěží. Mezi její hudební vzory patří například Whitney Houston, Mariah Carey, Madonna a také Christina Aguilera.\n\nSvou debutovou píseň „My Way“ vydala prostřednictvím Atlantic Records 20. dubna 2018. Druhou píseň „Slipping“, na níž spolupracovala s albánským rapperem G4SHI, vydala 11. května 2018. Největší úspěch zaznamenala až její třetí píseň „Sweet but Psycho“, kterou vydala 17. srpna 2018. Píseň dosáhla prvního místa v žebříčcích několika zemí světa včetně Norska, Švédska a Finska. Významnou metou její kariéry je také spolupráce s Davidem Guettou na písni „Let It Be Me“. Mezi její další písně patří např. So Am I, vydaná 2019.\n"}
{"id": "1477009", "url": "https://cs.wikipedia.org/wiki?curid=1477009", "title": "Mitumba", "text": "Mitumba\n\nMitumba je pohoří ve východní a jihovýchodní části Demokratické republiky Kongo. V severní části se táhne coby Monts Mitumba západně od velkých jezer ve Velké příkopové propadlině – Edvardova jezera, Kivu a Tanganiky. V jižní části se táhne coby Chaîne des Mitumba podél Tanganiky a jezera Mweru. Nejvyšším místem pohoří je vrchol hory Kahuzi (3308 m).\n\nNa pohoří Monts Mitumba navazují na severu Modré hory, na severovýchodě je pohoří odděleno prolomem od Ruwenzori. Západně od pohoří se rozprostírá Konžská pánev.\n\nPohoří Chaîne des Mitumba na západě sousedí s údolím Upemba. Skládá se z pohoří Mugila, Malimba, Kibara, Mulumbe, Bia, plošiny Manika a Kundelungu.\n"}
{"id": "1477010", "url": "https://cs.wikipedia.org/wiki?curid=1477010", "title": "Evangelický hřbitov v Hnojníku", "text": "Evangelický hřbitov v Hnojníku\n\nEvangelický hřbitov v Hnojníku na Frýdeckomístecku se nachází v obci Hnojník u silnice I/68. Má rozlohu 2890 m² (bez pozemků s kaplí a sociálním zařízením).\n\nHřbitov je ve vlastnictví obce Hnojník; vlastníkem hřbitovní kaple a sociálního zařízení je Farní sbor SCEAV v Komorní Lhotce.\n\nEvangelický (luterský) hřbitov v Hnojníku byl založen roku 1883 na pozemku věnovaném baronem Beesem. \n\nRoku 1935 byla zvonice rozšířena na kapli. K dalšímu rozšíření kaple došlo po 2. světové válce. Roku 2013 došlo k opravě vjezdu na hřbitov.\n\nVýznamnou osobností, pohřbenou na evangelickém hřbitově v Hnojníku, je polský básník a buditel Jan Kubisz.\n\n"}
{"id": "1477012", "url": "https://cs.wikipedia.org/wiki?curid=1477012", "title": "Saródžiní Naidúová", "text": "Saródžiní Naidúová\n\nSaródžiní Naidúová (13. února 1879, Hajdarábád – 2. března 1949, Lucknow) byla indická básnířka, politička a feministická aktivistka. Byla nazývána „indická slavice“. Své básně psala v angličtině.\n\nPocházela z bráhmanské rodiny. Studovala od dvanácti let na univerzitě v Madrasu, v šestnácti jí rodiče poslali do Anglie, kde studovala na King's College v Londýně a na Girton College v Cambridgi, titul ovšem nezískala. Roku 1898 se vrátila do Indie a vdala se za muže z nižší kasty, což jí způsobilo problémy v tradicionalistických hinduistických kruzích.\n\nPobyt v Anglii ji ovlivnil v touze psát poezii i v jejím stylu – zvláště díky kontaktu s literárními kritky Arthurem Symonsem a Edmundem Gossem. Roku 1905 vydala první sbírku básní, \"Golden threshold\". Později vydala sbírky \"The Bird of Time\" a \"The Broken Wings\".\n\nRoku 1916 se setkala s Mahátma Gándhím a stala se vyznavačkou jeho učení a strategie nenásilného odporu. Roku 1925 ho vystřídala v čele Indického národního kongresu, jako první žena. Byla pětkrát vězněna. V kongresu patřila k těm, kdo mírnili konflikty s muslimy, byla osobní přítelkyní zakladatele Pákistánu Muhammada Alí Džinnáha. V roce 1947, po získání nezávislosti Indie, se stala prvním guvernérem státu Uttarpradéš.\n\nDen jejího úmrtí (2. březen) je v Indii slaven jako Den žen.\n"}
{"id": "1477014", "url": "https://cs.wikipedia.org/wiki?curid=1477014", "title": "Volba prezidenta Československa 1980", "text": "Volba prezidenta Československa 1980\n\nVolba prezidenta Československa proběhla 22. května 1980 ve Vladislavském sále Pražského hradu, na společné schůzi obou komor Federálního shromáždění, kterou vedl předseda Alois Indra. Gustáv Husák byl opětovně zvolen československým prezidentem.\n\nVolby se účastnilo 343 poslanců. Poslanci Sněmovny lidu odevzdali celkem 197 platných hlasů pro navrženého kandidáta. Plnou podporu získal Svoboda také v obou komorách Sněmovny národů.\n\n\n"}
{"id": "1477018", "url": "https://cs.wikipedia.org/wiki?curid=1477018", "title": "Volba prezidenta Československa 1985", "text": "Volba prezidenta Československa 1985\n\nVolba prezidenta Československa proběhla 22. května 1985 ve Vladislavském sále Pražského hradu, na společné schůzi obou komor Federálního shromáždění, kterou vedl předseda Alois Indra. Gustáv Husák byl opětovně zvolen československým prezidentem.\n\nVolby se účastnilo 343 poslanců. Poslanci Sněmovny lidu odevzdali celkem 197 platných hlasů pro navrženého kandidáta. Plnou podporu získal Svoboda také v obou komorách Sněmovny národů.\n\n\n"}
{"id": "1477019", "url": "https://cs.wikipedia.org/wiki?curid=1477019", "title": "Karla Máchová", "text": "Karla Máchová\n\nKarla Máchová, provdaná Kostelecká, křtěná Karolína (* 21. října 1853 Beroun – 16. května 1920 Praha) byla první česká politička, učitelka, spisovatelka, redaktorka Ženských listů, překladatelka z němčiny, blízká přítelkyně Charlotty Masarykové a Karolíny Světlé. Zemřela v podolském sanatoriu na zástavu srdce. \n\nJak sama Karla napsala ve svých vzpomínkách: \"Deník mého života je dost zajímavý, od dětství až do sklonku jest knihou utrpení, strádání, zkrátka bojem a pranicí hotovou...\". \n\n\n\n"}
{"id": "1477022", "url": "https://cs.wikipedia.org/wiki?curid=1477022", "title": "Zofie Hilczer-Kurnatowská", "text": "Zofie Hilczer-Kurnatowská\n\nZofie Hilczer-Kurnatowská (5. červen 1932, Poznaň – 11. srpna 2013, Poznaň) byla polská archeoložka.\n\nV roce 1953 dokončila studium na Poznaňské univerzitě (Univerzita Adama Mickiewicze), obor filosofie a historie. V roce 1982 získala titul profesora humanitních věd (polsky \"profesor nauk humanistycznych\") .\n\nJejím hlavním zaměřením byl obor archeologie počátku raného středověku.\n\nByla členkou komise věd o Pra- a Protohistorického Polska v rámci Polské akademie věd, a členkou II. sekce Historicko-filosofické Akademie vzdělání.\n\nV roce 1993 byla oceněna Rytířským křížem Řádu znovuzrozeného Polska (polsky \"Krzyż Kawalerski Orderu Odrodzenia Polski\").\n\nZemřela v roce 2013 na karcinom.\n\n\n"}
{"id": "1477023", "url": "https://cs.wikipedia.org/wiki?curid=1477023", "title": "Jaroslava Šiktancová", "text": "Jaroslava Šiktancová\n\nJaroslava Šiktancová (* 1954 Praha) je česká herečka, režisérka a disidentka, signatářka Charty77.\n\nStudovala režii na DAMU, ve 4. ročníku byla vyloučena po podepsání Charty 77. Po podepsání charty pracovala jako brigádnice, např. jako uklízečka v kině, v Jedličkově ústavu, průvodkyně, zahradnice. Tajně se podílela, jak uvádí ve svém životopise na DAMU, na Hamletovi s režisérem Macháčkem v Národním divadle. \n\nV současné době vyučuje na DAMU režijní a hereckou tvorbu. Působí jako vedoucí ročníku herectví, režie a dramaturgie.\n\nOd roku 1990 režírovala inscenace v Západočeském divadle v Chebu, Divadle F. X. Šaldy v Liberci. Dále v několika divadlech v Praze, např. s divadlem Kašpar. Jako výjimečné byl její režie představení inscenované v prostoru Pražské křižovatky v kostele sv. Anny. Byl to společný projekt Divadla na Vinohradech a Symfonického orchestru hlavního města Prahy FOK a BodyVoiceBandu. Spolupracuje se souborem VŠE Gaudeamus.\n"}
{"id": "1477025", "url": "https://cs.wikipedia.org/wiki?curid=1477025", "title": "Willard Van Dyke", "text": "Willard Van Dyke\n\nWillard Van Dyke (5. prosince 1906 - 23. ledna 1986) byl americký filmař, fotograf, umělec, učitel a ředitel filmového oddělení v Muzeu moderního umění. V roce 1928 pracoval s Edwardem Westonem a v roce 1932 spoluzaložil skupinu f/64, s Imogen Cunninghamovou, Anselem Adamsem a Westonem.\n\nVan Dyke začal fotografovat v mladém věku. Vzpomínal, že \"si hrál s fotoaparátem a vyvolával vlastní fotky od 12 let.\" V září 1927 navštívil fotografickou výstavu v paláci Legion of Honor v San Francisku, kde nejen viděl práci Edwarda Westona, ale také se s ním setkal. Byla to jeho velká životní zkušenost. Později představil Westona Anselu Adamsovi.\n\nV roce 1932 v San Francisku se malá skupina neformálních fotografů, vedená Van Dykem a Anselem Adamsem, neformálně setkala, aby diskutovala o společném zájmu a estetice. Inspirováni Westonovou výstavou v muzeu De Young v předchozím roce se obrátili na muzeum s nápadem na uskutečnění skupinové výstavy jejich děl. Jmenovali se Group f/64 a v listopadu 1932 se v muzeu otevřela výstava osmdesáti jejich výtisků. Přehlídka sklidila úspěšnou kritiku. Terminus technicus \"f/64\" označuje největší clonové číslo – clonu, kterou lze nastavit (nejen) na velkoformátovém fotografickém aparátu, díky které se dosahuje maximální hloubky ostrosti, což umožňuje dosáhnout ostrosti snímku od popředí do pozadí. Odpovídá to filosofii přímé fotografie, která reagovala na piktorialistické metody, které byly dosud v módě.\n\nPřístup skupiny k fotografii zdůrazňoval velkou hloubku ostrosti (někdy nazývané přímá fotografie), na rozdíl od malířského přístupu mnoha dalších fotografů. Van Dyke brzy fotografii opustil a v dokumentu z roku 1982 založeném na jeho životě prohlásil, že nechtěl soutěžit se svým nejbližším přítelem Westonem.\n\nVan Dykovy fotografie byly poznamenány tendencí řešit sociální problémy, jako v portrétech migrujících pracovníků, stejně jako čistě formální subjekty. Tento zájem ho zřejmě vedl k dokumentárním filmům. \"Účinky deprese byly pro mě velice znepokojující a cítil jsem, že se snažím prosazovat změny,\" řekl jednou v anketě. \"Byl jsem mladý a netrpělivý a cítil jsem, že dokumentární film bude efektivněji komunikovat problémy s více lidmi, než by se dalo vyjádřit fotografií.\" (\"New York Times\"). \n\nV roce 1935 se Van Dyke přestěhoval do New Yorku a začal natáčet dokumentární filmy. Pracoval jako kameraman na \"The River\" (\"Řeka\", 1938) v režii Para Lorentze. Spolupracoval také s filmovou organizací NYKINO, která také zapojila Paula Stranda, Ralpha Steinera a Henriho Cartier-Bressona. Jeho film \"The City\" (1939) se Steinerem běžel za dva roky na světové výstavě v New Yorku v roce 1939. Během druhé světové války pracoval v OWI Overseas Motion Picture Bureau, kde působil jako styčný důstojník mezi OWI a hollywoodskými autory.\n\nOd roku 1946 do roku 1965 byl producentem a režisérem filmů pro televizi a v oblasti vzdělávání dospělých. Režíroval filmy pro televizní programy CBS, \"Twentieth Century\" nebo \"The Twenty-First Century\". V roce 1948 Van Dyke natočil dokument \"The Photographer\" o Edwardu Westonovi. V roce 1960 byl nominován na Oscara za krátký dokumentární film \"Skyscraper\" (1959) s Shirleym Clarkem a Irvingem Jacobyem.\n\nFilmový archiv akademie uchovává několik filmů Willarda Van Dyka, včetně \"The 21st Century/The Shape of Films To Come\", \"Journey Into Medicine\" nebo \"The American Scene Number 6: Steel Town\".\n\nVan Dyke byl ředitelem filmového oddělení v Muzeu moderního umění od roku 1965 do roku 1974, dohlížel na rozšíření archivů a výstav v oddělení a zahájil dva programy pro prezentaci díla avantgardních a dokumentárních tvůrců. Představil práci moderních a dokumentárních fotografů a posílil pozici fotografie na vážnou uměleckou formu. Zatímco ředitel filmového oddělení, Van Dyke působil jako prezident mezinárodních filmových seminářů Robert Flaherty jako předseda fakulty na prvním kinematogramu salcburského semináře v amerických studiích a jako viceprezident Mezinárodní federace filmových archivů (FIAF). Od roku 1976 byl správcem a předsedou Filmového poradního výboru Americké federace umění.\n\nPo odchodu z Muzea moderního umění v roce 1977 se stal profesorem na Státní univerzitě v New Yorku, založil svůj filmový program a zůstal tam až do roku 1981. V roce 1978 dostal Van Dyke Cenu George Eastmana, kterou vydal dům Georgea Eastmana za vynikající příspěvek k filmu.\n\nVan Dyke zemřel 23. ledna 1986 na srdeční infarkt při cestě do Cambridge, Massachusetts, kde byl jmenován umělcem Laureate Artist in Residence at Harvard. Bylo mu 79 let. Zůstali po něm jeho druhá manželka Barbara Millikinová z New Yorku; dcera Alison Van Dyke z Ithaca v NY; tři synové, Peter z New Yorku; Murray ze Santa Fe a Neil ze Stowe a také šest vnoučat.\n\n\n\n\n\n\n"}
{"id": "1477029", "url": "https://cs.wikipedia.org/wiki?curid=1477029", "title": "Josefa Podstatzká-Lichtensteinová", "text": "Josefa Podstatzká-Lichtensteinová\n\nJosefa Podstatzká-Lichtensteinová, rozená Harrachová (29. listopadu 1905 Aschach – 16. února 2000 Salzburg) byla hraběnka ze starobylého česko-rakouského rodu. Po konfiskaci rodinného majetku v roce 1948 její rodina odešla do exilu. V devadesátých letech dvacátého století se Josefa (v některých pramenech uváděno Josefína) Podstatzká-Lichtensteinová přihlásila k české národnosti a po šestiletém restitučním řízení dosáhla navrácení rodinného jmění. Vrátila se do České republiky, dožila na svém zámku ve Velkém Meziříčí.\nKořeny Harrachů sahají do vesničky Harrachy v jižních Čechách, nejstarší doložená zmínka o rodu Harrachů pochází z roku 1272. Žili v Čechách a v Rakousku. Josefa se narodila 29. listopadu 1905 otci Františku Mariovi Harrachovi (1870–1937) a jeho druhé manželce Sarah Hohenlohe-Waldenburg-Schillingsfűrst (1880–1908). \n\nHarrachové byli významný rod, bylo mezi nimi mnoho osobností, které ovlivňovaly rakouské, české, moravské a evropské dějiny. \n\nByli mocní a velmi bohatí, dokud první republika nepřijala dva zákony, které vysokou aristokracii postihly. První byl zákon o zrušení šlechtického stavu s veškerými řády a tituly. Druhý byl zákon o pozemkové reformě, po níž Harrachové přišli o značnou část zemědělské půdy. Přesto nadále patřili k vlivné šlechtě, vlastnili zámek, rybníky, lesy. \n\nPo svém otci Františku M. Harrachovi zdědila Josefa v roce 1937 zámek ve Velkém Meziříčí. \n\nDne 7. ledna 1933 se ve Velkém Meziříčí provdala za hraběte Aloise Podstatzkého-Lichtensteina (1905–1982), jenž také pocházel ze starého šlechtického rodu. (Rod Podstatzkých se v minulosti rozdělil na dvě větve - Podstatzké z Lichtensteina, nikoli Liechtensteina, a Podstatzké z Prusinovic.) Měli tři děti: Františka, Marii a Jana. \n\nZa druhé světové války na ně nebyla uvalena nucená správa, přes niž nacisté ovládali pro ně zajímavé majetky, ale s nacistickým režimem si tato větev Podstatzkých nezadala. (Na rozdíl od druhé větve Podstatzkých z Prusinovic, která měla nemovitosti mj. v Telči, a v restitucích neuspěla.) Česká větev Podstatzkých-Lichtensteinů kontakty s okupanty udržovala na nejnižší přijatelné míře, a prokazatelně pomáhala odboji. Proto jim po druhé světové válce, tj. v roce 1945, nebyl majetek zabaven.\n\nNemovitý majetek byl zkonfiskován až komunistickým režimem v roce 1948, v rámci znárodňování. Rodina se rozhodla odejít do exilu, a to za nového režimu, který okamžitě uzavřel hranice a cesty povoloval jen za velmi přísných podmínek, nebylo snadné.\n\nJosefa s dětmi odjela do Prahy, kde požádala o výjezdní povolení, jako důvod uvedla návštěvu nemocné matky žijící v Rakousku. Cesta byla povolena, do Aschachu se dostali, vzdor potížím. (Rakouské vízum nebylo zcela v pořádku, čeští pohraničníci je nechali vystoupit z Orient Expresu,a zkoumali tak dlouho dokumenty a zavazadla, až vlak odjel. Hranice pak přejeli v nákladním vlaku mířícím do Jugoslávie, zažili přitom nepříjemné chvíle. První po přejezdu české hranice, kdy se obávali, že se nedostanou z vlaku, ale rakouský pohraničník otevřel vagón a nechal je vystoupit. Strach pak ještě měli při přechodu ze sovětské okupační zóny do amerického sektoru – Rakousko bylo po druhé světové válce podobně jako Německo rozděleno do sektorů.) Krátce pobyli u rodiny v Aschachu a pokračovali do Švýcarska či do Itálie (prameny se liší), kde se k nim zhruba po šesti týdnech připojil Alois Podstatzký-Lichtenstein, jenž přešel hranice ilegálně, poté co výjezdní doložku nedostal.\n\nZvažovali, kde začít nový život, a zvolili Chile, kde žila Josefinina nevlastní sestra.\n\nCestu absolvovali na palubě lodi Marco Polo. V Santiagu de Chile si Alois založil nábytkářskou firmu a Josefa si zařídila obchod s luxusním italským sklem. Podniky nijak zvlášť neprosperovaly, živil je penzion, který Josefa provozovala se svou sestrou.\n\nV polovině padesátých let se jejich finanční poměry znatelně zlepšily, když přijali zaměstnání u americké těžařské společnosti Anaconda. Josefa měla na starosti administrativu kuchyně a restaurace, Alois působil jako sekretář a barman Amerického klubu.\n\nV roce 1959, kdy byly měděné doly zestátněny, dostali manželé okamžitou výpověď, opět řešili co dál, v Chile zůstat nechtěli.\n\nJosefa s dcerou odjely jako první, manžel přijel o něco později. Marně očekávali pomoc od četných známých a příbuzných, nikdo je nezaměstnal. Energická a podnikavá Josefa si tudíž v Mnichově založila vlastní firmu - prádelnu. Vybavila ji jedenácti pračkami, najala šest zaměstnanců, s dceřinou pomocí dohlížela na provoz od sedmi ráno do devíti večer. (Když odešla do důchodu, prádelnu vedla dcera Marie.) Alois po půl roce našel místo v advokátní kanceláři.\n\nManželé Podstatzští neměli v úmyslu strávit zbytek života v Německu, proto si koupili starší domek v Salzburgu, zrenovovali ho a na důchod se tam odstěhovali.\n\nV září 1990 Josefa Podstatzká-Lichtensteinová po sedmačtyřiceti letech exilu opět uviděla Velké Meziříčí. Přijela se svým synem Janem Podstatzkým, jeho francouzskou manželkou a jejich synem Michaelem. Věděla, že zámek není ve stejném stavu, jako když ho opouštěli, měla informace od známých, kteří v Čechách zůstali, a krom toho od své dcery Marie, která coby chilská občanka po roce 1989 zámek jednou navštívila a toužila po návratu. Na zámku byla po odchodu původních majitelů zřízena porodnice a později Muzeum silnic a dálnic. Obě instituce budovu pozměnily a poznamenaly.\n\nJakmile se Josefa dozvěděla o schválených restitučních zákonech, požádala o vrácení rodového majetku. Řízení se protáhlo, bylo nutné prokazovat datum konfiskace. Pokud by k ní bylo došlo před 25. únorem 1948, nebyl by na restituci nárok. Nakonec byla Josefě vrácena rodinná hrobka v Netíně, pak zámek ve Velkém Meziříčí, posléze lesy a rybníky.\n\nJosefa se natrvalo ve Velkém Meziříčí usídlila v roce 1995. Přes svůj pokročilý věk se s obrovskou vervou dala do upravování bydlení a zahrady. Kvůli Muzeu silnic a dálnic, jež na zámku zůstávalo, nemohla bydlet v někdejších pokojích, proto se s dcerou Marií zařídila a ubytovala ve věži.\n\nČesky mluvila, jako by zemi nikdy neopustila, dojímalo ji, že si ji někteří místní ještě pamatují. Věnovala se jednání s úřady, jednala s řemeslníky, čas od času zajížděla do Salzburgu. I ve vysokém věku o sebe dbala, zachovávala si úroveň, neztrácela rozhodnost. Zemřela v roce 2000, její ostatky jsou uloženy v Netíně. Jmění odkázala rovným dílem svým třem dětem, které se později dohodly na vyrovnání, aby se rodový majetek neroztříštil.\n\n"}
{"id": "1477034", "url": "https://cs.wikipedia.org/wiki?curid=1477034", "title": "Anna Benešová", "text": "Anna Benešová\n\nAnna Benešová (12. března 1910 Konecchlumí – 10. července 1998 Praha) byla zdravotnice, spojařka, mnohonásobná válečná hrdinka, která přímo na bojištích zachránila nejméně dvě stě vojáků. Účastnila se bitev u Sokolova, Kyjeva, Žaškova, Rudy a Bílé Cerkeve.\n\nAnna Benešová pocházela z Konecchlumí v Podkrkonoší ze skromných poměrů, které ji v mládí přivedly do dělnického hnutí. Zde se seznámila s mladým úředníkem Oskarem Benešem, za něhož se provdala. Dívčí jméno Benešová jí díky shodě se jménem manžela po svatbě zůstalo. V roce 1939 se manželé Benešovi rozhodli emigrovat z okupované republiky, nejdříve do Polska, později do Sovětského svazu. Usadili se v Kirgízii, kde je zastihlo v červnu 1941 napadení SSSR Německem.\n\nKdyž se manželé Benešovi dozvěděli, že se organizuje československá vojenská jednotka v Buzuluku, přihlásili se do 1. československého polního praporu v Sovětském svazu. Po odvodu byla Anna zařazena do výcviku pro zdravotnice. Patřila ke skupině prvních 38 žen, které odjely na frontu. V době bojů byla přidělena k minometné rotě, ve které působil i její manžel. Na frontě se podle svědků chovala statečněji než mnozí muži (pro zajímavost: měřila pouhých 165 centimetrů), podobně jako další zdravotní sestry. Zatímco bojující vojáci se kryli v zákopech či za terénními nerovnostmi, zdravotnice se za zraněnými plazily až do předních linií, často doslova na dosah nepřítele. Po odtažení mnohem těžších vojáků a jejich ošetření se pak ženy opět vracely na bojiště.\n\nV Novochopersku absolvovala radiotelegrafický kurz a jako velitelka radiodružstva 1. československé brigády bojovala u Kyjeva, Bílé Cerekve a Žaškova. V těchto bojích byla těžce zasažena střepinou granátu do levé nohy. Během Karpatsko-dukelské operace byla opět dvakrát zraněna. Po vyléčení se vrátila k brigádě. V té době byla povýšena do hodnosti podporučíka. O úmrtí manžela, který na sklonku války padl, se Anna Benešová dozvěděla až po válce.\n\nV květnu 1945 zastávala funkci velitele radiostanice a velitelky spojení 1. brigády 1. československého armádního sboru v SSSR.\n\nAnna Benešová po roce 1945 zůstala v armádě jako důstojnice z povolání, byla povýšena do hodnosti poručíka a zařazena k velitelství spojovacího vojska na Hlavním štábu ministerstva národní obrany až do konce roku 1947, odkud musela ze zdravotních důvodů odejít do invalidního důchodu jako válečný invalida v hodnosti poručíka. Jako civilní zaměstnankyně pracovala na Obvodním velitelství Sboru národní bezpečnosti. V roce 1950 se podruhé provdala za svého spolubojovníka od Sokolova, Ericha Juckera. Aktivně se účastnila práce v Československém červeném kříži.\n\nAž do své smrti udržovala přátelské vztahy s veterány bojů na východní frontě, jež ve válce zachránila, později i s jejich potomky. Bývá označována za „mámu“ 2 500 dětí; za svůj život jí vděčí tři poválečné generace lidí.\n\nVe Vinařské ulici č. 1 je na domě umístěna její pamětní deska.\n\n"}
{"id": "1477035", "url": "https://cs.wikipedia.org/wiki?curid=1477035", "title": "Panenský vrch v Hnězdně", "text": "Panenský vrch v Hnězdně\n\nPanenský vrch v Hnězdně (polsky Wzgórze Panieńskie) je druhé nejvýznamnější místo v Hnězdně, hned po Lechově kopci. \n\nJde pravděpodobně o nejraněji osídlené místo v Hnězdně, jeden ze sedmi kopců (\"pahorků\"), na kterých bylo založeno město. \n\nNa Panenském vrchu vznikl Trh (polsky \"Rynek\"). Na území tohoto vrchu byly odkryty pozůstatky osady z 8. století, kde se obyvatelé této osady zabývali především řemesly a obchodem. Ve skutečnosti stopy osídlení sahají mnohem hlouběji do minulosti. Snad až do období Římské říše a kočovných kmenů (od počátku našeho věku do roku 570). \n\nNázev je připisován klášteru klarisek. \n"}
{"id": "1477039", "url": "https://cs.wikipedia.org/wiki?curid=1477039", "title": "Hedvika Vlková", "text": "Hedvika Vlková\n\nHedvika Vlková (27. září 1901 – 29. července 1986) byla česká oděvní návrhářka, ilustrátorka a pedagožka. Pracovala v módním salónu Hany Podolské. V roce 1949 založila samostatný ateliér oděvního návrhářství na Vysoké Škole Umělecko-průmyslové v Praze.\n\nHedvika Vlková se vyučila švadlenou. Při zaměstnání docházela na hodiny kresby k prof. Aloisi Mudruňkovi na UMPRUM. V roce 1931 získala titul akademická malířka po studiu v ateliéru profesora Vratislava Nechleby se zaměřením na portrétní kresbu. V té době absolvovala studijní stáž v Paříži.\n\nOd roku 1922 pracovala v ateliéru Hany Podolské jako kreslířka. Přispívala módními ilustracemi do časopisu Eva.\n\nV roce 1949 stanula v čele ateliéru módní tvorby na pražské UMPRUM (do té doby na Vysoké škole Umělecko–průmyslové samostatný ateliér módní tvorby neexistoval).\n"}
{"id": "1477040", "url": "https://cs.wikipedia.org/wiki?curid=1477040", "title": "Anna Berkovcová", "text": "Anna Berkovcová\n\nAnna Berkovcová (13. února 1881 Blovice – 9. července 1960 Praha) byla botanička, doktorka, zemědělská odbornice, pedagožka a dvanáctá Češka v historii s akademickým titulem. Autorka dizertační práce Regenerace u jatrovek. 18. března 1907 složila na české Karlo-Ferdinandově univerzitě hlavní rigorózní zkoušku z botaniky a mineralogie a vedlejší rigorózní zkoušku z filozofie. Byla velmi aktivní v dívčích a ženských organizacích a rovněž v domácích i zahraničních odborných institucích.\n\nNarodila se v rodině železničního úředníka Jana Berkovce 13. února 1881 v Blovicích. Studovala na gymnáziu Minerva a v roce 1901 studium ukončila maturitou. Poté studovala přírodní vědy na Filozofické fakultě Univerzity Karlovy. V té době bydlela v rodině české spisovatelky Karolíny Světlé. V domě U Kamenného stolu na Karlově náměstí, kde spisovatelka žila, poznala Anna i další osobnosti české duchovní elity, Sofii Podlipskou, Jaroslava Vrchlického, Julia Zeyera a jiné. Kvůli zdravotním obtížím se přestala věnovat své vědecké práci a začala pracovat jako pedagožka. Do roku 1909 učila na dívčím lyceu v Chrudimi, později se stala profesorkou na soukromém pražském lyceu, kde do roku 1922 působila jako ředitelka. V letech 1918–19 řídila nově založenou školu sociální péče a byla profesorkou přírodních věd na městské Vyšší dívčí škole. Podnikala četné studijní cesty do zahraničí, mj. se 1920–21 zúčastnila desetiměsíčního kurzu na dívčí zahradnické škole v Philadelphii, navštívila také několikrát Německo, Nizozemsko, Francii, Polsko, Velkou Británii, Skandinávii. Zasloužila se o otevření zahradnické školy pro dívky v Praze-Krči a v září 1922 byla jmenována její ředitelkou. V letech 1924-25 vedla v Chrudimi nově založený pedagogický seminář pro učitelky hospodyňských škol. Stala se členkou zkušební komise pro učitelky zemědělských škol v roce 1925. Mimo jiné stála v roce 1924 u vzniku Skupiny organizace práce v domácnosti, pozdější Ústředí československých hospodyň. Jako členka Republikánské strany zemědělského a malorolnického lidu se účastnila i politického dění. \n\nKe skautingu ji přivedla láska k přírodě. Úkolu založit dívčí skauting se Anna Berkovcová ujala na žádost Vlasty Štěpánové. 11. ledna 1915 rozhodlo vedení organizovat dívčí skauting ve společném ústředí s chlapci v Junáku, v němž byl za tímto účelem vytvořen „Odbor pro dívčí výchovu skautskou“ a hned v květnu téhož roku na skautských slavnostech v pražské Klamovce postavil oddíl Sasanek vlastnoručně stan. Anna Berkovcová následně se sedmičlenným ženským výborem vypracovala program pro dívky. Naplánovala jim utužování fyzických a morálních sil, pohyb, táboření, kuchaření, ruční práce, ošetřování nemocných, propagaci správné výživy, zručnost a samostatnost.\n\n"}
{"id": "1477041", "url": "https://cs.wikipedia.org/wiki?curid=1477041", "title": "Květoslava Princová", "text": "Květoslava Princová\n\nKvětoslava Princová (* 4. května 1950 Lipník nad Bečvou) je signatářka Charty 77, disidentka a pedagožka. Se svým manželem Janem Princem vepsala do dějin československého undergroundu jako propagátoři komunitního života na „barácích“, jak se říkalo venkovským usedlostem, na kterých v sedmdesátých a osmdesátých letech žili příznivci kulturního undergroundu. \n\nKvěta Princová narodila do moravské katolické rodiny. Její otec byl členem lidové strany. V roce 1968 nastoupila na pražskou Vysokou školu chemicko-technologickou. V té době se zapojila do studentských stávek proti invazi Vojsky Varšavské smlovy do Československa. V 70. letech během studií se seznámila s rodinou Dany Němcové, účastnila se bytových seminářů a disidentského života. \n\nV roce 1976 koupila se svým mužem Janem dům v Rychnově, kam se sjížděli lidé z pražského a severočeského undergroundu. Na tzv. baráku se pořádali koncerty, výstavy, přednášky. Lidé, kteří byli komunistickým režimem pronásledovaní, zde často nacházeli azyl. Komunisté dům vyvlastnili a následně vyhodili do povětří. Komunisté rodinu Princových i s malými dětmi vyštvali z dalších dvou domů, na kterých se snažili usadit a žít – z fary v Robči a ze statku v Mastířovicích. V roce 1986 se odstěhovali do Nenakonic, nedaleko Olomouce, kde žijí dodnes.\n\nPo pádu komunismu v roce 1989 se Květa Princová angažovala v Občanském fóru, v jednašedesáti letech si udělala doktorát z aplikované etiky. Mimo jiné vedla kancelář tehdejšího primátora Olomouce, působila v charitě a spoluzaložila obor sociální a humanitární práce na katedře Křesťanské sociální práce na Univerzitě Palackého v Olomouci.\n"}
{"id": "1477045", "url": "https://cs.wikipedia.org/wiki?curid=1477045", "title": "Emma Augier de Moussac", "text": "Emma Augier de Moussac\n\nEmma Augier de Moussac [\"ema óžijé d'musak\"] (* 9. dubna 1990, Neuilly sur Seine, Francie) je parkurová jezdkyně, která pochází ze smíšeného česko-francouzského manželství. Má české i francouzské občanství a závodí za Českou republiku.\nV parkuru nejvyšší obtížnosti (Grand Prix) závodila již její matka Catherine Sladek, která byla její první trenérkou. Blízký vztah ke koním měla i rodina jejího otce, šlechtický rod Augier de Moussac. S jezdeckou kariérou začala v šesti letech, kdy absolvovala svůj první celonárodní parkur ve skocích kategorie pony. V 11 letech startovala v téže kategorii (ještě za Francii) na mezinárodních závodech, kde skončila na jedenáctém místě. V roce 2007 byla jedinou jezdkyní ve Světovém poháru v parkurovém skákání v Lipsku: ve svých 17 letech se v tomto obtížném závodě umístila na devátém místě. Úspěšný byl pro ni rok 2014: dvakrát zvítězila na Toscana Tour v Arezzu, první cenu si odvezla i z Poháru národů v Budapešti. Od roku 2014 žije v Nizozemsku. V roce 2017 začala závodit na koni Diva. V následujícím roce s ní vyhrála CSI4* Grand Prix v Poznani a umístila se jako druhá na CSI3* Grand Prix v Mannheimu. Diva získala ocenění Kůň roku 2018, udělované Českou jezdeckou federací. \n\n"}
{"id": "1477046", "url": "https://cs.wikipedia.org/wiki?curid=1477046", "title": "Jolana Helena Těšínská", "text": "Jolana Helena Těšínská\n\nJolana Helena Těšínská (polsky Jolanta Helena cieszyńska) (narozena okolo roku 1331, zemřela 20. březen 1403) byla těšínská kněžna z dynastie Piastovců, abatyše kláštera klarisek v Krakově.\n\nDcera těšínského knížete Kazimíra I. a Eufemie Mazovské.\n\nJolana Helena měla následovat své sourozence v církevní kariéře, resp. duchovní cestě. Její mladší sestra Alžběta vstoupila do Cisterciáckého řádu v Třebnici (polsky \"Trzebnica\"), bratr Siemovít se přidal k johanitům, bratři Jan a Boleslav byli klerici ve vratislavské diecézi.\n\nJolana vstoupila do řádu klarisek v Krakově, který byl součásti kostela sv. Ondřeje (polsky \"św. Andrzej\"). Kde od oku 1361, až do své smrti v roce 1403 plnila roli abatyše. Její tělo bylo pohřbeno v kostele sv. Ondřeje.\n\n"}
{"id": "1477047", "url": "https://cs.wikipedia.org/wiki?curid=1477047", "title": "Ženské listy", "text": "Ženské listy\n\nŽenské listy byly české osvětové, vzdělávací a zábavné periodikum pro ženy, někdy označované jako feministický časopis. \nVycházelo v letech 1873-1926. Od 1.ledna 1873 začaly Ženské listy vycházet s podtitulem \"Časopis pro záležitosti žen a dívek českoslovanských\" ve vydatelství Františka Urbánka. Časopis působil na formování emancipačního hnutí žen a na národní uvědomování žen v Českých zemích. Prvními redaktorkami byly Věnceslava Lužická a Eliška Krásnohorská.. K přispěvatelkám patřily Karolína Světlá, Sofie Podlipská, Anna Bayerová, Johanna Kuffnerová, Anežka Sluková, Zdenka Drobná, přispívali spisovatelé, básníci, ale i historikové. Podtitul byl 1.5.1874 změněn na \"Časopis k šíření vzdělanosti mezi paními a dívkami českoslovanskými\" a o rok později na \"Orgán pro vzdělání žen a dívek českoslovanských\". V roce 1872 vycházely Ženské listy jako měsíční příloha časopisu Květy. Po ustavení Ženského výrobního spolku se tento spolek stal vydavtelem časopisu, přispívaly do něj nejen ženy, ale i čeští spisovatelé, pedagogové a historikové. Samostatnou velmi oblíbenou přílohou byly Nové pařížské módy, také Práce. časopis zanikl roku 1926.\nŽenské listy byly roku 1898 změněny na tiskový orgán Ústředního spolku žen, založeného na prvním sjezdu českoslovanských žen v roce 1897.\n\nVydávání časopisu bylo krátkodobě zastaveno po vypuknutí první světové války. \n\nÚroveň časopisu od roku 1918 postupně klesala s narůstající konkurencí jiných českých periodik, a proto se redakce rozhodla od roku 1926 jeho vydávání ukončit, podobně jako byly ukončeno vydávání Zlaté Prahy nebo Světozoru.\n\n\n"}
{"id": "1477048", "url": "https://cs.wikipedia.org/wiki?curid=1477048", "title": "Mandarské pohoří", "text": "Mandarské pohoří\n\nMandarské pohoří je pohoří rozprostírající se 190 km podél kamerunsko-nigerijské hranice, od řeky Benue na jihu () až po oblast ležící severozápadně od kamerunského města Maroua (). Nejvyšším místem je vrchol Mount Oupay (1494 m) ().\n\nMandarské pohoří vzniklo před miliony let, když se tektonická deska začala zdvíhat, lámat a rozpadat. Podnebí bylo podstatně vlhčí, vydatné srážky vedly k vytvoření husté říční sítě sbírající vody vytékající ze zlomů. Vodní toky se postupně zařezávaly hlouběji, což dalo vzniknout členitému terénu.\n\nVulkanická činnost přispěla ke vzniku pohoří erupcemi láv, které vytvořili sopečné kužely. Sopečné kužely byly postupem času odneseny a na místě zůstaly jen nejodolnější horniny z jejich nitra. Ty mají podobu jehlovitých věžiček – známým příkladem je Kapsiki Peak.\n\nÚzemí je hustě zalidněno, obyvatelstvo mluví čadskými jazyky, včetně obyvatelstva z etnických skupin Mofu a Kirdi.\n\nV oblasti Mandarského pohoří proběhl rozsáhlý archeologický výzkum, který zahrnoval i práce v Diy-Gid-Biy. Vykopávky odhalily několik malých opevněných sídlišť z 8. až 16. století, kamenné nádobí a nářadí, železné hroty šípů a oštěpů i keramiku. Místo je zařazeno mezi kandidáty Světového dědictví.\n"}
{"id": "1477050", "url": "https://cs.wikipedia.org/wiki?curid=1477050", "title": "Lolo Ferrari", "text": "Lolo Ferrari\n\nLolo Ferrari, rodným jménem Eve Valoisová (9. února 1963, Clermont-Ferrand – 5. března 2000, Grasse) byla francouzská pornoherečka.\n\nZačínala jako modelka. Roku 1990 zahájila sérii plastických operací, jichž bylo nakonec přes dvacet, a objem hrudníku jí silikonovými náhradami zvětšily na 180 centimetrů a každé z jejích ňader vážilo skoro tři kilogramy. Díky tomu byla v půlce 90. let zapsána do Guinessovy knihy rekordů jako \"žena s největšími prsy na světě\". Podstoupila též plastiky očí a rtů.\n\nPoté, co se proslavila zápisem do Guinessovy knihy, si změnila jméno (kvůli čemuž absolvovala několik soudních sporů s automobilkou Ferrari) a natočila několik pornografických filmů. Nazpívala i několik písní (\"Airbag Generation\", \"Set Me Free\"). Objevovala se též jako pravidelný host v televizním pořadu \"Eurothrash\" stanice Channel 4.\n\nJejí ňadra jí způsobovala řadu obtíží a zdravotních komplikací. V noci například nemohla spat ani na zádech, ani na břichu. \n\nV roce 2000 byla nalezena mrtvá ve svém domě. Příčina její smrti zůstala záhadou. Spekulovalo se o zdravotních komplikacích způsobených zvětšenými prsy. Po čase byl zadržen její manžel kvůli podezření, že ji zavraždil. Po roce byl však propuštěn a obvinění zbaven. Jednou z verzí zůstává i sebevražda. V oficiální lékařské zprávě je za příčinu smrti označeno předávkování antidepresivy a uklidňujícími léky.\n"}
{"id": "1477051", "url": "https://cs.wikipedia.org/wiki?curid=1477051", "title": "Česká ženská lobby", "text": "Česká ženská lobby\n\nČeská ženská lobby, z.s. (ČŽL) je síť organizací, která hájí práva žen v České republice. Spolek byl zapsán v roce 2008. Je jedinou organizaci sdružující proženské a feministické organizace v České republice, spojuje 37 členských organizací. Je součástí , která je největší střecha ženských organizací v Evropské unii a má členy ve 27 členských státech.\n\nCílem ČŽL je přenášet skutečné problémy žen na politickou úroveň, zlepšovat podmínky žen ve společnosti a posilovat postavení znevýhodněných skupin žen.\n\nČeská ženská lobby má komplexní vnitřní strukturu organizace. Nejvyšším orgánem spolku je Valná hromada. Valnou hromadu tvoří pověření/é zástupci/kyně z členských organizací, kteří/é na Valné hromadě jednají jejich jménem. Dalším orgánem spolku je Výkonný výbor, který volí Valná hromada z řad členských organizací, skládá se z předsedkyně, místopředsedkyně a alespoň dvou dalších volených členek/ů. Sekretariát spolku tvoří výkonnou složku spolku a sídlí v Praze.\n\nMezi členské organizace České ženské lobby patří například:\n\nAktuální seznam členských organizací je uveden na webových stránkách České ženské lobby.\n\n"}
{"id": "1477059", "url": "https://cs.wikipedia.org/wiki?curid=1477059", "title": "Chelsea Clintonová", "text": "Chelsea Clintonová\n\nChelsea Victoria Clintonová (* 27. února 1980 Little Rock) je americká spisovatelka a celosvětová obhájkyně zdraví. Je jediným dítětem bývalého amerického prezidenta Billa Clintona a bývalé ministryně zahraničí Hillary Clintonové, prezidentské kandidátky v roce 2016. Byla speciálním korespondentem pro NBC News od roku 2011 do roku 2014 a nyní spolupracuje s Clintonovou nadací a jeho globální iniciativou, včetně významné role místa v radě nadace.\n\nNarodila se v Little Rocku během prvního funkčního období jejího otce jako arkansaského guvernéra. Navštěvovala místní veřejné školy. S nástupcem otce do prezidntského úřadu v lednu 1993 se rodina přestěhovala do Bílého domu. Ve Washingtonu, D.C. navštěvovala soukromou školu Sidwell Friends School. Bakalářské vzdělání získala na Stanfordské univerzitě a magisterské studium absolvovala na Univerzitní koleji Oxfordské univerzity a Mailman School of Public Health Kolumbijské univerzity. Postgraduální studium v oboru mezinárodní vztahy ukončila v roce 2014 v Oxfordu (Ph.D.). V roce 2010 se provdala za investičního bankéře Marc Mezvinsky. Mají dceru a dva syny.\n\nV letech 2007 a 2008 se intenzivně angažovala na amerických univerzitách pro návrh prezidentské nominace své matky za demokratickou stranu a představila ji na demokratickém národním konventu v roce 2008. Měla podobnou roli v prezidentské kampani její matky v roce 2016, udělala přes 200 veřejných vystoupení jako její zástupce a znovu ji představila na demokratickém národním konventu v roce 2016.\n\nNapsala pět dětských knih a stala se spoluautorkou vědecké knihy pro dospělé o globální zdravotní politice, stejně jako článků a názorů publikovaný v hlavních médiích. Získala řadu ocenění a cen.\n\nPracovala pro společnosti McKinsey & Company, Avenue Capital Group či Newyorskou univerzitu. Působí v několika společnostech, včetně School of American Ballet, Clinton Foundation, Clinton Global Initiative, Common Sense Media, Weill Cornell Medical College a IAC / InterActiveCorp.\n\nClintonová se narodila v metropoli Little Rocku 27. února 1980, kde vykonával její otec funkci guvernéra Arkansasu. Křestní jméno bylo inspirováno návštěvou londýnské čtvrti Chelsea během vánoční dovolené v roce 1978. Hillary Clintonová řekla, že je to na základě poslechu nahrávky Judy Collins písně Joni Mitchell „Chelsea Morning “ v roce 1969 a Bill Clinton poznamenal: „Pokud bychom někdy měli dceru, její jméno by mělo být Chelsea.“\n\nVe věku dvou let doprovázela rodiče, když bojovali po celém Arkansasu kvůli otcově kandidatuře na guvernéra. Podle vlastních slov začala číst noviny ve věku tří let a také napsala dopis prezidentovi Ronaldovi Reaganovi, když jí bylo pouhých pět let. V dopise, který byl ve fotokopii zachován jejím otcem, požádala prezidenta Reagana, aby nenavštěvoval vojenský hřbitov v Bitburgu v Západním Německu, kde byli pohřbeni i příslušníci Waffen-SS. V Little Rocku docházela na základní školy Forest Park a Booker Arts and Science Magnet. Následně pokračovala na střední škole Horace Manna. Přeskočila třetí třídu.\n\nVychovávána byla v otcově baptistické víře a později navštěvovala evangelickou metodistickou církev po vzoru své matky.\n\nS uvedením otce do prezidentského úřadu 20. ledna 1993, se rodina přestěhovala do Bílého domu. Její kódové označení u tajné služby znělo „Energie“. Clintonovi chtěli, aby dcera měla normální dětství a doufali, že ji ochrání před mediálním tlakem.\n\nClintonová získala ocenění a vyznamenání:\n\n"}
{"id": "1477063", "url": "https://cs.wikipedia.org/wiki?curid=1477063", "title": "Volba prezidenta Československa 1989", "text": "Volba prezidenta Československa 1989\n\nVolba prezidenta Československa proběhla 29. prosince 1989 ve Vladislavském sále Pražského hradu na společné schůzi obou komor Federálního shromáždění, kterou vedl čerstvě kooptovaný předseda Alexander Dubček. Samotná volba byla ovlivněna událostmi sametové revoluce, které vedly k pádu komunistického režimu a také k abdikaci prezidenta Gustáva Husáka. Václav Havel, disident a kritik komunistického režimu, byl zvolen devátým československým prezidentem.\n\nPrezidentská volba se odehrávala v atmosféře sametové revoluce, která vedla ke kolapsu komunistického režimu v Československu. Veřejnost žádala výměnu politické garnitury, ale paradoxně byli nejznámějšími kandidáty komunističtí politici z období pražského jara 1968. Mezi nimi především Alexander Dubček, který byl považován za největšího konkurenta Václava Havla. Dalším kandidátem byl bývalý ministr školství Čestmír Císař, podporovaný Socialistickým svazem mládeže. KSČ ve volbě podporovala stávajícího předsedu vlády Ladislava Adamce.\n6. prosince 1989 došlo k jednání mezi zástupci Občanského fóra a slovenské Veřejnosti proti násilí na kterém bylo rozhodnuto o společné podpoře kandidatury Václava Havla. Navzdory Dubčekově popularitě na Slovensku. 10. prosince jmenoval stávající prezident Gustáv Husák první ne zcela komunistickou vládu od února 1948 následně oznámil Federálnímu shromáždění svojí demisi. Předsedou nové vlády byl jmenován Slovák Marián Čalfa. To znamenalo že na prezidentský post nemohla být jmenována osoba slovenské národnosti, Slovenský historik Ivan Laluha tento vývoj přičítá nepřátelství mezi Dubčekem a Husákem pocházejícím z doby pražského jara.\n\n11. prosince navrhli zástupci komunistické strany a SSM, aby byl prezident volen přímo. Komunisté vycházeli z v Praze provedených průzkumů veřejného mínění, které ukazovali, že nejvyšší podporu veřejnosti měl Alexander Dubček zatímco ostatní zvažovaní kandidáti včetně Havla měli podporu kolem 1 procenta. Představitelé Občanského fóra se obávali, že Havel by na venkově nemusel obdržet dostatečný počet hlasů. Delegace Občanského fóra vedená Petrem Pithartem návrh odmítla. Situace byla vyřešena intervencí předsedy vlády Čalfy, který na tajné schůzce s Havlem 15. prosince slíbil, že podpoří jeho volbu prezident výměnou, za to že se Dubček stane předsedou parlamentu. Čalfa, který následkem Husákovy abdikace disponoval prezidentskými pravomocemi, udělil Havlovi po schůzce milost. Havel byl totiž odsouzen a uvězněn za účast na protestech během Palachova týdne. Součástí dohod mezi Havlem a Čalfou měl být také Havlův slib, že příslušníci komunistické garnitury nebudou trestání a perzekvováni. 15. prosince měl mít schůzku George Soros společně s Karlem Schwarzenbergem s Mariánem Čalfou. Premier Čalfa následně přesvědčil poslance Federálního shromáždění, aby hlasovali pro Havla. Havel být zvolen dočasně; pouze do doby, kdy nové Federální shromáždění vzešlé ze svobodných voleb opětovně zvolí prezidenta.\n\nPrůběh volby vedl předseda Federálního shromáždění Alexander Dubček. Volby se účastnilo všech 323 přítomných poslanců Federálního shromáždění. Hlasovalo se veřejně. Nebyly zaznamenány žádné hlasy proti navrženému kandidátovi a nikdo se hlasování nezdržel.\n\nSložení prezidentského slibu proběhlo na stejné společné schůzi Federálního shromáždění. Václav Havel složil prezidentský slib na Ústavu Československé socialistické republiky:\nNa volbu navázalo slavnostní \"Te Deum\" ve Svatovítské katedrále vedené kardinálem Tomáškem. Po 41 letech tak opět na Hradě zasedl nekomunistický prezident.\n\n\n"}
{"id": "1477068", "url": "https://cs.wikipedia.org/wiki?curid=1477068", "title": "Nina Berberová", "text": "Nina Berberová\n\nNina Berberová, rusky Нина Николаевна Берберова (8. srpna 1901 Petrohrad – 26. září 1993 Filadelfie) byla ruská prozaička a básnířka, která své dílo vytvářela v emigraci, nejprve ve Francii, později v USA. Život a osud ruské emigrace bylo hlavní téma jejích próz.\n\nOtec byl Armén, matka Ruska. Berberová byla od časného mládí rozhodnutá stát se literátkou. V roce 1915 poznala Alexandra Bloka a Annu Achmatovovou, roku 1921 se účastnila jednání básnického sdružení Znějící lastura, které založil Nikolaj Gumiljov. Téhož roku, ještě v Rusku, publikovala první verše, již za rok však emigrovala, spolu se spisovatelem Vladislavem Chodasevičem, který se stal později jejím manželem. Po určitou dobu žili i v Československu, také u Maxima Gorkého v Německu a Itálii, nakonec se ale usadili roku 1925 v Paříži. Zde Berberová přispívala do exulantských periodik (\"Poslednije novosti\", \"Novy dom\", \"Ruskaja mysl\") a začala vydávat romány (\"Poslední a první\", \"Velitelka\", \"Bez západu\"). V roce 1932 se s manželem rozešla, protože navázala známost s malířem Nikolajem Makejevem. Úspěšná byla její biografie \"Čajkovskij\", již vydala roku 1936. Z beletrie vzbudila největší zájem poválečná novela \"Zmírnění údělu\" (1949). \n\nV roce 1950 odešla do Spojených států amerických. Zde dále přispívala do ruskojazyčných exulantských periodik (např. \"Mosty\"), pracovala pro rozhlasovou stanici Hlas Ameriky a později učila na Yaleské univerzitě (1958–63) a v Princetonu (1963–71), kde se stala profesorkou literatury. Z literárních prací největšího úspěchu dosáhla její autobiografie, jež vyšla nejprve v angličtině roku 1969 a jmenovala se \"Psáno kurzivou\" (\"The Italics Are Mine\"). V emigrantských kruzích, jež vylíčila dosti bez příkras, kniha vyvolala mnoho sporů, ale zajistila autorce úspěch u amerických čtenářů i u těch ruských, když za Gorbačovovy perestrojky mohla vyjít na konci 80. let v Sovětském svazu. Se zájmen byl přijatý i její životopis \"Ocelová žena\" z roku 1981, jehož námětem jsou životní osudy špiónky Moury Budberg (1893–1974). V roce 1989 navštívila rodný Petrohrad. Po celý život také překládala, do ruštiny přeložila díla Romaina Rollanda, Konstantinose Kavafise či Thomase Stearnse Eliota. Do francouzštiny převedla některé Dostojevského texty.\n\n\n \n"}
{"id": "1477070", "url": "https://cs.wikipedia.org/wiki?curid=1477070", "title": "Zámeček Pustějov", "text": "Zámeček Pustějov\n\nZámeček Pustějov byl v obci Pustějov postaven v první polovině 18. století jako letní sídlo augustiniánského probošta a správní sídlo klášterního panství. \n\nZámeček si nechal vystavět augustiniánský probošt a místní rodák Kazimír Jan Barvík (latinsky \"Casimir Johann Barwig\") (proboštem byl v letech 1747–1760) v severozápadní části obce v barokním slohu. Objekt byl tvořen jednopatrovou obdélnou budovou se sedlovou střechou s vysokými štíty. Klášterní panství, tedy Pustějov a okolní vesnice (Děrné, Jílovec, Lukavec), se nazýval Velkostatek Pustějov. \n\nV roce 1784 v rámci josefinských reforem byl fulnecký klášter zrušen a zámeček je přestavěn na kaplanku. Obec Pustějov a další okolní vesnice se staly statkem náboženského fondu.\n\nV roce 1825 prodala církev pustějovský velkostatek rodině Čejků z Badenfeldu. V roce 1842 přešel velkostatek do rukou Christiana Friedricha barona ze Stockmaru (1787–1863). Za něho bylo provedeno sloučení velkostatku pustějovského a fulneckého. Správa sloučeného velkostatku se přesídlila do Fulneku.\n\nVeškeré historicky cenné stavební prvky byly pozdějšími stavebními úpravami z 20. století zcela odstraněny. Na historii odkazuje pouze dochovaný pozdně barokní portál. Jeho půlkruhový oblouk je ozdoben reliéfními volutami s kordonovými římsami nad hranolovými sloupovými pilíři s nárožníky. Na vrcholu oblouku je umístěn dnes již velmi poškozený znak města Fulneku v rokajovém ornamentu. \n\nVlastníkem objektu č.p. 218 je obec Pustějov (\"adresa: Pustějov 54, PSČ 742 43\"). \n\n"}
{"id": "1477082", "url": "https://cs.wikipedia.org/wiki?curid=1477082", "title": "Barbara Havelková", "text": "Barbara Havelková\n\nBarbara Havelková (* 1980 Praha) je česká právnička, specializující se na antidiskriminační právo, vztah genderu a práva a feministické právní studie.\n\nMagisterské studium práv ukončila v roce 2004 na Právnické fakultě Univerzity Karlovy v Praze, zde získala v roce 2005 i titul JUDr. V oboru evropského práva získala titul LL.M. na Sárské univerzitě, doktorát obdržela na Oxfordské univerzitě. Rok studovala v rámci Fulbrightova stipendia na University of Michigan Law School. Studijní pobyt absolvovala též na Harvard Law School.\n\nBěhem své dosavadní profesní dráhy pracovala mimo jiné pro pražskou pobočku mezinárodní advokátní kanceláře Clifford Chance, absolvovala stáž při Evropské komisi a v kanceláři generálního advokáta Soudního dvora Evropské Poiares Madura. \n\nV současné době působí jako odborná asistentka na Lincoln College Oxfordské univerzity a vyučuje rovněž na Právnické fakultě Univerzity Karlovy v Praze. \n\nVe Velké Británii vyučuje právo Evropské unie, britské ústavní právo, srovnávací právo na rovnost a feministické právní teorie. V České republice učí předmět gender a právo.\n\nVe svém výzkumu se zaměřuje na oblast rovnosti a antidiskriminačního práva, zejména s ohledem na pohlaví a gender. V roce 2017 vydala knihu \"Genderová rovnost v právu. Odhalení dědictví českého státního socialismu.\"\n\nMezi lety 2014 a 2017 působila jako poradkyně premiéra Bohuslava Sobotky v otázkách genderové rovnosti a práva.\n\n"}
{"id": "1477083", "url": "https://cs.wikipedia.org/wiki?curid=1477083", "title": "Anne McClainová", "text": "Anne McClainová\n\nAnne Charlotte McClainová (nepřechýleně McClain; * 7. června 1979, Spokane, USA) je podplukovnice americké armády a astronautka ve službách NASA. Pro vesmírný program NASA byla vybrána v roce 2013 a ke konci roku 2018 poprvé letěla na Mezinárodní vesmírnou stanici (ISS) v rámci Expedice 58.\n\nAnne McClain se narodila v americkém městě Spokane, kde v roce 1997 úspěšně dokončila střední školu Gonzaga Preparatory School, načež se přestěhovala do státu New York kvůli studiu na vojenské akademii United States Military Academy. Z té získala bakalářský titul v roce 2002 v oboru mechanického a leteckého inženýrství. Poté se přesunula do Velké Británie, kde studovala na univerzitách University of Bath a na bristolské universitě.\n\nBěhem svého působení v armádě McClain nalétala přes 2 tisíce hodin na různých letounech a helikoptérách jako jsou Bell OH-58 Kiowa, Eurocopter UH-72 Lakota či Beechcraft C-12 Huron. Na některé stroje též vlastní licenci testovacího pilota.\n\nV roce 2013 byla vybrána pro vesmírný program agentury NASA a začala s výcvikem. Mezi astronauty a astronautkami, kteří byli vybráni do 21. oddílu, byla McClain nejmladší. Na ISS McClain odstartovala 3. prosince 2018 z ruského kosmodromu Bajkonur v rámci 58. expedice. Tento start byl prvním s lidskou posádkou po nehodě předchozího pilotovaného letu s raketou Sojuz MS-10.\n\n"}
{"id": "1477086", "url": "https://cs.wikipedia.org/wiki?curid=1477086", "title": "Angela Saini", "text": "Angela Saini\n\nAngela Saini (* 25. října 1980) je britská vědecká novinářka, reportérka a autorka dvou knih \"Národ podivínů\" a \"\". Publikuje v časopisech \"New Scientist\" a \"Science\", v denících \"The Guardian\" a \"The Times\" a dalších. Spolupracuje s veřejnoprávní stanicí BBC radio. \n\nSaini se narodila v Londýně v roce 1980. Je držitelkou dvou magisterských titulů – vystudovala strojírenství na Oxfordské univerzitě a vědu a bezpečnost na King's College London. \n\nV roce 2008 Saini opustila BBC a stala se novinářkou na volné noze. \n\nZa svoji novinářskou práci získala četná ocenění.\n\nJejí první kniha \"Národ podivínů\" vyšla v roce 2011 a v anketě časopisu \"The Independent\" byla zvolena knihou roku. V Indii se stala nejprodávanější knihou. Pojednává o tom, že navzdory svému duchovnímu založení jsou Indové národ vědeckých exotů, šprtů a podivínů. Saini se sama mezi ně také řadí. \n\nJejí druhá kniha, \"\" (\"Inferior: How Science Got Women Wrong and the New Research That’s Rewriting the Story),\" vyšla ve Velké Británii v roce 2017. Saini zde zkoumá fenomén výzkumů mezipohlavních rozdílů, který od dob Darwina patří mezi nejžhavější témata vědeckého zkoumání. Získala cenu Physics World Book of the Year 2017 a druhé místo v žebříčku Goodreads v kategorii věda a výzkum. Časopisy The Spectator, deník The Guardian a mnohé další ji zařadily mezi knihy roku. Český překlad vydalo v roce 2018 Nakladatelství Academia. \n\nJejí třetí kniha \"What Are You?\" \"The Mad Science of Race – and Its Fatal Return\" o „šílené rasové vědě“ vyjde v roce 2019.\n"}
{"id": "1477091", "url": "https://cs.wikipedia.org/wiki?curid=1477091", "title": "Sajansko-šušenská vodní elektrárna", "text": "Sajansko-šušenská vodní elektrárna\n\nSajansko-šušenská vodní elektrárna (rusky \"Саяно-Шушенская ГЭС\") je vodní elektrárna na řece Jenisej. Název vodního díla je utvořen z názvu Sajanského pohoří a obce Šušenskoje. Je nejvýkonnější vodní elektrárnou v Rusku a patří mezi nejvýkonnější elektrárny na světě. Přehrada je konstruována tak, aby odolala zemětřesení až osmi stupňů Richterovy stupnice a byla zaznamenána Guinnessovou knihou světových rekordů jako největší stavba svého druhu. \n\nPráce na stavbě přehrady započaly v roce 1963. První dodávku do elektrické soustavy uskutečnila v roce 1978, ale oficiálně byla uvedena do provozu při plném stanoveném výkonu až 26. října 2000 jako \"Jednotný hydroenergetický komplex Sajansko-šušenská a Majnská vodní elektrárna\". \n\nStavební celek obsahuje tyto části:\n\n10 tunelů o průměru 8,5 m přivádí při maximálním spádu 220 m vodu na Francisovy turbíny o výkonu 640 MW. Celkový stanovený výkon je tak 6 400 MW. V roce 2016 elektrárna vyrobila 26,958 miliard kWh. \n\nJenisej v místě elektrárny odvádí vodu z plochy 179 900 km² při průměrném průtoku 1 480 m³/s. V době vypracování projektu se hydrologické vstupy opíraly více o odhady z tzv. koeficientů odtoku na základě nevelkého počtu srážkoměrných stanic než o dlouhodobá měření průtoku. Přesto lze celkovou hydrologickou koncepci vodního díla považovat za dobrou. Pro návrh přepouštěcího systému byla stanoven specifický průtok 150 m³/s pro každé z celkového počtu jedenácti přepouštěcích polí, tedy běžný přepouštěcí režim 1 650 m³/s s maximální propustností 13 600 m³/s. Celkový průtok turbínami je 3 580 m³/s. Pro přeliv epizodních letních povodní byl v roce 2011 vybudován přeplňovaný pravobřežní přepad o šířce 100 m a propustnosti 4000 m³/s.  Délka bočního přepadu je 1130 m a vyúsťuje 820 m od paty hráze. \n\nTurbíny typu RO 230/833 - 677 jsou největší na světě pro spád nad 200 m. Při jmenovitém spádu 194 m a hltnosti  258  m³/s je výkon turbíny 650 MW. Při vyšších spádech (212-220 m) dosahuje výkon 735 MW. Rychlost otáčení turbín je  142,8 ot./min. Celková hmotnost hydroagregátu je 1 440 tun, specifická hmotnost je 1,9 kg / kW, účinnost turbíny v optimální zóně je asi 96%. \n\nHydrogenerátor typu SVF 1285 / 275-42U4 o výkonu 711/640 MVA/MW je navržen pro maximální epizodický výkon 736 MVA. Vzdálenost mezi osami agregátů je 23,7 m.\nVybudování vodního díla si vyžádalo výkopové práce o objemu 7 200 m³ v zemi  a 37 000 m³ ve skalním masivu. Bylo uloženo 9 720 m³ betonu a železobetonu. Celková hmotnost kovových konstrukcí a mechanismů je 114 300 tun.   \n\nZprovoznění jednotlivých deseti hydroenergetických bloků probíhalo v následujícím pořadí:\n\n\nV oficiální zprávě ze dne 3. října 2009 se uvádějí jako hlavní příčiny vibrace turbíny č. 2, které vedly k únavovému poškození upevňovacích šroubů krytu turbíny, potom co režim provozu turbíny prošel oblastí zakázané tlakové zóny. \nPráce na obnově začaly v srpnu 2009. V roce 2015 elektrárna vyrobila 27 miliard kWh.  \n\nCelek klenbové přehrady o výšce 245 m s průtočnou elektrárnou v korytu veletoku byl ve své době technologickou výzvou celému světu. Práce započaly v roce 1963, zhruba půl roku před tragédií na přehradě Vajont v Itálií, kde si vodní energetika v jednom krátkém okamžiku vyžádala přes 2 000 obětí. Sajansko-šušenská vodní elektrárna se dnes nachází na ostře sledované hranici mezi odpůrci a zastánci budování velikých hydroenergetických děl.\n\n\n"}
{"id": "1477094", "url": "https://cs.wikipedia.org/wiki?curid=1477094", "title": "Kostel svatého Jakuba (Metličany)", "text": "Kostel svatého Jakuba (Metličany)\n\nKostel svatého Jakuba se nalézá ve vesnici Metličany, místní části města Nový Bydžov v okrese Hradec Králové. Barokní kostel tvoří zdaleka viditelnou krajinnou dominantu celého okolí a je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 37858/6-665.\n\nSoučasný barokní kostel byl vystavěn v letech 1768-1775 královéhradeckým stavitelem F. Kermerem na místě původního gotického kostela, ze kterého se dochoval portál z 2. poloviny 14. století. Stavba kostela byla pořízena broumovskými benediktiny (majiteli statku Sloupno), 1786 zde zřízena lokálie. Po roce 1948 a zejména po 1968 kostel zchátral, vybavení bylo odvezeno do Nového Bydžova. Kostel byl po roce 1989 opraven a v roce 2008 v něm otevřena galerie.\n\nKostel svatého Jakuba Většího je jednolodní stavba se zprohýbanými zdmi. Na severní straně na kostelní loď sklenutou plackou do pásů s polovalenými klenbami navazuje presbytář s obdélnou přízemní sakristií na východní straně. V interiéru kostela se při západním průčelí nachází zděná kruchta. Boční stěny kostela jsou pětiosé (3 osy loď, 1 osa presbytář, 1 osa věž) se segmentově uzavřenými okny se šambránami, uprostřed lodi kasulové okno se šambránou s klenákem. Na východní straně presbytáře je přízemní obdélná sakristie se stěnami členěnými lisénovými rámci, s obdélným vchodem s kamenným ostěním s ušima na severní straně a s obdélným oknem se šambránou na východě.\n\nUprostřed východní strany kostela je obdélný boční vchod s jednoduchým ostěním. Fasády jsou členěny lisénovými rámci a výraznou podokapní římsou. Hlavní jižní průčelí je členěno dvěma dvojicemi pilastrů, které nesou trojúhelníkovitý štít s vázami po stranách, nad nímž se zvedá hranolová věž s cibulovou bání a makovicí s křížkem na vrcholku. Uprostřed průčelí je obdélný vstup s ostěním se zaoblenými rohy a se zalamovanou supraportovou římsou. Nad vchodem je velké kasulové okno se štukovou šambránou s klenákem, a se segmentovým obloukem suprafenestry. Střecha kostela je valbová, krytá eternitem. Nad vítězným obloukem je osmiboký sanktusník s lucernou a s cibulovou střechou s makovicí, pobitý plechem.\n\n\n"}
{"id": "1477100", "url": "https://cs.wikipedia.org/wiki?curid=1477100", "title": "Hilda Bergmannová", "text": "Hilda Bergmannová\n\nHilda Bergmannová (9. listopadu 1878 Prachatice – 22. listopadu 1947 Švédsko) byla rakouská spisovatelka a překladatelka. \n\nHilda Bergmannová se narodila 9. listopadu 1878 v domě čp. 101 v Zahradní ulici v Prachaticích na Šumavě jako nejstarší ze tří dcer okresního školního inspektora Eduarda Bergmanna a jeho ženy Emmy, rozené Fuchsové. V Prachaticích prožila dětství, navštěvovala obecnou a měšťanskou školu a i v dospělosti se tam vracela. Poté, co se v roce 1897 rodina přestěhovala do Vídně, dokončila zde vzdělání jako učitelka pro základní školu a pracovala na různých školách. \n\nV roce 1908 ze školní služby odešla ze zdravotních důvodů. Ve stejném roce se provdala za vdovce Alfreda Kohnera, se kterým měla později syna Hanse. \n\nVzhledem k tomu, že Alfred Kohner byl Žid, připojení Rakouska k Národní socialistické německé říši v roce 1938 pro něj představovalo nebezpečí, a proto rodina emigrovala do Åstorpu ve Švédsku. Návrat do svého rodného města jí byl odepřen z důvodu válečných a poválečných událostí. Hilda Bergmannová zemřela v exilu ve Švédsku 22. listopadu 1947, její hrob je v Astorpu/Björnekulle. \n\nBergmannová se vyznačovala především jako německá básnířka a vypravěčka. Její básně připomínají Rainera Maria Rilkeho. V próze autorka vydává především legendy a pohádky; mnoho jejích příběhů se zaměřuje na dětské čtenáře. Některé z jejích knih ilustroval švýcarský malíř Ernst Kreidolf. \n\n\nKromě toho vytvořila adaptace textů Rabíndranátha Thákura, které se nachází dosud nevydány v odkazu archivu výše zmíněného pasovského muzea. \n\n\n"}
{"id": "1477101", "url": "https://cs.wikipedia.org/wiki?curid=1477101", "title": "Anna Bergendahl", "text": "Anna Bergendahl\n\nAnna Henrietta Bergendahl (* 11. prosince 1991, Stockholm) je švédská zpěvačka. Narodila se v Hägerstenu ve Stockholmu a vyrůstala v Nyköpingu a Katrineholmu. Bergendahl má částečně irský původ, protože její babička se narodila a žije v Irsku. První představení Anny před publikem se uskutečnilo v katedrále v Yorku, když jí bylo pouhých osm let. V roce 2004 se zúčastnila švédského hudebního programu TV4 \"Super Troupers\" a v roce 2008 Idolu 2008, kde se dostala do finálních 5 před tím, než byla vyřazena. \n\nV roce 2009 se Bergendahl upsala Lionheart Records. Její debutové album vyšlo 14. dubna 2010. Bergendahl vyhrála Melodifestivalen 2010 s písní \"This Is My Life\" a zastupovala Švédsko v soutěži Eurovision Song Contest 2010 v Norsku, i když se nekvalifikovala do finále. Píseň obdržela 1. místo ve švédské hitparádě 5. března 2010. \n\nBergendahl se úspěšně ucházela o talentovou show Idol 2008 TV4 s interpretací písně Have a Heart Bonnie Raitt a získala ocenění od poroty. Později zpívala písně jako Mamma Mia od ABBA , Stad i ljus od Py Bäckman, Save Up All Your Tears, Bleeding Love od Leony Lewis, The Best a Over the Rainbow .\n\nBergendahl skončila pátá v Idolu, který později vyhrál Kevin Borg . \n\nPo skončení soutěže Eurovision se Bergendahl účastnila \"Allsång på Skansen\", \"Sommarkrysset\" a \"Lotta på Liseberg\". Také udělala turné, kde zpívala písně ze svého debutového alba. V roce 2012 vydala Bergendahl své nové album \"Something to Believe In\" s debutovým singlem \"Live and Let Go\". Bude se účastnit Melodifestivalen 2019 se skladbou \"Ashes to Ashes\". \n"}
{"id": "1477102", "url": "https://cs.wikipedia.org/wiki?curid=1477102", "title": "Pablatnice", "text": "Pablatnice\n\nPablatnice může být:\n"}
{"id": "1477103", "url": "https://cs.wikipedia.org/wiki?curid=1477103", "title": "Konrád II. Olešnický", "text": "Konrád II. Olešnický\n\nKonrád II. Olešnický (polsky Konrad II oleśnicki) (narozen mezi 25. březnem 1338 a 1340, zemřel 10. června 1403) byl kníže olešnický v letech 1366–1403 z dynastie Piastovců, rodu Slezských Piastovců.\n\nByl jediným synem Kondráda I. Olešnického a jeho manželky Eufemie Bytomské (1350/1352–1411), která byla dcerou Vladislava Kozelského († 1351/1352).\n\nPo smrti otce v roce 1366 převzal vládu nad Olešnickým a Kozelským knížectvím, a v severní části Bytomského knížectví.\n\nPřed 23. únorem 1354 se oženil s Anežkou Těšínskou, dcerou Kazimíra I. Těšínského. V manželství se narodil jediný syn, Kondrád II. Starý (1354/1359–1412).\n\nKondrád II. zemřel 10. června 1403. Je pochován v Třebnici (polsky \"Trzebnica\").\n\n"}
{"id": "1477104", "url": "https://cs.wikipedia.org/wiki?curid=1477104", "title": "Perila křovitá", "text": "Perila křovitá\n\nPerila křovitá (\"Perilla frutescens\") je jednoletá léčivá rostlina z čeledi hluchavkovitých a jediný druh rodu perila. Pochází z jihovýchodní Asie a z indických pohoří. Tradičně se pěstuje na Korejském poloostrově, v jižní Číně, v Japonsku a v Indii.\n\nListy různých odrůd této jedlé byliny se silnou mátovou vůní používají místní obyvatelé jako zeleninu a jejich semena poskytují výživný olej pro vaření. V Japonsku se hojně pěstuje odrůda \"Perilla frutescens\" var. \"crispa\", která jako \"shiso\" tvoří nejoblíbenější oblohu tamějších pokrmů. Používá se také jako protijed při alergii na krabí a rybí maso a k přibarvování pokrmů. \n\nPerila je velmi atraktivní, a proto se hodí jako okrasná rostlina na zahradu. Láká totiž spoustu motýlů. Svou stavbou připomíná kopřivu. Tato jednoletka s chlupatými stonky čtvercového průřezu vyrůstá do výše 60–90 cm. Její listy jsou sytě zelené, srdčité, 7–12 cm dlouhé a 5–8 cm široké, řapíkaté a pilově zubaté. V pozdním létě se na konci stonku vytváří hroznovité květenství.\n\nV listech je éterický olej, jehož složení silně kolísá podle původu (obsahuje např. perillový aldehyd, myristicin a dillapiol, příjemně voňavý růžový furan, ve fialových varietách anthokyany, monoterpemglykosoidy a další perillosidy), deriváty kyseliny kávové, flavonoidy, v semenech mastný olej s kyselinou alfa-linolenovou (až 65%), linolovou (13 – 20%) a olejovou (4 – 22%). Z perillového aldehydu v éterickém oleji se získává perillartin, jenž je 2000x sladší než cukr a v Japonsku je povolen jako sladidlo pro určité výrobky. \n\nV Evropě je tato rostlina známá především v homeopatických přípravcích. Podává se při dně vyvolané poruchou látkové výměny kyseliny močové. V čínské medicíně se používají listy perily k léčení nachlazení a bolestí hlavy, ale také jako koření, jež má zamaskovat zkaženou potravinu.\n\nVýtažky z listů (z nichž je třeba odstranit perillový aldehyd) mají údajně antioxidační, protizánětlivé a antialergické účinky, také prý snižují krevní tlak. Ještě je ale třeba vše vědecky prozkoumat, než bude tento druh přijat do pokladnice evropských léčivých prostředků.\n\nPoužívá se i perillový olej, získaný lisováním semen za studena. Má neobyčejně vysoký obsah kyseliny alfa-linolenové, což je omega3 mastná kyselina, kterou lidské tělo nedokáže samo vyrobit, ale musí ji přijímat v potravě. \n\nMnohem větší zdroj informací o této rostlině poskytují čínské herbáře, kde ji najdeme pod názvem Zisu nebo zhouzisu a nejčastěji používanou částí drogy jsou listy fialové barvy. Sbírají se za jasného dne od června do srpna v době před rozvinutím květů. Suší se na slunci, nebo se ještě čerstvé nakrájejí na 1 cm dlouhé kousky a ty se suší ve stínu na dobře větraném místě. Sběr se může provádět i na podzim, v období kolem „bílé rosy“.  Tehdy se sbírají i s lodyhou a po usušení ve stínu se z ní odeberou.\n\nVe starých zdrojích najdeme, že se listy upravovaly pražením nasucho v kotlíku nebo se pomalu opékaly a míchaly s medem.\n\nPopis byliny dle tradiční čínské medicíny\n\n\nÚčinky\n\n\nNejvíce využívaná je právě pro kombinaci účinků - rozptyluje chlad a rozhýbává čchi, pro ji lze použít při zahleněném kašli, tísni na hrudi, dušnosti a nevolnosti, způsobené stagnací čchi plic a sleziny. My bychom tyto příznaky dnes nazvali alergií, astmatem či chronickou bronchitidou. Klinické výzkumy toto potvrzují a podporují tvrzení použít perilu na tlumení příznaků senné rýmy, zvláště pak slzení, svědění oči a vodnaté rýmy.  Dobré výsledky přináší použití masti s obsahem perily na různé alergické ekzémy. Mast si můžete vyrobit i doma. Jako základ doporučuji použít vepřové sádlo nebo nerafinované bambucké máslo. \n\nPostup\n\n\nPerila prospívá ve vlhké, ale propustné půdě obohacené kompostem. Semena se vysévají z jara, jakmile se půda prohřeje. První květenství se doporučuje vyštipovat, aby se podpořil hustší růst. Tato rostlina netrpí téměř žádnými škůdci.\n\n \n"}
{"id": "1477105", "url": "https://cs.wikipedia.org/wiki?curid=1477105", "title": "Beatrix Pospíšilová Čelková", "text": "Beatrix Pospíšilová Čelková\n\nBeatrix Pospíšilová Čelková (rodným jménem Božena Pospíšilová, přezdívaná Trixi; 16. července 1925 Bratislava – červen 1997 Trenčín) byla účastnice protinacistického odboje a „nejmladší průmyslová špionka“. Za druhé světové války sehrála důležitou roli při přípravě spojeneckého bombardování slovenské rafinérie Apollo v Bratislavě.\n\n"}
{"id": "1477111", "url": "https://cs.wikipedia.org/wiki?curid=1477111", "title": "RailML", "text": "RailML\n\nRailML (Anglicky: Railway Markup Language) je otevřený formát pro výměnu dat na bázi XML pro interoperabilitu dat pro železniční aplikace.\n\nRailML (železniční značkovací jazyk) je společný formát pro výměnu informací, jenž vychází ze značkovacího jazyka XML a slouží k popisu specificky železničních dat. Jazyk railML tak umožňuje výměnu železničních dat mezi interními a externími železničními aplikacemi. Byl vyvinut v rámci tzv. „konsorcia railML“ prezentovaného na webu railML.org. Jedná se o otevřený výměnný formát s licencí Creative Commons (pro využívání a stahování schémat railML je vyžadována bezplatná registrace k přístupu k railML). Modelovým jazykem railML je UML a jeho dokumentace je v angličtině.\n\nZnačkovací jazyk railML vznikl na počátku roku 2002 z podnětu organizace Fraunhofer-IVI působící v Drážďanech (Německo) a curyšské ETH Zürich (Švýcarsko) jako odezva na přetrvávající obtíže provázející propojování nejrůznějších železničních IT aplikací. Výměna dat souvisejících například s provozními systémy, řízením návěstních systémů, simulacemi nebo plánováním infrastruktury atd. byla časově velice náročná a byla možná pouze díky řadě specializovaných rozhraní, která železničním společnostem přinášela problémy s náklady. Značkovací jazyk railML se snaží poskytnout snadný a praktický, sebepopisující formát, jenž se blíží stávajícím standardům. V průběhu diskusí se mění a přizpůsobuje potřebám manažerů infrastruktury (IM) a železničních podniků (RU). Do této chvíle byly vydány verze 1.0, 1.1, 2.0 až 2.4, které si uživatelé mohou stáhnout a aktivně využívat. Vyvíjena je nová verze railML V 3 (nový topologický model a další vylepšení), která bude vydána na jaře 2019.\n\nZnačkovací jazyk railML je založen na jazyce XML a některé jeho dílčí části využívají stávající schémata XML, například MathML a GML. Sám se skládá  z dílčích schémat. V současnosti se aktivně využívají čtyři:\n\n\nHnacím motorem rozvoje značkovacího jazyka railML je railML.org – iniciativa a rozvojové partnerství nezávislých společností, organizací a evropských železnic (například: ADIF (Španělsko), SBB (Švýcarsko), DB (Německo), SNCF Réseau (Francie), Infrabel (Belgie), Jernbanedirektoratet a Bane NOR (Norsko), ÖBB (Rakousko), Správa železnic (Česká republika) atd.). Pravidelných půlročních konferencí a online diskusních fór se však může volně účastnit a zapojit se tak do rozvoje jazyka railML a výměny zkušeností kdokoli.\n\n"}
{"id": "1477112", "url": "https://cs.wikipedia.org/wiki?curid=1477112", "title": "Marie Žišková", "text": "Marie Žišková\n\nMarie Žišková (* 1951) je česká právnička a soudkyně působící u Nejvyššího správního soudu České republiky. Do března 2019 zde působila jako předsedkyně senátu. Kariéru v justici začala u Okresního soudu v Jičíně, kde pracovala mezi lety 1975–1977. Poté přešla na Ministerstvo spravedlnosti, kde pracovala na odboru dohledu nad civilní justicí (1977 – 1989) a následně v legislativní oblasti, kde pracovala jako vedoucí oddělení občanskoprávní legislativy. V letech 2001 a 2002 dělala soudkyni u Vrchního soudu v Praze.\n"}
{"id": "1477114", "url": "https://cs.wikipedia.org/wiki?curid=1477114", "title": "Jamie-Lee Kriewitz", "text": "Jamie-Lee Kriewitz\n\nJamie-Lee Kriewitz (* 18. března 1998, Bennigsen, Hannover, Německo) známá též jen jako Jamie-Lee, je německá popová zpěvačka. Do podvědomí veřejnosti se dostala během roku 2015 účastí v soutěži Hlas Německa, kterou vyhrála. Po skončení soutěže zveřejnila svůj singl „Ghost“, jenž se umístil na jedenáctém místě v německé singlové hitparádě Media Control Charts. S touto písní se Jamie-Lee Kriewitz též dostala do finále soutěže Eurovision Song Contest 2016, kde ale skončila na posledním, 26. místě.\n\nDebutové album vydala v roce 2016 pod názvem Berlin. To se probojovalo na osmnáctou pozici v žebříčku alb hitparády Media Control Charts, prorazilo též do první stovky v hitparádách Ö3 Austria Top 40 a Schweizer Hitparade.\n\n\n"}
{"id": "1477119", "url": "https://cs.wikipedia.org/wiki?curid=1477119", "title": "Kelita Zupancicová", "text": "Kelita Zupancicová\n\nKelita Zupancicová (Zupančičová) (* 9. května 1990 North York) je kanadská zápasnice – judistka a grapplerka slovinského původu.\n\nS judem začínala v 5 letech v Oshawě po vzoru svého otce Eddieho. Vrcholově se připravovala v sportovním tréninkovém centru v Montréalu pod vedením Hiroši Nakamury. V kanadské ženské reprezentaci se pohybuje od roku 2009 ve střední váze do 70 kg. V roce 2012 získala panamerickou kontinentální kvótu pro start na olympijských hrách v Londýně, kde nestačila v úvodním kole na pozdější vítězku Francouzku Lucii Décosseovou. Od roku 2013 patří mezi výrazné tváře ženské střední váhy. V roce 2015 získala před domácím publikem zlatou medaili na panamerických hrách. V roce 2016 se kvalifikovala na olympijské hry v Riu. Po úvodní taktické výhře na šido nad Esther Stamovou z Gruzie, prohrála ve čtvrtfinále v prodloužení s Japonkou Harukou Tačimotovou po kombinaci o-uči-gari a o-soto-gari. V opravách prohrála s Rakušankou Bernadette Grafovou a obsadila 7. místo.\n\nOd roku 2017 se připravuje mimo kanadskou reprezentaci individuálně ve Spojených státech v Bostonu, kde žije s přitelem Travisem Stevensonem.\n\n\n\n"}
{"id": "1477120", "url": "https://cs.wikipedia.org/wiki?curid=1477120", "title": "European Tour 1973 (The Rolling Stones)", "text": "European Tour 1973 (The Rolling Stones)\n\nEuropean Tour 1973 bylo koncertní turné britské rockové skupiny The Rolling Stones, které sloužilo jako propagace alba \"Goats Head Soup\". Bylo to poslední turné s kytaristou Mickem Taylorem, který ze skupiny v roce 1974 odešel. Turné bylo zahájeno koncertem ve Vídni v Rakousku a bylo zakončeno v Berlíně v Německu.\n\nZ koncertů v Bruselu byly natočeny zvukové nahrávky pro koncertní album \"Brussels Affair (Live 1973).\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\n\n\n"}
{"id": "1477124", "url": "https://cs.wikipedia.org/wiki?curid=1477124", "title": "Abiha", "text": "Abiha\n\nAbiha nebo Abeeha je ženské křestní jméno arabského původu. V překladu jméno Abiha znamená její otec a jméno se v islámských zemích používá jako pocta Fátimě, dceři proroka Mohameda.\n"}
{"id": "1477125", "url": "https://cs.wikipedia.org/wiki?curid=1477125", "title": "Badacsonytomaj", "text": "Badacsonytomaj\n\nBadacsonytomaj [badačoňtomaj] je město a letovisko v Maďarsku v župě Veszprém, spadající pod okres Tapolca. Leží u severozápadního břehu Balatonu pod horou Badacsony a spadá do vinařského regionu Badacsony. Nachází se asi 47 km jihozápadně od Veszprému. V roce 2015 zde žilo 2 150 obyvatel. Podle údajů z roku 2011 jich tvoří 87,3 % Maďaři a 1,8 % Němci.\n\nNejbližšími městy jsou Keszthely a Tapolca. Blízko jsou též obce Ábrahámhegy, Badacsonytördemic, Káptalantóti a Nemesgulács.\n\n"}
{"id": "1477129", "url": "https://cs.wikipedia.org/wiki?curid=1477129", "title": "Charis Wilson", "text": "Charis Wilson\n\nHelen Charis Wilson (5. května 1914 – 20. listopadu 2009) byla americká modelka a spisovatelka, nejznámější jako modelka fotografa Edwarda Westona.\n\nCharis Wilson se narodila v San Francisku v Kalifornii, jako dcera Harryho Leone Wilsona a Helen Charis Cooke Wilsonové. Její otec psal populární beletrii, včetně nejprodávanějšího románu \"Ruggles of Red Gap\", který byl později zfilmován. Příjem z psaní na svou dobu poskytoval poměrně vysoký životní standard a v roce 1910 Wilson postavil 12-pokojový dům u Carmelu. O dva roky později, když mu bylo 45 let, se oženil s Helen Cooke, která vyrůstala v Carmelu. Bylo jí 16 let. Jejich první dítě Harry Leon se narodil v roce 1913 a o rok později se narodila dcera, kterou pojmenovali po matce Helen Charis.\n\nWilsonová své první jméno Helen přestala používat již jako mladá dívka a stala se známá jako Charis, což v řečtině znamená \"milost, půvab, laskavost\". Relativní bohatství a postavení její rodiny jí poskytly klidné dětství a strávila mnoho letních období koupáním na pláži u Carmelu, kde se opalovala bez plavek. Na střední škole rozvíjela reputaci hravé a svobodmyslné dívky tím, že dělala takové věci, jako například založení klubu „sebekontroly“ ve kterém museli zasvěcenci ležet ve vaně plné studené vody. Její chování vedlo k tomu, že byla ze soukromé Bransonské školy v osmém ročníku vyloučena a strávila další dva roky v Catlin Gabel School v Portlandu v Oregonu.\n\nBěhem této doby se její rodiče rozvedli a od té doby se o ní starala především její babička nebo prateta. Obě byly spisovatelky a součástí literární scény v San Francisku. Vrátila se do Carmelu a dokončila střední školu se svým bratrem. Zatímco na střední škole se setkala s proslulými uměleckými sběrateli Louisou a Walterem Conradem Arensbergovými, kteří žili poblíž. Často navštěvovala jejich domov a byla okouzlena jejich značnou sbírkou moderních obrazů a soch. Walter Arensberg ji inspiroval tím, že se ptal na její názory na umění a zapojil ji do slovní hry a intelektuálních hádanek. Později řekla, že Arensberg je plně zodpovědný za její výtvarné vzdělání.\n\nJejí rodiče se rozvedli, když jí bylo 12 let, a přestože byla ještě ve škole, zřídka někoho z nich vídala. Často zůstávala se svou babičkou nebo pratetou. Podle Wilsonové se na ni přišla podívat Ruth Catlin zakladatelka školy Catlin Gabel School a přesvědčila ji, že je příliš skvělá na to, aby zůstala v Carmelu. Obě se rozhodly, že by se měla vrátit do školy Catlin Gabel, aby dokončila seniorský ročník a pak se vydala na vysokou školu Sarah Lawrence. Její otec její návrat do Portlandu a dokončení střední školy schválil, ale přestože získala plné stipendium na Sarah Lawrence, odmítl jí dovolit tam jít. Její otec byl celkem třikrát ženatý.\n\nBez dalších možností Wilsonová cestovala mezi San Franciscem a Carmelem, zapsala se do sekretářské školy, kterou nakonec absolvovala. Kvůli nedostatku víry otce v ní, její sebeúcta klesla. Přesunula se do podkrovního bytu svého přítele malíře a měla s ním řadu milostných záležitostí, které vedly k nežádoucímu těhotenství. Její matka zorganizovala potrat, což ji vedlo „k odhodlání k cudnosti jako nového způsobu života.“ Napsala, že chvíli byla poháněna „nějakým nahněvaným zoufalstvím... a byla jsem si tehdy vědoma, že jsem byla ve špatném stavu a směřovala k ještě horšímu.“ Tehdy se její život změnil.\n\nNa začátku roku 1934 přišla v životě Westona „nová a důležitá kapitola“, když na koncertě potkal Charis Wilsonovou. Ještě víc, než u svých předchozích milenek, byl okamžitě okouzlen její krásou a osobností. Do svého deníku si napsal: „Do mého života přišla nová láska, ta nejkrásnější, která podle mého názoru obstojí zkoušku času.“ Dne 22. dubna ji poprvé fotografoval nahou a vstoupili do intenzivního vztahu. V té době ještě žil s Noskowiakovou, ale během dvou týdnů ji požádal, aby se odstěhovala a prohlásil, že pro něj jsou jiné ženy „stejně nevyhnutelné jako přílivy“.\n\nWeston napsal, že ji spatřil na koncertě v prosinci 1933 nebo v lednu 1934: „Byla to vysoká, krásná dívka, s jemným proporcionálním tělem, inteligentní tváří, modrýma očima, zlatavě hnědými vlasy po ramena. Museli jsme se potkat.“ Její bratr Leon, který se setkal s Westonem, zatímco Wilsonová byla v Portlandu, ty dva navzájem představil. Wilsonová řekla: „Pro každého, kdo má zájem o statistiku – já to nejsem – bylo mu 48 let a já jsem právě dovršila 20 let. Co bylo pro mě důležité, byl pohled na někoho, kdo zjevně byl dvakrát tak živější než kdokoli jiný v místnosti a jehož oči s největší pravděpodobností viděly dvakrát tolik, než kdokoliv jiný.“\n\nV té době byl Weston ženatý, ale jeho manželka Flora Chandler Westonová žila v Los Angeles. V Karmelu se Weston dělil o svůj domov se Sonyou Noskowiakovou, která byla fotografkou, ale také Westonovým vzorem a milenkou. Wilsonová se o několik dní později zastavila ve Westonově studiu, jen aby zjistila co Weston podniká v Los Angeles. Noskowiaková ji přivítala, přinesla ukázat mnoho Westonových tisků na prohlédnutí a zeptala se, jestli by se Chris zajímala o modelování pro Westona. Dne 22. dubna 1934 Wilsonová představila první ze stovek fotografií, jak aktů, tak i oblečených.\n\nSnad kvůli intenzitě nového vztahu přestal v té době psát svůj deník. O půl roku později napsal poslední poznámku:\n\nPózování pro Westona vyzdvihlo sympatie Wilsonové k němu vysoko nad její počáteční nadšení. Napsala: „Během fotografování Edward stvořil modelku, která si je plně vědoma sama sebe. Bylo to nad rámec exhibicionismu nebo narcismu, bylo to spíše jako stav indukované hypnózy nebo meditace.“ Byla Westonem zcela okouzlena a on z ní. Během několika měsíců se z nich stali milenci. Noskowiaková, která v té době ještě žila s Westonem, si byla vědoma jejich vztahu, ale tolerovala jej v naději, že nebude mít dlouhé trvání. Po prvních fotografických setkáních byl Weston Wilsonovou zcela zaujat. V roce 1934 s ní udělal 31 fotografií aktů, každý pracně komponoval a zachytil svým fotoaparátem Graflex 4x5„, pak ručně vyvolal a vytiskl ve své malé temné komoře. Během příštích dvou let byla jeho výhradní modelkou.\n\nV lednu 1935 Weston čelil rostoucím finančním potížím. Uzavřel své studio v Carmelu a přestěhoval se do Santa Monica Canyon v Kalifornii, kde s Brettem otevřeli nové studio. Požádal Wilsonovou, aby přijela a žila s ním, a v srpnu 1935 nakonec souhlasila. Zatímco se intenzivně zajímala o jeho práci, Wilsonová byla po Floře první ženou, se kterou Weston žil, která neměla zájem stát se fotografkou. To umožnilo Westonovi, aby se na ni soustředil jako na svou múzu a modelku a Wilsonová naopak věnovala čas na podporu Westonova umění jako jeho asistenta a kvazi-agentka. Jeho nejmladší synové, Neil a Cole, střídavě žili s nimi a se svou matkou. Jeho starší synové Brett a Chandler (kteří byli o několik let starší než Wilsonová) otevřeli fotografické studio poblíž a Weston ho využíval jako operační základnu pro své projekty.\n\nTéměř okamžitě začal pracovat s modelkou Wilsonovou na nové sérii aktů. Během stejného období přešel z 4x5„ kamery na kameru 8x10“. Jedna z prvních fotografií, kterou pořídil doma na na balkóně v jejich domě, se stala jednou z jeho nejvíce publikovaných („Akt“). Brzy poté podnikli první z několika výletů do Oceano Dunes. Právě tam Weston udělal některé ze svých nejdokonalejších a nejintimnějších fotografií vůbec a zachytil Wilsonovou v uvolněných pózách bez zábran v písečných dunách. Během svého života vystavil pouze jednu nebo dvě fotografie z těchto sérií, neboť některé z ostatních byly pro širokou veřejnost „příliš erotické“.\n\nNa návrh Beaumonta Newhalla se Weston rozhodl požádat o grant Guggenheim Foundation (nyní známý jako Guggenheimovo stipendium). Popsal ve dvou větách svou práci, shromáždil třicet pět svých oblíbených výtisků a odeslal je. Poté, co Dorothea Langeová a její manžel naznačili, že žádost byla příliš krátká na to, aby mohla být brána vážně, Weston jim znovu předložil čtyřstránkový dopis a pracovní plán. Samozřejmě nemluvil o tom, že novou žádost pro něj napsala Wilsonová.\n\nDne 22. března 1937 dostal Weston oznámení, že mu grant Guggenheim byl přidělen a byl vůbec první udělený fotografovi. Příspěvek byl 2 000 dolarů na jeden rok, což bylo v té době značné množství peněz. Weston své příjmy zvýšil tím, že redakci časopisu \"AAA Westway Magazine\" poskytoval za 50 dolarů 8–10 fotografií měsíčně během svých cest, dalších 15 dolarů měsíčně získal za popisky k fotografií a krátké vyprávění. Koupili nové auto a vyrazili na Westonův výlet snů, při kterém mohl svobodně jezdit kam chtěl a fotit, co chtěl. Během následujících dvanácti měsíců uskutečnili celkem sedmnáct výletů a podle detailního záznamu Wilsonové urazili 16,697 mil. Weston během cesty nasnímal celkem 1260 negativů.\n\nSvoboda tohoto výletu s „láskou jeho života“ v souvislosti se všemi jeho syny, které v té době dosáhli věku dospělosti, to motivovalo Westona k rozvodu s manželkou Florou. Od svatby uplynulo 28 let a od sebe byli odloučeni šestnáct let.\n\nVzhledem k úspěchu v minulém roce Weston požádal znovu a získal podporu od Guggenheimu podruhé. Ačkoli chtěl opět cestovat, zamýšlel využít většinu peněz na tisk prací z minulého roku. Pověřil syna Neila, aby postavil malý dům na Carmelské vysočině na pozemku, který patřil otci Wilsonové. Místo pojmenovali „Wildcat Hill“ („Kopec divokých koček“) kvůli mnoha domácím kočkám, které brzy pozemek obsadily.\n\nWilsonová si naplánovala a zařídila studio pro psaní, které bylo za domem v malé garáži. Tam strávila několik měsíců psaním a úpravami příběhů z jejich cest.\n\nV roce 1939 vyšla knížka \"Seeing California with Edward Weston\" (\"Vidět Kalifornii s Edwardem Westonem\") s Westonovými fotografiemi doplněnými textem Wilsonové. Konečně se zbavil finančních stresů z minulosti a mimořádně spokojen se svou prací a vztahem se 24. dubna Weston s Wilsonovou vzali po krátkém ceremoniálu.\n\nPo úspěchu jejich první knihy vydali v roce 1940 další s názvem \"California and the West\" (\"Kalifornie a Západ\"). První vydání, které obsahovalo 96 fotografií s textem Wilsonové, se prodávalo za 3,95 dolarů. Během léta Weston vyučoval fotografii na prvním workshopu Ansela Adamse v Yosemitském národním parku.\n\nVe chvíli, kdy vyčerpali peníze z Guggenheimova stipendia, byl Weston požádán, aby ilustroval nové vydání knížky básní \"Stébla trávy\" spisovatele Walta Whitmana. Získal 1000 dolarů za fotografie a 500 dolarů na cestovní výdaje. Weston trval na tom, aby měl uměleckou kontrolu nad obrazy, které pořídí, a trval na tom, že se nebude držet Whitmanova textu. Dne 28. května se spolu s Wilsonovou vydali na cestu, která byla dlouhá 20 000 mil, vedla přes 24 států; fotografickou kamerou Graflex 8x10 palců pořídil téměř 800 kusů negativů, stejně jako desítky portrétů.\n\nKdyž byl 7. prosince 1941 napaden Pearl Harbour, Spojené státy vstoupily do druhé světové války. Weston byl blízko konce Whitmanovy cesty a byl vypuknutím války hluboce zasažen. Napsal: „Když válka vypukla, pospíchali jsme domů. Charis nechtěla, abychom pospíchali. Já ano.“\n\nPrvní měsíce roku 1942 strávil výběrem a tiskem negativů z Whitmanovy cesty. Ze stovek snímků, které pořídil, do knihy zařadil čtyřicet devět.\n\nV důsledku války byl Point Lobos několik let pro veřejnost uzavřen. Weston soustředěně pokračoval v práci na snímcích ve Wildcat Hill, včetně záběrů mnoha koček, které tam žily. Weston s nimi zacházel se stejně vážným úmyslem, který používal i při jiném fotografování a Charis shromáždila výsledky do jejich neobvyklé publikace \"The Cats of Wildcat Hill\", která byla publikována v roce 1947.\n\nRok 1945 znamenal pro Westona začátek významných změn. Začaly se u něj objevovat první příznaky Parkinsonovy choroby, oslabujícího onemocnění, které mu postupně bralo sílu a schopnost fotografovat. Začaly chladnout vztahy s Wilsonovou, která zároveň začala být více zapojena do místní politiky a karmelské kulturní scény. Síla, která je původně spojila – její nedostatek zájmu o to, aby se stala fotografem – nakonec vedla k jejich rozpadu. Napsala: „Můj odlet od Edwarda byl také částečně útěkem od fotografie, která za těch mnoho let vzala tolik místa v mém životě.“\n\nWeston byl nadále fascinován mladšími ženami a věnoval více času fotografování na úkor svého vztahu. Při práci na významné retrospektivní výstavě pro Muzeum moderního umění se s Wilsonovou rozešli. Weston se vrátil do Glendale, protože pozemek na Wildcat Hill stále patřil otci Wilsonové. Během několika měsíců se odstěhovala a dohodli se, že mu nemovitost prodají.\n\nZapojila se do dokumentování odbojů pracujících v severní Kalifornii, a během svého výzkumu se setkala s aktivistou Noelem Harrisem. Oba se romanticky zamilovali a Wilsonová se rozhodla, že konečně je čas, aby od Westona odešla. Dne 13. prosince 1946 podala žádost o rozvod. Weston se vzdal svého práva vznést námitky a mimochodem napsal Beaumontu Newhallovi: „Charis je v Reno, aby se rozvedla. Cole v L.A. získává nový Chevrolet.“\n\nDruhý den po rozvodu s Westonem se Wilsonová vzala s Harrisem. Měli dvě dcery, z nichž jedna, Anita, byla zavražděna ve Skotsku v roce 1967. Téhož roku se Harris a Wilsonová rozvedli. Přesunula se do Santa Cruz a žila poblíž své další dcery Rachel Fern Harris po zbytek svého života.\n\nPo odloučení od Westona byla Wilsonová mimo jiné zaměstnána jako tajemnice odborů a učitelka výtvarné tvorby. V roce 1977 Wilsonová napsala úvod ke knize fotografií \"Edward Weston Nudes\", která je často vyhledávána sběrateli. V roce 2007 byla předmětem dokumentu \"Eloquent Nude\". Její memoir \"Through Another Lens,\" napsaný s Wendy Madar, byl publikován v roce 1999.\n\nV době své smrti byla spolu s dcerou Rachel v domě básníka Josepha Strouda v Santa Cruz, Kalifornie.\n\nArchiv Wilsonové je k dispozici v Centru kreativní fotografie, která se nachází v kampusu univerzity v Arizoně v Tucsonu.\n\nPřestože byl Weston známým fotografem, prodával své obrázky za cenu od sedmi do deseti dolarů. Dnes ceny za jeho snímky dosahují až do jednoho milionu dolarů. Mezi jeho nejpopulárnější významná díla patří \"Paprika č. 30\" (1927), \"Nautilus\" (1930), \"Akt\" (1936) nebo \"Dunes, Oceano\". Od roku 2010 se dvě Westonovy fotografie objevují na seznamu nejdražších fotografií, co byly kdy prodány. Snímek \"Akt\", pořízený s Chris Wilsonovou v roce 1925, koupil v roce 2008 galerista Peter MacGill za 1,6 milionu dolarů.\n\n\n"}
{"id": "1477134", "url": "https://cs.wikipedia.org/wiki?curid=1477134", "title": "Lucy", "text": "Lucy\n\nLucy je přezdívka pro archeologický nález s kódovým označením AL 288-1. Jedná se o několik stovek fosilních kosterních pozůstatků, z čehož 40 procent tvoří kostra samice hominida druhu \"Australopithecus afarensis\". V Etiopii je také známá jako \"Dinkinesh\", což v amharštině znamená „jsi překrásná“. Lucy byla objevena v roce 1974 v Africe v Etiopii, v Afarském trojúhelníku v údolí řeky Awaš poblíž vesnice Hadar paleontantropologem Donaldem Johansonem z Clevelandského přírodovědného muzea (Cleveland Museum of Natural History) .\nNález Lucy je datován do období přibližně před 3,2 milionu let. Součástí kostry je malá lebka podobná hominoidům mimo tribus hominini, a zároveň tvar kostí dokazuje schopnost bipedální a vzpřímené chůze, podobné jako u lidí (a jiných homininů). Tato kombinace podporuje teorii, dle které během vývoje člověka bipedalismus předcházel zvětšení mozkovny. Podle studie z roku 2016 \"Australopithecus afarensis\" také do značné míry pobýval na stromech, do jaké míry, je však předmětem diskuze. \n\n„Lucy\" získala své jméno podle písně „Lucy in the Sky with Diamonds\" od skupiny The Beatles, kterou si členové týmu expedice po skončení prvního pracovního dne na místě vykopávek přehrávali stále dokola. Po zveřejnění tohoto objevu se Lucy stala předmětem veřejného zájmu.\n\nLucy se stala celosvětově proslulou a příběh jejího objevu a rekonstrukce popsal Johanson ve své knize. Od roku 2007 byly fosilní pozůstatky a související artefakty vystaveny pro veřejnost na šest let probíhajícím turné po Spojených státech. Výstava byla pojmenována jako \"Odkaz Lucy - skryté poklady Etiopie.\" Diskutovalo se o riziku poškození těchto unikátních fosilií a některá muzea dala přednost zobrazování jejich odlitků. Původní fosilie byly v roce 2013 vráceny do Etiopie a na dalších výstavách jsou již používány odlitky.\n\nLucy byla vysoká 1,1 metru, vážila 29 kg a po sestavení kostí se podobala šimpanzi. Měla malý mozek jako šimpanz, ale kosti pánve a nohou byly ve své funkci téměř identické s kostmi moderních lidí, což s jistotou značí, Lucy druhově spadá mezi homininy, kteří stáli a chodili vzpřímeně.\n\nPříčinu smrti Lucy nelze určit. Kostra nevykazuje známky posmrtného poškození kostní hmoty, které jsou charakteristické pro zvířata usmrcená dravci. Jediným viditelným poškozením je známka kousnutí masožravcem na horní části její levé stydké kosti, která zřejmě vznikla přibližně v době smrti, ale která nutně nemusí souviset se smrtí samotnou. Její třetí stoličky byly prořezané a mírně opotřebované, z čehož vyplývá, že v době smrti již byla dospělá s dokončeným vývojem kostry. Existují náznaky degenerativního onemocnění obratlů, které však nutně nemusejí znamenat vyšší stáří. Lucy byla v době své smrti mladou dospělou osobou, přibližně ve věku 12 let. \n\nV roce 2016 výzkumníci na Texaské univerzitě v Austinu prohlásili, že příčinou smrti Lucy byl pád z vysokého stromu. Donald Johanson a Tim White s tímto názorem nesouhlasili. \n\nKostra Lucy je uchovávána v Národním muzeu Etiopie (National Museum of Ethiopia) v Addis Abebě. Namísto původního skeletu je pro veřejnost vystavena sádrová replika. Odlitek je vystaven také v Clevelandském přírodovědném muzeu (Cleveland Museum of Natural History). V Americkém přírodovědném muzeu v New Yorku vystavují dioráma znázorňující \"Australopithecus afarensis\" a další předchůdce člověka; jsou zde zobrazeny jednotlivé druhy a lokality jejich výskytu spolu se schopnostmi, které jsou jim přisuzovány. Odlitek kostry spolu s rekonstrukcí těla Lucy jsou vystaveny také v The Field Museum v Chicagu.\n"}
{"id": "1477137", "url": "https://cs.wikipedia.org/wiki?curid=1477137", "title": "Marie Schmolková", "text": "Marie Schmolková\n\nMarie Schmolková (Schmolka, rozená Eisnerová 23. červen 1893 Praha – 27. března 1940 Londýn) byla československá humanitární pracovnice, bojovnice za ženská práva a sionistka, předsedkyně Národního koordinačního výboru pro uprchlíky v Československu. Ve 30. letech zachránila tisíce uprchlíků před nacistickou perzekucí. K jejím spolupracovníkům patřili Milena Jesenská, Max Brod a Nicholas Winton. Jako jediná delegátka Československa se zúčastnila konference v Évianu o židovských uprchlících v červenci 1938.\n\nMarie byla nejmladší z šesti dětí v asimilované židovské rodině Ignáce (Hynka) Eisnera (1850–1896) původem z Milína a Julie rozené Katzové, ovdovělé Fuchsové (1855–1922) z Votic. Rodiče žili v Praze od 80. let, od roku 1887 na Starém Městě v čp. 545 (Kamzíková 3), kde se narodila i Marie. Eisnerovo uváděné povolání bylo „agent zbožím rukodílným“, tj. prodejce textilu a galanterie, později „obchodní jednatel a spolumajitel domu“. Tři nejstarší dcery (první Irma, 1878–1931, pocházela z matčina předchozího manželství) se provdaly a odstěhovaly, čtvrtý Otto (1886–1906) se zabil na studiích práv, pátý Victor (1889–91) zemřel ještě před Mariiným narozením. Marie zůstala žít s matkou, která po manželově předčasné smrti na tuberkulózu převzala vedení firmy.\n\nMarie Eisnerová vystudovala Vyšší dívčí školu ve Vodičkově ulici, kde jednou z jejich profesorek byla Gabriela Preissová. Zřejmě kvůli finanční situaci rodiny (Eisnerovy musely brát na byt podnájemníky) ve studiu nepokračovala, ale roku 1916 navštěvovala přednášky na Karlově univerzitě. Nastoupila do menší banky, kde se vypracovala na zástupkyni vedoucího. Po matčině smrti se v září 1923 vdala za významného advokáta Leopolda Schmolku (1868–1928), majetného vdovce se třemi dospělými dětmi. Manželství bylo šťastné; Marie zůstala bezdětná, ale Schmolkovy děti i vnoučata si ji velice oblíbily. Schmolka však již v únoru 1928 náhle zemřel.\n\nPo ovdovění se Marie Schmolková rozhodla navštívit Egypt, Sýrii a tehdejší mandátní Palestinu. Pod dojmem z ní se aktivně zapojila do sionistického hnutí a jeho ženské organizace (WIZO), kde zastávala funkci výkonné poradkyně. Byla také členkou Židovské strany.\n\nPo Hitlerově nástupu k moci roku 1933 se stala členkou \"Poradního sboru komisariátu pro uprchlíky z Německa\" a chopila se koordinace pomoci uprchlíkům před nacistickým režimem, kteří hledali útočiště v Československu. Navštěvovala je, shromažďovala potřebné informace, psala výzvy zahraničním diplomatům a účastnila se jednání v zahraničí. Reprezentovala sbor na mezinárodní úrovni, včetně jednání s tehdejším ministrem zahraničí Edvardem Benešem. V roce 1937 založila a sama dále vedla \"Comité Central\" – spojenou organizaci, poskytující pomoc Židům, křesťanským komunistům, sociálním demokratům a německým liberálním demokratům. Přispěla k tomu, že Československo bylo vnímáno jako důležitý hlas v uprchlické otázce.\nZasloužila se o to, že \"Britský výbor pro uprchlíky z Československa\" (British Committee for Refugees from Czechoslovakia, BCRC) spustil projekt na záchranu židovských dětí známý jako Kindertransport, který přivedl do Prahy Nicholase Wintona. Díky němu se podařilo zachránit před deportacemi 669 dětí z Protektorátu. Hned 16. března 1939 Marii Schmolkovou zatklo Gestapo v Jáchymově ulici č. 63/3 na Starém městě, kde pracoval \"Komitét pro pomoc židovským uprchlíkům\" vedený Schmolkovou, která pracovala i pro další pomocné uprchlické organizace včetně \"Židovského pomocného komitétu HICEM\". Dva měsíce byla podrobována mnohahodinovým výslechům bez ohledu na to, že měla diabetes; po protestech velvyslanectví USA a řady politiků včetně protektorátní vlády a senátorky Františky Plamínkové byla 18. května propuštěna a ve své práci pokračovala. \n\nJedním z důvodů mohlo být, že nacisté tehdy podporovali emigraci maxima Židů z nově obsazených území; v srpnu tak Ústředna pro židovské vystěhovalectví, již vedl Adolf Eichmann, vyslala Schmolkovou na jednání do Paříže. Tam ji zastihlo vypuknutí války; přesunula se do Londýna, kde s obtížemi nalezla bydlení a organizační zajištění pro pokračování svých humanitárních aktivit. Zemřela na srdeční selhání půl roku poté; Hájková a Šmok píšou „upracovala se k smrti“.\n\nNa pohřbu Schmolkové v krematoriu Golders Green se sešli významní představitelé československého exilu jako Hana Benešová a Wenzel Jaksch.\n\nPopel Schmolkové byl však pohřben do společného hrobu nebo rozptýlen; na hřbitově byl k její památce vysazen keř hortenzie, ale ta po letech zašla. Exilová československá pobočka WIZO se přejmenovala na Marie Schmolka Society a roku 1944 vydala pamětní brožuru. Po válce jméno Marie Schmolkové upadlo v zapomnění.\n\nHistorikové holokaustu a uprchlictví Anna Hájková a Martin Šmok od roku 2017 o Schmolkové publikují a v říjnu 2018 založili Společnost Marie Schmolkové - The Marie Schmolka Society, z. s. (IČ 07443021), jejímž cílem je shromažďovat informace, finanční prostředky a podporu k vybudování památníků v Londýně a Praze a ke zřízení Ceny Marie Schmolkové za historickou práci zaměřenou na téma židovských sociálních pracovnic v době holokaustu.\n\nPraha 1 22. října 2019 udělila Marii Schmolkové čestné občanství in memoriam. V lednu 2020 pak Praha 1 navrhla pojmenovat po Marii Schmolkové dosud bezejmenný park u Staronové synagogy. Návrh ještě projedná magistrátní místopisná komise a schválí Rada hlavního města.\n\n\n"}
{"id": "1477146", "url": "https://cs.wikipedia.org/wiki?curid=1477146", "title": "Versatile Video Coding", "text": "Versatile Video Coding\n\nVersatile Video Coding (VVC, H.266, MPEG-I Část 3, nezaměňovat s MPEG-1) je připravovaný standard pro kompresi videa, nástupce standardu HEVC. Cílem je 50% snížení datového toku při zachování stejné subjektivní kvality jako HEVC. Referenční software, který je vyvíjen na Fraunhoferově institutu, dosahoval v září 2018 zlepšení zhruba 40% proti HEVC. Dokončení standardu je plánováno na konec roku 2020.\n\nStejně jako jeho předchůdci je VVC zástupcem hybridní komprese videa, při které je snímek rozdělen na bloky, které jsou predikovány buď v režimu intra z okolních bloků, nebo v režimu inter pomocí pohybových vektorů z okolních snímků. Chyba po predikci je transformována některou z variant diskrétní kosinové nebo sinové transformace. Bloky mají obdélníkovou velikost a jsou součástí stromové struktury, která se adaptuje na obrazová data.\n\n"}
