{"id": "1512893", "url": "https://cs.wikipedia.org/wiki?curid=1512893", "title": "Dej Tip", "text": "Dej Tip\n\nHlášení závad – Dej Tip (do roku 2016 Dej Tip) je webová a mobilní aplikace pro evidenci problémů či závad. Autorem systému je dánská společnost Intergraph, která ji spustila v roce 2011 pod názvem Giv et Praj, autorem české verze, nasazené roku 2012, jsou společně firmy TKP geo s.r.o. a Intergraph CS s.r.o. a provozovatelem společnost TKP geo s.r.o. z Českých Budějovic. Primárně je služba určena pro obce, ale je nabízena i jiným subjektům, například správcům silnic, pro údržbu různých areálů, kontrolu provedených prací, zajišťování bezpečnosti práce atd. Autorizovaným distributorem (není zřejmé, zda základní verze Dej Tip, nebo jen upravené verze Dej Tip Pro) byla společnost GEFOS a.s. Od ostatních obdobných služeb a aplikací se liší především tím, že podněty lze vkládat pouze anonymně, a tedy neexistuje ani adresná zpětná vazba k ohlašovateli. Města a obce za aplikaci platí podle počtu obyvatel, dle reportáže z Moravskoslezského kraje od několika set korun až do 8 tisíc Kč měsíčně. Systém expandoval zejména v letech 2012 a 2013, od té doby jeho rozšíření spíše stagnuje.\n\nPomocí webové stránky (tato možnost byla přidána v květnu 2013)) nebo aplikace pro iOs, Android i Windows (varianta pro Windows byla přidána v srpnu 2017), která je zdarma ke stažení, je možné odeslat fotografii, popis a přesnou polohu problému či závady. Bez lokalizace v mapě a přiložení fotografie nelze zprávu odeslat, slovní popis problému je nepovinný. Odesílatel zařazuje problém do některé z kategorií podle typu problému či závady. Webová verze vyžaduje k odeslání zadat kontrolní kód CAPTCHA. Souřadnice aplikace zaznamenává sama na základě detekce polohy mobilním telefonem.\n\nSystém neshromažďuje žádné informace o uživatelích a celá komunikace probíhá anonymně. Z toho důvodu také oznamovatel nedostává zpětnou vazbu adresně e-mailem ani na telefon, ale pouze prostřednictvím veřejně dostupné mapy a seznamu. Tam ovšem oznamovatel a veřejnost nevidí žádnou konkrétní odpověď ani informaci o způsobu řešení, ale pouze aktuální status podnětu, např. „v řešení“ nebo „vyřešeno“. Zveřejněny nejsou ani dokumentační fotografie k podnětům. V systému však je zaznamenáno, ze které aplikace (operačního systému) byla zpráva odeslána a ze kterého typu mobilního zařízení.\n\nObci či jinému správci podnětů je odeslán e-mail se shrnutím podnětu (podle článku o městě Táboře dostává město pouze 1x denně souhrnný e-mail o závadách nahlášených za den, podle jiných článků dorazí zpráva v řádu minut po zadání). Dále má obec přístup do webového administračního rozhraní, v němž může nastavovat svým pracovníkům různé stupně práv. Systém generuje také některé základní statistiky. \n\nZávady si může obec zobrazit v mapovém okně (geoportálu) v kontextu dalších datových a mapových sad. Obec může na svůj web veřejně umístit rozhraní služeb WMS a WFS napojených na evidenci. \n\nJako možný kompatibilní doplněk výrobce nabízí jako modul webovou aplikaci AMG, která může doplnit či nahradit formuláře a základní služby Dej Tip. \n\nVerze připravená na míru Správě a údržbě silnic Jihočeského kraje je označována Dej Tip Pro. V listopadu 2016 byly aplikace „Dej Tip“ nahrazeny novými verzemi s názvem „Hlášení závad - Dej Tip“.\n\nPři vývoji mobilní aplikace byl použit framework Xamarin pro multiplatformní vývoj aplikací. \n\nZa největší slabinu je považována absence adresné zpětné vazby. Zobrazení tipů v mapě je nepřehledné a pokud ohlašovatel chce sledovat například 15 tipů, které sám zadal, je jejich hledání neefektivní. Vedoucí odboru informačních a komunikačních technologií budějovického magistrátu David Kříž naopak považoval anonymitu hlášení za velké plus. Webová verze není optimalizována pro mobilní zařízení.\n\nDánsko je domovskou zemí teto aplikace. V Dánsku byla spuštěna roku 2011 a podle nedatované zprávy SÚS JK (zřejmě z července 2013) měla aplikace v Dánsku více než 10 000 stažení a její rozhraní používalo 40 % obcí. Rozšířila se i ve Švédsku. Pravděpodobně jde o aplikaci Giv et Praj, u níž je jako výrobce uváděna společnost Intergraph Danmarks.\n\nPrvní česká města ji začala používat v dubnu 2012, pilotním městem byly České Budějovice. \n\nSystém využívá řada měst a obcí v České republice\n\n"}
{"id": "1512895", "url": "https://cs.wikipedia.org/wiki?curid=1512895", "title": "Ógaki", "text": "Ógaki\n\nÓgaki () je město v prefektuře Gifu v Japonsku. K roku 2018 žilo na jeho území přes 161 tisíc obyvatel.\n\nMěsto leží v jihozápadním koutě prefektury Gifu na řece Ibi a v důsledku sloučení s městy Kamiišizu a Sunomata v roce 2006 tvoří jeho administrativní území tři navzájem nespojené celky oddělené územími spravovaným jinými městy. \n\nPřes město prochází několik železničních tratí, mj. železniční trať Tojohaši – Maibara.\n\nZdejší osídlení se začalo výrazněji rozvíjet v souvislosti s výstavbou hradu Ógaki, který byl postaven v roce 1535.\n\nOd 1. dubna 1918 je Ógaki městem.\n\n\nCestu do Ógaki popsal ve své knize \"Oku no Hosomiči\" básník Macuo Bašó, zakladatel básnické formy haiku. Ve městě se každý listopad koná po něm pojmenovaný festival.\n"}
{"id": "1512896", "url": "https://cs.wikipedia.org/wiki?curid=1512896", "title": "Zlepši své město", "text": "Zlepši své město\n\nZlepši své město (nabízeno pod názvem Hlášení závad a nedostatků, provozováno nejčastěji pod názvem Hlášení závad i pod dalšími názvy) je systém pro hlášení závad na veřejných prostranstvích od královéhradecké společnosti T-Mapy s. r. o. Oproti některým dalším obdobným službám se liší zejména tím, že je vyvíjena a nabízena souběžně s komplexními službami od GIS systémů a geoprostorových registrů přes evidenci a správu majetku, územní plánování, správu datových skladů až po systémy spisové služby pro úřady státu i samosprávných celků. První nasazení jsou z let 2014 a 2015, v roce 2019 systém stále mírně expanduje. Jako hlavní referenci uvádí výrobce nasazení systému v Uherském Hradišti, užívá jej ale i například pražská městská část Praha 2 a od června 2019 město Hranice. Veřejné rozhraní pro hlášení závad funguje pouze jako webová služba, neexistuje ve formě mobilních aplikací, které by bylo nutné napřed instalovat. Název Zlepší své město používají například města Uherské Hradiště a Hranice, Středočeský kraj si pro hlášení závad na silnicích vypůjčil název Musíme to opravit. \n\nVýrobce o tomto systému hrdě prohlašuje, že je toto Hlášení závad vybaveno pokročilými funkcemi, které eliminují časté nedostatky konkurenčních řešení. V popisu však jsou vesměs uváděny funkce, které většina významnějších konkurenčních systémů má v nějaké formě také: kompatibilitu s mobilními zařízeními, přehlednou evidenci požadavků, přehlednou administrátorskou aplikaci, notifikační e-maily, automatickou zpětnou vazbu ohlašovatelům, analytickou část aplikace, možnost přidávání příloh, možnost přepínání mapových podkladů, administrátorská cenzura hlášení před jejich zobrazením, kategorizace podnětů do několika skupin podle tématu, přiřazování stavu hlášení (přijato, v řešení, vyřešeno). Aplikaci lze využít i interně pro zadávání prací, například technickým službám nebo externím správcům. „Automatickým nastavováním stavu“ výrobce rozumí, že pokud administrátor vyplní datum vyřešení, zároveň s tím se změní status na „vyřešeno“, a pokud zadá předpokládaný termín vyřešení, zároveň se tím změní status na „v řešení“. \n\nHlášení nelze zadávat zcela anonymně, povinným údajem je e-mailová adresa. Podle instrukcí z Nymburka je povinným údajem volitelně buď e-mailová adresa, nebo telefonní číslo.\n\nStejně jako zatím u většiny dalších obdobných systémů, při zadávání hlášení nelze závadu přiřadit ke konkrétnímu zařízení evidovanému v pasportu, ale pouze umístit v mapě. \n\nAdministrace užívá systém upozornění, například pokud vložený podnět po 14 dnech nikdo neřeší, systém pak denně posílá odpovědnému pracovníkovi varovnou notifikaci. Pokud je v administraci požadavku nastaveno předpokládané datum vyřešení, systém zasílá notifikaci po překročení této lhůty. \n\nJedním ze specifik je, že veřejnost sice má k dispozici mapu nahlášených závad, ale nemá možnost k nim cokoliv dodávat, tedy ani poznačit, že problém trvá, ani že již byl odstraněn, ani hlášení upřesnit nebo opravit. Přijde-li ohlašovateli nepravdivá nebo neuspokojivá zpráva o vyřízení, neobsahuje žádnou možnost zpětné vazby, například nesouhlasu nebo zpochybnění, nebo naopak poděkování. Měsíc po vyřešení hlášení z veřejné mapy definitivně zmizí, archiv starších hlášení není veřejně dostupný. Nabídka je silně zaměřena na komfort a bezpečí úředníků, nikoliv na potřeby občanů. Aktivnější oznamovatelé jsou například v nabídce nazývání „chronickými stěžovateli“ a výrobce v té souvislosti inzeruje „nástroje k eliminaci těchto nežádoucích hlášení“, díky kterým to „dotyčného po pár pokusech přestane bavit“. \n\nPro veřejnost je používání systému zdarma. Města a obce za jeho užívání platí, přičemž cena se údajně stanovuje podle velikosti města. Dodavatel systému tvrdí, že cena je stanovena tak, aby bylo ekonomicky výrazně výhodnější používat Hlášení závad než řešit závady jinou cestou.\n\n\nVýrobce uvádí jako reference nasazení těmito subjekty: \n\nNa konci ledna 2019 byla nasazena pod názvem Zlepši své město v Hranicích. Na začátku března 2019 v ní bylo téměř 40 hlášení, což bylo nad očekávání úřadu a aplikace je od počátku úspěšnější než aplikace Dej Tip, která zde fungovala několik let. Vedoucí oddělení podpory rozvoje řízení města to přičítala tomu, že si ohlašovatel nemusí instalovat speciální aplikaci. Další předností je, že Zlepši své město umožňuje zasílat autorovi podnětu zprávy o jeho řešení, umožní vizualizaci podnětů v mapě města (v Dej Tip nejsou vložené fotografie veřejně dostupné) a je dostupná i informace o způsobu vyřešení.\n\nDále systém využívají například Chvaletice (pod názvem Hlášení závad), Bruntál oznámil spuštění 27. září 2018 pod názvem „Bruntál – hlášení závad“, Velké Meziříčí pod názvem Hlášení závad.\n\nNěkteré obce za systém hlášení závad od T-Mapy získaly ocenění v soutěži Zlatý erb – soutěži o nejlepší webové stránky a elektronické služby měst a obcí. Například Starý Plzenec získal v roce 2016 v krajském kole Plzeňského kraje 1. cenu v kategorii Nejlepší elektronická služba. Liteň získala za tutéž službu 1. místo ve středočeském krajském kole v roce 2019 v kategorii Smart City a nejlepší elektronická služba, Vrchlabí v roce 2016 získalo 3. místo v královéhradeckém krajském kole v kategorii Nejlepší elektronická služba, Kyjov v roce 2015 druhé místo v kategorii Nejlepší elektronická služba v Jihomoravském kole.\n\n"}
{"id": "1512899", "url": "https://cs.wikipedia.org/wiki?curid=1512899", "title": "National AIDS Memorial Grove", "text": "National AIDS Memorial Grove\n\nNational AIDS Memorial Grove, zvaný také \"The Grove \" (Háj), se nachází ve východní části Golden Gate Parku, v San Franciscu v Kalifornii, Tato část parku je známa pod názvem de Laveaga Dell. \n\nThe Grove je místo , kde se mohou miliony Američanů, kterých se AIDS přímo nebo nepřímo dotýká, sejít, aby se uzdravovaly, doufaly a vzpomínaly. Posláním pamětního háje je poskytnout lidem klidné útočiště pro rozjímání, přispívat k rozšiřování znalostí o AIDS a k pochopení tragédie AIDS pandemie .\n\nKongres a prezident Spojených států schválili v roce 1996 dokument, který oficiálně určil DeLaveaga Dell pozemek v Golden Gate Parku jako místo pro první americký pomník AIDS. \n\nPamětní háj je udržován a rozvíjen díky finanční podpoře poskytované četnými jednotlivci, společnostmi a nadacemi. Tisíce dobrovolníků se v průběhu předešlých dvaceti let scházely, aby v háji udržovaly existující zeleň a aby se podílely na nových projektech vylepšujících vzhled památníku.\n\n"}
{"id": "1512900", "url": "https://cs.wikipedia.org/wiki?curid=1512900", "title": "Kambarka", "text": "Kambarka\n\nKambarka () je město v Udmurtské republice v Ruské federaci. Při sčítání lidu v roce 2010 měla přes jedenáct tisíc obyvatel.\n\nKambarka leží několik kilometrů východně od levého břehu Kamy, přítoku Volhy. Od Iževsku, hlavního města Udmurtské republiky, je vzdálena přibližně devadesát kilometrů jihovýchodně. \n\nPřes Kambarku vede železniční trať z Kazaně do Jekatěrinburgu.\n\nKambarka vznikla v letech 1761–1767 v souvislosti s výstavbou železárenských hutí. Městem je od roku 1945. \n"}
{"id": "1512904", "url": "https://cs.wikipedia.org/wiki?curid=1512904", "title": "Lubomír Hrstka", "text": "Lubomír Hrstka\n\nLubomír Hrstka (* 28. listopadu 1946, Brno) je bývalý český hokejový obránce. Po skončení aktivní kariéry působil jako trenér. V letech 1992–2000 byl majitelem fotbalového klubu FC Boby Brno a brněnského Bobycentra. \n\nV československé lize hrál za TJ ZKL/Zetor Brno. Odehrál 13 ligových sezón, nastoupil ve 451 ligových utkáních, dal 33 ligových gólů a měl 66 asistencí. Tvrdý obránce s dobrou střelou. \n\nJako hlavní trenér vedl v nejvyšší soutěži TJ Zetor Brno.\n\n"}
{"id": "1512906", "url": "https://cs.wikipedia.org/wiki?curid=1512906", "title": "Luboš Kšica", "text": "Luboš Kšica\n\nLuboš Kšica (* 8. dubna 1956) je bývalý český hokejový útočník. \n\nV československé lize hrál za TJ ZKL/Zetor Brno a během vojenské služby za Duklu Jihlava. Odehrál 5 ligových sezón, nastoupil ve 113 ligových utkáních, dal 9 ligových gólů a měl 11 asistencí. V nižších soutěžích hrál během povinné vojenské služby za Duklu Trenčín a po skončení ligové kariéry za TJ ZVL Skalica. Reprezentoval Československo na mistrovství Evropy juniorů do 19 let v roce 1974, kde tým skončil na 4. místě a na mistrovství Evropy juniorů do 19 let v roce 1975 s týmem získal stříbrnou medaili za 2. místo. Za reprezentaci Československa do 20 let nastoupil hrál na Mistrovství světa juniorů v ledním hokeji 1976, kde tým skončil na 3. místě.\n\n"}
{"id": "1512908", "url": "https://cs.wikipedia.org/wiki?curid=1512908", "title": "Sigmund (příjmení)", "text": "Sigmund (příjmení)\n\nPříjmení Sigmund, přechýleně Sigmundová, nosí více osobností:\n\n"}
{"id": "1512912", "url": "https://cs.wikipedia.org/wiki?curid=1512912", "title": "Hynek Talpa", "text": "Hynek Talpa\n\nHynek Talpa (* 15. ledna 1976) je bývalý český fotbalista, obránce.\n\nV české lize hrál za FC Dukla Příbram. Nastoupil ve 13 ligových utkáních, gól v lize nedal. Dále hrál v nižších soutěžích za SK Slavia Praha „B“ a SK Český ráj Turnov.\n\n\n"}
{"id": "1512914", "url": "https://cs.wikipedia.org/wiki?curid=1512914", "title": "General Electric GEnx", "text": "General Electric GEnx\n\nGeneral Electric GEnx (\"General Electric Next-generation\") je dvourotorový dvouproudový motor s vysokým obtokovým poměrem vyráběný společností GE Aviation pro letouny Boeing 787 a 747-8. Počítá se, že na výrobních linkách nahradí motor CF6.\n\nBoeing si mezi třemi velkými výrobci motorů vybral modely GEnx a Rolls-Royce Trent 1000. GEnx používá některé technologie z motoru GE90 včetně kompozitních lopatek dmychadla a také menšího jádra z dřívějších variant motoru. Skříň dmychadla dále obsahuje kompozitní technologii.\n\nOčekávalo se, že GEnx poskytne tah od 53 000 po 75 000 lbf (240 až 330 kN), přičemž první zkoušky začaly v roce 2006 a vstup do služby se uskutečnil v roce 2008 (zpoždění o 787 dodávek). Boeing předpokládá sníženou spotřebu paliva až o 20% a výrazně tišší provoz než stávající dvouproudové motory. Na modelech 747-8 je použita verze o tahu 66 500 lbf (296 kN) (GEnx-2B67). Společnost General Electric zahájila počáteční zkoušky varianty GEnx bez \"bleed air\" 19. března 2006. První let s jedním z těchto motorů se uskutečnil 22. února 2007 na letounu Boeing 747-100 s jedním motorem GEnx na pozici číslo 2 (vnitřní levá strana).\n\n"}
{"id": "1512915", "url": "https://cs.wikipedia.org/wiki?curid=1512915", "title": "David Mitchell", "text": "David Mitchell\n\nJméno a příjmení David Mitchell má více nositelů:\n\n"}
{"id": "1512918", "url": "https://cs.wikipedia.org/wiki?curid=1512918", "title": "North American F-107", "text": "North American F-107\n\nNorth American F-107 byl americký nadzvukový letoun, kterým společnost North American v 50. letech vstoupila do soutěže amerického letectva na taktický stíhací bombardér. F-107 byl založen na typu F-100 Super Sabre, ale disponoval mnoha inovacemi a radikálními konstrukčními prvky, zejména vstupním ústrojím nad trupem. Soutěž nakonec vyhrál letoun Republic F-105 Thunderchief a většina prototypů F-107 skončila jako testovací letadla. Jeden je vystaven v Národním muzeu letectva Spojených států a druhý v Pima Air and Space Museum.\n\n\n\n"}
{"id": "1512926", "url": "https://cs.wikipedia.org/wiki?curid=1512926", "title": "Grado (Itálie)", "text": "Grado (Itálie)\n\nGrado (; ; ) je město v severovýchodním italském regionu Furlánsko-Julské Benátsko. Nachází se na ostrově a přilehlém poloostrově Jaderského moře mezi Benátkami a Terstem.\n\nMěsto bývalo rezidencí i rybářským střediskem. V současnosti je oblíbené jako turistické letovisko \"L'Isola del Sole\" (Sluneční ostrov). Grado se také proslavilo jako lázeňské město; spolu s Marano Lagunare tvoří středisko Laguna di Marano, proslavené neznečištěnou přírodou. V Gradu se narodil Biagio Marin, básník, který o ostrově zpíval v místním benátském nářečí.\n\nGrado není novodobým přímořským letoviskem. Má dlouhou a bohatou historii. Počátky se datují do 2. století před Kristem, doby římského impéria, kdy bylo pod názvem \"Ad Aquas Gradatas\" nebo \"Aquae Gradatae\" přístavem vedoucím do prosperujícího města Aquileia, které leží ve vnitrozemí asi 10 km od Grada. Jeho prostřednictvím město Aquileia obchodovalo s dnešní Sýrií, Arábií, Kyprem a Malou Asií. Dnes je Grado více než rybářským přístavem vyhlášeným lázeňským městem. \n\nV 5. století, v době zániku Západořímské říše, uprchlo před nájezdy barbarských kmenů mnoho obyvatel Aquileie do Grada, a to včetně tamního biskupa Nicetase. V 6. až 12. století byly na římských základech postupně vybudovány tři chrámové stavby: v základech dochovaný sv. Jan, sv. Eufemie s baptisteriem a P. Marie delle Grazie.\n\nGrado se také stalo domovským sídlem flotily patriarchátu, který do Benátek přemístil až papež Mikuláš V. roku 1451; do té doby tedy bylo Benátkám z pohledu církevní hierarchie Grado nadřazené. Z důvodů ochrany před vpádem nepřátel bylo staré město již během 14. století opevněno a pozůstatky hradebních zdí jsou na několika místech patrné na bočních stěnách domů, které byly do hradeb přistavěny.\n\nCírkevní a politický význam Grada od 2. poloviny 15. století upadal. Během sekularizace života v období osvícenství se stalo málo významnou vesnicí. Ve 2. polovině 18. století byl postaven drobný jednolodní kostel sv. Rocha (\"Chiesa di San Rocco\"). \n\nV roce 1810 bylo Grado napadeno Angličany, kteří vypálili městské archivy a podobně si počínala o dva roky později i francouzská armáda císaře Napoleona. V roce 1815 bylo rozhodnutím Vídeňského kongresu Grado připojeno k Rakousku, kterému patřilo do roku 1918, kdy s koncem první světové války připadlo vítězné Itálii.\n\n\nDo lázní v Gradu jezdili od začátku 19. století příslušníéci významných rodin, především Habsburkové a město v lázeňské tradici pokračuje i díky velkému vodnímu parku s vnitřními i venkovními bazény a wellness centru nabízejícímu lázeňské procedury. Turisty přitahuje i centrum města, které je pro dopravu zavřené a nachází se v něm mnoho obchodů, barů a restaurací.\n\nMěsto nabízí sportovní vyžití včetně tenisu, jachtingu, windsurfingu a golfu. Z Grada se lze výletní lodí dopravit do stejnojmenné laguny a navštívit několik ostrovů v ní, jako je například Barbana.\n\nGrado se nachází asi 70 km východně od známějšího Lignana, směrem na Terst, s nímž je spojeno pravidelnou lodní i autobusovou dopravou. Patří k nejbližším střediskům italského Jadranu při cestě z České republiky.\n\n\n"}
{"id": "1512932", "url": "https://cs.wikipedia.org/wiki?curid=1512932", "title": "Vedřiny", "text": "Vedřiny\n\nVedřiny, též prázdniny z horka či mimořádné prázdniny je termín pro zkrácení výuky či pracovní doby z důvodu velké teploty v budově.\n\nLimity pro vyhlášení vedřin kompetentní autoritou se liší podle typu instituce, ale většinou se uvažuje o teplotách nad 25-30 stupňů Celsia. Vedřiny byly vyhlašovány již za Rakouska-Uherska, kdy vyučování probíhalo i v letních měsících.\n\n"}
{"id": "1512941", "url": "https://cs.wikipedia.org/wiki?curid=1512941", "title": "Johann Zdiarsky", "text": "Johann Zdiarsky\n\nJohann Zdiarsky (20. července 1849 Prachatice – 15. února 1907 Prachatice) byl český politik a podnikatel v Prachaticích, prachatický starosta v letech 1891–1907.\n\nJohann Zdiarsky pocházel z prachatického měšťanského rodu. Byl synem hřebenáře Wenzla Zdiarského a jeho manželky Rosiny, rozené Strachotinské. Roku 1865 jeho rodiče koupili dům čp. 13 na Velkém náměstí v Prachaticích nazývaný Sitrův dům (dnešní Prachatické muzeum). Protože v něm rodina Zdiarskych bydlela po několik generací, bývá též i v literatuře označován jako Dům Ždárských. Zdiarského otec Wenzel v domě provozoval hostinskou živnost (hostinec v přízemí nesl jméno \"Zur Bierquelle\", tj. \"U Pivního pramene\"). Pohostinstvím se zabýval i Johann. V roce 1871 se Johann oženil s dcerou lékárníka z Nýrska Theresií Rau, jejíž matka pocházela rovněž ze starobylého prachatického rodu Wimberských. Z tohoto Johannova manželství pocházelo osm dětí. V té době byl Johann Zdiarsky i c. k. cejchovním mistrem. Roku 1885 ovdověl a následujícího roku se znovu oženil s místní měšťanskou dcerou Annou Krásovou, jejíž rod pocházel z Volyně. Z tohoto manželství přišly na svět další tři děti. Zemřel 15. února 1907 ve věku 57 let ve svém domě na Velkém náměstí.\n\nJohann Zdiarsky jako vlastník domu čp. 13 na Velkém náměstí v něm v osmdesátých letech 19. století zřídil Studentský domov v Prachaticích pro studenty c.k. gymnázia v Prachaticích, o jehož založení se významně zasloužil. Účel studentského domova Zdiarsky sám popsal takto: \n\n12. března 1891 zemřel v 76 letech prachatický starosta MUDr. Ernst Mayer, lékař a po několik let i poslanec Českého zemského sněmu a vídeňské Říšské rady. Do čela města jako jeho nástupce byl zvolen tehdy dvaačtyřicetiletý Zdiarsky.Zdiarsky jako prachatický starosta se zasloužil o vybudování Nové radnice, vytvoření nového územního plánu města, zřízení Městského muzea v Radničním sále Staré radnice a o řešení hygienického stavu města. Pro rozvoj průmyslu v Prachaticích bylo významné zřízení železniční trati z Číčenic do Prachatic (1893), z Prachatic do Volar a v roce 1910 z Volar do Bavorska. I budování železniční infrastruktury bylo výsledkem jeho politické aktivity. Přes svůj český původ a příbuzenské svazky s Čechy byl Johann Zdiarsky jako regionální politik reprezentantem prachatických Němců a také Německého šumavského spolku (Deutscher Böhmerwaldbund).\n\n"}
{"id": "1512945", "url": "https://cs.wikipedia.org/wiki?curid=1512945", "title": "Dům Na Můstku", "text": "Dům Na Můstku\n\nDům Na Můstku (nebo také \"Administrativní budova ČKD\") je komerční a administrativní budova na spodním čele Václavského náměstí, na rohu ulic Na příkopě a Na Můstku. Vystavěna byla mezi lety 1976 až 1983 dopravním podnikem hl. m. Prahy pro generální ředitelství podniku ČKD po vzniku stanice metra Můstek, z níž se jeden východ nachází v této budově. Za architektonickým návrhem stáli manželé Alena Šrámková a Jan Šrámek, budova je považována za začátek postmoderní architektury na území Česka. Vlastníkem je německá firma GSCD, s.r.o., jíž vlastní Friedrich Georg Knapp. Dům byl v roce 1992 Ministerstvem kultury ČR prohlášen kulturní památkou České republiky.\n\nZasypaný úsek příkopu v úseku nynějšího domu byl zastavěn v průběhu 15. století. Na nároží u vyústění můstku na Koňský trh stál dům zvaný Sklenářovský. Až do 19. století měl dům barokní podobu. Hradební příkop u Havelské brány existoval ještě v roce 1900, přes hradby na parkán přesahovaly dva domy po obou stranách brány. Majitelka Anna z Rusheimu v roce 1902 nechala dům zbořit.\n\nTřípatrovou novostavbu projektoval a do roka postavil František Buldr. Dům poté získali Felix Lenhart a obchodník s hedvábím Efraim Löbl. Plán na přístavbu 4. patra a rozsáhlou adaptaci objektu ve 20. letech nebyl realizován. Ve 30. letech byly provedeny konstruktivistické úpravy, které navrhli Ladislav Machoň a Zdeněk Pešánek, v přízemí vznikla kavárna Edison. Roku 1973 byla Buldrova stavba zbořena, čímž se na čas otevřel průhled z Václavského náměstí na Staré Město.\n\nV roce 1983 zde byl dostavěn Dům Na Můstku. V roce 2003 proběhla pod dohledem architektky Aleny Šrámkové jeho velká rekonstrukce, při níž se měnila nejnižší patra pro maloobchodní účel. Od roku 2010 je zde prodejna oblečení New Yorker.\n\nDům Na Můstku je ocelová skeltová stavba na půdorysu L s betonovými stropy vyrůstající ze skeletu stanice metra Můstek. Budova je čtyřpatrová v hlavní fasádě sedmiosá (ul. Na příkopě), na boční osmiosá (ulice Na Můstku) a lomená fasáda v ulici Provaznická je desetiosá. Poslední patro je postaveno na krakorcích, které jsou vysunuty nad ulicí Na Můstku. Budovu zakončuje asymetricky umístěna nadstavba s restaurací, hodinami a vzduchotechnikou. Fasády jsou obložené kamennými deskami. V přízemí jsou tři obdélné otvory do vstupní haly. Ve druhém až čtvrtém podlaží jsou obdélná okna bez příček. Levé nároží je zdobené do výše třetího podlaží vertikálním okenním pásem, který kryje abstraktní skleněná plastika od českého výtvarníka Vladimíra Kopeckého.\n\nPo rekonstrukci v roce 2003 byl přesunut východ z metra do ulice Provaznické. Byla vytvořena nová vertikální komunikace výstavbou eskalátorů mezi přízemím, prvním a druhým patrem obchodu.\n"}
{"id": "1512951", "url": "https://cs.wikipedia.org/wiki?curid=1512951", "title": "Třída Laforey (1913)", "text": "Třída Laforey (1913)\n\nTřída Laforey (jinak též třída L) byla třída torpédoborců Royal Navy z období první světové války. Celkem bylo ve čtyřech skupinách postaveno 22 torpédoborců této třídy. Ve službě byly v letech 1913–1923. Byly nasazeny ve světové válce, ve které byly dva potopeny a jeden ztroskotal. Zbývající byly vyřazeny na počátku 20. let.\n\nCelkem bylo v letech 1912-1915 postaveno 22 torpédoborců této třídy, dělící se do čtyř podvariant. Torpédoborce se lišily rozměry a dodavately pohonného systému, naopak měly podobné výkony a výzbroj. Nejprve bylo v letech 1912–1915 postaveno 14 torpédoborců základní verze třídy L, které doplnila dvě plavidla designu White, čtyři plavidla designu Yarrow a dvě plavidla designu Parsons, všechny postavené v letech 1912–1914.\n\nZákladní výzbroj představovaly tři 102mm kanóny, jeden 7,7mm kulomet a dva dvojhlavňové 533mm torpédomety. Pohonný systém se lišil dle varianty. Tvořily jej tři až čtyři kotle pohánějící dvě turbíny o výkonu 24 500 hp, roztáčející dva lodní šrouby. Nejvyšší rychlost dosahovala 29 uzlů.\n\nBritské královské námořnictvo třídu provozovalo v letech 1913–1923. Nasadilo je za první světové války. Ve službě byly ztraceny tři jednotky:\n\n"}
{"id": "1512955", "url": "https://cs.wikipedia.org/wiki?curid=1512955", "title": "Třída M (1914)", "text": "Třída M (1914)\n\nTřída M byla třída torpédoborců Royal Navy z období první světové války. Ta se dělí do dvou hlavních podtříd, v rámci kterých existovala ještě řada podvariant. Celkem bylo postaveno 102 torpédoborců řazených do této třídy. Ve službě byly v letech 1914–1929. Byly nasazeny ve světové válce, ve které jich bylo šest potopeno. Další byly ztraceny z jiných příčin (kolize, ztroskotání). V letech 1920–1929 provozovalo dvě jednotky kanadské královské námořnictvo. Zbývající byly vyřazeny ve 20. letech.\n\nCelkem bylo v letech 1913-1917 postaveno 102 torpédoborců této třídy, dělících se do dvou hlavních podtříd a řady dalších podvariant. Torpédoborce se lišily rozměry a dodavately pohonného systému, naopak měly podobné výkony a výzbroj.\n\nNejprve bylo v letech 1913–1914 postaveno 13 torpédoborců třídy M, z toho šest verze Admiralty M, dva verze Hawthorn Leslie M, dva Thornycroft M a čtyři Yarrow M.\n\nDalší rozsáhlá série byla objednána v souvislosti s vypuknutím první světové války. Tvoří ji celkem 89 torpédoborců třídy M (dodatečná) postavených v letech 1914–1917, z toho 73 verze Admiralty M, dále 10 verze Thornycroft M, šest verze Yarrow M.\n\nZákladní výzbroj představovaly tři 102mm kanóny, dva 40mm kanóny a dva dvojhlavňové 533mm torpédomety. Pohonný systém se lišil dle varianty, stejně jako počet komínů (dva až čtyři). Například \"Murray\" (Admiralty M) měl čtyři kotle Yarrow a tři turbíny Parsons o výkonu 25 000 hp, pohánějící tři lodní šrouby. Nejvyšší rychlost dosahovala 34 uzlů. Torpédoborec \"Miranda\" (Yarrow M) měl tři kotle Yarrow a dvě parní turbíny Brown-Curtis o výkonu 23 000 hp, pohánějící dva lodní šrouby. Nejvyšší rychlost dosahovala 35 uzlů.\n\nBritské královské námořnictvo třídu provozovalo v letech 1914–1929. Nasadilo je za první světové války. Ve službě bylo ztraceno 12 jednotek:\n\n"}
{"id": "1512959", "url": "https://cs.wikipedia.org/wiki?curid=1512959", "title": "Bulle", "text": "Bulle\n\nBulle je město ve Švýcarsku, v kantonu Fribourg, v okrese Gruyère. V roce 2018 žilo ve městě 23 438 obyvatel.\n\nMěsto je poprvé zmiňováno v 9. století jako Butulum, roku 1200 jako Bollo. Německý název Boll se již nepoužívá. Od 1. ledna 2006 je součástí města bývalá municipalita La Tour-de-Trême.\n\nMateřským jazykem většiny obyvatel města je francouzština. K církvi římskokatolické se hlásilo 75,7 % obyvatel, ke švýcarské reformované církvi 5,6 %. V roce 2008 žilo ve městě 29,8 % obyvatel cizí státní příslušnosti. Populace města má rostoucí trend.\n\n"}
{"id": "1512962", "url": "https://cs.wikipedia.org/wiki?curid=1512962", "title": "Jihlava město", "text": "Jihlava město\n\nJihlava město (do roku 1945 též v němčině Stadt Iglau) je železniční stanice v Jihlavě, krajském městě Kraje Vysočina, které se nachází na hranici Čech a Moravy poblíž řeky Jihlavy. Leží na jednokolejné trati 224, vzdálena asi 300 metrů od městského autobusového nádraží. Stanice leží na trati elektrizované soustavou (25 kV, 50 Hz AC).\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. 3. listopadu 1887 byl zahájen pravidelný provoz v úseku z Veselí nad Lužnicí právě do této stanice, odkud bylo možné pokračovat po železniční spojce přes viadukty k železniční stanici Jihlava vlastněné Rakouskou severozápadní dráhou (\"ONWB\"). Nádraží je umístěno do prostoru úpatí Královského vršku, v lokalitě, která byla zvažována též pro stanici \"ONWB\", oproti té \"Jihlava město\" ovšem leží podstatně blíže centru města. Po zřízení městského nádraží byla starší stanice přejmenována na \"Iglau Nordwestbahnhof\" (Jihlava severozápadní nádraží).\n\nVzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží, které bylo konečnou stanicí celého úseku \"BMTB\", bylo vystavěno též nákladové nádraží, vodárna, lokomotivní točna či ubytovna pro drážní zaměstnance.\n\nElektrická trakční soustava zde byla dána do provozu 28. května 1980.\n\nNacházejí se zde tři úrovňová nástupiště, jedno je u budovy, k přístupu na další slouží přechody přes koleje.\n\n\n\n"}
{"id": "1512964", "url": "https://cs.wikipedia.org/wiki?curid=1512964", "title": "Adrian Cioroianu", "text": "Adrian Cioroianu\n\nAdrian Cioroianu (* 5. ledna 1967 Craiova) je rumunský historik, novinář, esejista a politik. \n\nVystudoval historii na bukurešťské univerzitě, doktorát získal na Univerzitě Laval v kanadském Quebecu. Věnuje se popularizaci historie, spolu s Lucianem Boiou patří k nejviditelnějším demytizátorům rumunských národních dějin. Působí jako docent historie na bukurešťské univerzitě, je aktivní v politice: byl senátorem, europoslancem i ministrem zahraničí, v současnosti je stálým delegátem Rumunska při UNESCO v Paříži. \n\nNa základě jeho populárního televizního pořadu Pět minut historie vznikla dvoudílná kniha Cea mai frumoasă poveste (Nejkrásnější příběh), napsal řadu dalších knih, mj. Pe umerii lui Marx. O introducere în istoria comunismului românesc (Na ramenou Marxe. Úvod do dějin rumunského komunismu). \n\n1 červenca 2019 byl hostem festivalu Měsíc autorského čtení v Brně. Byla to příležitost pro autora, aby osobně promluvil se svými čtenáři.\n\nAdrian Cioroianu: \"Sic transit gloria \" na Měsíci autorského čtení (MAČ) \nAdrian Cioroianu na autorském setkání v Brně. (1.července 2019)\n"}
{"id": "1512967", "url": "https://cs.wikipedia.org/wiki?curid=1512967", "title": "Svislacké historickо-vlastivědné muzeum", "text": "Svislacké historickо-vlastivědné muzeum\n\nKulturní instituce Svislacké historickо-vlastivědné muzeum (bělorusky \"Свіслацкі гісторыка-краязнаўчы музей\") se nachází v jedné z nejstarších budov ve Svislači, která byla postavena v roce 1907. Prvotně šlo o židovskou hospodu, po druhé světové válce zde byl hotel. Rozhodnutím výkonného výboru Hrodenské oblastní rady ze dne 12. dubna 1976 zde bylo otevřeno muzeum, přičemž expozice funguje od 24. srpna 1979.\n\nCelková plocha muzea je 2 977 m², výstavní plocha je 189 m² (z toho 40 m² zabírá výstavní část a 19 m² skladovací prostor). K 1. lednu 2017 muzejní sbírka zahrnuje 7 947 exponátů v hlavním fondu a 4 600 exponátů v depozitáři. Muzejní fond se rozrůstá hlavně o exponáty, které jsou muzeu darovány. Hlavně cenné muzejní předměty podle možnosti muzeum vykupuje, aby je mohlo představit široké veřejnosti. Každoročně muzeum navštíví přes 10 tisíc lidí.\n\nPrvní sál „Historie města Svislač“ je věnován historii Svislackého rajónu od nejstarších dob do roku 1900. Jsou zde vystaveny materiály dokumentující historii rodu Tyszkiewiczů: modely města Svislač z období konce 18. století až počátku 19. století. V sálu jsou také vystaveny dokumenty a materiály o jedné z prvních vzdělávacích institucích v Bělorusko, a to Svislackém gymnáziu, které bylo otevřeno v roce 1805 z prostředků Vikencije Tyszkiewicza. Dalším tématem je „Svislacký jarmark“\n\nDruhý sál zobrazuje válečné události, které se konaly na území Svislackého rajónu v různých historických obdobích: válku v roce 1812, povstání Konstantyho Kalinowského v letech 1863–1864, první světová válka a Velká vlastenecká válka. Ty jsou doprovázeny dobovými fotografiemy, dokmenty, předměty a zbraněmi. V expozici „Velká vlastenecká válka“ jsou soutředěny materiály o veteránech Velké vlastenecké války, vojenských jednotkách a oddílech, které se podílely na osvobození rajónu od fašistů, partizánech a odbojířích, kteří kladli odpor vůči okupantům.\n\nDo expozice je také zařazena část, ve které je možné zhlédnout faunu a flóru Bělověžského pralesa. Vystaveny jsou vycpané exponáty zvířat a ptáků.\n\n"}
{"id": "1512973", "url": "https://cs.wikipedia.org/wiki?curid=1512973", "title": "Karel Goliath", "text": "Karel Goliath\n\nKarel Gorovský, vlastním jménem Karel Goliath (10. září 1901, Jičín – 5. ledna 1985, Ostrava) byl český advokát, publicista, člen ČSSD a politický vězeň. \n\nNarodil se do respektované jičínské rodiny, jeho otec byl místostarostou města. \nRoku 1916 vstoupil do Československé sociální demokracie a spolu s rodiči se podílel na zakládání KSČ. V dubnu 1921 ho Bohumír Šmeral pověřil, aby se zúčastnil ilegální schůzky v Drážďanech, kde se připravovalo založení KSČ. V roce 1922 vydal poněkud utopickou brožurku \"Volná láska a komunismus\", kde hájil marxistické pojetí volné lásky jako přísné monogamie, která zavazuje muže stejně jako ženy. Roku 1920 maturoval na gymnáziu a roku 1925 úspěšně dokončil studium práv na Právnické fakultě Univerzity Karlovy. V Berlíně studoval prehistorii, etnologii a filosofii a po návratu působil jako právní koncipient, od roku 1930 jako advokát v Ostravě, v Jičíně a v Roudnici n. L. \n\nV letech 1921-1924 podporoval v tisku Šmeralovo nesektářské pojetí socialismu, od roku 1924 protestoval proti bolševickému vedení strany a roku 1927 po zralé úvaze z KSČ vystoupil, protože si uvědomil, co znamená tehdy začínající bolševizace strany. Byl tak jedním z prvních v ČSR, který ji pochopil jako prosazování despotického komunismu. Vytváření militantního antidemokratického režimu uvnitř strany pochopil jako nebezpečí nejen pro stranu, ale i pro celou společnost.\n\nPřesto po Mnichovu ukryl v bytě archivy strany a odborů z obsazených Sudet a v březnu 1939 těsně unikl zatčení Gestapem. Uprchl do Polska, vstoupil do Svobodovy armády a s ní odešel do SSSR, kde byl zatčen a 17 let vězněn v sovětských koncentračních táborech Gulag. Jeho matka a bratr byli doma zatčeni a zahynuli v nacistických táborech.\n\nTeprve roku 1955 byl Karel Goliath v SSSR rehabilitován a mohl se vrátit do ČSR, kde ho ovšem nikdo nečekal, takže strávil další dva roky v československých vězeních. Protože neúnavně protestoval a domáhal se svých práv, byl nezákonně umístěn do psychiatrické léčebny v Opavě a v letech 1966-1967 měl ještě další trestněprávní řízení. Až do smrti se zabýval moderní historií a psal vzpomínkové i historické práce, z nichž některé mohly v 60. letech vyjít tiskem. Roku 1977 napsal otevřený dopis Alexandru Solženicynovi, v němž vysoce ocenil jeho činnost při obraně lidských práv, zároveň se ale distancoval od jeho ruského nacionalismu.\n\n\n\n\n"}
{"id": "1512980", "url": "https://cs.wikipedia.org/wiki?curid=1512980", "title": "Thiamis", "text": "Thiamis\n\nThiamis (Θύαμις) nebo také Kalamas (Καλαμάς) je řeka v řeckém kraji Epirus. Je dlouhá 115 km a její povodí má rozlohu 1900 km². Pramení v pohoří Pindos nedaleko vesnice Kalpaki a tvoří hranici mezi historickými regiony Thesprótie a Kestrine. Největším přítokem je Tyria. \n\nZpočátku je Thiamis prudce tekoucí horskou řekou s četnými peřejemi, přírodní zajímavostí je skalní oblouk \"Theogefiro\". Dolní tok je klidný, s četnými meandry. Nedaleko Igumenice se řeka vlévá do Jónského moře rozsáhlou deltou, která je jako významná zastávka tažných ptáků součástí systému Natura 2000. Naproti ústí řeky leží ostrov Korfu. Oblast podél řeky je známá jako Čamerie a žije v ní početná albánská menšina.\n\nV období renesance se podobné názvy řek Thiamis a Temže (\"Thames\") považovaly za důkaz toho, že Keltové přišli do Anglie z Řecka. \n\nV listopadu 1940 zde proběhla bitva u Elaia–Kalamas, v níž Řekové odrazili italský pokus o invazi.\n\n"}
{"id": "1512981", "url": "https://cs.wikipedia.org/wiki?curid=1512981", "title": "Duino (hrad)", "text": "Duino (hrad)\n\nHrad Duino (italsky \"castello di Duino\", slovinsky \"grad Devin\") je pevnost ze 14. století v italské obci Duino-Aurisina, v provincii Terst.\n\nPřes 420 let byl vlastníkem hradu rod Della Torre, konkrétně nejprve linie Della Torre di Valsassina (von Thurn-Hofer und Valsassina) a poté vévodů della Torre e Tasso. Od roku 2003 je i s přilehlým parkem oteveřen veřejnosti.\n\nHrad byl vystavěn na zřícenině římské strážní věže a ve své hmotě zahrnuje věž ze 16. století.\n\nVýstavba hradu započala v roce 1389 z iniciativy Hugona z Duina, kapitána Terstu, jako náhrada za Castelvecchio z 10. století, z něhož jsou dosud patrné zbytky na skalnatém výběžku nad mořem.\n\nPo smrti Hugona pevnost zdědil Rambert z Walsee, bratr manželky, která se zasadilo o dostavbu hradu v prvních desetiletích 15. století. Poté přešel hrad na rod Habsburků, kteří jej předali dalším německým a italským rodům, z nichž posledním byli Hoferové z Hoenfelsu, jehož poslední potomek, Matthaeus, zemřel v roce 1587, zanechav po sobě dvě dcery, Ludoviku a Marii Claru Orsu.\n\nObě byly manželkami, jedna po smrti první, hraběte Rajmunda della Torre di Valsassina, který přijal také příjmení Hofer, později upraveného do němčiny na \"von Thurn-Hofer und Valsassina\".\n\nHrad poté setrval v držení rodu Thurn-Hofer und Valsassina po více než 250 let.\n"}
{"id": "1512982", "url": "https://cs.wikipedia.org/wiki?curid=1512982", "title": "Památník Konstantymu Kalinowskému", "text": "Památník Konstantymu Kalinowskému\n\nPamátník Konstantymu Kalinowskému (bělorusky \"Помнік Кастусю Каліноўскаму\") se nachází ve městě Svislač, je věnován revolučnímu demokratovi a vůdci povstání v letech 1863–1864, národnímu hrdinovi Běloruska a Litvy Konstantymu Kalinowskému, který v roce 1855 promoval na Svislackém gymnáziu. Nachází se na ulici Leninova v blízkosti střední školy.\n\nPomník byl postaven v roce 1958 a je tak prvním a jediným pomníkem Konstantymu Kalinowskému v Bělorusku.\n\nAutorem pomníku je sochař Zair Azgur. Bronzová busta K. Kalinowského je vysoká 1,05 m je položena na 3m podstavci pyramidového tvaru.\n"}
{"id": "1512983", "url": "https://cs.wikipedia.org/wiki?curid=1512983", "title": "Alexandr Jan z Thurn-Taxisu", "text": "Alexandr Jan z Thurn-Taxisu\n\nAlexandr Jan kníže z Thurn-Taxisu (celým jménem \"Alexandr Jan Vincenc Rudolf Hugo Karel Lamoral Eligius z Thurn-Taxisu\", 1. prosince 1851, Loučeň – 21. července 1939 tamtéž) byl šlechtic z české linie starobylého rodu Thurn-Taxisů. Podporoval české umělce, např. Bedřicha Smetanu, Elišku Krásnohorskou či Rainera Mariu Rilkeho a další.\n\nNarodil se roku 1851 na rodovém zámku ve středočeské Loučni. V roce 1875 se oženil s kněžnou Marií z Hohenlohe-Waldenburg-Schillingsfürstu (28. prosince 1855, Benátky – 16. února 1934, Loučeň). Alexandr i jeho žena Marie byli nadšenými mecenáši umění (sám Alexandr hrál na housle a Marie byla amatérskou malířkou), a ačkoli ve srovnání se řezenskou linií rodu nebyli příliš bohatí, byli velmi štědří a nikdy neváhali podpořit správnou věc.\n\nMariiným chráněncem byl pražský německý spisovatel Rainer Maria Rilke. Často navštěvoval rodinu na jejich zámcích v Loučni a Duino (Děvín) v dnešní Itálii. Kněžně věnoval svou sbírku \"Elegie z Duina\", která o něm recipročně napsala ve svých pamětech. Kromě Rilkeho byli pravidelnými hosty na zámku v Loučni také Karel Sladkovský a Bedřich Smetana. Ten v roce 1880 knížeti Alexandrovi věnoval svou skladbu \"Z domoviny\" pro housle a klavír. Po Smetanově smrti nechal Alexandr v domě v nedalekých Jabkenicích, kde Smetana strávil poslední měsíce života, vytvořit muzeum Bedřicha Smetany a daroval pozemek pro jeho památník. Dalšími věhlasnými umělci a intelektuály, kteří navštěvovali knížete byli František Xaver Šalda, Eliška Krásnohorská, Karel Bendl, členové Českého kvarteta (členem byl i Josef Suk), a Mark Twain, jenž navštívil zámek v roce 1899 během své cesty po Evropě. Také kníže Alexandr rád cestoval a byl vášnivým lovcem. Uspořádal několik loveckých výprav do Afriky v doprovodu českého cestovatele Bedřicha Machulky. Později věnoval trofeje exotických zvířat Národnímu muzeu v Praze. \n\nKníže byl rovněž členem vojenského řádu maltézských rytířů a finančně se podílel na množství dobročinných akcí. Se svým otcem, knížete Hugem pomáhali při výstavbě první železnice v kraji. Železnice byla vybudována na pozemcích, který pro tento projekt věnovali.\n\nKdyž se jeho syn, kníže Erich vrátil ze studií na Cambridgské univerzitě, přivezl s sebou do Loučně novou hru, Alexandr mu pomáhal sestavit první fotbalové mužstvo v Čechách (1889). Tým vstoupil do dějin, když odehrál historicky první oficiální fotbalové utkání v Čechách (1893). 18. dubna 1893 se na Císařské louce v Praze loučeňští fotbalisté střetli s týmem Regatta, nejlepším mužstvem v císařství. Utkání a skončilo porážkou Thurn-Taxiského mužstva 0:5, i to však hráči považovali za obrovský úspěch a vídeňský deník \"Wiener Sportzeitung\" k tomu napsal, že mužstvo Loučně je druhé nejlepší mužstvo v císařství, hned po Regattě.\n\nKníže Alexandr měl se svou manželkou Marií z Hohenlohe-Waldenburg-Schillingsfürstu tři legitimní potomky:\n"}
{"id": "1512994", "url": "https://cs.wikipedia.org/wiki?curid=1512994", "title": "The Kiss of Morning", "text": "The Kiss of Morning\n\nThe Kiss of Morning je v pořadí čtvrté sólové album anglického písničkáře, kytaristy a člena skupiny Blur Grahama Coxona, které ve Velké Británii vyšlo 21. října 2002. Zároveň se jedná o první album vydané po oficiálním oznámení Coxonova odchodu z Blur v důsledku osobních problémů (mj. alkoholismus) a rozporů s ostatními členy skupiny v průběhu nahrávání alba Blur Think Tank. Blur v roce 2003 pokračovali v trojčlenné sestavě, v té koncertní pak Coxona zastoupil někdejší člen skupiny The Verve, Simon Tong. K obnovení skupiny v kompletní sestavě došlo v roce 2009. Některé písně na desce The Kiss of Morning toto turbulentní období reflektují, mezi fanoušky se objevovaly např. spekulace o tom, že hudebník ve skladbě \"Song For The Sick\" ostře účtuje s frontmanem Blur, Damonem Albarnem. The Kiss of Morning je rovněž posledním albem vydaným výhradně na Coxonově vlastním labelu \"Transcopic Records\" před přechodem labelu pod křídla Parlophone/EMI Records. Kritický ohlas na album byl veskrze pozitivní, komerčně však neuspělo: v britském albovém žebříčku obsadilo nejvýše 126. příčku. Na rozdíl od předchozích alb se zde kromě samotného Coxona poprvé objevují i další hudebníci, jmenovitě pianista Louis Vause a steel kytarista BJ Cole. Autorem ilustrace na obálce je G. Coxon, autorkou fotografií v bookletu alba jeho tehdejší životní partnerka, Švédka Anna Norlanderová.\n\nCoxon v průběhu roku 2002 koncertoval jen minimálně. S různými písněmi z aktuálního alba nicméně vystoupil v několika rozhlasových a televizních pořadech, v prosinci 2002 například na BBC 2 ve známém hudebním pořadu \"Later With... Jools Holland,\" a to s písní \"Song For The Sick\".\n\n"}
{"id": "1513002", "url": "https://cs.wikipedia.org/wiki?curid=1513002", "title": "Česká florbalová extraliga mužů 2019/20", "text": "Česká florbalová extraliga mužů 2019/20\n\nČeská florbalová extraliga mužů 2019/20 (také Superliga florbalu 2019/20) je nejvyšší mužskou florbalovou soutěží v sezoně 2019/20 v Česku.\n\nZákladní část soutěže hraje 14 týmů dvakrát každý s každým od 14. září 2019 do 1. března 2020. Do play-off postoupí prvních 8 týmů. Poslední 4 týmy budou hrát play-down. Play-off se bude hrát od 7. března do 18. dubna 2020, kdy se odehraje superfinále v pražské O aréně.\n\nObhajobu Prezidentského poháru pro vítěze základní části sezóny si již čtyři kola před koncem zajistil tým Technology Florbal MB.\n\nNováčky v této sezoně jsou týmy BLACK ANGELS a FBŠ Hummel Hattrick Brno, výherci 1. ligy a baráže v minulém ročníku. Oba týmy postoupily do Superligy poprvé.\n\n\n\n"}
{"id": "1513004", "url": "https://cs.wikipedia.org/wiki?curid=1513004", "title": "Croy Hill", "text": "Croy Hill\n\nCroy Hill je kopec na severovýchod od skotské vesnice Croy, na jehož východní straně ve starověku stávala na Antoninově valu římská pevnost, dále pevnůstka (kastel) a dočasný tábor. Patřila k ní i dvě vyvýšená stanoviště, která vojáci pravděpodobně používali pro předávání signálů. \n\nPevnost Croy Hill byla jednou ze 16 známých pevností Antoninova valu, který římské vojsko stavělo napříč Skotskem od roku 140. Val tvořil severozápadní hranici Římské říše. \n\nPevnosti byly různě velké, obvykle obehnané drnovým valem, kamennou hradbu měly jen dvě. \nSousedy pevnosti Croy Hill byla pevnost Barr Hill směrem na západ a Westerwood na východ. Croy Hill patřila k těm, které byly vybudovány dodatečně. \n\nŽádné pozůstatky po pevnosti, pevnůstce či táboru nejsou v současné době patrné, zato se přes kopec táhnou zřetelné stopy po Antoninově valu. \n\nKohorty větších římských pevností, mezi něž Croy Hill nepatřila, mohly mít teoreticky až 1000 mužů a pravděpodobně poskytovaly ochranu také ženám a dětem, ačkoli vojáci se nesměli ženit. Poblíž pevnosti se také zřejmě rozkládala velká osada s civilním obyvatelstvem.\nU pevnosti stály lázně. \nNa kopci Croy Hill Římané na rozdíl od všech ostatních pevností valu nevykopali před náspem příkop. Tvrdý čedič a dolerit z tohoto kopce zřejmě nebylo možné římskými nástroji opracovat. \nNa kopci Croy Hill byly objeveny tři náboženské předměty: za prvé fragmenty reliéfu Jupitera Dolichena;, za druhé oltář zasvěcený nymfám a za třetí oltář boha Marta. \n\nDalší nalezené artefakty, například skladovací nádoba plná popela, se nacházejí v Hunterově muzeu v Glasgowě spolu s dalšími nálezy, kupříkladu s oltářem z vesnice Castlecary.\nZ pevnosti Croy Hill jsou známy pouze čtyři starověké mince a v blízkosti kopce se našla sekera. Zdejší římský náhrobek znázorňuje jakéhosi vojáka po boku s jinými muži, snad syny.\n\nV této lokalitě vedl v letech 1890 a 1891 vykopávky Alexander Park. Sir George Macdonald popsal průzkumy, které na tomto místě prováděl v letech 1920, 1931 a 1935. \n\n"}
{"id": "1513005", "url": "https://cs.wikipedia.org/wiki?curid=1513005", "title": "Kultura gandhárských hrobů", "text": "Kultura gandhárských hrobů\n\nKultura gandhárských hrobů, též svátská kultura, je archeologická kultura doby bronzové a železné, rozšířená v údolí řeky Svát v severním Pákistánu přibližně mezi lety 1 800–400 př. n . l. Navazovalo na ni starověké království Gandhára. Mezi nejvýznamnější místa vykopávek patří Aligrama v okresu Svát a Hathial v blízkosti Taxily. Jejími nositeli byli pravděpodobně Indoárjové, konkrétně snad Dardové nebo Núristánci.\n\nKultura je známa především z více než třiceti pohřebišť, zpravidla umístěných v blízkosti řek. V nich jsou pohřbena skrčená těla, často obrácená na sever, ve spodní komoře společně s různými předměty, zatímco horní komora je naplněna zeminou a dřevěným uhlím. Zatímco mužská těla jsou otočena na pravý bok, ženská jsou na boku pravém, což odpovídá dalším raným indo-árijským kulturám jako Biškent, Vachš a Tazabagjab. Existují však také hroby, které vzdáleně připomínají pohřbívání v pohřební kultuře H, tedy v pozdní fázi harappské civilizace. Jiné hroby zase obsahují urny, někdy s vyobrazenou tváří, se zpopelněnými ostatky. Pohřební výbava zahrnuje především nádoby, zejména na pití a s ornamenty, pro muže zbraně a břitvy, pro ženy vřetena. Objevují se také figurky lidí a zvířat z kosti či alabastru nebo pozůstatky masa vysoké zvěře, koz a ovcí, zajíců a koní.\n\nSídla jsou tvořena polozemnicovými domy a významnějšími budovami obklopenými valy, keramika s černošedým leštěným povrchem se podobá dobovým výrobkům z Íránské vysočiny a Afghánistánu, užití motivu páva ji zase spojuje s pohřební kulturou H. Nalezeno bylo také dovozové zboží: mušle z Arabského moře, jadeit ze Sin-ťiangu a afghánský lapis lazuli. Lid gandhárské kultury se věnoval převážně zemědělství, a to jak pěstování plodin, tak chovu dobytka, který byl doplněn lovem. Mezi nejčastěji pěstované plodiny patřila pšenice, ječmen, rýže, čočka, hrách, len a vinná réva, chován byl skot zebu, ovce a kozy, prasata a psi. Významný byl i chov koní nahrazující chov oslů v raných fázích kultury, který nejspíše zahrnoval i produkci masa.\n"}
{"id": "1513007", "url": "https://cs.wikipedia.org/wiki?curid=1513007", "title": "Česká florbalová extraliga žen 2019/20", "text": "Česká florbalová extraliga žen 2019/20\n\nExtraliga žen ve florbale 2019/20 je 26. ročníkem nejvyšší ženské florbalové soutěže v Česku.\n\nZákladní část soutěže hraje 12 týmů dvakrát každý s každým od 14. září 2019 do 1. března 2020. Do play-off postoupí prvních 8 týmů. Poslední 4 týmy budou hrát play-down. Play-off se bude hrát od 7. března do 18. dubna 2020, kdy se odehraje superfinále v pražské O aréně.\n\nNováčkem v této sezoně je tým Bulldogs Brno, který se do Extraligy vrátil po 11 sezonách v nižších soutěžích po vítězství v 1. lize v minulém ročníku.\n\nPrezidentský pohár pro vítěze základní části si zajistil již v předposledním kole tým 1. SC TEMPISH Vítkovice. Tým vyhrál základní část popáté v řadě a pošesté celkem.\n\n\n\n"}
{"id": "1513009", "url": "https://cs.wikipedia.org/wiki?curid=1513009", "title": "Jana Prausová", "text": "Jana Prausová\n\nJana Prausová (* 1956 Praha) je česká lékařka – onkoložka, od 1. října 1990 je primářkou Onkologického oddělení Fakultní nemocnice Motol a současně je vedoucím lékařem Komplexního onkologického centra FN Motol. Je také odbornou asistentkou katedry klinické onkologie 2. lékařské fakulty Univerzity Karlovy v Praze.\n\nV roce 1981 absolvovala Fakultu všeobecného lékařství Univerzity Karlovy. Je předsedkyní České onkologické společnosti.\n\nNarodila se v Praze roku 1956 a do roku 1971 chodila na Základní devítiletou školu v ulici U Santožky na Praze 5. Poté nastoupila na Gymnázium Na Zatlance, které v roce 1975 zakončila maturitou. V roce 1981 absolvovala Fakultu všeobecného lékařství Univerzity Karlovy.\n\nNásledně v roce 1985 získala atestaci I. stupně v oboru radioterapie, o pět let později pak atestaci II. stupně v oboru radioterapie. V roce 2000 pak získala nástavbovou atestaci v oboru klinická onkologie. V roce 2005 získala titul MBA a v roce 2008 obhájila doktorskou disertační práci v rámci postgraduálního studia v kombinované formě na UK 2. LF v doktorském studijním programu \"Preventivní medicína\" získala tak titul Ph.D.\n\nVdala se za Jana Prause, technického ředitele firmy Sun Chemical.\n"}
{"id": "1513012", "url": "https://cs.wikipedia.org/wiki?curid=1513012", "title": "George de Relwyskow", "text": "George de Relwyskow\n\nGeorge Frederick Henry de Relwyskow (18. června 1887 Londýn – 9. listopadu 1943 Barma) byl britský zápasník ve volném stylu. Pocházel z rodiny přistěhovalců z carského Ruska.\n\nJako student výtvarného umění se stal v roce 1907 mistrem Anglie v zápase. Na Letních olympijských hrách 1908 startoval ve dvou disciplínách: v lehké váze získal zlatou medaili a ve střední váze stříbrnou. Byl nejmladším olympijským vítězem v zápase až do roku 1976, kdy ho překonal Suren Nalbandjan.\n\nPo olympiádě cestoval po světě jako profesionální zápasník, za první světové války působil jako instruktor bojových umění v britské armádě. Na LOH 1924 byl trenérem britského zápasnického týmu, vydal také knihu o umění sebeobrany. Za druhé světové války se přihlásil jako dobrovolník k Special Operations Executive. Podle jedněch zdrojů padl v roce 1943 při bojích v Barmě, podle jiných zemřel o rok dřív ve svém domě v Leedsu.\n\nZápasníkem byl i jeho syn George de Relwyskow Jr. \n"}
{"id": "1513015", "url": "https://cs.wikipedia.org/wiki?curid=1513015", "title": "Minerální pramen Richard", "text": "Minerální pramen Richard\n\nMinerální pramen Richard je volně přístupný minerální pramen v Lázních Kynžvart v okrese Cheb v Karlovarském kraji.\n\nPramen byl pojmenován po Richardu Metternichovi, synovi kancléře Metternicha, který se zasloužil o rozvoj lázeňství v Lázních Kynžvart.\n\nPramen vyvěrá v relativně vysoké nadmořské výšce 704 m na jihozápadních svazích Slavkovského lesa svažujících se do Podčeskoleské pahorkatiny.\nVývěry sledují mariánskolázeňský hlubinný zlom, který odděluje Slavkovský les od Podčeskoleské pahorkatiny. V puklinovém systému se formují i ostatní okolní minerální prameny. Horninové podloží tvoří krystalinikum Slavkovského lesa, zastoupené převážně žulami, částečně amfibolity.\n\nPramen je svým složením podobný minerálním pramenům v širší oblasti Mariánských Lázní, společný je hlubinný zdroj oxidu uhličitého. Minerální vody v Lázních Kynžvart se tvoří v hloubce okolo 80–100 m a vzhledem k poměrně mělké zřídelní struktuře jsou citlivé na zásahy v infiltrační i jímací oblasti. Vydatnost pramene je rovněž značně závislá na množství srážek v oblasti Slavkovského lesa. Pramen je zachycen v 9,3 m hluboké studni a odebírá se v otevřeném dřevěném pavilónu.\n\nPramen byl znám již v polovině 15. století, avšak lázně zde vznikly až v roce 1822 zásluhou šlechtického rodu Metternichů, kterým patřilo zdejší panství od roku 1623 až do roku 1945. S využitím pramenů pro léčebné účely se započalo v polovině 19. století. Kynžvartské minerální prameny zkoumal švédský chemik Berzelius a doporučil podchycení šesti zřídel. V roce 1862 dostalo město impuls ke skutečnému rozvoji lázeňství uznáním minerálních pramenů za léčivé.\nKyselka Richard byla potrubím svedena do stáčírny minerálních vod, postavené roku 1892 u kynžvartského nádraží. Pod obchodním názvem Richardka (\"Richardsquelle\") byla plněna do skleněných lahví a rozesílána do mnoha evropských zemí i do zámoří.\n\nJímání pramene je umístěno v dřevěném pavilónu a odběr minerálky je zpoplatněn. Zaplatit za odběr je možné mincemi nebo čipovou kartou na výdejovém automatu. Toto opatření se uplatňuje od konce roku 1994, dříve byl bezplatný odběr minerálky zneužíván pro podnikatelské účely. Obnova pramene proběhla v roce 2013. Pramen Richard spravuje a pravidelně kontroluje Dětská léčebna Lázně Kynžvart.\n\nTeplota pramene mírně kolísá mezi 8 a 9 °C, celková mineralizace je nízká a činí přibližně 180 mg/litr. Minerální voda obsahuje vysoké množství oxidu hličitého, okolo 2 700 mg/litr, což dodává minerálce příjemnou chuť. Její nejvyšší předností je velmi nízký obsah železa v hodnotě 0,016 mg/litr. Pro svůj nízký obsah železa má vysokou trvanlivost bez případného znehodnocení vysráženými okry železa. Vydatnost se uvádí v rozmezí 12–36 litrů/min. Hodnota pH je 5,7. V léčebném procesu je pramen Richard využíván na zajištění pitného režimu pacientů. \n\n"}
{"id": "1513016", "url": "https://cs.wikipedia.org/wiki?curid=1513016", "title": "Výbor Evropského parlamentu pro zaměstnanost a sociální věci", "text": "Výbor Evropského parlamentu pro zaměstnanost a sociální věci\n\nVýbor pro zaměstnanost a sociální věci (zkr. EMPL z European Parliament Committee on Employment and Social Affairs) je jedním z 20 stálých výborů Evropského parlamentu. Do jeho gesce spadá, jak napovídá již samotný název, především zaměstnanost a sociální politika. Konkrétně se výbor zabývá záležitostmi týkajícími se pracovního práva a bezpečnosti práce, odborného vzdělávání, volného pohybu pracovníků, sociálního dialogu a diskriminace na pracovišti. Na starostí má tento výbor i Evropský sociální fond.\n\nOdpovídá také za vztahy se čtyřmi agenturami, které působí v oblasti jeho pravomocí:\n\n\nVýbor pro zaměstnanost a sociální věci patří se svými 110 členy (včetně náhradníků) mezi největší a nejvýznamnější výbory v Evropském parlamentu.\n\nSeznam stálých členů výboru k 27. červenci 2019:\n"}
{"id": "1513018", "url": "https://cs.wikipedia.org/wiki?curid=1513018", "title": "Střeň (železniční zastávka)", "text": "Střeň (železniční zastávka)\n\nStřeň je železniční zastávka (dříve železniční stanice) ve stejnojmenné obci v okrese Olomouc. Nachází se v nadmořské výšce 230 m na železniční trati 270 Česká Třebová – Přerov – Bohumín, v km 71,319.\n\nZačátek 20. století byl ve znamení zvyšování počtů vlaků na jednokolejné olomoucko-pražské dráze. Zvýšení propustnosti po roce 1908 společnost StEG řešila budováním výhyben. Železniční výhybna ve Střeni byla pro osobní dopravu uvedena do provozu 1. listopadu 1911. V roce 1914 byla výhybna změněna na železniční stanici. V rámci výstavby třetího železničního koridoru byla změněna na neobsazenou zastávku.\n\nProjekt výpravní budovy byl vypracován \"c. k. Ředitelstvím pro tratě\" bývalé Společnosti státní dráhy pod vedením architekta Franze Uhla. Budova nesla prvky vilové architektury s rustikálními prvky. Nesymetricky členěná hmota, vysoké valbové střechy kryté bobrovkami, hladce omítnuté fasády, které byly zdobené vystupujícími nárožními kvádry a kamennou podezdívku. Jako dekorace byly použité dřevěné prvky, okna asymetricky prolomená v osách průčelí měla v horní třetině řady tabulek, dveřní křídla byla zdobená obdélníky a kosočtverci. V roce 1914 bylo na olomoucké straně přistavěno krátké přízemní křídlo se širokým secesně stlačeným obloukem drážních dveří. Po změně železniční stanice na zastávku byla budova výpravny adaptována na obytný dům.\n\n"}
{"id": "1513019", "url": "https://cs.wikipedia.org/wiki?curid=1513019", "title": "Třída R (1916)", "text": "Třída R (1916)\n\nTřída R byla třída torpédoborců Royal Navy z období první světové války. Třída se dělí do čtyř podskupin. Celkem bylo postaveno 62 torpédoborců této třídy. Ve službě byly v letech 1916–1947. Byly nasazeny ve světové válce, ve které jich bylo osm potopeno. Zbývající byly, s výjimkou dvou, vyřazeny ve 20. a 30. letech. Za druhé světové války britské námořnictvo provozovalo pouze torpédoborec HMS \"Skate\". Ve službě byl ještě torpédoborec HMS \"Radiant\", provozovaný v letech 1920–1959 thajským královským námořnictvem jako \"Phra Ruang\".\n\nCelkem bylo v letech 1915-1917 postaveno 62 torpédoborců této třídy, dělících se do čtyři hlavních podtříd. Torpédoborce se lišily rozměry a dodavateli pohonného systému, naopak měly podobné výkony a výzbroj. První skupinu tvořilo 39 torpédoborců potřídy Admiralty R, druhou pět jednotek Thornycroft R, třetí sedm jednotek podtřídy Yarrow R a poslední 11 jednotek modifikované třídy Admiralty R.\n\nZákladní výzbroj představovaly tři 102mm kanóny, jeden 40mm kanón a dva dvojhlavňové 533mm torpédomety. Pohonný systém tvořily tři kotle a dvě sady turbín o výkonu 27 000 hp. Nejvyšší rychlost dosahovala 36 uzlů. Dosah byl 34400 námořních mil při rychlosti 15 uzlů.\n\n\"Tarpon\" a \"Telemachus\" byly v letech 1917–1918 upraveny pro nesení 60 min. Torpédoborec \"Skate\" byl roku 1940 upraven na minolovku a roku 1941 na eskortní torpédoborec. V roce 1946 nesl jeden 102mm kanón, jeden 76mm kanón, čtyři 20mm kanóny, osm vrhačů a dva spouštěče hlubinných pum. Byl vybaven radarem a sonarem.\n\nBritské královské námořnictvo třídu provozovalo v letech 1916–1947. Nasadilo je za první světové války a poslední nevyřazené plavidlo také do druhé světové války. Ve službě bylo z různých příčin ztraceno devět jednotek:\n\n"}
{"id": "1513030", "url": "https://cs.wikipedia.org/wiki?curid=1513030", "title": "Turbookružní křižovatka", "text": "Turbookružní křižovatka\n\nTurbookružní křižovatka (TOK, nazývaná také spirálová či spirálovitá) je zvláštním typem okružní křižovatky (kruhového objezdu) – jedná se o takovou okružní křižovatku, která má 2 nebo více jízdních pruhů a jízdní pruhy na okružním pásu jsou uspořádány spirálovitě. Tím je vyloučen výskyt průpletových úseků, což zlepšuje bezpečnost, kapacitu a plynulost provozu na takové okružní křižovatce. Křižovatka je osazena dopravním značením usměrňujícím provoz na křižovatce a může být vybavena i fyzickými bariérami (např. obrubníky) oddělujícími jednotlivé jízdní pruhy.\n\nMezi podtypy TOK patří:\n\nPrvní experimenty s turbookružními křižovatkami se objevily v 80. letech ve Spojeném království, odtud se rozšířily zejména do Německa, Nizozemska a Belgie; dále však i do Česka, Polska, Španělska, Slovinska či Maďarska.\n\nV Česku se turbookružní křižovatky nacházejí mj. v Brně, Českých Budějovicích, Olomouci, Prostějově či Valašském Meziříčí – celkem se jedná asi o 10 realizací. Ředitelství silnic a dálnic však plánuje výstavbu dalších v rámci plánovaných projektů.\n\nTOK se navrhují zejména na dopravně významných komunikacích, případně u prstencovitých dálničních mimoúrovňových křižovatek.\n\nTOK vyžaduje od řidičů, aby byli rozhodnuti, kam na křižovatce pojedou a podle toho se zařadili do příslušných jízdních pruhů. To vyžaduje i dobrou navigaci na dopravním značení před křižovatkou. TOK většinou neumožňují po křižovatce „kroužit“, některé neumožňují ani jet zpátky stejným směrem.\n\n\n\n"}
{"id": "1513033", "url": "https://cs.wikipedia.org/wiki?curid=1513033", "title": "Square (firma)", "text": "Square (firma)\n\nSquare, úplným názvem Square Co., Ltd. ( 株式会社スクウェア Kabušiki-gaiša Sukuwea) nebo příležitostně obchodní značkou SquareSoft, byla japonská společnost vyvíjející a publikující počítačové hry a videohry se sídlem v Tokiu. Jejím zakladatelem byl v září 1986 Masafumi Mijamoto. Mezi nejznámější série her z dílny Square patří Final Fantasy.\n\nSpolečnost zahájila činnost již o tři roky dříve coby součást konstrukční firmy Den-Yu-Sham, kterou vlastnil otec Madafumiho Mijamota. Osamostatnila se až v roce 1986 a zanikla 1. dubna 2003 fúzí se společností Enix. Vznikla tak firma Square Enix, jež je oficiálním nástupcem jen Enixu.\n\n"}
{"id": "1513038", "url": "https://cs.wikipedia.org/wiki?curid=1513038", "title": "Square Charles-Victor-Langlois", "text": "Square Charles-Victor-Langlois\n\nSquare Charles-Victor-Langlois je square v Paříži ve 4. obvodu. Jeho rozloha činí 1140 m. Square nese jméno Charlese Victora Langloise (1863–1929), který byl v letech 1913–1928 ředitelem Národního archivu.\n\nSquare je umístěno mezi \"Rue des Blancs-Manteaux\"a kostel Notre-Dame-des-Blancs-Manteaux.\n\nNáměstí bylo vytvořeno v roce 1961. Nachází se na místě budov bývalého kláštera Notre-Dame-des-Blancs-Manteaux a severní části \"Rue des Guillemites\" (mezi \"Rue des Blancs-Manteaux\" a \"Rue des Francs-Bourgeois\"), jejíž domy byly poškozeny během bombardování dne 24. srpna 1944.\n\nSquare se rozkládá na ploše 1140 m. Je zde dětské hřiště, stůl na stolní tenis a pískoviště. Je osazeno břízami, hlohy, albízií a jabloní mnohokvětou. U zdi kostela se nacházejí zbytky kašny Guillemites z roku 1719. Původně se kašna nacházela u kostela sv. Bartoloměje.\n\n"}
{"id": "1513043", "url": "https://cs.wikipedia.org/wiki?curid=1513043", "title": "Happiness in Magazines", "text": "Happiness in Magazines\n\nHappinness in Magazines je v pořadí páté sólové album anglického písničkáře a kytaristy, člena skupiny Blur, Grahama Coxona. Ve Velké Británii vyšlo 17. května 2004 v době Coxonovy odluky od domovských Blur (v letech 2004 až 2008 de facto neaktivních). V britském albovém žebříčku se umístilo nejvýše na 19. pozici, což jej činí dosud komerčně nejúspěšnějším a mezi posluchači nejznámějším sólovým počinem Grahama Coxona. Ve VB se alba prodalo 100 tisíc nosičů, album tedy obdrželo Zlatou desku. Vzešel z něj také Coxonův nejúspěšnější singl, se skladbami \"Freakin´ Out\" a \"All Over Me\" (v britském singlovém žebříčku se umístil na 19. příčce). Deska zaznamenala rovněž velmi příznivý kritický ohlas. Producentem desky byl Stephen Street, mj. dvorní producent The Smiths či právě Blur (alba Modern Life Is Rubbish, Parklife, The Great Escape, Blur (album), The Magic Whip). Coxon je stejně jako v případě všech svých alb autorem obálky.\n\nAlbum obsahuje následující skladby:\nAmerická verze alba obsahuje jako bonus skladbu „Right To Pop!“, japonská verze píseň „Life It Sucks“, v níž na bicí hraje člen skupiny Supergrass Danny Goffey.\n\nVydání alba u společnosti Parlophone/EMI Records přineslo oproti dosavadním „nízkorozpočtovým“ projektům G. Coxona standardní mainstreamovou propagaci. Přičinil se o to i fakt, že v tomto období nebyl členem Blur a mohl být naplno propagován jako sólový umělec. K písním „Spectacular“, „Bittersweet Bundle of Misery“ a „Freakin´ Out\" vznikly videoklipy. Vydání alba předcházela, provázela a navazovala na něj rozsáhlá koncertní aktivita s vystoupeními ve Velké Británii, Evropě (mj. na festivalu v dánském Roskilde) a Japonsku (festival Fuji Rock). Coxon vystoupil také v TV pořadech jako \"Later... with Jools Holland\"nebo \"The Frank Skinner Show\".\n\nNa výročních cenách hudebního časopisu NME udělovaných za rok 2004 G. Coxon zvítězil v kategorii „Nejlepší sólový umělec“. \n\n"}
{"id": "1513044", "url": "https://cs.wikipedia.org/wiki?curid=1513044", "title": "Space Mirror Memorial", "text": "Space Mirror Memorial\n\nSpace Mirror Memorial, součást většího celku Astronauts Memorial, je národní památník, který se nachází v areálu pro návštěvníky v Kennedyho vesmírném stŕedisku na ostrově Merritt na Floridě. Je spravován nadací Astronauts Memorial Foundation, jejíž kanceláře jsou v NASA Center for Space Education (NASA Centrum pro vesmírné vzdělávání) hned vedle tohoto návštěvnického komplexu. Pomník navrhla v roce 1987 architektonická firma Holt Hinshaw Pfau Jones (architekt Wes Jones).\n\nPamátník byl slavnostně otevřen 9. května 1991. Připomíná životy mužů a žen, kteří zemřeli pŕi plnění úkolů během vesmírných programů Spojených států, zejména programů agentury NASA. Kongres rozhodl, že půjde o „národní památník astronautům, kteří zahynou při plnění služebních povinností“.\n\nKromě jmen dvaceti astronautů NASA je zde uvedeno jméno jednoho zkušebního pilota letectva USA X-15, jednoho důstojníka letectva USA, který zemřel při výcviku, jenž byl součástí tehdy tajného vojenského vesmírného programu, jednoho civilního člena posádky raketoplánu \"Challenger\" a jednoho izraelského kosmonauta, který zahynul při havárii raketoplánu \"Columbia\".\n\nHlavní částí památníku je Space Mirror (Vesmírné zrcadlo), rozsáhlá plocha z leštěné černé žuly (vysoká 13 metrů a široká 15 metrů), rozdělená na 90 menších panelů. Jména 24 kosmonautů jsou sdružena do skupinek podle toho, při kterém neštěstí zahynuli, a tyto skupinky jmen jsou po zrcadle nepravidelně rozmístěny. Zobrazení jmen na panelech využívá speciální technologii, která umožňuje podsvícení jmen kombinací odraženého slunečního světla (je-li k dispozici) a světlometů. Výsledným efektem jsou svítící jména vznášející se v odrazu oblohy na panelu.\n\nPoblíž zrcadla je žulová zeď s fotografiemi a krátkými životopisy kosmonautů, jejichž jména jsou uvedena na zrcadle.\n\nPamátník byl navržen tak, aby pomocí motorů a heverů mohl neustále sledovat pohyb slunce po obloze. Parabolické reflektory na zadní straně zrcadla pak měly směrovat sluneční světlo na akrylové panely na zadní straně zrcadla. Sluneční světlo procházející akrylovými panely mělo podsvěcovat jména kosmonautů vyrytá do žuly zrcadla. Při nedostatku slunečního světla se měly používat doplňkové světlomety.\n\nV roce 1997 se systém sledování slunce porouchal. Pojišťovna zaplatila za opravy 375 000 dolarů, ale mechanismus se později opět zastavil kvůli další mechanické poruše. Odhadované náklady na opravu dosahovaly 700 000 dolarů, proto se Astronauts Memorial Foundation jednomyslně rozhodla, že peníze budou raději použity na rozvoj vzdělávacích programů. Světlomety byly přemístěny tak, aby na památník svítily 24 hodin denně.\n\nNa seznam mohou být zařazeni pouze ti, které zemřeli během vesmírných pilotovaných letů nebo během výcviku na takové lety. Lety musí být sponzorované Spojenými státy. Úplný seznam vesmírných katastrof najdete na Seznamu vesmírných katastrof.\n\n\n"}
{"id": "1513046", "url": "https://cs.wikipedia.org/wiki?curid=1513046", "title": "Henry M. Morris", "text": "Henry M. Morris\n\nHenry Madison Morris (6. října 1918 – 25. února 2006) byl americký kreacionista, křesťanský apologeta a inženýr. Působil též jako vysokoškolský pedagog.\n\nKritizoval evoluční teorii a zastával víru ve stvoření světa v šesti dnech dle zprávy obsažené v biblické knize Genesis.\n\nJeho kniha \"The Genesis Flood\" s podtitulem \"The Biblical Record and Its Scientific Implications\", kterou napsal společně s Johnem C. Whitcombem a která vyšla roku 1961, je považována za přelomové dílo v historii amerického kreacionismu. V češtině vyšla před rokem 1989 jeho útlá kniha \"Bible a současná věda\".\n\nMnozí Morrise označili jako „otce moderní kreacionostické vědy“ a byl „pravděpodobně nevlivnějším kreacionistou 20. století“. Morris pomohl vytvořit nový myšlenkový proud založený na předpokladu biblické neomylnosti a doslovné interpretaci knihy Genesis. Jde o systém, který Morris nazval „Vědecký kreacionismus“ a jež odmítá hlavní proudy vědecké komunity ohledně historie Země a vesmíru. Morris našel odezvu u kazatelů a učitelů v domácím vzdělávání po celé Americe, kde 46 % veřejnosti zastává nějakou formu kreacionistické víry.\n\nŘada lidí z vědecké komunity se však vyjádřila, že Morrisovo líčení evoluce jako kompletního náboženského systému stojí na vratkých základech. Například Massimo Pigliucci kritizoval, že Morrison vynechal materiál, který byl na překážku jeho „misi“ a „víře“. Pigliucci také kritizoval Morrisův výklad termodynamiky.\n"}
{"id": "1513049", "url": "https://cs.wikipedia.org/wiki?curid=1513049", "title": "Fort Sumner", "text": "Fort Sumner\n\nFort Sumner byla vojenská pevnost na Teritoriu Nové Mexiko, jejíž posádka zorganizovala internaci Navahů a Mescalero Apačů v letech 1863 až 1868 v nedalekém Bosque Redondo.\n\nKongres Spojených států amerických schválil výstavbu Fort Sumner 31. října 1862. Generál James Henry Carleton ospravedlňoval existenci pevnosti jako ochranu bílých osadníků v údolí řeky Pecos před Mescalero Apači, Kiowy a Komanči. Založil indiánskou rezervaci Bosque Redondo. V rezervaci o rozloze 4 100 km² pak bylo nuceno žít více než 9 000 Navahů a Mescalero Apačů kvůli obvinění, že útočili na osady bílých osadníků, které se nacházely v blízkosti indiánských území. Pevnost byla pojmenována pro generálovi Edwinu Vose Sumnerovi.\n\nRezervace měla učit indiány moderní farmářské metody, aby se stali soběstačnými v pěstování zemědělských plodin. Armádní důstojníci a vládní zmocněnci zodpovědní za komunikaci s indiány si brzy uvědomili, že rezervace Bosque Redondo není úspěšná. V rezervaci nebyly dostatečné zdroje pitné vody a bylo příliš málo palivového dříví pro počet lidí, kteří v rezervaci žili.\n\nNa přemístění do rezervace mají Navahové trpké vzpomínky. Cestu z Navajo území do Bosque Redondo označují za Dlouhou cestu, během níž zemřelo více než 300 Navahů.\n\nV dubnu 1865 bylo v Bosque Redondo internováno asi 8 500 Navahů a 500 Mescalero Apačů. Armáda plánovala rezervaci jen pro 5 000 osob, takže brzy byl problém s nedostatekem jídla. Také vztahy mezi indiány byly problém. Navahové a Mescalero Apači byli dlouho nepřáteli, a tak jejich vynucená blízkost vedla k častým šarvátkám. Životní podmínky v rezervaci nebyly dobré. Lidé neměli pitnou vodu a nebyl dostatek dříví, na kterém by bylo možno vařit. Voda z nedaleké řeky Pecos způsobila vážné střevní problémy a nemoc se rychle rozšířila po celém táboře. Byl nedostatek potravin, jak kvůli neúrodě, tak i kvůli neschopnosti armády a zástupců pro indiánské záležitosti se o indiány postarat.\n\nV roce 1865 se podařilo Mescalero Apačům z rezervace uprchnout. Smlouva z roku 1868 pak umožnila Navahům návrat do jejich vlasti, do „nové rezervace“. Připojily se tam k nim tisíce Navahů, kteří se schovávali ve vnitrozemí Arizonského teritoria.\n\nPevnost Sumner byla opuštěna v roce 1869 a prodána do soukromých rukou.\n\nV roce 1968 – sto let po podpisu smlouvy, která umožnila Navahům návrat do jejich původních domovů v oblasti Čtyŕi rohy – byla pevnost Sumner prohlášena za státní památník Nového Mexika.\n\nPevnost je nyní spravována divizí ministerstva kultury Nového Mexika. Dne 4. června 2005 bylo otevřeno nové muzeum navržené navažským architektem Davidem N. Sloanem jako Bosque Redondo Memorial. Kongres schválil zřízení památníku v roce 2000.\n\n"}
{"id": "1513054", "url": "https://cs.wikipedia.org/wiki?curid=1513054", "title": "Třída S (1917)", "text": "Třída S (1917)\n\nTřída S byla třída torpédoborců Royal Navy z období první světové války. Třída se dělí do dvou tří podskupin. Celkem bylo postaveno 67 torpédoborců, přičemž stavba dalších dvou jednotek byla zrušena. Ve službě byly v letech 1918–1947. Celkem pět torpédoborců bylo převedeno k australskému královskému námořnictvu a dva ke kanadskému královskému námořnictvu. Pouze 19 torpédoborců třídy \"S\" bylo dokončeno před koncem první světové války. Po ní byly nasazeny v ruské a irské občanské válce. Většina jich byla vyřazena ve 30. letech. Menší část jich byla nasazena ještě za druhé světové války. V boji byly čtyři potopeny, další byly ztraceny z jiných důvodů. Jeden z potopených torpédoborců vyzvedlo a do konce druhé světové války provozovalo japonské císařské námořnictvo.\n\nCelkem bylo v letech 1917-1924 postaveno 67 torpédoborců této třídy, dělících se do tří hlavních podtříd. První skupinu tvořilo 55 torpédoborců potřídy Admiralty S, přijatých do služby v letech 1918–1924. Stavba dalších dvou byla zrušena. Druhou skupinou bylo pět jednotek Thornycroft S z let 1918–1919 a třetí skupinou bylo sedm jednotek podtřídy Yarrow S z let 1918–1919.\n\nZákladní výzbroj představovaly tři 102mm kanóny, jeden 40mm kanón, dva dvojhlavňové 533mm torpédomety, dva vrhače a jeden spouštěč hlubinných pum. Pohonný systém tvořily tři kotle a dvě sady turbín o výkonu 27 000 hp. Nejvyšší rychlost dosahovala 36 uzlů. Dosah byl 2750 námořních mil při rychlosti 15 uzlů.\n\nJednotlivé torpédoborce prošly během služby řadou úprav. Například \"Senator\" byl v roce 1919 vybaven plošinou pro start stíhacího letounu Sopwith Pup. Ve 30. letech byla část torpédoborců vybavena sonarem. Za druhé světové války byla u zbývajících plavidel posilována protiponorková a protiletadlová výzbroj. Redukována byla hlavní dělová a torpédová výzbroj. Například \"Scimitar\" v roce 1946 nesl jeden 102mm kanón, jeden 76mm kanón, čtyři 20mm kanóny, osm vrhačů a dva spouštěče hlubinných pum.\n\nBritské královské námořnictvo třídu provozovalo v letech 1918–1947. Nasadilo je za první a druhé světové války. Ve službě bylo z různých příčin ztraceno osm jednotek:\n\n"}
{"id": "1513062", "url": "https://cs.wikipedia.org/wiki?curid=1513062", "title": "École élémentaire des Hospitalières-Saint-Gervais", "text": "École élémentaire des Hospitalières-Saint-Gervais\n\nÉcole élémentaire des Hospitalières-Saint-Gervais je škola v Paříži. Nachází se na adrese 10, \"Rue des Hospitalières-Saint-Gervais\" ve 4. Obvodu. Zahrnuje mateřskou a základní školu. Budova školy je od roku 1970 chráněná jako historická památka.\n\nŠkola se nachází v prostoru bývalého Marché des Blancs-Manteaux u zdí někdejších městských hradeb Filipa II. Augusta, jichž pozůstatky jsou zřetelné na nádvoří školy. Kamenná vstupní budova je bývalý řeznický pavilon, který byl otevřen 5. června 1823. Na její fasádě (dům č. 8) se nachází dvojice fontán. Škola zde byla umístěna v roce 1910 po zrušení tržnice.\n\nŠkola byla založena v roce 1844, když se pařížská radnice rozhodla zřídit v Marais světskou školu pro židovské žáky. Chlapecké oddělení se nacházelo v domě č. 6 a dívčí v domě č. 10. \n\nŠkola byla financována z veřejných prostředků, ale na její chod přispívala i centrální konzistoř. Škola byla pro žáky otevřena v roce 1847 a první rok do ní nastoupilo 338 chlapců a 370 dívek. Na rozdíl od jiných škol byla škola zavřena v sobotu během šábesu a otevřená ve čtvrtek, kdy byly zase uzavřeny ostatní školy. Škola neměla nicméně žádné náboženské předpisy a židovské vyznání nebylo vyžadováno od učitelů ani žáků.\n\nV červenci 1942 proběhly deportace pařížských židů, které zasáhly i žáky a učitele školy. Na začátku školního roku 1. října 1942 do školy nastoupili pouze čtyři žáci. Většina dětí a jejich rodičů byla deportována do Osvětimi, kde zahynulo 165 žáků školy. Dne 7. května 1971 byla na paměť této tragédie umístěna na fasádu školy pamětní deska. V té době se ředitel školy Joseph Migneret (1888–1949) aktivně zapojil do odboje, vyráběl falešné dokumenty a ukrýval děti. Byl přijat mezi spravedlivé mezi národy a jeho jméno je zařazeno v Allée des Justes.\n\n"}
{"id": "1513063", "url": "https://cs.wikipedia.org/wiki?curid=1513063", "title": "Paraty", "text": "Paraty\n\nParaty je město ve státě Rio de Janeiro, na úpatí pohoří Serra da Bocaina na pobřeží Atlantského oceánu. Je vzdáleno cca 260 km jihozápadně od města Rio de Janeiro. Rozloha municipality přesahuje 900 km², žije zde přibližně 37 000 osob. Patří k nejzachovalejším historickým přístavním městům v Brazílii. V pozdním 17. století bylo Paraty konečným bodem cesty Caminho do Ouro, po které putovalo zlato z vnitrozemí a bylo odesíláno loděmi do Evropy. Zároveň sloužilo jako vstupní bod pro nářadí a africké otroky, dovážené k práci v dolech. Historické centrum Paraty si zachovalo svůj urbanistický plán z 18. století a velkou část své koloniální architektury z 18. a počátku 19. století.\n\nOkolí města má hornatý charakter, nachází se zde řada chráněných území (národní park Serra da Bocaina, státní park Ilha Grande, biologická rezervace Praia do Sul, chráněné území Cairuçu). Porosty Atlanského lesa oplývají vysokou biodiverzitou - žijí zde živočišné druhy jako např. pekari bělobradý, kuandu oranžový, kosman ušatý, vřešťan hnědý, chápan pavoučí. \n\nV roce 2019 bylo historické centrum města a okolní chráněná území zapsány na seznam světového dědictví UNESCO. \n"}
{"id": "1513071", "url": "https://cs.wikipedia.org/wiki?curid=1513071", "title": "Rapsécourt", "text": "Rapsécourt\n\nRapsécourt je francouzská obec v departementu Marne v regionu Grand Est. V roce 2015 zde žilo 34 obyvatel.\n\nSousední obce jsou: Braux-Saint-Remy, Dampierre-le-Château, Élise-Daucourt, Herpont, La Chapelle-Felcourt, Saint-Mard-sur-Auve a Voilemont.\n\n\"Počet obyvatel\"\n\n"}
{"id": "1513076", "url": "https://cs.wikipedia.org/wiki?curid=1513076", "title": "Béchereau SAB C.1", "text": "Béchereau SAB C.1\n\nBéchereau SAB C.1 byl francouzský dvouplošný jednomístný stíhací letoun (kategorie \"monoplace de chasse\", C.1) navržený koncem první světové války skupinou konstruktérů pod vedením Louise Béchereaua (který předtím navrhl řadu stíhacích dvouplošníků firmy SPAD zahrnující i typ SPAD S.VII), v níž kromě něj byli i Adolphe Bernard, Marc Birkigt a Louis Blériot.\n\nSAB byl jednomístný stíhací dvouplošník s dvoukomorovým systémem mezikřídelních vzpěr poháněný osmiválcovým vidlicovým motorem Hispano-Suiza 8Fb o výkonu 300 hp (224 kW). Jelikož konstrukční tým nedisponoval vlastními výrobními kapacitami, byla stavba pěti prototypů zadána továrně Levasseur. Stroje byly v roce 1918 postaveny a otestovány, ale vzhledem ke konci války a pouze průměrným výkonům jejich vývoj dál nepokračoval a sériová výroba nebyla objednána.\n\n\nÚdaje dle\n\n\n"}
{"id": "1513078", "url": "https://cs.wikipedia.org/wiki?curid=1513078", "title": "Braux-Saint-Remy", "text": "Braux-Saint-Remy\n\nBraux-Saint-Remy je francouzská obec v departementu Marne v regionu Grand Est. V roce 2015 zde žilo 87 obyvatel.\n\nSousední obce jsou: Élise-Daucourt, Dampierre-le-Château, Châtrices, Rapsécourt a Sivry-Ante.\n\n\"Počet obyvatel\"\n\n"}
{"id": "1513079", "url": "https://cs.wikipedia.org/wiki?curid=1513079", "title": "Vila Hynka Pelce", "text": "Vila Hynka Pelce\n\nVila Hynka Pelce je rodinný dům, který stojí v Praze 5-Hlubočepích ve vilové čtvrti Barrandov v ulici Filmařská.\n\nVilu postavenou pro dr. Hynka Pelce a jeho manželku Ludmilu v letech 1934—1935 navrhl architekt Vladimír Grégr.\n\nProf. MUDr. Hynek Pelc byl profesor na Karlově univerzitě a ředitel Státního zdravotního ústavu. Jako člen odboje byl za druhé Heydrichiády 13. června 1942 zatčen a popraven 2. července 1942, v předvečer konce stanného práva.\n\nDům ve svahu je postaven ve stylu lidové architektury (vernakulární, tradiční) s hrázděným zdivem. Okna jsou velká a bohatě členěná. Pokryt je sedlovými střechami; střecha v jižním směru má výrazný štít. Prostor mezi příčným a podélným křídlem je dostavěn a využit jako terasa.\n\nU vstupu z ulice je socha nahé dívky v nadživotní velikosti \"„Eva“\" od sochaře Josefa Pekárka (kopie sochy Vltava na Dětském ostrově). Socha nahého muže je umístěna na přístupovém schodišti, další sochy jsou rozmístěny po ploše zahrady.\n\n\n\n"}
{"id": "1513083", "url": "https://cs.wikipedia.org/wiki?curid=1513083", "title": "Coast Guard One", "text": "Coast Guard One\n\nCoast Guard One je volací znak určený k označení jakéhokoliv letadla Pobřežní stráže Spojených států amerických (\"United States Coast Guard\", USCG) nesoucího na palubě prezidenta Spojených států. Podobně stroj USCG přepravující viceprezidenta USA má přidělen volací znak Coast Guard Two. \n\nK použití volacího znaku „\"Coast Guard One\"“ dosud v praxi nedošlo, ale volací znak „\"Coast Guard Two\"“ byl 25. září 2009 přidělen vrtulníku HH-60 Jayhawk (evidenční označení „USCG 6019“) v němž tehdejší viceprezident Joe Biden podnikl let nad zaplaveným okolím Atlanty.\n\nVelitel Pobřežní stráže USA k letecké přepravě často užívá letoun Gulfstream C-37A, který běžně nese volací znak „\"Coast Guard Zero One\"“, a operuje z letecké základny USCG ve Washingtonu.\n"}
{"id": "1513085", "url": "https://cs.wikipedia.org/wiki?curid=1513085", "title": "Litoměřice dolní nádraží", "text": "Litoměřice dolní nádraží\n\nLitoměřice dolní nádraží je železniční stanice ve východní části okresního města Litoměřice v Ústeckém kraji na severním břehu řeky Labi. Leží na trati 072. Stanice je elektrizovaná (3 kV ss). Je nejstarší ze čtyř funkčních železničních stanic a zastávek ve městě, nezastavují však v ní pravidelně vlaky osobní dopravy (stav z roku 2019).\n\nNádraží bylo vybudováno jakožto stanice II. typové třídy, součást Rakouské severozápadní dráhy (\"ÖNWB\") spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. 1. ledna 1874 byl s litoměřickým nádražím uveden do provozu celý nový úsek trasy z Lysé nad Labem do stanice Ústí nad Labem-Střekov, v říjnu téhož roku vyjel pak dále první vlak ve směru na Děčín (\"Děčín-Prostřední Žleb\"), kde se nacházela poslední stanice na území Rakouska-Uherska.\n\nNádraží vzniklo poměrně daleko od centra města, pod kterým železnice procházela jednokolejným tunelem, jehož stavba patřila k nejnáročnějším pracím z celého projektu. Na základě nespokojenosti obyvatel Litoměřic bylo rozhodnuto o výstavbě zastávky blíže k domovní zástavbě a po složitých pozemkových jednáních byla nedaleko ústeckého zhlaví tunelu otevřena výstavní nádražní budova, která přebrala funkci nejdůležitější železniční dopravny ve městě (v 50. letech 20. století nahrazena současnou zastávkou Litoměřice město).\n\nRoku 1909 byl zdvoukolejněn úsek Lysá nad Labem-Mělník, kompletní druhá kolej byla mezi Kolínem a Děčínem dokončena během první světové války, zejména s pracovním nasazením ruských válečných zajatců. Elektrická trakční soustava sem byla dovedena roku 1958. Postupně byla stanice Litoměřice dolní nádraží vyřazena z osobního provozu a slouží pouze k obsluze nákladní dopravy.\n\nStanice není vybavena nástupišti.\n\n28. března 2015 v 8:38 se v traťovém úseku Velké Žernoseky – Litoměřice dolní nádraží čelně srazily nákladní vlaky Pn 53668 a Nex 148359. V čele obou vlaků stály lokomotivy řady 122. Příčinou nehody bylo projetí návěsti Stůj ve Velkých Žernosekách vlakem Nex 148359. Následně došlo ke srážce vlaků na 1. traťové koleji a jejich vykolejení. Škoda této události byla vyčíslena na hodnotu převyšující 24 milionů Kč, došlo k jednomu zranění (zranil se strojvedoucí, který projel návěst Stůj). U nehody byl přítomný tehdejší ministr dopravy Daniel Ťok.\n\nNehoda vyústila v zavedení funkce Generální stop do systému GSM-R.\n\n"}
{"id": "1513086", "url": "https://cs.wikipedia.org/wiki?curid=1513086", "title": "Braux", "text": "Braux\n\nBraux je název nebo součást názvu více obcí ve Francii:\n\n"}
{"id": "1513094", "url": "https://cs.wikipedia.org/wiki?curid=1513094", "title": "Alba Rico Navarro", "text": "Alba Rico Navarro\n\nAlba Rico Navarro (* 26. února 1989 Elda) je španělská herečka, zpěvačka a tanečnice. Je známá především rolí \"Natálie Vidal\" v seriálu Violetta. Svou hereckou kariéru začala ve věku 14 let. Napsala spoustu her a monologů. V roce 2010 se podílela na hře \"La gasolinera\", zato jí byla udělena cena za nejlepší ženský herecký výkon na festivalu Alegria. Její nejlepší kamarádkou z Violetty je italská zpěvačka a herečka Lodovica Comello.\n"}
{"id": "1513098", "url": "https://cs.wikipedia.org/wiki?curid=1513098", "title": "Dvůr Králové nad Labem (nádraží)", "text": "Dvůr Králové nad Labem (nádraží)\n\nDvůr Králové nad Labem je železniční stanice v jihozápadní části stejnojmenného města v okrese Trutnov v Královéhradeckém kraji. Leží na jednokolejné trati 030. Stanice není elektrifikovaná.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firmy bratří Kleinů a Vojtěcha Lanny. 1. června 1858 byl s královédvorským nádražím uveden do provozu celý nový úsek trasy z Jaroměře do stanice Horka u Staré Paky, odkud byla trať následujícího roku prodloužena dále do Liberce.\n\nKvůli složitému přírodnímu reliéfu krajiny se trať táhne po kopcovitém úbočí údolí Labe, nádraží tak vzniklo ve vzdálenosti asi 4 kilometry od centra sídla (mimo katastr tehdy okresního města). V roce 1893 byly vypracovány plány na spojovací trať a stavbu městského nádraží, k realizaci však nikdy nedošlo a z původní stanice byla později vystavěna nákladní vlečka pro obsluhu průmyslových podniků. Jednalo se o jediný projekt odbočné trati, kterou chtěla \"SNDVB\" realizovat.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. V roce 2016 vedení města oznámilo záměr otevřít vlečku pro osobní dopravu.\n\nNachází se zde jedno hranové a jedno ostrovní nekryté nástupiště, k příchodu na ostrovní nástupiště slouží přechody přes kolejiště. Nástupiště byla v roce 2016 rekonstruována a vyvýšena pro zvýšení bezpečnosti při výstupu a nástupu do vlaků.\n\n"}
{"id": "1513103", "url": "https://cs.wikipedia.org/wiki?curid=1513103", "title": "Châtrices", "text": "Châtrices\n\nChâtrices je francouzská obec v departementu Marne v regionu Grand Est. V roce 2015 zde žilo 34 obyvatel.\n\nObec leží u hranic departementu Marne s departementem Meuse\n\nSousední obce jsou: Beaulieu-en-Argonne (Meuse), Braux-Saint-Remy, Élise-Daucourt, Futeau (Meuse), Sainte-Menehould, Sivry-Ante, Verrières a Villers-en-Argonne.\n\"Počet obyvatel\"\n\n"}
{"id": "1513106", "url": "https://cs.wikipedia.org/wiki?curid=1513106", "title": "Sutton", "text": "Sutton\n\nSutton může být:\n\n\n"}
{"id": "1513107", "url": "https://cs.wikipedia.org/wiki?curid=1513107", "title": "Alexandr Michajlovič Dodonov", "text": "Alexandr Michajlovič Dodonov\n\nAlexandr Michajlovič Dodonov (rusky Александр Михайлович Додонов, 12. února 1837, Petrohrad – 19. ledna 1914, Moskva) byl ruský operní pěvec, tenorista.\n\nOd 17 let působil na poště a současně zpíval v církevním sboru, později byl sólistou v katolickém kostele. Zde ho slyšel Anton Rubinstein, který mu poradil, aby se vážně věnoval hudbě, a přivedl ho k hudebníkovi a učiteli Felicemu Ronconimu.\n\nV letech 1859–1861 Dodonov studoval zpěv u Ronconiho a byl jmenován sólistou u dvora velkokněžny Alexandry Pavlovny. Na radu italských zpěváků Calzolariho a Everardiho v roce 1861 zdokonalil své hlasové dovednosti v Paříži u Bezanconiho a poté trénoval v Londýně u Garcii a v roce 1864 v Miláně u Lampertiho.\n\nDva roky zpíval na jevištích Milána a Neapole. Po návratu do Ruska v roce 1867 vystupoval v italské opeře v Oděse (1867) a v ruské opeře v Kyjevě (1868). V letech 1869–1891 byl sólistou moskevského Velkého divadla. V letech 1891–1895 byl profesorem zpěvu ve škole moskevské filharmonické společnosti. Vyučoval také v jiných hudebních institucích ve městech Moskva, Petrohrad, Kyjev, Rostov na Donu a Oděsa. Hovořil plynně italsky.\n"}
{"id": "1513108", "url": "https://cs.wikipedia.org/wiki?curid=1513108", "title": "Pratt &amp; Whitney F135", "text": "Pratt &amp; Whitney F135\n\nPratt & Whitney F135 je dvouproudový motor s přídavným spalováním vyvinutý pro jednomotorový bojový letoun Lockheed Martin F-35 Lightning II. Serie motorů F135 má několik různých variant; konvenční s tahem dopředu a vícestupňovou variantu pro krátký vzlet a vertikální přistání (STOVL), ke které patří i dmychadlo pro kolmý zdvih. První motory z výroby byly dodány v roce 2009.\n\nF135 byl vyvinut z motoru Pratt & Whitney F119, který používá F-22 Raptor a poskytuje tah cca 40 000 lbf . Spolu s motorem General Electric/Rolls-Royce F136 soupeřil o použití v F-35.\n\n\n\n\n\n\n"}
{"id": "1513109", "url": "https://cs.wikipedia.org/wiki?curid=1513109", "title": "Patní ostruha", "text": "Patní ostruha\n\nPatní ostruha (\"plantární fasciitida\") vzniká drážděním či přetížením chodidlové šlachy a její následnou kalcifikaci v místě úponu na patní kosti. Ostruha se projevuje došlapovou bolestí pod patou, jindy pod palcovým polštářkem, někdy nad úponem Achillovy šlachy nad patou (úpon \"m. Triceps surae\").\n\nDiagnostiku lze potvrdit rentgenovým snímkem, popř. diagnostickým ultrazvukem. Tyto obvykle zobrazí kostní výrůstek v plantární šlaše.\n\nOstruha začíná být bolestivá po dlouhodobé zátěží - dlouhým stojem, dlouhou chůzí po tvrdém terénu, naražením chodidla či Achillovy šlachy (kalcifikace šlachového úponu). Objevuje se i po zánětlivých procesech v těle spojených s upoutáním na lůžko a při používání nevhodné obuvi (úzká špička, tvrdá stélka, nepružnost podešve). Provází ji deformity nohy - zejm. plochonoží a tvarové deformity kostí. \n\nJe projevem i při nedostatečném odvíjení nohy. Častěji se objevuje na noze nedominantní, s méně vyvinutým svalstvem a se špičkou vytáčenou ven. Aponeuróza v chodidle tehdy nefunguje coby pružná ‘tětiva’ propínající se odvíjením plosky, což zapříčiňuje vznik kalcifikačního depozita.\n\nProtože se v podstatě jedná o poruchu lokomočního vzorce lýtko - chodidlo, často se ostruha spontánně ztratí při vypodložení plosky nohy ortopedickou vložkou a zlepšením odvíjení chodidla. \n\nZ myoskeletálních technik je účinné manuální protažení plantární aponeurózy, odstranění ztuhlosti v lýtkovém svalu, mobilizace zánártních kůstek (\"Lisfranckův kloub\") a přeučení linearity došlapu (odvíjení chodidla).\n\nJinými účinnými terapiemi jsou např. rázová vlna či obstřik bolestivého úponu. Analgetické masti příliš účinné nebývají.\n"}
{"id": "1513110", "url": "https://cs.wikipedia.org/wiki?curid=1513110", "title": "Skagen", "text": "Skagen\n\nSkagen je město na Severojutském ostrově, ležící 40 km od Frederikshavnu, s nímž je spojeno silnicí i železnicí. Je nejsevernějším sídlem v Dánsku a žije v něm obyvatel.\n\nMísto zmiňuje již Plinius starší jako \"Tastris\", současný název je v podobě \"Skaffuen\" poprvé uveden v roce 1284. V roce 1413 udělil král Erik VII. Pomořanský městu právo pořádat trhy. Roku 1549 byla založena škola. V roce 1781 poklesla populace na 650 osob, pak díky dostatku pracovních příležitostí rostla až do roku 1980, kdy překročila čtrnáct tisíc obyvatel, od té doby se opět snižuje.\n\nMěsto žije převážně z rybolovu a turistického ruchu, hlavními průmyslovými podniky jsou loděnice Karstensens, cementárna a závod na zpracování ryb FF Skagen. Loví se převážně sleď obecný, šprot obecný, platýs velký a treska bezvousá. Skagenský přístav, otevřený v roce 1907, je největším rybářským přístavem v Dánsku. Díky mírnému oceánskému podnebí a rozsáhlým písečným plážím se město stalo od 19. století populárním prázdninovým letoviskem pro vyšší vrstvy. V roce 1914 byla nedaleko Skagenu vybudována královská rezidence Klitgaarden, sloužící nyní dánským umělcům. \nPůvodní kostel byl postaven ve 14. století a zasvěcen svatému Vavřinci. Přístup k němu komplikovaly postupující písečné duny, byl proto v roce 1795 opuštěn a zbořen až na věž, která je turistickou atrakcí pod názvem \"Den Tilsandede Kirke\" (Zavátý kostel). Nový chrám byl postaven podle plánů Christiana Frederika Hansena a vysvěcen v roce 1841. Dalšími památkami jsou Brøndums Hotel, dva majáky (starší Bílý a dosud funkční Šedý), vlastivědné muzeum, muzeum výtvarného umění a muzeum plyšových medvídků, které je jediné ve Skandinávii. Pro místní architekturu je typická kombinace žluté fasády a červené střešní krytiny. Populárním cílem výletů je mys Grenen, oddělující průlivy Skagerrak a Kattegat, kde je možno pozorovat mořské ptactvo, tuleně a velryby. Poučení o zdejší přírodě poskytuje expozice Skagen Odde Naturcenter podle návrhu Jørna Utzona. Malebná přímořská krajina přitahovala také výtvarníky, k proslulé škole skagenských malířů ovlivněných impresionismem patřili Peder Severin Krøyer, Viggo Johansen nebo Michael Ancher. Každoročně počátkem července se zde koná mezinárodní hudební festival, založený v roce 1971, tradiční atrakcí je také lednové setkání otužilců.\n\nPodle města je pojmenována hodinářská firma Skagen Denmark, založená v USA dánskými přistěhovalci, která má v logu stylizovaný obraz poloostrova Skagen Odde.\n\n"}
{"id": "1513111", "url": "https://cs.wikipedia.org/wiki?curid=1513111", "title": "Augustinus Terwesten", "text": "Augustinus Terwesten\n\nAugustinus Terwesten (4. května 1649, Haag – 21. ledna 1711, Berlín) byl malíř 17. století ze severního Nizozemska specializovaný na portréty, architektonická a historická témata.\n\nAugustinus Terwesten nejprve studoval malířství u Nicolaese Willingha. Po jeho odchodu ke dvoru Fridricha Viléma I. Braniborského další dva roky byl jeho učitelem Willem Doudijns, další člen sdružení Bentvueghels. V roce 1672 Terwesten podnikl svou Grand Tour (Kavalírskou cestu) přes Německo do Itálie, kde strávil dva roky.\n\nV Římě se stal členem uměleckého sdružení Bentvueghels. Ve sdružení každý dostal nějakou přiléhavou přezdívku. Augustinus Terwesten dostal přezdívku \"Patrysvogel\" či \"Partridge\" (\"Koroptev\"), podle Ovidiovy mytologické postavy Perdixe. Přes Francii a Anglii se vrátil do Haagu, kde strávil šest let. V roce 1678 si zde založil dílnu specilizovanou na nástěnné a stropní dekorace. V letech 1682 až 1683 pomáhal založit v Haagu Akademii kreslení (Drawing Academy), kterou řídilo sdružení Confrerie Pictura.\n\nV roce 1692 se stal v Berlíně dvorním malířem u Fridricha I. Pruského, syna Fridricha Viléma I. Braniborského. Navrhl mu sponzorování stavby berlínské Akademie der Künste. Poté, co dohlížel na stavbu akademie, která trvala do roku 1697, stal se na akademii profesorem a pracoval zde až do své smrti v roce 1711. Učil zde nejen oba své bratry Eliase a Matthea, ale i jiné malíře, Franse Beeldemakera, Nikolause Bruna Belaua, Andriese Bertoena, Jacoba Bisschopa, Nicolaese Hoofta a Cornelia Michiaruse.\n\n"}
{"id": "1513120", "url": "https://cs.wikipedia.org/wiki?curid=1513120", "title": "Simon Fidati", "text": "Simon Fidati\n\nBlahoslavený Simon Fidati z Cascie (česky též \"Šimon z Cascie\", asi 1295 – 2. února 1348) byl italský římskokatolický kněz, člen řádu augustiniánů. Je znám zejména pro své literární dílo a příkladný křesťanský život. Od roku 1833 je katolickou církví uctíván jako blahoslavený.\n\nSimon se narodil okolo roku 1295 v době florentské republiky v městečku Cascia, do významného místního rodu Fidati. O jeho dětství nemáme bližší informace. Nejprve začal studovat přírodní vědy, avšak záhy je vyměnil za teologii a biblistiku. Přibližně ve věku dvaceti let vstoupil do řádu augustiniánů.\n\nPo roce 1318 začal kázat veřejně. Brzy získal věhlas jako kazatel zejména v Perugii, Bologni, Sieně a Florencii. Jeho přímý přístup k askezi a pokání mu postupně zajistil velké množství posluchačů. Velké množství jej začalo žádat o rady ohledně duchovního života. Jeho duchovním vůdcem byl blahoslavený Silvester z Valdiseve.\n\nVěnoval se literární činnosti v latině i italštině. Je známo, že svým dílem ovlivnil sv. Ritu z Cascie a svým nejvýznamnějším dílem \"De Gestis Domini Salvatoris\" (\"Dílo našeho Spasitele\") patrně Martina Luthera.\n\nVěnoval se též osobám, které se z různých důvodů ocitly na okraji společnosti. Jednalo se zejména o prostitutky. Mnoho z nich se díky Simonovým kázáním obrátilo ke Kristu. Ve Florencii založil ženský klášter a také útočiště pro nesezdané matky.\n\nZemřel během morové rány 2. února 1348. Papežem Řehořem XVI. byl blahořečen dne 23. srpna 1833.\n"}
{"id": "1513124", "url": "https://cs.wikipedia.org/wiki?curid=1513124", "title": "Jacobus Bisschop", "text": "Jacobus Bisschop\n\nJacobus Bisschop (1658, Dordrecht – 1697, Dordrecht) byl nizozemský malíř působící v 17. století.\n\nNarodil se a zemřel v Dordrechtu. Podle Arnolda Houbrakena spolupracoval se svým mladším bratrem Abrahamem. Když ho bratr již nepotřeboval, odešel do Haagu, kde se učil malovat u Augustina Terwestena. Poté většinou pracoval jako dekoratér stěn a stropů v domech majetných lidí a byl v tom celkem úspěšný.\n\nPodle RKD byl synem žánrového malíře Cornelise Bisschopa a bratrem malíře ptáků Abrahama Bisschopa. V roce 1686 se stal v akademickém klubu Confrerie Pictura Terwestenovým žákem. Byl také členem dordrechtského cechu svatého Lukáše.\n"}
{"id": "1513132", "url": "https://cs.wikipedia.org/wiki?curid=1513132", "title": "Případ běžkyně v Central Parku", "text": "Případ běžkyně v Central Parku\n\nPřípad běžkyně v Central Parku byl kriminální případ založený na napadení a znásilnění Trishi Meili, dvacetiosmileté bělošky, která si byla zaběhat v newyorském Central Parku, přičemž byla brutálně napadena a znásilněna. Případ zahrnoval také napadení dalších osmi osob na území Central Parku v noci z 19. dubna 1989. Tři z obětí napadení byli Afroameričané nebo Hispánci. Zranění Meili byla tak vážná, že strávila celých 12 dní od útoků v kómatu. Násilné řádění bylo připisováno skupině 30 až 32 mladistvých. Policie do parku dorazila mezi devátou a desátou hodinou v noci, poté co byly nahlášeny první zločiny. Brutálně zbitá Trisha Meili však byla nalezena až v půl druhé ráno. Po objevení znásilněné ženy policie zintenzivnila pátrání a zatkla dalších čtrnáct podezřelých. Ze všech zatčených nakonec obvinila deset osob. Mezi nimi byli i čtyři afroameričtí a dva hispánští mladiství, kteří byli 10. května obviněni z napadení, loupeže, znásilnění, vyvolávání nepokojů, pohlavního zneužití a pokusu o vraždu Meili.\n\nPřípad byl u soudu rozdělen na dva. Nejdříve byla souzena skupina pěti chlapců, soud s šestým proběhl později. Obžaloba skupiny chlapců byla založena na nahraných přiznáních, která učinili po výsleších na policii. Během výslechů však žádnému z podezřelých nebyla poskytnuta právní pomoc. Po několika týdnech všichni podezřelí tato přiznání odvolali a u soudu deklarovali, že jsou nevinní. DNA žádného z obviněných se nenašla na místě činu a neodpovídala ani nalezeným vzorkům semene. Nalezené vzorky patřily tehdy neidentifikovanému muži. Ačkoliv neexistoval žádný fyzický důkaz, který by podezřelé spojoval s místem činu, byli v roce 1990 odsouzeni. Čtyři nezletilí podezřelí byli odsouzeni k 6 až 7 letům odnětí svobody, pátý, kterému bylo v době spáchání činu šestnáct let, byl souzen jako dospělý a odseděl si 13 let ve vězení. Dalších pět obviněných, kteří byli souzeni v ostatních napadeních té noci, se u soudu přiznali výměnou za snížení trestů a byli odsouzeni k nižším trestům. \n\nV roce 2001 se k činu přiznal Matias Reyes, který si v té době již odpykával doživotí za vraždu a několik znásilnění. Jeho vina byla potvrzena porovnáním s nalezenými vzorky DNA. Reyes uvedl, že celý čin provedl sám. Za znásilnění Trishi Meili již nebyl souzen, jelikož byl případ v roce 2001 již promlčený. V roce 2002 Robert Morgenthau, newyorský návladní, vedl vyšetřování a doporučil státnímu soudu stáhnout všechna obvinění proti původně odsouzeným. Soud tak učinil v roce 2002. V roce 2003 pětice osvobozených mužů zažalovala město New York za nespravedlivé odsouzení, rasovou diskriminaci a emoční újmu. Město jim však odmítlo vyhovět. Až se změnou vedení bylo poškozeným mužům v roce 2014 vyplaceno odškodnění v celkové výši 41 milionů dolarů. Muži zažalovali také stát New York, který jim v roce 2016 vyplatil další odškodnění ve výši 3,9 milionu dolarů.\n\nDne 19. dubna 1989, po deváté hodině večer, vtrhla skupina 30 až 32 mladistvých, kteří všichni žili ve východním Harlemu, do Central Parku. Někteří z nich se dopustili řady přečinů (napadení a loupeží), zejména v oblasti severní části parku. Přepadení činy ihned nahlásili policii. Někteří útočníci mezitím postupovali parkem směrem na jih a pokračovali v kriminálních aktivitách. Mezi obětmi byl také John Loughlin, čtyřicetiletý učitel, který byl útočníky zbit, okraden a zanechán v bezvědomí. Několik hodin po útocích, kolem půl druhé ráno, byla v parku nalezena brutálně zbitá a znásilněná žena. Její bezvládné tělo bylo podle vyšetřovatelů odtaženo téměř 100 metrů na sever parku. Po jejím nalezení policie zintenzivnila pátrání po útočnících a zatkla celou řadu mladistvých. Policii trvalo dva dny než ženu identifikovala, byla jí Trisha Meili, dvacetiosmiletá investiční bankéřka, která si byla v parku zaběhat. Po útoku byla 12 dní v kóma, utrpěla podchlazení, otřes mozku, vnitřní krvácení, poranění lebky a krvácením ztratila 75 až 80 % své krve. Byla rovněž znásilněná. I přes nepříznivé prognózy však přežila.\n\nBěhem noci 19. dubna policie zadržela kolem 20 mladistvých, mezi nimi byli i později odsouzení Raymond Santana a Kevin Richardson, kterým v té době bylo čtrnáct let. Druhého dne byli zadrženi další mladiství a mezi nimi Antron McCray a Yusef Salaam (oběma bylo 15 let) a Korey Wise, kterému bylo 16 let. Korey Wise nebyl mezi podezřelými, ale na policejní stanici doprovodil Yusefa Salaama, se kterým se kamarádil. Pětice byla spojena s pokusem o vraždu Meili a každý z nich byl policií vyslýchán po sedm hodin v kuse. Během výslechů byli někteří podezřelí drženi bez pití a jídla. Po těchto sedmi hodinách se detektivové snažili nahrát jejich přiznání. Nahrávky však byly pořízené až 21. dubna poté, co někteří zadržení již dva dny nespali. Santana, McCray a Richardson sice nahráli své přiznání za přítomnosti svých rodičů, ale žádný z rodičů, ani právní pomoc, nebyli přítomni během výslechů. Wise učinil přiznání bez přítomnosti zákonného zástupce. Salaamovi bylo v době činu 15 let, ale prokázal se průkazkou, podle které mu bylo 16. Tím by ztratil nárok na přítomnost rodiče u přiznání. Poté, co na policejní stanici dorazila jeho matka policii sdělila, že mu je 15 a že nemají nárok ho vyslýchat. Salaam tak přiznání neučinil. Policie přesto soudu později předložila záznam, ve kterém tvrdila, že Salaam učinil ústní přiznání. Všichni obvinění později uvedli, že je policie během výslechů zastrašovala a tlačila na ně falešnými důkazy a svědectvími.\n\nPolicejní vyšetřování vedla Linda Fairsteinová, která vedla jednotku vyšetřující sexuální násilí. Po celý život stála za svými postupy a tvrdila, že výslechy byly vedeny řádně a všechny výpovědi byly podány dle zákonů. Již v roce 1976 byla jmenována do funkce okresní návladní, ze které odešla v roce 2002. Poté začala psát knihy. Po zveřejnění seriálu \"When They See Us\" v roce 2019, který se případu věnoval, s ní její dlouholetý nakladatel rozvázal smlouvu. Také musela opustit předsednictva dvou neziskových organizací, ve kterých působila.\n\nBudoucí prezident USA Donald Trump, tehdy (1989) coby realitní magnát nechal v řadě novin publikovat inzerci, ve které v souvislosti s případem volal po znovuzavedení trestu smrti. Inzerce ho stála 85 000 dolarů.\n\nObžaloba rozdělila případ na dva procesy. První, který probíhal mezi červnem a srpnem 1990, se věnoval části obviněných, konkrétně před soudem stanuli Antron McCray, Yusef Salaam a Raymond Santana. Každý měl svého vlastního obhájce. Porota byla rasově vyrovnaná. V procesu byli všichni tři odsouzeni za napadení a znásilnění Meili a napadení a okradení Johna Loughlina. Soudce Thomas B. Galligan je odsoudil k maxilmálnímu trestu pro mladistvé – 5 až 10 letům ve věznici pro mladistvé.\n\nV říjnu 1990 navázal druhý proces, ve kterém byli souzeni Kevin Richardson a Korey Wise. Proces skončil v prosinci 1990. Obžalobu v procesu vedla prokurátorka Elizabeth Ledererová. Během jejího křížového výslechu Wise, se tehdy 16letý hoch zhroutil. Soud přesto pokračoval. Kevin Richardson byl k napadení a znásilnění také obviněn z pokusu o vraždu a byl odsouzen také k maxilmálnímu trestu pro mladistvé – 5 až 10 letům ve věznici pro mladistvé. Korey Wise byl odsouzen k 5 až 15 letům odnětí svobody v běžné věznici pro dospělé. V roce 2019, po zveřejnění seriálu \"When They See Us\", Elizabeth Ledererová opustila post profesorky na Columbia Law School.\n\nVšichni mladiství si odseděli přes 6 let. Richardson, Salaam a Santana ve věznici studovali a absolvovali vyrovnávací maturitní testy (GED) a obdrželi také titul diplomovaný specialista. Wise byl z vězení propuštěn v srpnu 2002. Všichni odsouzení po celou dobu výkonu trestů trvali na tom, že jsou nevinní. Santana byl v roce 1999 odsouzen k odnětí svobody za držení cracku. Z vězení byl znovu propuštěn v roce 2002, soudce tehdy připustil, že spáchaný zločin byl podmíněn falešným uvězněním z roku 1989. \n\nV roce 2001 se k činu přiznal Matias Reyes, který si v té době již odpykával doživotí za vraždu a několik znásilnění. Jeho vina byla potvrzena porovnáním s nalezenými vzorky DNA. Reyes uvedl, že celý čin provedl sám. Za znásilnění Trishi Meili již nebyl souzen, jelikož byl případ v roce 2001 již promlčený. V roce 2002 Robert Morgenthau, newyorský návladní vedl vyšetřování a doporučil státnímu soudu stáhnout všechny obvinění proti původně odsouzeným. Soud tak učinil v prosinci 2002.\n\nV roce 2003 pětice osvobozených mužů zažalovala město New York za nespravedlivé odsouzení, rasovou diskriminaci a emoční újmu. Město, pod vedením starosty Michaela Bloomberga, jim však odmítlo vyhovět. Až se změnou vedení, po zvolení starosty Billa de Blasia, bylo poškozeným mužům v roce 2014 vyplaceno odškodnění v celkové výši 41 milionů dolarů. Muži zažalovali také stát New York, který jim v roce 2016 vyplatil další odškodnění ve výši 3,9 milionu dolarů.\n\nMezi lety 1989 a 2016 se díky DNA analýzám ukázalo, že jen v New Yorku bylo 325 osob neprávem odsouzeno za zločiny, které nespáchaly. Kevin Richardson, Raymond Santana a Yusef Salaam se po propuštění věnovali aktivismu a snahám o změnu newyorského justičního systému. Jejich snahy se vyplatily, v roce 2018 město New York přisotupilo na povinné pořizování videozáznamů z policejních výslechů. Yusef Salaam byl za svůj aktivismus v roce 2016 vyznamenán prezidentem Barackem Obamou. Korey Wise se také věnoval prosazování změny justičního systému. Například věnoval 190 000 dolarů ze svého odškodnění organizaci Innocence Project, která pomáhá neprávem obviněným osobám.\n\n"}
{"id": "1513135", "url": "https://cs.wikipedia.org/wiki?curid=1513135", "title": "Perplexita", "text": "Perplexita\n\nPerplexita je v teorii informace míra, jak dobře rozdělení pravděpodobnosti nebo pravděpodobnostní model predikuje určitý vzorek dat. Perplexita se používá např. pro porovnávání pravděpodobnostních modelů. Čím nižší perplexita, tím lépe model data predikuje.\n\nPerplexita diskrétního rozdělení pravděpodobnosti \"p\" je definována vztahem\n\nkde \"H\"(\"p\") je entropie rozdělení (v bitech) a \"x\" probíhá přes všechny možné události; základ logaritmu a exponenciální funkce nemusí být 2, ale musí být stejný. V některých oborech se pro tuto míru používá název \"index diverzity\".\n\nPerplexita náhodné proměnné \"X\" se definuje jako perplexita rozdělení hodnot \"x\" této proměnné.\n\nVe speciálním případě, kdy \"p\" je rovnoměrné rozdělení s \"k\" hodnotami (odpovídající např. spravedlivé hrací kostce s \"k\" stranami), je perplexita rovna \"k\". Náhodná proměnná s perplexitou \"k\" má tedy stejnou nejistotu jako spravedlivá kostka s \"k\" stranami. Pokud to není přímo kostka s \"k\" stranami, může se jednat o diskrétní rozdělení s více než \"k\" hodnotami, u něhož některé hodnoty mají větší pravděpodobnost než 1/\"k\", takže hodnota výsledného součtu bude menší.\n\nPerplexita se často chápe jako míra obtížnosti předvídání událostí, což však není úplně přesné. Pokud máme dvě možnosti, z nichž jedna má pravděpodobnost 0,9, pak šance správného odhadu je při optimální strategii 90 procent.\nPerplexita je 2= 1,38. Převrácená hodnota perplexity (která pro spravedlivou kostku s \"k\" stranami reprezentuje pravděpodobnost uhodnutí), je však 1/1,38 = 0,72, a ne 0,9.\n\nPerplexita je exponenciální funkcí entropie, která je jednoznačnější veličinou.\nEntropie je míra očekávaného nebo „průměrného“, počtu bitů potřebných pro zakódování výsledku náhodného pokusu pomocí teoreticky optimálního kódu s proměnnou délkou, cf.\nnebo ji můžeme považovat za očekávaný informační zisk, který přináší znalost výsledku náhodného pokusu, měřený v bitech.\n\nModel \"q\" neznámého rozdělení pravděpodobnosti \"p\" vytvořený na základě trénovacího vzorku vybraného z \"p\" můžeme hodnotit zjišťováním, jak dobře predikuje jiný testovací vzorek \"x\", \"x\", ..., \"x\" také vybraný z \"p\". Perplexita modelu \"q\" je definována jako\n\nkde formula_3 je obvykle 2. Lepší modely \"q\" neznámého rozdělení \"p\" budou přiřazovat testovacím událostem vyšší pravděpodobnosti \"q\"(\"x\") a proto budou mít nižší perplexitu: model je „méně překvapený“ testovacím vzorkem.\n\nExponent ve výše uvedeném výrazu může být považován za průměrný počtu bitů potřebný k reprezentaci testovací události \"x\", jestliže používáme optimální kód vycházející z \"q\". Modely s nižší perplexitou lépe komprimují testovací vzorky, tj. vyžadující v průměru méně bitů na testovací prvek, protože \"q\"(\"x\") je velké.\n\nExponent může také být považován za křížovou entropii,\n\nkde formula_5 označuje empirické rozdělení testovacího vzorku (tj., formula_6, jestliže se \"x\" objevilo v testovacím vzorku velikosti \"N\" právě \"n\" krát).\n\nPři zpracování přirozeného jazyka lze používat perplexitu jako jednu z možností hodnocení jazykového modelu. Jazykový model je rozdělení pravděpodobnosti celých vět nebo textů.\n\nPři použití definice perplexity pro pravděpodobnostní model je možné například zjistit, že průměrná věta \"x\" z testovacího vzorku by mohla být kódována pomocí 190 bitů (to znamená, že testovací věta má v průměru logaritmus pravděpodobnosti -190). To by dávalo modelu značně velkou perplexitu 2 na větu. Zpravidla je však obvyklejší normalizovat délku vět, a uvažovat pouze počet bitů na slovo. Jestliže tedy věty testovacího vzorku měly celkem 1000 slov, a mohly by být zakódovány pomocí 7,95 bitů na slovo, můžeme považovat perplexitu modelu 2 = 247 \"na slovo.\" Jinými slovy, model je tak překvapený testovacími daty, jako kdyby měl vybírat z 247 možností pro každé slovo.\n\nNejnižší perplexita, která byla publikována pro Brownův korpus (korpus textů různých žánrů a témat v americké angličtině s rozsahem 1 milion slov) z roku 1992 je ve skutečnosti asi 247 na slovo, čemuž odpovídá křížová entropie log247 = 7,95 bitů na slovo nebo 1,75 bitů na písmeno pomocí trigramového modelu. Pro specializovanější korpusy lze často dosáhnout ještě nižší perplexity, protože jsou předvídatelnější.\n\nJednoduché hádání, zda další slovo v Brownově korpusu je „the“, má přesnost 7 procent, a ne 1/247 = 0,4 procenta, jak bychom mohli předpokládat při naivním použití perplexity jako míry předvídatelnosti. Tento odhad totiž vychází z unigramové statistiky Brownova korpusu, zatímco trigramové statistika dává perplexitu slova 247. Použitím trigramové statistiky se šance na správný odhad zvyšují.\n"}
{"id": "1513136", "url": "https://cs.wikipedia.org/wiki?curid=1513136", "title": "Enix", "text": "Enix\n\nEnix, úplným názvem Enix Corporation ( 株式会社エニックス Kabušiki-gaiša Enikusu) byla japonská společnost zabývající se vydavatelstvím počítačových her, videoher, Anime a Mangy se sídlem v Tokiu. Jejím zakladatelem byl v září 1975 Jasuhiro Fukušima. Mezi nejznámější série her, kterou Enix vydával, patří Dragon Quest.\n\nSpolečnost zahájila činnost původně pod jménem Eidanša Bošú Service Center \"(株式会社営団社募集サービスセンター Kabušiki Gaiša Eidanša Bošú Sábisu Sentá)\" Později byl vybrán název Enix coby hříčka dvou slov: fénix (mýtický pták) a ENIAC (první počítač). Do vývoje videoher a počítačových her se společnost pustila až v roce 1982 a do té doby fungovala jako vydavatel bulvárních médií. Společnost Enix zanikla 1. dubna 2003 fúzí s konkurenční společností Square a vzešla tím firma Square Enix, jež je oficiálním nástupcem Enixu.\n\n"}
{"id": "1513141", "url": "https://cs.wikipedia.org/wiki?curid=1513141", "title": "Volba prezidenta České republiky 2023", "text": "Volba prezidenta České republiky 2023\n\nVolba prezidenta České republiky má proběhnout v roce 2023, kdy 8. března skončí současnému prezidentovi Miloši Zemanovi druhé funkční období. Přesný termín voleb vyhlásí předseda Senátu ČR, a to nejpozději 90 dnů před jejich začátkem.\n\nNa prezidenta již podle Ústavy ČR nemůže kandidovat současná hlava státu Miloš Zeman, zvolení není možné třikrát po sobě jdoucí volbě. Kandidovat nejspíše nehodlá bývalý prezident Václav Klaus, který by sice kandidovat mohl, zmínil ale, že je to spíše úkol pro mladší generaci. Bývalý kandidát a senátor Jiří Drahoš o další kandidatuře také neuvažuje. Prezidentské ambice prozatím nemá ani předseda SPD Tomio Okamura.\n\nNa základě budoucích výsledků v komunální politice se o kandidatuře rozhodne řeporyjský starosta a bývalý bulvární novinář, Pavel Novotný. Na hlavu státu rovněž nevyloučil kandidaturu bývalý hokejový brankář Dominik Hašek a hudebník Michael Kocáb. Zájem projevil v listopadu 2019 i generál Petr Pavel.\n\nDosavadní prezident Zeman se v říjnu 2019 vyjádřil, že by za možné dobré kandidáty považoval prezidenta Hospodářské komory Vladimíra Dlouhého a předsedu ČMKOS Josefa Středulu. Zeman by také podpořil jako svého nástupce Andreje Babiše, ten se však k nápadu postavil zdrženlivě.\n"}
{"id": "1513142", "url": "https://cs.wikipedia.org/wiki?curid=1513142", "title": "Ida Wyman", "text": "Ida Wyman\n\nIda Dora Wyman (7. března 1926 – 13. července 2019) byla americká fotografka. Nejznámější se stala díky své dokumentární fotografii života na ulicích New Yorku.\n\nWyman se narodila v Maldenu v Massachusetts dne 7. března 1926 a vyrostla v newyorském Bronxu. Svou fotografickou kariéru zahájila na střední škole fotografováním sousedů. Ještě než se stala fotografkou, plánovala být zdravotní sestrou.\n\nWyman byla členkou umělecké skupiny Photo League v New Yorku. Během čtyřicátých a padesátých let 20. století pořídila přes 100 zakázek pro časopis \"Life\". Pracovala na západním pobřeží a často fotografovala filmové hvězdy během natáčení, například Jamese Cagneyho ve filmu \"White Heat\".\n\nV roce 1962 se Wyman vzdala profesionální fotografie a přijala práci v Haskins Laboratories v newyorském Manhattanu. K fotografování se vrátila v roce 1968 jako fotografka oddělení patologie na lékařském oddělení Kolumbijské univerzity. Teprve v 70. a 80. letech 20. století začala odborná kritika kvality její práce vysoce oceňovat. \n\nJejí fotografie jsou vystaveny ve stálé sbírce Židovského muzea v New Yorku, Newyorské veřejné knihovně a v Madisonském muzeu současného umění ve Wisconsinu.\n\nWyman zemřela ve Fitchburgu ve Wisconsinu 13. července 2019 ve 93 letech.\n\n"}
{"id": "1513143", "url": "https://cs.wikipedia.org/wiki?curid=1513143", "title": "TUX (webový server)", "text": "TUX (webový server)\n\nTUX je webový server implementovaný částečně jako jaderný modul linuxového jádra. Jedná se o svobodný software pod licencí GNU GPL a v době jeho aktivního vývoje byl jeho správcem Ingo Molnár.\n\nNikdy nebyl zařazen přímo do oficiální distribuce jádra, ovšem některé linuxové distribuce jej distribuovaly jako svou součást, například Red Hat Linux ve verzi 7.1 jej zahrnoval pod jménem \"Red Hat Content Accelerator\". Z výkonnostních i bezpečnostních důvodů uměl přímo poskytovat pouze statické webové stránky, ovšem požadavek na dynamické webové stránky uměl předat aplikaci běžící v uživatelském prostoru (typicky serveru Apache nebo lighttpd). Tímto hybridním způsobem, kdy se sám staral s nižší režií o statický obsah, zatímco žádost na dynamické stránky předával do uživatelského prostoru webovému serveru s vysokou režií, byl také nasazován.\n\nVývoj jiných technologií nakonec snížil režijní výhody TUXu oproti jiným webovým serverům natolik, že jej jeho tvůrci dále nepovažovali za přínosné udržovat.\n\n"}
{"id": "1513144", "url": "https://cs.wikipedia.org/wiki?curid=1513144", "title": "Identita a demokracie", "text": "Identita a demokracie\n\nIdentita a demokracie je politická skupina v Evropském parlamentu tvořená nacionalistickými a euroskeptickými politickými uskupeními. Politická skupina vznikla 13. června roku 2019 a navazuje na činnost frakce Evropa národů a svobody, která fungovala v předcházejícím volebním období Evropského parlamentu.\n\nVznik politické skupiny Identita a demokracie oznámila 12. června roku 2019 předsedkyně francouzské nacionalistické strany Národní sdružení Marine Le Penová. Skupina sdružuje také další větší strany podobného zaměření, jako je italská Liga, Svobodná strana Rakouska či Alternativa pro Německo. Z dalších stran se k nově vytvořené frakci přidala Dánská lidová strana, Strana Finů, Konzervativní lidová strana Estonska. Z českých uskupení je členem frakce hnutí Svoboda a přímá demokracie. Předsedou politické skupiny byl zvolen Marco Zanni z italské strany Liga.\n\nSoučástí politické skupiny jsou následující politická uskupení a nezávislí poslanci:\n"}
{"id": "1513146", "url": "https://cs.wikipedia.org/wiki?curid=1513146", "title": "Violette Morrisová", "text": "Violette Morrisová\n\nViolette Gouraudová–Morrisová (18. dubna 1893 Paříž – 26. dubna 1944 Lieurey) byla francouzská všestranná sportovkyně, později proslulá jako spolupracovnice Gestapa. Její otec byl francouzský šlechtic a důstojník, matka pocházela z Palestiny.\n\nVěnovala se různým sportům – fotbal, vodní pólo, lehká atletika, box, cyklistika, vzpírání, automobilový sport – mnohdy vzhledem k nedostatku ženských soupeřek nastoupila i proti mužům. Odehrála více než dvě stovky oficiálních fotbalových utkání, byla světovou rekordmankou v cyklistické jízdě za motorovým vodičem a ve vrhu koulí, získala pět zlatých medailí na Ženských světových hrách (1921 hod oštěpem, 1921, 1922 a 1924 vrh koulí, 1924 hod diskem). Vyhrála automobilové závody Critérium Paris-Nice 1923 a 1927, Gran Premio de San Sebastián 1926 a Bol d'Or 1927. V roce 1928 si otevřela vlastní obchod s příslušenstvím pro motoristy v 17. pařížském obvodu. \n\nPozornost vzbuzovala také svým extravagantním životním stylem: byla silná kuřačka, nosila mužské šaty, kvůli zlepšení sportovních výkonů podstoupila dobrovolně mastektomii, přátelila se s významnými umělci, jako byli Jean Cocteau nebo Josephine Bakerová. Netajila se svou bisexualitou, po rozvodu s Edouardem Gouraudem žila s herečkou Yvonne de Bray v hausbótu na Seině.\n\nFrancouzská federace ženských sportů jí kvůli jejímu „pohoršujícímu chování“ nedovolila start na Letních olympijských hrách 1928. Morrisová rozhodnutí zpochybnila u civilního soudu, který však jejímu odvolání nevyhověl. Po této aféře atletka zanevřela na rodnou zemi. Pod vlivem své německé přítelkyně a automobilové závodnice Gertrude Hanneckerové se přidala k nacistickému hnutí a stala se placenou agentkou Sicherheitsdienstu. V průběhu berlínské olympiády ji s velkými poctami osobně přijal Adolf Hitler. Morrisová vyzradila Němcům řadu francouzských vojenských tajemství včetně informací o Maginotově linii. Po okupaci Francie vstoupila do kolaborantské organizace Carlingue a podílela se na odhalení mnoha pracovníků hnutí odporu, podle historika Raymonda Ruffina se dokonce osobně účastnila mučení zatčených. Poté, co Robert Benoist informoval odbojáře o činnosti Morrisové, rozhodlo Bureau Central de Renseignements et d'Action o její likvidaci. Partyzáni přepadli 26. dubna 1944 nedaleko normandského Lieurey automobil, v němž jela Morrisová se svými známými, a zastřelili všech pět osob ve voze. Tělo Violette Morrisové bylo nakonec pohřbeno do neoznačeného hrobu.\n\n"}
{"id": "1513152", "url": "https://cs.wikipedia.org/wiki?curid=1513152", "title": "Sv. Mikuláš z kostela sv. Mikuláše v Chebu", "text": "Sv. Mikuláš z kostela sv. Mikuláše v Chebu\n\nSv. Mikuláš z kostela sv. Mikuláše v Chebu je kvalitní francká práce z doby kolem roku 1500, pocházející ze starého fondu chebského muzea. Socha patrona chebského farního kostela sv. Mikuláše byla patrně součástí většího oltářního celku. Je vystavena v expozici Muzea Cheb. \nPlně plastická dřevěná socha o rozměrech 123 × 52 × 38 cm, vzadu vyhloubená. Chybí pravá ruka světce a první dívky vlevo, levá ruka dívky vpravo, část mitry a podstavce. Restauroval K. Stádník (1971). Při restaurování byla odstraněna barokní polychromie i doplňky. \n\nNezvyklá kompozice jednoho z nejuctívanějších světců má původ v legendě, podle níž Mikuláš jako biskup v Myře zachránil tři dívky od smilstva tak, že jim jako věno daroval zlaté koule. Socha byla patrně součástí oltářního retáblu, do kterého byla zasazena svým polygonálním podstavcem. Trůnící postava světce je oblečena do pluviálu se zdobným lemem, sepnutého vysoko na hrudi, s cípem přehrnutým přes koleno. Vertikálně řasená alba s širokými rukávy je na hrudi křížem přepásána štólou a u krku podložená humerálem. Svrchní roucho respektuje štíhlý tělesný objem a je modelované ostrými záhyby. Biskup má rukavice zakončené třapci a na hlavě vysokou mitru. Naturalisticky modelovaná tvář staršího muže má ostře řezané rysy s vráskami kolem úst a přivřených očí. \n\nU biskupových nohou klečí tři mladé dívky v jednoduchém přepásaném šatě. Jedna svírá v pravé ruce darovanou kouli. Sv. Mikuláš se natáčí k prostovlasé dívce při své pravé noze a levou rukou ji podává další kouli do natažené ruky. Poslední dívka na pravé straně měla patrně obdržet dar z biskupovy pravé ruky (darování křížem vyvozuje Vykoukal z nepříliš obvyklého překřížení štóly).\n\nV kontextu chebské středověké plastiky jde o solitérní dílo, pravděpodobně dovoz z dílny, která vycházela z díla norimberského Veita Stosse a byla obeznámena s výrazovými prostředky Tilmana Riemenschneidera. Ševčíková spatřuje příbuznost s norimberským sochařstvím v zaostření fyziognomických rysů a poněkud \"trpkém\" výrazu. Marion Tietz-Strödel dílo srovnává i s Mistrem Kefermarktského oltáře. Riemenschneidorovy sochy biskupů se liší masitější tváří, silnějším nosem, ostřejšími rty a jinak zasazenýma očima s převislými víčky. \n\nVýznamná se jeví souvislost chebského sv. Mikuláše s \"Oltářní skříní Madony a církevních otců z Hersbrucku\", který vznikl v norimberské dílně Michaela Wolgemuta. Téměř shodné je provedení tváře chebského sv. Mikuláše a sv. Augustina z Hersbrucku a Vykoukal soudí, že obě sochy mohly vzniknout ve stejné dílně. Také idealizovaná podoba mladých dívek mohla mít předlohu např. v \"růžencové Madoně z dominikánského kláštera v Norimberku\" nebo v \"reliéfu pohřbívání sv. Kateřiny\" v norimberském kostele sv. Kateřiny (nyní Germanisches Nationalmuseum, Norimberk).\n\n"}
{"id": "1513153", "url": "https://cs.wikipedia.org/wiki?curid=1513153", "title": "Hnutí pro změnu", "text": "Hnutí pro změnu\n\nHnutí pro změnu, řecky Κίνημα Αλλαγής, je středolevicová politická aliance v Řecku, kterou vytvořily dvě strany, PASOK a KIDISO. Byla založena v roce 2017. V předčasných parlamentních volbách v roce 2019 získala koalice 8,1 % hlasů a 22 mandátů v Helénském parlamentu a skončila v opozici.\n"}
{"id": "1513158", "url": "https://cs.wikipedia.org/wiki?curid=1513158", "title": "Rozpylec", "text": "Rozpylec\n\nRozpylec (\"Drimys\") je rod rostlin z čeledi winterovité (\"Winteraceae\"). Jsou to dřeviny s tuhými, střídavými, jednoduchými listy a bílými květy s primitivní stavbou. Rod zahrnuje asi 5 až 7 druhů a je rozšířen v Latinské Americe.\nRozpylce jsou považovány za jedny z nejstarobylejších žijících krytosemenných rostlin. Druhy rozšířené ve Starém světě byly přeřazeny do rodu \"Tasmannia\". Rozpylce mají význam zejména jako léčivé rostliny.\n\nRozpylce jsou stálezelené, aromatické keře nebo nevelké stromy s tuhými, střídavými, jednoduchými listy. Některé druhy rostou i jako epifyty. Květy jsou pravidelné, oboupohlavné, jednotlivé nebo uspořádané ve vrcholových okolících nebo svazečcích. Kališní lístky jsou v poupěti srostlé, později se rozdělují do 2 nebo 3 laloků. Koruna je bílá, složená ze 4 až 17 nebo i více lístků uspořádaných v 1 až 3 kruzích. Tyčinek je větší počet a mají dužnaté nitky. Gyneceum je složeno ze 3 až 12 (až 24) volných plodolistů. V každém plodolistu je 6 až 26 vajíček. Plodem je souplodí purpurových až černých bobulí.\n\nRod zahrnuje (v závislosti na taxonomickém pojetí) 5 až 7 druhů. Je rozšířen v Latinské Americe od jižního Mexika a Střední Ameriky po Patagonii. Druh \"Drimys confertifolia\" je endemit ostrovů Juan Fernandez západně od Chile.\n\nV některých oblastech jsou rozpylce běžnou složkou vegetace, zejména ve středním a nejjižnějším Chile, brazilském státě Minas Gerais, Kolumbii a Kostarice. Nejčastěji se vyskytují v chladných, vlhkých, horských nebo temperátních lesích.\n\nKvěty rozpylců jsou opylovány hmyzem, zejména mouchami, kterým nabízejí nektar ze žláz na prašnících i čnělkách a pyl. Květy \"Drimys brasiliensis\" jsou navštěvovány zejména brouky konzumujícími pyl.\n\nFosílie přiřazované k rodu \"Drimys\" jsou známy ze starších třetihor z období paleocénu. Druh byl popsán jako \"Drimys antarctica\" a byl nalezen na ostrovech u Antarktického poloostrova. Z Austrálie byl popsán druh \"Drimys laevifolia\" eocénního stáří.\n\nNejblíže příbuzné rody jsou \"Zygogynum\" (asi 45 druhů v Australasii) a \"Pseudowintera\" (4 druhy na Novém Zélandu). V minulosti byl rod pojímán šířeji a byly do něj řazeny i druhy Starého světa, dnes oddělované do samostatného rodu \"Tasmannia\". Rozpylce jsou spolu s dalšími rody čeledi \"Winteraceae\" a druhem \"Degeneria vitiensis\" považovány za nejstarobylejší žijící krytosemenné rostliny. Starobylé znaky spočívají zejména v morfologii květních orgánů a anatomii vodivých pletiv. Tyčinky jsou ploché, s prašníkovou částí málo diferencovanou od nitky. Okraje plodolistů jsou dosud nedokonale srostlé. Počet květních částí je neustálený. Ve dřevu chybějí pravé cévy a jsou přítomny pouze cévice.\n\n\nRozpylce mají význam zejména jako léčivé rostliny. Rozpylec lékařský je v Jižní Americe využíván při léčení pestré palety různých neduhů, mezi jinými horečky, vředů, rakoviny, bolestí a infekcí dýchacích cest.\nKůra \"Drimys roraimensis\" má peprnou chuť a je v Latinské Americe používána při horečkách a bolestech hlavy či zubů. Rovněž kůra \"Drimys brasiliensis\", druhu rozšířeného v Brazílii v oblasti Atlantického lesa, je lokálně využívána při kurdějích, horečkách a bolestech břicha a rovněž k aromatizaci jídla.\n\n"}
{"id": "1513161", "url": "https://cs.wikipedia.org/wiki?curid=1513161", "title": "MeRA25", "text": "MeRA25\n\nMeRA25, řecky ΜέΡΑ25, je levicová politická strana v Řecku založená v roce 2018. V předčasných parlamentních volbách v roce 2019 získala strana 3,44 % hlasů a 9 mandátů v Helénském parlamentu. Skončila v opozici.\n"}
{"id": "1513164", "url": "https://cs.wikipedia.org/wiki?curid=1513164", "title": "Když nás vidí", "text": "Když nás vidí\n\nKdyž nás vidí (v anglickém originále When They See Us) je dramatický webový televizní seriál z roku 2019. Tvůrkyní seriálu, režisérkou a jednou ze scenáristek je Ava DuVernay, která seriál natočila pro Netflix. Seriál měl premiéru v květnu 2019 a popisoval případ napadení a znásilnění běžkyně v Central Parku z roku 1989. V seriálu si zahráli Jharrel Jerome, Asante Blackk, Jovan Adepo, Michael K. Williams, Logan Marshall-Green, Joshua Jackson, Blair Underwood, Vera Farmiga, John Leguizamo, Felicity Huffman, Niecy Nash, Aunjanue Ellis, Marsha Stephanie Blake a Kylie Bunbury.\n\nMinisérie o 4 dílech se dočkala velmi vřelého přijetí od kritiků. Na 71. ročníku udílení cen Emmy obdržela 11 nominací. Nakonec ale byl oceněn jen herec Jharrel Jerome, který zvítězil v kategorii nejlepší herec v minisérii / televizním filmu.\n\n"}
{"id": "1513165", "url": "https://cs.wikipedia.org/wiki?curid=1513165", "title": "Obnova Evropy", "text": "Obnova Evropy\n\nObnova Evropy je politická skupina v Evropském parlamentu sdružující středová liberální politická uskupení. Vznikla v červnu roku 2019 po květnových volbách do Evropského parlamentu a navazuje na činnost skupiny Aliance liberálů a demokratů pro Evropu ALDE), která působila mezi lety 2004-2019. Ke změně názvu došlo poté, co se k liberální frakci ALDE spolu s dalšími politickými stranami připojila i strana En Marche! francouzského prezidenta Emmanuela Macrona.\n\nSoučástí politické skupiny Obnova Evropy se v roce 2019 stala následující politická uskupení:\n\n"}
{"id": "1513166", "url": "https://cs.wikipedia.org/wiki?curid=1513166", "title": "Théâtre Essaïon", "text": "Théâtre Essaïon\n\nThéâtre Essaïon je divadlo v Paříži na adrese 6, \"Rue Pierre-au-Lard\" ve 4. obvodu.\n\nDivadlo založil v roce 1975 herec Régis Santon. Sídlí v jednom ze středověkých sklepů bývalého paláce hôtel de l’Aigle d’Or. Divadlo však zkrachovalo a poté jej převzal režisér José Valverde a začal zde uvádět tvorbu současných autorů. V roce 1995 vznikl v sousedním sklepě druhý sál s kapacitou 70 míst.\n\nOd roku 2003 se divadlo zaměřuje na hudební produkce a muzikály.\n\n"}
{"id": "1513170", "url": "https://cs.wikipedia.org/wiki?curid=1513170", "title": "Théâtre du Point-Virgule", "text": "Théâtre du Point-Virgule\n\nThéâtre du Point-Virgule je divadlo v Paříži, které sídlí na adrese 7, \"Rue Sainte-Croix-de-la-Bretonnerie\" ve 4. obvodu. Zaměřuje se na komedie a one man show. Jeho kapacita je 115 sedadel.\n\nV roce 1975 herci Martin Lamotte a Gérard Lanvin založili v bývalé tesařské dílně divadlo \"La Veuve Pichard\". V roce 1978 divadlo převzala skupina herců (Michel Bouttier, Sissia Buggy, Pierre Chevallier, Christian Pernot, Bernard Turpin, Christian Varini) a přejmenovalo na \"Point-Virgule\". V divadle následně vystupovali herci jako Jean-Marie Bigard, Pierre Palmade, Élie Kakou, Sophie Forte, Stefan Cuvelier, Jean-Jacques Vanier, Gustave Parking, Jean-Jacques Devaux, Michel Muller, Mustapha El Atrassi, Albert Meslay, Virginie Lemoine, Chantal Ladesou, Arnaud Tsamere, Olivier de Benoist, Nicole Ferroni, Alex Lutz, Florence Foresti, Anne-Sophie Bajon, Gauthier Fourcade aj.\n\nV roce 2012 se Point-Virgule rozšířil i na Montparnasse (8 bis \"Rue de l'Arrivée\"), kde byl otevřen \"Grand Point-Virgule\". Dva nové sály se 430 a 220 místy vznikly v bývalém kině společnosti Gaumont.\n\n"}
{"id": "1513172", "url": "https://cs.wikipedia.org/wiki?curid=1513172", "title": "Théâtre des Blancs-Manteaux", "text": "Théâtre des Blancs-Manteaux\n\nThéâtre des Blancs-Manteaux je divadlo v Paříži, které se nachází na adrese 15, \"Rue des Blancs-Manteaux\" ve 4. obvodu. Divadlo má dva sály s kapacitou 80 a 60 míst. Zaměřuje se na komedie a muzikály.\n\nV roce 1970 podnikatel René Liotaud koupil budovu na rohu \"Rue Aubriot\" a \"Rue des Blancs Manteaux\" a vybudoval v přízemí restauraci a ve sklepě diskotéku. Pro veřejnost byl podnik otevřen v roce 1972. Protože diskotéka nebyla úspěšná, rozhodl se ji přeměnit na divadlo a umělecké vedení svěřil Lucienovi Gibarrovi. Bylo jedním z prvních z divadel ve čtvrti Marais, kde byly následně otevřeny Essaïon, Point Virgule, Mama du Marais nebo Café de la Gare. Divadlo se zaměřovalo na komedie a hudební představení. Během doby zde vystupovali herci a zpěváci jako Renaud Séchan, Jacques Higelin, Patrick Font, Philippe Val, Pierre Jolivet, Marc Jolivet, Jacques Villeret, Bernard Lavillier, Marianne Sergent, Julien Clerc, Maxime Le Forestier, Jacques Higelin, Bernard Lavilliers aj.\n\nV roce 1979 se řízení divadla ujal sám majitel René Liotaud a to až do roku 1998. Za jeho vedení zde vystupovali např. Monique Abès, Marc Pracca, Etienne Desbordes, José Paul, Catherine Allégret, Michèle Laroque, Sabine Paturel, Laurent Spielvogel, Anne Roumanoff, Virginie Lemoine, Jean-François Derec, Gilles Détroit nebo Jean Christophe Le Texier. Divadlo se též podílelo na televizních přenosech one man/woman show. Zvyšující se popularita divadla vedla ke zrušení restaurace v přízemí a její přeměnu na druhý divadelní sál.\n\nV roce 1998 převzaly vedení divadla Magali Clavel-Lugan a Fabienne Goudeau. V roce 2008 koupil divadlo Frédéric Cagnache.\n\n"}
{"id": "1513173", "url": "https://cs.wikipedia.org/wiki?curid=1513173", "title": "Love Travels at Illegal Speeds", "text": "Love Travels at Illegal Speeds\n\nLove Travels At Illegal Speeds je v pořadí šesté sólové album anglického písničkáře a kytaristy, člena skupiny Blur, Grahama Coxona. Ve Velké Británii vyšlo 13. března 2006, předznamenáno singlem „Standing On My Own Again“, který byl uveden v únoru 2006, a v britském singlovém žebříčku obsadil nejvýše 20. místo. Skladbu doprovázel videoklip režírovaný Barnabym Roperem. Albu se relativně podařilo navázat na úspěch předcházející kolekce Happiness in Magazines, neproniklo však do Top 20, v britském albovém žebříčku zůstala jeho maximem 24. příčka. Role producenta se i tentokrát zhostil Stephen Street, známý zejména spoluprací s The Smiths či s Coxonovou domovskou skupinou Blur. Coxon je stejně jako v případě všech svých sólových alb, ale např. i šestého alba Blur, 13 (album, Blur) autorem obálky.\n\n  01. Standing On My Own Again 4:29 \n\n  02. I Can't Look At Your Skin 3: 35 \n\n  03. Don't Let Your Man Know  2:54\n\n  04. Just A State Of Mind 4:36     \n\n  05. You & I  3:43 \n\n  06. Gimme Some Love 2:32 \n\n  07. I Don't Wanna Go Out 4:17 \n\n  08. Don't Believe Anything I Say 5:26 \n\n  09. Tell It Like It Is 4:02  \n\n  10. Flights To The Sea (Lovely Rain) 3:25 \n\n  11. What's He Got? 3:42 \n\n  12. You Always Let Me Down 2:49 \n\n  13. See A Better Day 5:10\n\nJaponská verze CD obsahuje bonusové skladby „Click Click Click“ a „Livin´“. Součástí limitované edice alba je DVD se záznamem části vystoupení v londýnské Goldsmiths College z 22. června 2005 a klubu KOKO (Londýn) 16. července 2005.\n\nRecenze alba byly veskrze velmi pozitivní. Na serveru Metacritic dosahuje na základě 22 profesionálních recenzí průměrného skóre 81 procent, což značí \"všeobecné uznání\".\nKromě „Standing On My Own Again“ byly z alba jako singly vybrány skladby „You & I“  a „I Can't Look At Your Skin“ / „What's He Got?“. Videoklip k písni „You & I“ režíroval B. Roper, videoklip skladby „I Can't Look At Your Skin“ v režii Paula Morriconeho se natáčel 12. června 2006 v londýnském klubu Dublin Castle.\n\nNa vydání alba navázalo rozsáhlé turné po Velké Británii, Coxon téhož roku koncertoval také v Irsku, Francii, Německu a v Japonsku. V únoru 2006 poprvé a naposledy jako sólový umělec vystoupil v tradičním hudebním pořadu televize BBC \"Top Of the Pops\", v květnu rovněž v dalším pořadu BBC, talk show \"Friday Night with Jonathan Ross\".\n\n"}
{"id": "1513175", "url": "https://cs.wikipedia.org/wiki?curid=1513175", "title": "Urszula Dudziaková", "text": "Urszula Dudziaková\n\nUrszula Bogumiła Dudziaková (* 22. října 1943 Straconka) je polská jazzová zpěvačka a klávesistka, bývalá manželka houslisty Michała Urbaniaka. Od roku 1958 byla sólistkou orchestru Krzysztofa Komedy, v letech 1965 až 1969 vystupovala ve Švédsku. Od roku 1973 žila v USA a spolupracovala s hudebníky jako Archie Shepp, Herbie Hancock, Bobby McFerrin, Gil Evans nebo Larry Coryell. V roce 1979 ji Los Angeles Times vyhlásily jazzovou zpěvačkou roku. Experimentovala se scatem i s elektronickými měniči hlasu, její pěvecký projev absorbuje rovněž ohlasy funku, vážné hudby a lidových písní. Jejím největším hitem se stala píseň „Papaya“, populární především v latinskoamerických zemích. V roce 2009 jí byl udělen Řád znovuzrozeného Polska. V roce 2011 vydala vzpomínkovou knihu \"Wyśpiewam wam wszystko\". V roce 2016 byla jmenována mírovou vyslankyní UNESCO.\n\n"}
{"id": "1513178", "url": "https://cs.wikipedia.org/wiki?curid=1513178", "title": "Mont Ruan", "text": "Mont Ruan\n\nMont Ruan je hora na hranicích kantonu Valais a departementu Horní Savojsko, na jihozápadě Švýcarska a východě Francie. S nadmořskou výškou 3 054 metrů náleží k nejvyšším horám Savojských Alp.\nV blízkosti vrcholu se nachází několik ledovců. Největší jsou \"Glacier du Mont Ruan\" v nadmořské výšce 2 800 m a \"Glacier des Fonds\" (2 600 m).\n"}
{"id": "1513179", "url": "https://cs.wikipedia.org/wiki?curid=1513179", "title": "Vietnam Veterans Memorial State Park", "text": "Vietnam Veterans Memorial State Park\n\nStátní park Vietnam Veterans Memorial State Park (nyní Disabled American Veterans Vietnam Veterans National Memorial) byl prvním významným vietnamským památníkem ve Spojených státech. V současné době je to jediný státní park věnovaný výhradně veteránům vietnamské války. Nachází se v severovýchodním Novém Mexiku.\n\nPamátník začali budovat Victor a Jeanne Westphall, rodiče námořního nadporučíka Davida Westphalla, který byl spolu s dalšími šestnácti mladými muži zabit při přepadení 22. května 1968 ve Vietnamu . Westphallovi použili pojištění svého syna k zahájení výstavby Kaple míru a bratrství. Stavba byla podpořena Disabled American Veterans, asociací amerických zdravotně postižených veteránů. Budova kaple, která připomíná lodní plachtu, je postavena na kopci s výhledem na údolí Moreno. Památník byl dedikován v den výročí Davidovy smrti v roce 1971. Výstavba památníku neušla pozornosti medií a inspirovala tak založení Vietnam Veterans Memorial ve Washingtonu, D.C., dokončeném v roce 1982. V roce 1987 Kongres Spojených států uznal Vietnam Veterans Memorial State Park jako národní památku Disabled American Veterans Vietnam Veterans National Memorial.\n\nV areálu památníku je k vidění UH-1D model vrtulníku Huey známý původně jako \"Vikingské překvapení\", používaný ve Vietnamu. 26. března 1967 byl vrtulník ve Vietnamu těžce poškozen - 135 děr po kulkách - takže musel být vrácen do Spojených států k opravě. Helikoptéra se vrátila do Vietnamu a později byla přidělena New Mexico National Guard, která ji věnovala památníku Angel Fire.\n\n"}
{"id": "1513189", "url": "https://cs.wikipedia.org/wiki?curid=1513189", "title": "Café de la Gare", "text": "Café de la Gare\n\nCafé de la Gare (doslovně \"Nádražní kavárna\") je divadlo v Paříži, které se nachází na adrese 41, \"Rue du Temple\" ve 4. obvodu. Divadlo má kapacitu 450 sedadel.\n\n\"Café de la Gare\" založila krátce po květnu 1968 skupina umělců (Romain Bouteille, Coluche, Sotha, Patrick Dewaere, Miou-Miou a Henri Guybet), která renovovala bývalou továrnu na větráky poblíž nádraží Montparnasse ve 14. obvodu. Dalšími spolupracovníky a podporovateli se stali Henri Guybet, Jean-Michel Haas, Catherine Mitry, Gérard Lefèvre, Georges Moustaki, Raymond Devos, Jean Ferrat, Jacques Brel, Leny Escudero, Pierre Perret, Jean Yanne, Julien Clerc nebo Jean Rochefort. První představení v \"Café de la Gare\" se odehrálo 12. června 1969.\n\nV roce 1971 se \"Café de la Gare\" přestěhovalo do domu č. 41 na \"Rue du Temple\" ve 4. obvodu do budovy bývalé přepřahací poštovní stanice ze 17. století. Budova je chráněná jako historická památka.\n\nHerecká skupina se během času obměňovala a divadlem prošla řada herců: Philippe Manesse, Patrice Minet, Marie-Christine Descouard, Gérard Lanvin, Gérard Depardieu, Renaud Séchan, Rufus, Martin Lamotte, Thierry Lhermitte, Diane Kurys, Coline Serreau, Josiane Balasko, Anémone, Gérard Jugnot, Sotha, Philippe Manesse nebo Patrice Minet.\n\nV roce 2010 založilo 50 pařížských soukromých divadel podpůrnou asociaci soukromých divadel (Association pour le soutien du théâtre privé) a sdružení režisérů soukromých divadel (Syndicat national des directeurs et tourneurs du théâtre privé), jejichž členem je též \"Café de la Gare\".\n\n"}
{"id": "1513194", "url": "https://cs.wikipedia.org/wiki?curid=1513194", "title": "Body zvratu klimatického systému", "text": "Body zvratu klimatického systému\n\nBod zvratu klimatického systému je práh, jehož překročení může vést k velkým změnám stavu systému. Potenciální body zvratu byly identifikovány ve fyzickém klimatickém systému, v ovlivněných ekosystémech a někdy v obou případech. Například zpětná vazba z globálního uhlíkového cyklu je hybnou silou pro přechod mezi dobami ledovými a dobami meziledovými, přičemž počáteční spoušť představují změny v orbitu Země. Geologické teplotní záznamy Země zahrnují mnoho dalších příkladů geologicky rychlých přechodů mezi různými klimatickými stavy. \n\nKlimatické body zvratu jsou zvláště důležité s ohledem na obavy ze změny klimatu v moderní době. Možné body zvratu byly zjištěny pro globální průměrnou povrchovou teplotu studiem kladných zpětných vazeb a minulého chování klimatického systému Země. Samostatné posílení zpětné vazby v uhlíkovém cyklu a planetární odrazivosti by mohlo vyvolat kaskádovou sadu bodů zvratu, které povedou svět do horkého klimatického stavu. \n\nRozsáhlé součásti planetárního systému Země, které mohou projít bodem zvratu, se označují jako prvky zvratu. Jako prvky zvratu bývají označovány ledové příkrovy Antarktidy a Grónska, jejich tání může způsobit stoupání hladiny moře o desítky metrů. Tyto body zvratu nejsou vždy okamžité. Například při určité úrovni nárůstu teploty bude nevyhnutelné tání velké části ledové pokrývky Grónska a/nebo ledové pokrývky Západní Antarktidy, ale ledová pokrývka sama o sobě může přetrvávat mnoho století. Některé body zvratu, jako je rozpad ekosystémů, jsou nevratné.\n\n\"Pátá hodnotící zpráva IPCC\" definuje bod zlomu jako nevratnou změnu klimatického systému. Uvádí, že přesné úrovně změny klimatu potřebné k vyvolání bodu zvratu zůstávají nejisté, ale riziko spojené s překročením více bodů zvratu se zvyšuje s rostoucí teplotou. Někdy se také používá širší definice zvratu, která zahrnuje náhlé, ale vratné body zvratu. \n\nChování klimatického bodu zvratu lze také popsat matematicky. Body zvratu jsou pak považovány za jakýkoli typ rozdvojení s hysterezí. Hystereze je definována závislost stavu systému na jeho historii, například v závislosti na tom, jak teplo či chladno bylo v minulosti, mohou být na pólech přítomna různá množství ledu při stejné koncentraci skleníkových plynů nebo při stejné teplotě. \n\nV souvislosti se změnou klimatu byl „bod zvratu přizpůsobení“ definován jako „prahová hodnota nebo konkrétní mezní stav, kdy jsou překročeny ekologické, technické, ekonomické, prostorové nebo sociálně přijatelné limity“.\n\nBylo identifikováno mnoho pozitivních a negativních zpětných vazeb na globální teploty a uhlíkový cyklus. Podle IPCC je zpětná vazba na zvýšení teploty pro zbytek 21. století čistě pozitivní, největší nejistoty jsou kolem dopadů změn oblačnosti. Modely uhlíkového cyklu IPCC ukazují vyšší absorpci uhlíku v oceánu, která odpovídá jeho vyšší koncentraci, ale absorpce uhlíku na pevnině je kvůli kombinovanému účinku změny klimatu a změnám ve využívání půdy nejistá. \n\nGeologické záznamy teploty a koncentrací skleníkových plynů umožňují klimatologům shromažďovat informace o klimatických zpětných vazbách, které vedou k různým klimatickým stavům, jako je pozdní kvartér (posledních 1,2 milionu let), období pliocénu před pěti miliony let a křída před 100 miliony let. Kombinace těchto informací s pochopením současné změně klimatu vedla k závěru, že „oteplování o 2 ° C by mohlo aktivovat důležité body zvratu, čímž by došlo k dalšímu nárůstu teploty, a tím by se aktivovaly další body zvratu a došlo by k dominovému efektu, díky kterému by mohlo dojít k dalšímu nárůstu teploty\". \n\nRychlost zpětné vazby bodu zlomu je kritickým problémem a geologické záznamy často nedokáží objasnit, zda změny teploty v minulosti trvaly jen několik desetiletí nebo mnoho tisíciletí. Například bodem zvratu, který v minulosti vyvolával velké obavy, že bude náhlý a ohromný, je uvolňování metanhydrátu z mořského dna a permafrostu mořského dna ale tato zpětná vazba je nyní označována jako postupná a dlouhodobá. \n\nNěkteré individuální zpětné vazby mohou být dostatečně silné, aby samy vyvolaly body zvratu. Studie z roku 2019 předpovídá, že pokud bude dosaženo trojnásobku současné úrovně atmosférického oxidu uhličitého, mohou se oblaky stratocumulů náhle rozptýlit, což by způsobilo oteplení o dalších 8 stupňů Celsia. \n\nNekontrolovatelný skleníkový efekt se používá v astronomii k označení takového extrémního skleníkového jevu, kdy dochází k odpaření oceánů a planeta se stane neobyvatelnou, jako příklad se uvádí nevratná klimatická změna, ke které došlo na Venuši . V páté hodnotící zprávě IPCC se uvádí, že „se zdá, že je velmi pravděpodobné, že lidskou činností nelze vyvolat „nekontrolovatelný skleníkový jev“ - analogický s Venuší.“ K vyvolání změn obdobných těm na Venuší by muselo na Zemi dojít k dlouhodobému tlaku, který pravděpodobně nenastane, pokud intenzita záření Slunce nenaroste o desítky procent, což bude trvat několik miliard let. \n\nZatímco nekontrolovatelný skleníkový efekt na Zemi je prakticky nemožný, existují náznaky, že Země by mohla vstoupit do \"vlhkého skleníkového\" stavu, který by učinil velké části Země neobyvatelnými, pokud je radiační působení dostatečně velké, aby se vodní pára (HO) stala hlavní složkou atmosféry Země. Představitelné úrovně lidského vlivu na změnu klimatu by zvýšily obsah vodní páry na asi 1 % hmotnosti atmosféry, čímž by se zvýšila rychlost úniku vodíku do vesmíru. Pokud by bylo takové působení způsobeno pouze nárůstem obsahu CO proces zvětrávání by způsobil odstranění přebytku atmosférického CO předtím, než by došlo k vyčerpání oceánů.\n\nPostupné nebo náhlé změny teploty mohou vyvolat body zvratu v celosvětovém měřítku. V kryosféře jde o nevratné tání grónského a antarktického ledového příkrovu. V Grónsku existuje cyklus pozitivní zpětné vazby mezi táním a výškou povrchu. V nižších zeměpisných výškách jsou teploty vyšší, což vede k dalšímu tání. Tato zpětná vazba může být tak silná, že dojde k nevratnému tání. Nestabilita mořského ledového příkrovu by mohla vyvolat bod zlomu v Západní Antarktidě. Překročení jednoho z těchto bodů zvratu povede ke zrychlenému celosvětovému nárůstu hladiny moře.\n\nPři uvolnění sladké vody v důsledku tání Grónska může být překročena prahová hodnota, která vede k narušení termohalinního výměníku. Termohalinní výměník přenáší teplo na sever, což je důležité pro regulaci teploty v atlantické oblasti. Riziko úplného zastavení je podle úrovní oteplování podle Pařížské dohody nízké až střední.\n\nJinými příklady možných velkých bodů zvratu jsou posuny jevu El Niño. Po překročení bodu zvratu by se teplá fáze (El Niño) začala objevovat častěji. Jižní oceán, který nyní absorbuje velké množství uhlíku, by se mohl přepnout do stavu, ve kterém to už nebude dělat.\n\nZměna klimatu může také vyvolat regionální body zvratu. Jako příklad lze uvést zmizení arktického mořského ledu, průnik dřevin do tundry, ztrátu permafrostu, kolaps monzunů v jižní Asii a posílení západoafrického monzunu, což by vedlo k ozelenění Sahary a Sahelu. Odlesňování může vyvolat bod zvratu v deštných pralesích (tedy savanizace v amazonském deštném pralese, ...). Protože deštné pralesy recyklují velkou část dešťových srážek, může část sucha při zničení části lesa ohrozit zbytek. Také severské lesy jsou považovány za prvek zlomu. Lokální oteplování způsobuje, že stromy, v poměru k nárůstu teploty, odumírají rychleji než dříve. Ve chcíli, kdy umírá více stromů, se les otevírá, což vede k dalšímu oteplování a ke snižování odolnosti lesů vůči požárům. Bod zvratu je obtížné předvídat, odhaduje se však na 3–4 °C globálního nárůstu teploty.\n\nPřekročení prahu v jedné části klimatického systému může způsobit, že se další bod zvratu překlopí do nového stavu. Jedná se o kaskádové body zvratu. Ztráta ledu v Západní Antarktidě a Grónsku významně změní cirkulaci oceánu. Trvalé oteplování severních vysokých zeměpisných šířek v důsledku tohoto procesu by mohlo v této oblasti aktivovat body zvratu, jako je degradace permafrostu, ztráta arktického mořského ledu a vymírání boreálních lesů. To ukazuje, že i při relativně nízkých úrovních globálního oteplování mohou být aktivovány relativně stabilní body zvratu. \n\nU některých výše popsaných bodů zvratu lze zjistit, zda se tato část klimatického systému blíží k bodu zvratu. Všechny části klimatického systému jsou někdy narušeny povětrnostními událostmi. Po skončení těchto událostí se systém vrátí zpět do své rovnováhy. Bouře může poškodit mořský led, který naroste zpět po skončení bouře. Pokud se systém přiblíží k převrácení, může toto obnovení jeho normálního stavu trvat výrazně déle, což lze využít jako varovný signál zvratu. \n\nStudie UNEP z roku 2019 naznačuje, že zde již bylo dosaženo přinejmenším u ledové pokrývky Arktidy a Grónska bodu zlomu. Kvůli rozmrzání permafrostu by se mohlo do atmosféry uvolnit více methanu (kromě dalších krátkodobě znečišťujících látek) dříve, než se zatím předpokládalo, a ztráta ledového příkrovu, který odráží sluneční záření, by spustila silnou pozitivní zpětnou vazbu vedoucí ke stále vyšším teplotám. Výsledná akcelerující nestabilita klimatu v polární oblasti má potenciál ovlivnit globální klima a překonat předchozí předpovědi\n\nV červnu 2019 ukázaly satelitní snímky z Arktidy požáry, které jsou dále na severu a větší než kdykoli v 16letém satelitním záznamu, a zdá se, že některé ohně zapálily rašelinové půdy. Rašelina je akumulace částečně rozpadlé vegetace a je účinným propadem uhlíku. Vědci se obávají, že dlouhodobé požáry rašeliny uvolní uložený uhlík zpět do atmosféry, což přispěje k dalšímu oteplování. Například požáry v červnu 2019 uvolnily tolik oxidu uhličitého jako roční emise skleníkových plynů ve Švédsku.\n\nPro případ, kdy se podnebí dostane do scénáře „horké Země“ někteří vědci varují před nedostatkem potravin a vody, vysídlením stovek milionů lidí stoupající hladinou moře, nezdravými a nepříznivými podmínkami a pobřežními bouřemi, které mají větší dopady. Nekontrolovatelná změna klimatu o 4–5 °C může způsobit neobyvatelnost oblastí kolem rovníku a nárůst hladin moře až o 60 metrů proti dnešnímu stavu. Lidé nemohou přežít, pokud je vzduch příliš vlhký a horký, což by se stalo pro většinu lidské populace, pokud by globální teploty vzrostly o 11–12 °C, protože masy půdy se oteplovaly rychleji, než je globální průměr. Účinky, jako jsou tyto, byly popularizovány v knihách jako \"Neobyvatelná Zem\", které popírači změny klimatu označují jako senzacionalizované „klimatická pornografie“.\n\n"}
{"id": "1513202", "url": "https://cs.wikipedia.org/wiki?curid=1513202", "title": "Ava DuVernay", "text": "Ava DuVernay\n\nAva Marie DuVernay (* 24. srpna 1972, Long Beach, Kalifornie) je filmová režisérka, producentka a scenáristka. Se svým snímkem \"Sama v prázdnotě\" (v orig. \"Middle of Nowhere\") zvítězila v roce 2012 na filmovém festivalu Sundance; stala se tak první afroameričankou, která to dokázala. Za svůj další film, historické drama \"Selma\" byla jako první afroameričanka nominována na Zlatý glóbus za nejlepší režii a Oscara za nejlepší film. V roce 2016 byla za svůj dokumentární film \"13th\", věnující se systémovému uvězňování Afroameričanů, nominována na Oscara za nejlepší dokumentární film. Dokument také získal dvě ceny Emmy.\n\nV roce 2018 šel do kin její první velkorozpočtový film, fantasy \"V pasti času\", ve kterém si hlavní role zahrály Oprah Winfrey, Reese Witherspoon, Mindy Kaling a Storm Reid. Spolu s reklamou stál film obrovských 250 milionů dolarů. Na domácím trhu snímek sice utržil 100 milionů dolarů, ale v zahraničí propadl; z ostatních trhů si odnesl jen 30 milionů dolarů, čímž se ocitl ve ztrátě kolem 86 až 186 milionů dolarů. DuVernay přesto byla první afroamerickou režisérkou, která na domácím trhu překonala hranici 100 milionů utržených dolarů.\n\nV roce 2019 vytvořila, zrežírovala a podílela se na scénáři a produkci minisérie pro Netflix s názvem \"When They See Us\". Seriál byl nominován na 11 cen Emmy.\n\n\n\n"}
{"id": "1513203", "url": "https://cs.wikipedia.org/wiki?curid=1513203", "title": "Théâtre du Marais", "text": "Théâtre du Marais\n\nThéâtre du Marais je divadlo v Paříži ve čtvrti Marais. Pod tímto názvem existovalo během doby více divadel. Sídlem současného podniku je památkově chráněný dům č. 37 v \"Rue Volta\" ve 3. obvodu.\n\nAž do roku 1634 působilo v Paříži jen jediné divadlo se stálou scénou, a sice v paláci burgundských vévodů. Herci Le Noir a Mondory, kteří vedli divadelní skupinu „Troupe du prince d'Orange“, a často pobývali v Paříži, se rozhodli zřídit ve městě stálé divadlo. Vybrali si tehdy módní čtvrť Marais a usídlili se v míčovně v \"Rue Vieille-du-Temple\", kde zůstali pod názvem „Troupe du Marais“ až do roku 1673. Na přelomu let 1636/1637 zde byla uvedena premiéra Corneillova \"Cida\" a uváděly se zde i další jeho hry. Repertoár byl podobný jako v burgundském paláci, převládaly tragikomedie nebo pastorale. Konkurence mezi oběma divadly byla vysoká do té míry, že obě skupiny často uváděly ve stejné sezónu díla na stejné téma. Sám král zasáhl minimálně dvakrát a změnil složení sboru a přesunul herce z jednoho divadla do druhého.\n\nV lednu 1644 byl sál zničen požárem a byl otevřen po celkové rekonstrukci v říjnu 1644. Během 50. let byl sál několikrát dočasně uzavřen. Konkurenci zvýšila Molièrova skupina v Palais-Royal, která se od 60. let stala populární. Divadla si neustále přitahovala herce. Po Molièrově smrti (1673) hrozil rozpad královského divadla v Palais-Royal. Ludvík XIV. proto nechal téhož roku rozpustit divadlo v Marais a spojil ho se svým. Král však zároveň určil sál v Palais-Royal pro skladatele Lullyho, který zde skládal své opery. Proto byla obnovená královská společnost přesunuta roku 1669 do \"Rue de Génégaud\" na levém břehu. V roce 1680 se na příkaz Ludvíka XIV. spojily divadelní skupiny v burgundském paláci a skupina z paláce Guénégaud. Vznikl tak jediný pařížský soubor pod názvem Comédie-Française.\n\nV roce 1791 bylo postaveno nové divadlo Marais z materiálu získaného ze zbořené Bastily (pilastry a hlavice) a uvádělo představení s revoluční tématikou. Často uváděným autorem byl Beaumarchais. Např. 26. června 1792 zde mělo premiéru jeho drama \"La Mère coupable ou L'Autre Tartuffe\". Divadlo však bylo z nařízení Napoleona I. v roce 1807 uzavřeno, zbořeno a na jeho místě v roce 1812 vznikly veřejné lázně.\n\nAž v roce 1976 založil herec a režisér Jacques Mauclair nové divadlo pod stejným názvem, které fungovalo do roku 1999. V letech 2000–2009 v budově působila divadelní škola Cours Florent. V roce 2009 bylo divadlo znovu zprovozněno.\n\n"}
{"id": "1513205", "url": "https://cs.wikipedia.org/wiki?curid=1513205", "title": "Dents Blanches", "text": "Dents Blanches\n\nDents Blanches je horský masiv v Savojských Alpách. Leží na hranicích kantonu Valais a departementu Horní Savojsko, na jihozápadě Švýcarska a východě Francie. Hlavní hřeben s řadou vrcholů má délku přes 2 kilometry.\nNejvyšší vrchol \"Dent de Barme\" má výšku 2 757 metrů. Nejvýraznějším vrcholem masivu je na severovýchodě ležící \"Dent de Bonavau\" (2 503 m).\n"}
{"id": "1513211", "url": "https://cs.wikipedia.org/wiki?curid=1513211", "title": "Eurojet EJ200", "text": "Eurojet EJ200\n\nEurojet EJ200 je dvouproudový motor s přídavným spalováním vyráběným evropským konsorciem Eurojet Turbo GmbH pro bojový letoun Eurofighter Typhoon. Motor je založen na britském prototypu Rolls-Royce XG-40 a umožňuje letounu Eurofighter Typhoon trvale manévrovat nadzvukovou rychlostí. Za tímto účelem je suchý tah motoru (tj. tah bez přídavného spalování) ve srovnání se starším evropským motorem Turbo-Union RB199 podstatně vyšší navzdory stejným rozměrům. Dalším cílem byly nižší náklady na životní cyklus. Bylo upuštěno od tradičního způsobu intervalů údržby a místo toho byla nainstalována monitorovací jednotka motoru (angl. \"Engine Monitoring Unit\", zkr. EMU), čímž byla zdvojnásobena doba používání bez vlivu na bezpečnost.\n\nRolls-Royce začal prototyp XG-40 vyvíjet v roce 1984. Náklady na vývoj hradila z 85% britská vláda a Rolls-Royce.\n\n\n\n\n"}
{"id": "1513212", "url": "https://cs.wikipedia.org/wiki?curid=1513212", "title": "Parlamentní volby v Dánsku 2019", "text": "Parlamentní volby v Dánsku 2019\n\nParlamentní volby v Dánsku 2019 se konaly 5. června 2019. Zvoleno bylo všech 179 mandátů ve Folketingu, z toho 175 vyhrazených pro Dánsko, dva pro Faerské ostrovy a dva pro Grónsko, což jsou autonomní oblasti Dánska. Volby se konaly pouze deset dní po Volbách do Evropského parlamentu. V Dánsku zvítězili Sociální demokraté, kteří získali 25,9 procent hlasů a 48 mandátů ve Folketingu, na Faerských ostrovech zvítězila strana Sambandsflokkurin, která získala 28,8 procent a 1 mandát a v Grónsku zvítězila strana Inuit Ataqatigiit, která získala 33,4 procenta hlasů a 1 mandát. Celkově zaznamenaly volby úspěch \"rudého bloku,\" tedy levicových, ekologických a sociálně liberálních stran v čele se Sociálními demokraty. Naopak propadla krajně pravicová Dánská lidová strana. \"Rudý blok\" pak sestavil vládu Sociálních demokratů s podporou dalších 6 stran, v čele s Matte Frederiksen.\n\nV Dánsku zvítězili Sociální demokraté se 48 mandáty, kteří porazili stranu Venstre , kterou do voleb vedl současný premiér Lars Løkke Rasmussen a jež získala jen 43 mandátů. Do Folketingu se dostala ještě Dánská lidová strana a Sociální liberálové se 16 mandáty, SF se 14 mandáty, Enhedslisten se 13 mandáty a dalších 8 stran a uskupení.\nNa Faerských ostrovech, autonomním území Dánska, zvítězila strana Sambandsflokkurin, na druhém místě skončila Sociálně demokratická strana Faerských ostrovů. Obě strany dostaly po jednom mandátu. Oba faerské mandáty ve Folketingu tak získaly unionistické strany, které odmítají nezávislost Faerských ostrovů na Dánsku.\nV Grónsku, autonomním území Dánska své mandáty obhájily strany Inuit Ataqatigiit a Siumut. Obě tyto strany prosazují větší nezávislost Grónska na Dánsku. \n"}
{"id": "1513214", "url": "https://cs.wikipedia.org/wiki?curid=1513214", "title": "Karel Picmaus", "text": "Karel Picmaus\n\nKarel Picmaus (9. září 1943, Třebíč) je český pilot. Je jednou z oceněných osobností v seznamu 100 osobností československého létání 1918–2018.\n\nPilotem chtěl být od šesti let, následně se dostal do tzv. Svazarmu v Křižanově, kdy tak mohl začít létat. Vystudoval základní školu v Třebíči, následně se vyučil frézařem v Západomoravských strojírnách, po vyučení odmaturoval na Střední průmyslové škole strojnické. Nastoupil na základní vojenskou službu do Košic, kde se začal více zajímat o letectví. Po návratu do Třebíče začal pracovat jako frézař v Západomoravských strojírnách, později také jako zapletač pletacích strojů. Roku 1972 pak přešel do SlovAiru Bratislava, kde pracoval jako profesionální pilot. Pracoval jako profesionální pilot ve váze do 5700 kg s obchodní licencí. Létal více než 36 let, profesně létal od roku 1972. \n\nPozději se stal držitelem rekordu v počtu letů, vzlétl téměř 105tisíckrát. Rekord je evidován v Pelhřimovském muzeu rekordů a kuriozit, kdy dle dokumentace od 23. dubna 1961 do roku 2008 nalétal 12 129 letových hodin. Byl dislokován ve Štítarech, kde létal primárně s práškovacím letadlem pro zemědělství. V 90. letech 20. století byl jedním ze zakladatelů Západomoravského aeroklubu v Třebíči. Jako pilot s licencí obchodního pilota pracoval do roku 2008.\n\nLétal primárně na tzv. čmelácích, tj. zpočátku na Z-37 A (Zlín 37), následně na tzv. turbočmeláku nebo také AN-Z. Po odchodu do důchodu létá s ultralightem značky Fox s názvem \"Lucky Charlíe\". Byl iniciátorem stavby pomníku s vrtulí nedaleko Hostimi, kde zahynul pilot čmeláku a přítel Karla Picmause Jiří Hronovský. V roce 2018 bylo jeho jméno spolu s dalšími oceněnými umístěno na pamětní desku v Leteckém muzeu Metoděje Vlacha v Mladé Boleslavi. Obdržel Stříbrný plachtařský odznak FAI. V Muzeu Vysočiny Třebíč prováděl komentované prohlídky výstavy nazvané Vzduch je naše moře, která se zabývala letectvím v Třebíči.\n"}
{"id": "1513215", "url": "https://cs.wikipedia.org/wiki?curid=1513215", "title": "Čestné občanství Spojených států amerických", "text": "Čestné občanství Spojených států amerických\n\nČestné občanství Spojených států amerických je ocenění udělované kongresem USA na celostátní úrovni cizincům, kteří se výjimečně zasloužili o stát. Toto ocenění bylo uděleno pouze osmi lidem.\n\n"}
{"id": "1513218", "url": "https://cs.wikipedia.org/wiki?curid=1513218", "title": "Marie Kališová", "text": "Marie Kališová\n\nMarie Kališová (?, Ivančice – asi 1975, Sokolov) byla česká lékařka.\n\nMarie Kališová se narodila v Ivančicích, mezi lety 1937 a 1938 pracovala v Nemocnici Třebíč na chirurgickém oddělení, v roce 1938 odjela do 1. československého lazaretu Jana Amose Komenského, kde před ní působil Karel Holubec. Během okupace Španělska se ukrývala v Barceloně, Madridu a dalších místech. Během druhé světové války působila v české vojenské jednotce v Anglii, kde získala hodnost kapitánky zdravotní služby. Po skončení druhé světové války působila jako lékařka na dole Medard v Sokolově. \n"}
{"id": "1513219", "url": "https://cs.wikipedia.org/wiki?curid=1513219", "title": "Antonio Sicurezza", "text": "Antonio Sicurezza\n\nAntonio Sicurezza (25. února 1905 Santa Maria Capua Vetere – 29. srpna 1979 Formio) byl italský malíř.\n\nPocházel z jihu Itálie a vystudoval Neapolskou výtvarnou akademii. V roce 1933 vytvořil výzdobu kostela ve Formii, pak se v dolním Laziu usadil natrvalo a inspiroval se místní krajinou a lidovými zvyky. Za druhé světové války se s manželkou a dětmi skrýval v jeskyních nedaleko Coreno Ausonio, po válce pracoval na obnově zničených sakrálních staveb.\n\nByl představitelem realistické figurativní malby, věnoval se portrétům, aktům, krajinám, žánrovým výjevům i zátiším. Významnou roli v jeho tvorbě hrály náboženské náměty. Původně pracoval s akvarelem a temperou, později se zaměřil na olejomalbu špachtlí. \n\nVe Formii je po něm pojmenována ulice \"Via Antonio Sicurezza\".\n"}
{"id": "1513222", "url": "https://cs.wikipedia.org/wiki?curid=1513222", "title": "Ladislav Vymětal", "text": "Ladislav Vymětal\n\nLadislav Vymětal (19. srpna 1933, Líšná – 22. května 2013, Praha) byl český divadelní režisér a pedagog.\n\nStudium činoherní režie absolvoval na pražské DAMU v roce 1958. Následovalo první angažmá v Divadle Vítězslava Nezvala v Karlových Varech. V sezóně 1960/61 jako režisér působil v pardubickém Východočeském divadle a v roce 1962 se stal kmenovým režisérem Městských divadel pražských. Kromě let 1983-1986, kdy režíroval v Národním divadle, byl členem uměleckého souboru Městských divadel pražských až do roku 1993. Po té pravidelně hostoval v mladoboleslavském Městském divadle a příležitostně i v dalších divadlech.\n\nVytvořil více než sto divadelních inscenací. Své zkušenosti z praxe předával studentům na Divadelní fakultě AMU, kde vyučoval režii.\n\nV roce 1988 mu byl udělen titul zasloužilý umělec.\n\n\n"}
{"id": "1513223", "url": "https://cs.wikipedia.org/wiki?curid=1513223", "title": "Josef Kuba", "text": "Josef Kuba\n\nJosef Kuba (18. února 1890 Třebíč – 29. dubna 1944 Dachau) byl český kožešník a interbrigadista.\n\nJosef Kuba se narodil v Zámostí v Třebíči, vyučil se ve Vídni kožešníkem a následně začal pracovat na Slovensku. Tam pracoval i ve třicátých letech 20. století. V roce 1936 odjel bojovat do španělské občanské války; měl tam dorazit již na Vánoce téhož roku. Dne 3. března roku 1937 už působil na frontě v Jaramě v Žižkově rotě jako kulometčík. V téže rotě bojoval i Leopold Pokorný. \n\nPo návratu ze španělské občanské války žil v Třebíči u svých rodičů. Po začátku druhé světové války byl zatčen gestapem a zemřel v roce 1944 v koncentračním táboru Dachau. \n\nJeho osudy se zabýval Stanislav Motl v knize Peklo pod španělským nebem, následně i natočil stejnojmenný dokumentární film.\n\n"}
{"id": "1513224", "url": "https://cs.wikipedia.org/wiki?curid=1513224", "title": "Třída Samsun", "text": "Třída Samsun\n\nTřída \"Samsun\" byla třída torpédoborců Osmanského námořnictva. Jednalo se o vylepšené francouzské torpédoborce třídy \"Durandal\". Celkem byly Osmanské říši dodány čtyři jednotky. Zúčastnily se bojů první světové války, tři z přeživších lodí sloužily u loďstva do počátku 30. let, než byly sešrotovány ve 40. letech.\n\nPo prohrané řecko-turecké válce z roku 1897 se řecké námořnictvo rozhodlo zakoupit torpédoborce u britských a německých loděnic. Tyto nové torpédoborce ve svých schopnostech a výzbroji značně převyšovaly turecké torpédovky, proto se Osmané rozhodli k pořízení vlastních lodí tohoto typu. S přispěním lobbingu francouzské firmy Schneider et Cie byla nakonec vybrána francouzská třída \"Durandal\". Objednávka byla uzavřena v roce 1906 na čtyři vylepšené jednotky. Tři z nich (\"Samsun\", \"Yarhisar\" a \"Basru\") postavily loděnice SA Chantier et Ateliers de la Gironde, čtvrtý \"Taşoz\" pak právě Schneider et Cie.\n\nDělostřeleckou výzbroj tvořil jeden 50kaliberní 65mm rychlopalný kanón (300 nábojů) a šest taktéž 50kaliberních 47mm rychlopalných děl (1200 nábojů) doplněných dvojicí 450mm torpédometů (6 torpéd). Pohonná jednotka byla tvořena dvěma sdruženými parními stroji o výkonu 5950 ihp. Páru jim poskytovala dvojice kotlů typu Normand. Maximální rychlost činila 28 uzlů.\n\nLodě se zúčastnily bojů italsko-turecké, první světové a řecko-turecké války. \"Yarhisar\" byl roku 1915 potopen, ostatní lodě byly vyřazeny z aktivní služby v roce 1932 a nakonec v roce 1949 sešrotovány.\n"}
{"id": "1513230", "url": "https://cs.wikipedia.org/wiki?curid=1513230", "title": "Diner", "text": "Diner\n\nDiner (z anglického \"Dining car\" – jídelní vůz) je typ malé restaurace nacházející se převážně na severovýchodě a středozápadě Spojených států amerických, rovněž jako v dalších částech Spojených států, Kanadě, západní Evropě a Libanonu. Menu tvoří široká paleta jídel, především americké kuchyně, v jednoduché úpravě. Typická je neformální atmosféra a čtyř až šestimístné jídelní boxy obsluhované servírkami v kombinaci s místy u dlouhých pultů s obsluhou přímo od kuchařů. Většina dinerů má prodlouženou pracovní dobu, ty u dálnic a na lokalitách s vyšší intenzitou směnných provozů pak zůstávají otevřeny 24 hodin denně. \nModerní dinery si mohou zachovávat typický exteriér prvních takových restaurací. Původní dinery vznikly přestavbou železničních vozů, uchovaly si jejich podélný, protáhlý profil a prvky interiéru. U zrodu dinerů stál tiskař Walter Scott, který svou původní profesi opustil roku 1872 a začal s nočním prodejem jídla z odstaveného železničního vozu taženého koňmi u kanceláře deníku v rhodeislanském Providence. Nevědomě se tak zasloužil o vznik kultury dinerů. Ve 20. až 40. letech dvacátého století byly dinery známy jako „jídelní vozy“, obvykle prefabrikované v továrnách ve formě moderních mobilních domů, s možností připojení do vlakové soupravy či za nákladní auto. \n\nV dinerech je servírována rychlá americká kuchyně, připravovaná z běžného spotřebitelského zboží včetně hamburgerů, hranolek, vícevrstevných sendvičů, steaků a sekané. Nápojové menu zahrnuje kávu a ručně míchané mléčné koktejly. Mezi dezerty patří koláče nebo palačinky.\n\nSoučástí exteriéru amerických restaurací je vrstva korozivzdorné oceli a velká okna, jakožto jednotící prvky dinerové architektury. Přítomen může být retro styl, včetně jukeboxů a hracích automatů.\n\nTéma dineru nalezlo odezvu v kultuře. Ikonická olejomalba Edwarda Hoppera \"Noční ptáci\" z roku 1942 zachytila hosty v městském dineru během pozdní noci. Norman Rockwell znázornil v obraze \"The Runaway\" z roku 1958 mladého amerického chlapce a ochranářského dálničního policistu u pultu anonymního dineru. Dinery se staly jedním ze symbolů amerického optimismu a prosperity 50. let dvacátého století, rovněž tak místem setkávání teenagerů, představující kulisu rande. V televizi a ve filmu se restaurace objevily např. v dílech \"The Blob\", \"Happy Days\", \"Pomáda\" a \"Diner\". Písničkářka Suzanne Vega napsala píseň „Tom's Diner“, kterou roku 1987 vydala jako singl v rámci alba \"Solitude Standing\". Skladba pojednávala o restauraci na rohu Broadwaye a 112. ulice. \n\n"}
{"id": "1513236", "url": "https://cs.wikipedia.org/wiki?curid=1513236", "title": "Ugrin Čák (1311)", "text": "Ugrin Čák (1311)\n\nUgrin Čák († 1311) byl významný uherský magnát, straník vlády Karla Roberta.\n\nVětšího významu dosáhl za vlády Ladislava Kumána, když se několikrát stal královským pokladníkem a roku 1279 získal mačevský a bosenský banát. Po nástupu krále Ondřeje III. byl loajální, zúčastnil se obrany při tatarském vpádu do Mačvy. Situace se změnila, když král jmenoval svou matku slavonskou vévodkyní, čímž se Ugrinovi vynořil soupeř o moc v této oblasti. \n\nUgrin Čák se pak stal jedním z nespokojených magnátů, kteří požádali papeže o nového krále. Tím se měl stát Karel I. Robert, vnuk uherské princezny Marie. Po smrti Ondřeje III. se uherští magnáti nedokázali dohodnout na vhodném kandidátovi. Část z nich zvolila syna českého krále, snoubence Ondřejovy dcery Alžběty, Václava III. část druhá, v jejímž čele byl Ugrin, podporovala Karla Roberta. Mladý panovník se těšil jeho podpoře až do Ugrinovy smrti roku 1311.\n"}
{"id": "1513240", "url": "https://cs.wikipedia.org/wiki?curid=1513240", "title": "Villers-en-Argonne", "text": "Villers-en-Argonne\n\nVillers-en-Argonne je francouzská obec v departementu Marne v regionu Grand Est. V roce 2015 zde žilo 231 obyvatel.\n\nObec leží u hranic departementu Marne s departementem Meuse\n\nSousední obce jsou: Beaulieu-en-Argonne (Meuse), Châtrices, Le Chemin, Passavant-en-Argonne a Sivry-Ante\n\n\"Počet obyvatel\"\n\n"}
{"id": "1513241", "url": "https://cs.wikipedia.org/wiki?curid=1513241", "title": "Théâtre Déjazet", "text": "Théâtre Déjazet\n\nThéâtre Déjazet je divadlo v Paříži ve 3. obvodu na \"Boulevardu du Temple\".\n\nBudoucí král Karel X. pověřil v roce 1786 architekta Françoise Josepha Bélangera vybudovat hernu na kulečník a jeu de paume. Po Francouzské revoluci prošla budova různým využitím a chátrala.\n\nV roce 1852 obdrželi zpěváci, bratři Mayerovi povolení zřídit na \"Rue du Temple\" vlastní tančírnu, kterou nazvali \"Les Folies Mayer\". V roce 1854 převzal podnik skladatel Hervé. Ten získal povolení přestavět jej na divadlo. To získalo po otevření nový název \"Les Folies-Concertantes\". Hervé uváděl krátké hry skládané z komických skečí a písní. Popularitu získali především svými pantomimami Paul Legrand (1816–1894) a Charles Delaquis, kteří přešli z Théâtre des Funambules a Petit-Lazzari.\n\nNovinář Louis Adrien Huart (1813–1865) a ředitel divadla Odéon Marie-Michel Altaroche převzali divadlo ještě téhož roku, rozšířili ho a otevřeli pod názvem \"Les Folies-Nouvelles\". Hervé zde působil do roku 1857 jako umělecký šéf. Za jeho vedení zde uvedl v premiéře Jacques Offenbach svou jednoaktovku \"Oyayaye, ou la reine des îsles\".\n\nV roce 1859 koupila divadlo herečka Virginie Déjazet (1798–1875) a pojmenovala ho po sobě – \"Théâtre Déjazet\". Divadlo vedla spolu se svým synem a uváděli zde operety, vaudeville, komedie a revue. V roce 1862 nechal baron Haussmann během přestavby Paříže kvůli rozšíření \"Place de la République\" strhnout téměř všechny budovy na této straně ulice. Théâtre Déjazet přesto zůstalo stát a získalo číslo 41. Za v roce 1871 divadlo nehrálo, protože vojáci přehradili \"Boullevard du Temple\" barikádami a divadlo obsadili.\n\nV roce 1876 došlo ke změně majitelů a divadlo získalo název \"Troisième-Théâtre-Français\". Změnila se i kapacita divadla. Nový ředitel Hilarion Ballande (1820–1887) nechal zvětšit jeviště i hlediště, kam se nyní vešlo 1042 diváků.\n\nBallande opustil divadlo v roce 1880 a jeho nástupce se vrátil k názvu \"Théâtre Déjazet\". Divadlo fungovalo nepřetržitě až do roku 1939, kdy byl sál přeměněn na kino. Byly uzavřeny balkóny a instalováno promítací plátno. Nicméně kino bylo uzavřeno již roku 1940 na počátku okupace Francie a znovu bylo otevřeno až po skončení války. V roce 1964 bylo kino přejmenováno z \"Déjazet\" na \"Le France\". V roce 1977 kino změnilo provozovatele i název na \"Déjazet Music-Hall\". Budova prošla celkovou rekonstrukcí. Nicméně bylo uzavřeno a provoz byl obnoven až roku 1981. Budova sloužila jako kino i koncertní sál, kde vystupovali např. Steve Lacy, Vince Taylor nebo skupina Téléphone.\n\nV roce 1985 došlo opět ke změněn provozovatele. Hudebníci Jacky Joel-Julien a Hervé Trinquier změnili název na \"TLP-Déjazet\", tj. \"Theatre, Lyrique and Poesy\" či \"Théâtre Libertaire de Paris\" (anarchistické pařížské divadlo). Od roku 1992 divadlo funguje opět pod názvem \"Théâtre Déjazet\".\n\nOd roku 1990 je budova divadla chráněna jako historická památka.\n\n"}
{"id": "1513242", "url": "https://cs.wikipedia.org/wiki?curid=1513242", "title": "Stanislav Zárybnický", "text": "Stanislav Zárybnický\n\nStanislav Zárybnický, zvaný Houla (19. února 1952 – 11. prosince 1989), byl český tramp, básník, spisovatel a editor.\n\nJako trampský básník vydával v sedmdesátých letech trampské samizdatové časopisy \"Dým\" a \"Poportýr\". Byl rovněž členem Jonáš klubu. Obdržel několik cen v soutěži Trapsavec. \n\nV prosinci 1989 spáchal sebevraždu skokem pod vlak.\n\n\n\n\n\n"}
{"id": "1513244", "url": "https://cs.wikipedia.org/wiki?curid=1513244", "title": "Ekonomika Řecka", "text": "Ekonomika Řecka\n\nŘecká ekonomika je 51. největší na světě dle nominálního HDP (218 032 mld. $ za rok.) Je také 55. největší na světě dle parity kupní síly (320 474 mld. $ za rok.) V roce 2018 bylo Řecko mezi 28 členy Evropské unie sedmnáctou největší ekonomikou. \n\nDluhová krize v Řecku má svůj původ v počínání řeckých vlád, počínaje vládami Kostase Simitise (1996–2004) a také Kostase Karamanlise (2004–2009), mj. za pomoci nesprávných statistik. Účelem bylo usnadnění vstupu země do Evropské měnové unie (tzv. Eurozóny). Tyto vlády připustily nadměrné výdaje jak státního, tak soukromého sektoru, které nebyly kryté skutečnou hospodářskou výkonností země. Výsledkem bylo mimořádně vysoké zadlužení u zahraničních věřitelů, usnadněné oboustrannou vírou v evropskou měnovou solidaritu, a dlouhodobě neúnosný schodek státního rozpočtu. K prohloubení domácí krize značně přispěla celosvětová krize hospodářská a především finanční od roku 2007.\n\nŘecko není podle úsudku ekonomů schopné postupně splácet své zahraniční dluhy, které dosáhly astronomické výše 324 miliard eur, natož je někdy zcela splatit. V referendu vyhlášeném novou vládou premiéra Alexise Tsiprase (hnutí Syriza) na 5. července 2015 rozhodl řecký národ o tom, zda přijme, nebo nepřijme podmínky EMU k řešení vzniklé situace. Řecku hrozí tzv. \"grexit\", tj. dobrovolné nebo nedobrovolné opuštění eurozóny a znovuzavedení bývalé měny (drachma), spojené s velkými problémy pro hospodářství země a její obyvatelstvo. V referendu se 61 % voličů vyslovilo proti podmínkám věřitelů země a 39 % pro tyto podmínky. Následujícího dne, 6. července 2015, odstoupil ze své funkce ministr financí Janis Varufakis. Novým ministrem financí se stal Euklidis Tsakalotos, který již vedl jednání s tzv. „trojkou“.\n\nOd 12. července 2015 vedli představitelé Evropské měnové unie (EMU), především Angela Merkelová, François Hollande, Jean-Claude Juncker a Donald Tusk, v Bruselu jednání s ministerským předsedou Alexisem Tsiprasem o řešení řecké dluhové krize. Tsipras o tato jednání požádal bez ohledu na výsledek referenda z 5. července, protože se krize během několika dní vážným způsobem prohloubila. Dne 13. července 2015 bylo v Bruselu podepsáno předběžné ujednání mezi představiteli EMU a ministerským předsedou Tsiprasem o poskytnutí nových úvěrů ve výši zhruba 86 miliard eur (po odpočtu předpokládaného vlastního řeckého příspěvku jen 72 miliard eur) v rámci třetího záchranného programu s cílem dosáhnout v následujících třech letech restrukturalizaci státního dluhu země. V tom je započtena také částka 25 miliard eur na nezbytnou výpomoc pro opětné zprovoznění řeckého finančního systému, především bank. Potřebné úvěry by mohlo Řecko obdržet z prostředků Evropského stabilizačního mechanismu (EMS). Aby však byl tento program vůbec uskutečněn, musí být mj. schválen parlamenty některých členských zemí EMU. K tomu je nutné, aby řecký parlament do středy 15. července přijal 12 bodů opatření. Nejdůležitější z nich jsou zvýšení sazeb daně z přidané hodnoty, zvýšení věku pro odchod do starobního důchodu na 67 let a vytvoření fondu státního majetku s předpokládanou hodnotou zhruba 50 miliard eur, který má být zprivatizován. Výnos z privatizace státního majetku má být zčásti použit na splacení stávajícího státního dluhu, avšak 25 %, tedy v předpokladu 12,5 miliardy eur, by mohlo být použito na investice v Řecku samotném (tohoto ústupku dosáhl Tsipras v bilaterálním jednání s německou kancléřkou Merkelovou).\n\nV roce 2019 činilo zadlužení Řecka téměř 182 procent HDP.\n"}
{"id": "1513245", "url": "https://cs.wikipedia.org/wiki?curid=1513245", "title": "Sv. Barbora z Chebu", "text": "Sv. Barbora z Chebu\n\nSv. Barbora z Chebu je plně plastická socha z lipového dřeva z období kolem roku 1500. Mohla být součástí mariánského retáblu jako jedna ze svatých panen, nebo oltáře se skupinou Čtrnácti svatých pomocníků. Jde o kvalitní řezbu ze starého fondu chebského muzea, o jejímž původu není nic známo. Je vystavena v expozici Muzea Karlovy Vary. \nPlně plastická socha z lipového dřeva 99,5 × 24 × 16 cm, s drobnými zbytky polychromie, inv. č. P 4. Restauroval J. Tesař (1971) a J. Živný (1986). \n\nŠtíhlá figura s dívčími ňadry má na sobě těsný šat s půlkruhovým dekoltem. Natočením těla a ukročením pravé nohy vyvažuje atribut kalicha, který přidržuje oběma rukama u levého ramene. Celá kompozice sochy je velmi sevřená, až uzavřená v bloku. Neobvyklé pojetí má plášť, který odkrývá pravé rameno a loket a spadá přes záda jako antická tóga. Je přichycen rukou na levém boku na opačné straně je od prověšení pod pravou rukou řasen mísovitými záhyby s vytaženými hranami. Schéma roucha je redukováno pro frontální pohled. V oblasti hlavy se socha vyznačuje poměrně jemnou řezbou. Oválná tvář má vysoké čelo, plné tváře a kulatou bradu. Hlava s bohatými dlouhými vlasy nese vysokou korunu.\n\nSvatá Barbora byla uctívána v horních městech jako patronka horníků a také jako patronka dobré smrti. V západočeské gotické plastice nemá tato socha žádné formální analogie a stylové východisko je možné hledat pouze ve švábské plastice konce 15. století, v okruhu raného díla Michela Erharta. Ševčíková sochu zařadila do širšího okruhu tzv. \"Mistra dvoustranné františkánské madony\", ale novější literatura tuto souvislost nepotvrzuje. Příbuzná díla, která vyšla ze stejného stylového základu, lze nalézt spíše v jihozápadních Čechách. Chebská Barbora tak mohla vzniknout například v návaznosti na teritoriálně bližší hornorakouský Kefermarktský oltář, který ovlivnil jihočeské řezbáře, označované jako Mistr Oplakávání ze Žebráka a Mistr Oplakávání ze Zvíkova. Neobvykle štíhlé tělo, zvláštní postoj, plně modelovaný obličej i záhybový systém drapérie vykazuje podobnost s ženskými figurami v nástavci Kefermarktského oltáře (Madona, sv. Barbora, sv. Kateřina). \n\n"}
{"id": "1513248", "url": "https://cs.wikipedia.org/wiki?curid=1513248", "title": "Passavant-en-Argonne", "text": "Passavant-en-Argonne\n\nPassavant-en-Argonne je francouzská obec v departementu Marne v regionu Grand Est. V roce 2015 zde žilo 212 obyvatel.\n\nObec leží u hranic departementu Marne s departementem Meuse\n\nSousední obce jsou: Beaulieu-en-Argonne (Meuse), Éclaires, Le Chemin a Villers-en-Argonne\n\n\"Počet obyvatel\"\n\n"}
{"id": "1513249", "url": "https://cs.wikipedia.org/wiki?curid=1513249", "title": "Viktor Moučka", "text": "Viktor Moučka\n\nViktor Moučka (6. února 1926 Kolín – 28. února 2019) byl český violoncellista a hudební pedagog.\n\nVystudoval hru na violoncello na Pražské konzervatoři a Akademii múzických umění v Praze. Byl žákem profesora Karla Sádla. Během studií obdržel čtyřikrát Ševčíkovu cenu. V roce 1950 byl oceněn čestným uznáním festivalu Pražské jaro.\n\nByl členem Vlachova kvarteta a kvarteta Bohuslava Martinů.\n\n"}
{"id": "1513252", "url": "https://cs.wikipedia.org/wiki?curid=1513252", "title": "Alternativa (Dánsko)", "text": "Alternativa (Dánsko)\n\nAlternativa (dánsky \"Alternativet\") je středolevicová zelená politická strana v Dánsku. Byla založena v roce 2013 bývalým dánským ministrem kultury Uffe Elbækem. Profiluje se jako zelená, progresivní a proevropská strana. V parlamentních volbách 2019 stranu volily 3 procenta voličů a získala tak 4 mandáty ve Folketingu.\n"}
{"id": "1513256", "url": "https://cs.wikipedia.org/wiki?curid=1513256", "title": "Too Old to Die Young", "text": "Too Old to Die Young\n\nToo Old to Die Young je kriminální webový televizní seriál z roku 2019. Minisérii o 10 dílech vytvořili a napsali režisér Nicolas Winding Refn a – především komiksový – scenárista Ed Brubaker; režie se chopil Refn. V hlavních rolích se objevili Miles Teller a Augusto Aguilera. Seriál byl natočený pro Amazon Prime Video a měl premiéru 14. června 2019.\n\n\"Too Old to Die Young\" sleduje osudy ne zcela počestného policisty, ze kterého se stane nájemný zabiják, který chce zabíjet pouze zločince, na které je zákon krátký. Současně je rozvíjen příběh mexického kartelu, který se točí kolem Jesuse, jemuž američtí policisté zavraždili matku, sestru šéfa kartelu. \n\n"}
{"id": "1513258", "url": "https://cs.wikipedia.org/wiki?curid=1513258", "title": "Václav Dudl", "text": "Václav Dudl\n\nVáclav Dudl (* 22. září 1999) je český fotbalový obránce hrající za AC Sparta Praha „B“.\n\nDudl dostal příležitost v prvním týmu Sparty 12. října 2016 (ve věku 17 let) v pohárovém utkání proti Českým Budějovicím. Tehdy Spartu vedl David Holoubek, který (i kvůli rozsáhlé marodce) dával šance mladým hráčům, které vedl v juniorských týmech. O čtyři dny později Dudl odehrál ligový debut proti Jihlavě. Na konci října 2016 nastoupil do závěru utkání základní skupiny Evropské ligy na půdě Hapoelu Beer Ševa. V sezoně 2016/17 celkem nastoupil do 11 utkání. Na jaře 2017 měl jít na hostování do slovenské Senice, hostování ale nepovolila FIFA, která rozhoduje o mezinárodních přestupech hráčů do 18 let. V následujících letech byl na hostováních ve Vlašimi, Táborsku a slovenské Trnavě, se kterou vyhrál slovenský fotbalový pohár. Nyní působí na hostování v pražské Viktorii Žižkov\n"}
{"id": "1513260", "url": "https://cs.wikipedia.org/wiki?curid=1513260", "title": "Liberální aliance (Dánsko)", "text": "Liberální aliance (Dánsko)\n\nLiberální aliance (dánsky \"Liberal Alliance\") je pravicová politická strana v Dánsku. Byla založena v roce 2007. Strana prosazuje klasický liberalismus a libertarianismus, klade tedy vysoký důraz na svobodu jednotlivce. V parlamentních volbách 2019 získala strana 2,3 procenta hlasů a 4 mandáty ve Folketingu.\n"}
{"id": "1513263", "url": "https://cs.wikipedia.org/wiki?curid=1513263", "title": "Saloum", "text": "Saloum\n\nSaloum je řeka ve středním Senegalu, dlouhá 250 km. Oblast v povodí řeky se nazývá Sine Saloum a obývají ji převážně Sererové. Pramení v regionu Tambacounda, na horním toku v období sucha úplně vysychá. Největším městem na řece je Kaolack. Saloum se vlévá do Atlantského oceánu nedaleko Ndangane. Dolních 112 kilometrů je splavných pro námořní lodě.\n\nŘeky Saloum a Sine vytvářejí společnou deltu o rozloze přes 180 000 hektarů, v níž se nachází přes dvě stovky ostrovů. Byl zde vyhlášen národní park a v roce 2011 byla oblast zařazena na seznam Světové dědictví. Delta je porostlá mangrovy a žije zde plameňák růžový, rybák královský a kolpík bílý.\n\n"}
{"id": "1513265", "url": "https://cs.wikipedia.org/wiki?curid=1513265", "title": "Odbočková regulace výkonu", "text": "Odbočková regulace výkonu\n\nOdbočková regulace výkonu, též označovaná jako regulace spínáním odboček na primárním vinutí transformátoru, je typ bezztrátové skokové regulace výkonu používané u kolejových vozidel na střídavých napájecích soustavách v Evropě běžných 15 kV 16,7 Hz a 25 kV 50 Hz. Rozvoj této regulace souvisí s vynálezem výkonových rtuťových (později křemíkových) usměrňovačů, které umožnily zavést střídavé soustavy na železniční síti.\n\nHistorie tohoto druhu regulace výkonu sahá do začátku 20. století, tedy do doby prvního použití střídavé soustavy na železnicích v Evropě (v té době hlavně v Německu a Švýcarsku), a to u soustavy 15 kV 16,7 Hz. Hlavním problémem v té době byla neexistence křemíkových usměrňovačů. Proto vznikla soustava se sníženou frekvencí 16,7 Hz, kterou stejnosměrné (občas nazývané univerzální) elektromotory dokázaly zpracovat bez zvýšeného jiskření na komutátoru. Tehdy ještě probíhaly pokusy s třífázovými soustavami, na kterých se třeba v Itálii regulace výkonu prováděla změnou zapojení pólů statoru u asynchronních trakčních motorů. Maďarsko jako průkopník využití soustavy 50 Hz používalo těžká motorgenerátorová soustrojí v lokomotivách.\n\nZákladem je transformátor. Proto se tento typ regulace nedá použít u stejnosměrných soustav. Transformátor má primární vinutí s odbočkami a několik pevných sekundárních vinutí, většinou jich je tolik, kolik je trakčních elektromotorů (neplatí v případě, že motory jsou například v sériovém zapojení v podvozcích lokomotiv). Regulace probíhá spínáním odboček na primárním vinutí. Tím, jak dochází ke změně počtu závitů, se mění magnetický tok v jádru a též poměr závitů cívek na primárním a sekundárním vinutí. Tím dochází i ke změně napětí na sekundárních vinutích. A jelikož stejnosměrné elektromotory mají otáčky závislé na napětí, tak dochází ke změně otáček motorů a tím ke změně rychlosti kolejového vozidla. \n\n\n"}
{"id": "1513270", "url": "https://cs.wikipedia.org/wiki?curid=1513270", "title": "Větrný mlýn (Zbyslavice)", "text": "Větrný mlýn (Zbyslavice)\n\nVětrný mlýn holandského typu se nachází v obci Zbyslavice, okres Ostrava-město. Větrný mlýn stojí v nadmořské výšce 343 m jihovýchodně od obce.\n\nMlýn byl postaven Johannem Beierem a Carlem Ulrichem v roce 1869 na místě bývalého dřevěného mlýna. Kamenný mlýn vlastnila Ulrichova rodina až do roku 1937. V době druhé světové války tam bylo německé kulometné hnízdo. Po válce byl mlýn znárodněn. V roce 1950 byla požadována jeho demolice, ale i přes souhlas památkové péče k jeho zboření nedošlo. V roce 1971 zříceninu koupil nový majitel a mlýn upravil na letní byt. Od roku 2001 je mlýn ve znaku obce Zbyslavice.\n\nVětrný mlýn je třípodlažní válcová zděná stavba na kruhovém půdorysu, zakončená kuželovou střechou s vikýřem, kterým je vyvedena hřídel větrného kola. Střecha je krytá plechem, krov dřevěný. Mlýn má vnitřní průměr 6,6 metrů. Jako stavební materiál byl použit lomový kámen, síla zdí je jeden metr. Ve zdi jsou v patrech dřevěná okna. Mlýn má přístavbu.\n\nUvnitř mlýna jsou dřevěné trámové a železobetonové stropy, schodiště je dřevěné. Mlecí zařízení bylo zničeno.\n\n"}
{"id": "1513272", "url": "https://cs.wikipedia.org/wiki?curid=1513272", "title": "Mpv", "text": "Mpv\n\nmpv je mediální přehrávač vycházející z přehrávačů MPlayer a mplayer2. Je napsaný převážně v C a jedná se o svobodný software, přičemž většina je uvolněna pod licencí GNU GPL a část pod GNU LGPL.\n\nMpv je multiplatformní software odladěný pro běh na operačních systémech Linux, Microsoft Windows, BSD a macOS i na různých architekturách, mj. x86 a x86-64, ARM, PowerPC a MIPS.\n\nNa výstupu je kromě staršího standardu OpenGL podporován od verze 0.28 vydané v prosinci 2017 i novější Vulkan.\n\n"}
{"id": "1513273", "url": "https://cs.wikipedia.org/wiki?curid=1513273", "title": "Panna Marie z Navštívení", "text": "Panna Marie z Navštívení\n\nPanna Marie z Navštívení (90. léta 15. stol.) – pod tímto označením uvedla sochu do literatury Ševčíková (1975) s ohledem na její nezvyklé natočení vpravo. Ve scéně \"Navštívení Panny Marie\" však bývá zdůrazněno Mariino těhotenství a proto lze předpokládat, že socha mohla být součástí i jiného výjevu, např. \"Modlitba Panny Marie před smrtí\" ve společnosti evangelistů. Pro chybějící ruce nelze vyloučit, že se jedná o některou světici. Je součástí sbírky chebské gotiky Galerie výtvarného umění v Chebu.\nPlně plastická dřevěná socha 54,5 × 17,5 × 13,5 cm, se zbytky původní polychromie a křídového podkladu, inv. č. P 20. Chybí obě ruce a špička nohy. Restaurovali R. Salmonová (1973) a J. Živný (1986, 1994). \n\nDílo chebského řezbáře, který pracoval podle grafické předlohy Monogramisty E.S. nebo se znalostí lokální řezbářské tvorby, která má původ ve švábské plastice. Nízký blok figury, který člení pravá ruka a vystupující koleno volné nohy, je zpracován sumárně. Svrchní plášť je podkasaný pod pravým loktem, kde je otočen na rub a vytváří mísovitý záhyb, rozdělený vertikálně. Otevření pláště na pravém boku a styl záhybů řadí pravděpodobný vznik sochy na konec 15. století. Oválná tvář s kulatým čelem, špičatým nosem a úzkou bradou má analogie v chebsko-plzeňském řezbářství (\"oboustranná Assumpta z františkánského kláštera v Chebu\", \"Assumpta ze Západočeského muzea\"), inspirovaném franckým sochařstvím poslední třetiny 15. století (\"Madona z Trifflingen\"). Ševčíková sochu zařadila k okruhu Doupovské madony (\"Madona z Kynšperka\").\n\n"}
{"id": "1513274", "url": "https://cs.wikipedia.org/wiki?curid=1513274", "title": "Tomáš Skořepa", "text": "Tomáš Skořepa\n\nTomáš Skořepa (24. června 1960) je významný český restaurátor a malíř. Je držitelem povolení k restaurování kulturních památek MK ČR čj. 15067/91 ze dne 29.01.1991 pro obor Restaurování uměleckořemeslných malířských děl a čj. 10908/96 ze dne 11.12.1996 pro obor Restaurování figurálních nástěnných maleb. Jeho otec Tomáš Skořepa se zabýval designem (Asociace designerů). Tomáš Skořepa žije v Praze.\n\nAbsolvoval Střední odbornou školu výtvarnou. V letech 1981 - 1991 působil ve Státních restaurátorských ateliérech. Zde pracoval pod vedením významných českých restaurátorů a výtvarných pedagogů ak.mal.Jana Mikuláše Hály a docenta Jiřího Josefíka. S Josefíkem, kterého považuje za svého učitele, spolupracoval i po odchodu z Ateliérů na restaurování v Chotěšově, Slavonicích a Prachaticích i v Josefíkově ateliéru. Od roku 1991 se věnuje restaurování kulturních památek samostatně. Zaměřuje se zejména na nástěnné malby. Věnuje se též volné tvorbě. \n\nPatří mezi významné české restaurátory fresek a sgrafit.\nTomáš Skořepa se podílí od roku 1981 na restaurování sgrafit a fresek v Městské památkové rezervaci Prachatice. Je členem skupiny restaurátorů tvořících dlouhodobě v Prachaticích. Z této jeho tvorby vznikla řada restaurátorských záměrů a zpráv o významných prachatických kulturních památkách.\n\nKřišťanova čp. 36\n\nDolní brána\nHorní čp. 50\n\nDlouhá čp. 95\nVelké náměstí 48\nStará radnice (Prachatice)\nRumpálův dům\nNeumannova čp. 148\nMěšťanský dům Rožmberský\nPoštovní čp. 119\nNová radnice (Prachatice)\n\nNárodní dům\nInternát Sova\nKostel sv. Jakuba Většího\nSitrův dům\n\nKostel svaté Anny (Libínské Sedlo)\nVyšebrodský klášter\n\nChrám svaté kněžny Olgy\nzrcadla\nBazilika Nanebevzetí Panny Marie a svatého Cyrila a Metoděje \nTomáš Skořepa tvoří i vlastní malby a uměleckořemeslná díla.\n\nTvorba Tomáše Skořepy je prezentována na odborných výstavách v oboru památkové péče.\n\nTomáš Skořepa je citován v Bibliografii dějin Českých zemí Akademie věd České republiky.Restaurátorské průzkumy a zprávy publikuje v odborných periodikách:\nTvorba Tomáše Skořepy se zaměřuje výrazně na památky v Prachaticích. \n\n\n\nZa práci na restaurování vstupní brány vyšebrodského kláštera byl Tomáš Skořepa oceněn cenou Národní památkový ústav Patrimonium pro futuro.\nSkořepova tvorba je citována ve významných prezentacích péče o kulturní památky a restaurování nástěnných maleb.\n\nTvorba Tomáše Skořepy je citována v odborných studiícha kvalifikačních pracích na vysokých školách.\n\n\n\n"}
{"id": "1513275", "url": "https://cs.wikipedia.org/wiki?curid=1513275", "title": "Palouse", "text": "Palouse\n\nPalouse je region ve Spojených státech amerických ležící na rozhraní Washingtonu, Oregonu a Idaha. Protéká jím stejnojmenná řeka, která je přítokem řeky Snake. Významnými městy jsou Spokane, Walla Walla a Moscow. Název oblasti je odvozován od domorodého kmene Palusů.\n\nKrajina v Palouse je proslulá fotogeničností. Tvoří ji množství izolovaných kopců vymodelovaných ve spraši za pleistocénního zalednění. Původně se zde nacházela prérie porostlá travou \"Pseudoroegneria spicata\" nebo smíšené lesy, ve dvacátém století byla většina území proměněna na ornou půdu. V Palouse bylo vyšlechtěno koňské plemeno appaloosa. \n\nPalouse patří mezi nejdůležitější zemědělské oblasti severozápadních USA. Pěstuje se zde především pšenice, čočka jedlá a réva vinná. \n\nV regionu se natáčely filmy \"Hračky\" nebo \"Kouřové signály\".\n\n"}
{"id": "1513283", "url": "https://cs.wikipedia.org/wiki?curid=1513283", "title": "John Moore (fotograf)", "text": "John Moore (fotograf)\n\nJohn Moore je americký fotožurnalista a korespondent se sídlem v New Yorku. Pracuje pro agenturu Getty Images. \n\nSvou kariéru žurnalistiky začal jako praktikant a sportovní fotograf v amerických novinách, jako jsou \"Idaho Stateman\", \"Pittsburgh Press\" nebo \"The Sacramento Bee\", zatímco studoval komunikaci na fakultě televizního filmu Texaské univerzity v Austinu. Poté co v roce 1990 získal titul, byl najat americkou tiskovou agenturou Associated Press, nejprve pro práci v Nikaragui, Indii, v Jižní Africe a podobně. Produkuje hlavně dokumentární fotografii.\n\nDebutoval jako válečný fotograf, když dokumentoval hladomor v Somálsku. Zastupoval jedinou zpravodajskou agenturu na scéně, když Spojené státy, v čele s Georgem Bushem (otcem), v prosinci 1992 zahájily Operaci Restore Hope. Pracoval 13 let pro Associated Press, než se přidal k agentuře Getty Images v roce 2005 a změnil způsob své práce. Už neměl podporu poskytovanou AP, a své vlastní mise si organizoval sám. Od roku 2010 pracuje ve Spojených státech na dopadech recese v amerických domácnostech a na otázkách přistěhovalectví, včetně propagace militarizace státní hranice. V roce 2018 pořídil fotografii Yanely Varely, dvouleté Honduranky, která se rychle stala symbolem odloučených dětí a antiimigračních politiky Donalda Trumpa, publikované na obálce magazínu \"Time\".\n\n\n\n"}
{"id": "1513286", "url": "https://cs.wikipedia.org/wiki?curid=1513286", "title": "Seznam koncertních turné AC/DC", "text": "Seznam koncertních turné AC/DC\n\nToto je seznam koncertních turné australské hardrockové skupiny AC/DC.\n"}
{"id": "1513287", "url": "https://cs.wikipedia.org/wiki?curid=1513287", "title": "Trifluoraceton", "text": "Trifluoraceton\n\nTrifluoraceton (systematickým názvem 1,1,1-trifluor-propan-2-on nebo 1,1,1-trifluor-dimethylketon) je organická sloučenina se vzorcem CFC(O)CH. Jedná se o bezbarvou kapalinu se zápachem připomínajícím chloroform.\n\nTrifluoraceton se připravuje dekarboxylací kyseliny trifluoracetyloctové:\n\nKyselina trifluoracetyloctová se získává kondenzací kyseliny octové s estery kyseliny trifluoroctové.\n\nTrifluoraceton byl zkoumán jako oxidační činidlo při Oppenauerově oxidaci, při které se oxidují hydroxylové skupiny sekundárních alkoholů za přítomnosti hydroxylových skupin primárních alkoholů.\n\nTrifluoraceton se také používá na přípravu 2-trifluoromethyl-7-azaindolů z 2,6-dihalogenpyridinů. Z nich se následně připravují enantiomerně čisté α-trifluormethylalaniny a diaminy Steckerovou reakcí následovanou hydrolýzou nebo redukcí nitrilu.\n\n"}
{"id": "1513288", "url": "https://cs.wikipedia.org/wiki?curid=1513288", "title": "Jozef Hraška (1938)", "text": "Jozef Hraška (1938)\n\nJozef Hraška (* 5. března 1938) je bývalý slovenský fotbalový útočník, trenér a činovník (funkcionář). Žije v šamorínské městské části Mliečno.\n\nDětství prožil v Mliečně, střední školu absolvoval v Bratislavě a po ukončení studia se stal vrcholovým sportovcem. Začátkem 70. let se vrátil do Mliečna, aktivně se zapojil do sportovního života obce jako fotbalista, trenér a dlouhá léta byl také předsedou tělovýchovné jednoty a členem vedení klubu. V březnu 2019 byl výborem městské části Mliečno navržen na udělení zvláštní ceny města Šamorín.\n\nV československé lize hrál za Tatran Prešov ve dvou utkáních, aniž by skóroval (27.03.1960–03.04.1960).\n\nPo skončení hráčské kariéry se stal trenérem. Dlouhá léta byl také předsedou TJ Mliečno a členem vedení klubu.\n\n"}
{"id": "1513290", "url": "https://cs.wikipedia.org/wiki?curid=1513290", "title": "Hraško", "text": "Hraško\n\nPříjmení Hraško, přechýleně Hrašková, nosí více osobností:\n\n\n\n"}
{"id": "1513291", "url": "https://cs.wikipedia.org/wiki?curid=1513291", "title": "Hraška", "text": "Hraška\n\nPříjmení Hraška, přechýleně Hrašková, nosí více osobností:\n\n\n"}
{"id": "1513293", "url": "https://cs.wikipedia.org/wiki?curid=1513293", "title": "Egan Bernal", "text": "Egan Bernal\n\nEgan Bernal (* 13. ledna 1997) je kolumbijský profesionální cyklista. Vítěz cyklistického etapového závodu Tour de France v roce 2019, první vítěz tohoto závodu, který pochází z Kolumbie.\n\nV začátcích kariéry se věnoval nejdříve jízdě na horských kolech (v letech 2014 a 2015 získal stříbrnou, resp. bronzovou medaili na juniorském mistrovství světa), silniční cyklistice pak od roku 2015. V říjnu tohoto roku podepsal čtyřletou smlouvu v italském týmu Androni Giocatoli a přestěhoval se do Itálie. V roce 2017 zvítězil v Tour de l'Avenir, závodu jezdců do 23 let a následně se stal členem týmu SKY (současný Team INEOS). Na jaře 2019 zvítězil v etapovém závodě Paříž-Nice. Jeho dosavadním největším úspěchem je vítězství v Tour de France 2019.\n\n"}
{"id": "1513297", "url": "https://cs.wikipedia.org/wiki?curid=1513297", "title": "Ferenc Toldy", "text": "Ferenc Toldy\n\nFerenc Toldy (10. srpna 1805, Budín, nyní Budapešť – 12. října 1875, Budapešť) byl maďarský literární historik a kritik nazývaný otcem maďarské literární historie. Společně s Mihálym Vörösmartym a Jószefem Bajzou patřil k nejvýznamnějším propagátorům romantických tendencí v maďarské literatuře.\nNarodil se jako Franz Karl Joseph Schedel. Jeho rodiče byli sice Rakušané, ale Franz (Ferenc) získal vzdělání v maďarštině a roku 1847 přijal jméno Toldy, které používal jako pseudonym v začátcích své literární dráhy.\n\nRoku 1822 ukončil studium filosofie a roku 1827 medicíny na univerzitě v Pešti. Pracoval sice zpočátku jako lékař, ale brzy se začal zabývat především literaturou, o kterou se intenzivně zajímal již při studiích. Roku 1822 přeložil do maďarštiny Isokratovu řeč \"Paraenesis ad Demonicum\". Stal se blízkým přítelem spisovatele Jószefa Bajzy. Ferenc Kazinczy mu zprostředkoval kontakt s Károlym Kisfaludym, s jehož almanachem \"Aurora\" spolupracoval. \n\nPo ukončení studií cestoval po Evropě, navštívil Berlín, Londýn, Paříž i Prahu a udržoval písemné styky s Václavem Hankou. Po návratu do vlasti roku 1830 se stal členem Uherské akademie věd a roku 1835 jejím sekretářem. Roku 1836 se stal zakládajícím členem \"Kisfaludyho společnosti\" (\"Kisfaludy Társaság\"), což byla literární společnost v Pešti pojmenovaná po Károlym Kisfaludym, která patřila k nejvýznamnějším literárním institucím v Uhrách. Společně s Bajzou a Vörösmartym redigoval do roku 1843 časopis \"Athenaeum\". Přestože jeho hlavním zájmem byla literatura, vyučoval v letech 1833–1844 dietetiku na pešťské univerzitě. Roku 1843 byl jmenován ředitelem Univerzitní knihovny a v roce 1861 se stal profesorem maďarského jazyka a literatury na pešťské univerzitě. Od roku 1873 byl prezidentem Kisfaludyho společnosti.\n\nByl třikrát ženat a se svými manželkami měl sedm dětí. Jeho syn István Toldy (1844–1879) byl rovněž spisovatelem a další syn László Toldy (1846–1919) byl historikem a filosofem.\n\nToldy je zakladatelem maďarské vědecké literární historie a významným organizátorem maďarského literárního života. Literární historii chápal jako součást všeobecných kulturních dějin a zdůrazňoval historický základ literárního dění. Vycházel z romantické estetiky německého spisovatele Jeana Paula a svou propagací romantismu překročil hranice osvícenství. Správně zdůraznoval subjektivitu romantických děl, oceňoval velkou roli, kterou v nich hraje fantazie, a uctíval tvůrčí volnost génia.\n\n\n"}
{"id": "1513300", "url": "https://cs.wikipedia.org/wiki?curid=1513300", "title": "Rufus Tiger Taylor", "text": "Rufus Tiger Taylor\n\nRufus Tiger Taylor (* 8. března 1991 Londýn, Spojené království) je britský muzikant známý z rockových skupin The Darkness a Queen + Adam Lambert, kde byl hráčem na přídavné bicí. Je synem britského hudebníka Rogera Taylora, který taktéž byl a je v skupině Queen + Adam Lambert.\n\nRufus Tiger se narodil v Londýně 8. března 1991 bubeníkovi Queen Rogerovi Taylorovi a jeho dlouholeté přítelkyni Deborah Leng, podle jeho otce Rogera vybral jeho prostřední jméno Tiger zpěvák Queen Freddie Mercury. Rufuse Tigera prý od mala na něj jeho otec Roger naléhal, ať hraje na bicí, aby šel po jeho stopách, v 16 letech opustil školu ve prospěch kurzu s jezdcem Formule 1 Damona Hilla.\n\nPoprvé ho lidé mohli vidět v roce 2008 v pořadu Royal variety performance vysílané britskou televizí BBC, kde hrál na bicí pro Kerry Ellis s otcem Rogerem Taylorem a kytaristou Brianem Mayem, v publiku je sledoval Charles, princ z Walesu s jeho chotí Camillou, vévodkyni z Cornwallu.\n\nV roce 2011 se po boku svého otce připojil k Queen + Adam Lambert, kde hrál na přídavné bicí. V květnu 2015 se po odchodu Emily Dolan Davies připojil k anglické kapele the Darkness, kde hraje na bicí.\n"}
{"id": "1513302", "url": "https://cs.wikipedia.org/wiki?curid=1513302", "title": "Thomas Doherty", "text": "Thomas Doherty\n\nThomas Doherty (* 21. dubna 1995) je skotský herec, známý hlavně díky roli v serialu \"The Lodge\" (Sean Matthews) a roli Harryho Hooka ve filmu \"Následníci 2\" a \"Následníci 3\". Doherty se narodil v Edinburghu. Má staršího bratra a mladší sestru.\n\nOd prosince roku 2017 chodí s herečkou Dove Cameron. \n"}
{"id": "1513306", "url": "https://cs.wikipedia.org/wiki?curid=1513306", "title": "Postkeynesiánství", "text": "Postkeynesiánství\n\nPostkeynesiánství je politicko-ekonomická škola vycházející z myšlenek Johna Maynarda Keynese, Michała Kaleckiho, Joan Robinsonové, Pierro Sraffy, Nicholase Kaldora, Paula Davidsona, Hymana Minskeho a mnoha dalších. Postkeynesiánství patří k hlavním tradicím v rámci heterodoxní (politické) ekonomie společně se „starým“ institucionalismem (Thorsten Veblen, John Kenneth Galbraith, Kenneth Boulding, Geoffrey Hodgson) a netotalitním marxismem (Baran, Sweezy, apod). Podle lorda Roberta Skidelskiho, biografa J. M. Keynese, patří v současné ekonomické teorii postkeynesovci ke skutečným a nejvíce autentickým následovníkům Keynese (na rozdíl od „pseudokeynesovců“, jako jsou Paul Samuelson anebo Gregory Mankiw). Podle Sheily Dowové je pro každou ekonomickou doktrínu vždy typická specifická metodologie a filosofie vědy (ontologické, epistemologické a normativní předpoklady s politickými následky na rozdělení moci ve společnosti). Pro postkeynesiánství je typický důraz na realistické pozorování a odpor k matematickému formalismu a pozitivismu tržních fundamentalistů. Vyjdeme li ze závěrů Anthonyho Thirwalla, můžeme PKM charakterizovat těmito body:\n\n\nV podstatě existují tři, částečně se překrývající metodologické přístupy\n\n\nPřístupy můžeme charakterizovat dle tabulky Jiřího Šteklače, Marca Lavoie a Milana Sojky:\n\n\nJesper Jespersen (2009) používá Popperovu tří světovou ontologii ve své kritické realistické metodologii pro PKM, která je ovlivňována Tony Lawsonem a která je také více či méně adoptována jinými post keynesiánci, jako jsou Philip Arestis, Victoria Chick a Sheila Dow (Jespersen 2009: 57).\n\nRozdíl mezi rizikem a nejistotou je v post keynesiánské ekonomice zásadní, jako tomu bylo v ekonomickém myšlení Johna Maynarda Keynese. Zatímco riziko lze kvantifikovat, nejistotu jednoduše nelze kvantifikovat. Riziko je něco, kde lze měřitelnou pravděpodobnost dát výsledkům, např. Pravděpodobnost, že hodí 3, když hodí kostkou, je 1 ku 6. Naproti tomu čelíme základní nejistotě ohledně mnoha dalších událostí a nelze přiřadit žádné měřitelné pravděpodobnosti (např. Jaká bude úroková sazba za 10 let).\n\nPodle Pasinettiho jsou jádrem „keynesovské revoluce“ tyto principy: \n\n\nZ těchto principů lze odvozovat hospodářskou, sociální a veřejnou politiku, jejíž závěry vycházejí z těchto premis:\n\n\nPeníze jsou středem všech moderních kapitalistických ekonomik. Porozumění jeho povaze a původu je proto velmi důležité. Srdcem post keynesiánské měnové teorie je myšlenka endogenních peněz. To je v rozporu s tradiční teorií exogenní peněžní zásoby: s myšlenkou, že centrální banka má přímou kontrolu nad peněžní zásobou a jejím růstem. Druhá teorie je nesprávná a níže uvádíme hlavní body endogenních peněz.\n\nEndogenní teorie peněz lze vysledovat až do bankovní školy 19. století (Wray 1998: 32–33) a ke Knutovi Wicksellovi a Schumpeterovi (Howells 2006: 53). Myšlenky endogenních peněz podpořili také teoretici kontinentálního evropského měnového okruhu. Keynes v obecné teorii zaměstnanosti, úroků a peněz (1936) považoval peněžní zásobu za exogenní, ale v pojednání o penězích (1930) a v článku „Alternativní teorie úrokové míry“ (Keynes 1937) měl tento koncept uznal (Arestis 1992: 180). Ve druhé práci Keynes zdůraznil finanční motiv jako základ endogenních peněz (Keynes 1937). King (2002: 161) tvrdí, že Richard Kahn a Joan Robinson jako první vyvinuli post keynesiánskou teorii endogenních peněz, i když poněkud omezeným a neúplným způsobem. Nicholas Kaldor pokračoval ve vývoji teorie ve svých polemikách proti monetarismu (Král 2002: 166–167), a zejména v jeho nyní klasické knize The Scourge of Monetarism (Oxford and New York, 1982). Tvrdá debata s monetaristy ve skutečnosti inspirovala PKM k objasnění a formulaci přísnější endogenní teorie peněz (King 2002: 172). Výsledkem byla lepší teorie, ale také debata mezi tzv. „Horizontalisty“ a „vertikalisty“.\n\nEkonomové jsou rozděleni do dvou skupin na roli peněz v ekonomickém životě takto:\n\n\nPříčina růstu úvěrových peněz může souviset s různými motivy držení peněz, pokud jsou tyto peníze získány z bankovního úvěru:\n\n\nProtože selhání dlužníků i negativní dopady spekulací jsou dva hlavní prvky destabilizující tržní ekonomiky, vyplývá z toho, že regulace kvality úvěrů a omezení toku úvěrů spekulantům jsou dva hlavní cíle každé úspěšné finanční regulace.\n\nBasil Moore kniha \"Horizontalists and Verticalists: The Macroeconomics of Credit Money\" (Cambridge and New York, 1988) byl důležitým výrokem „horizontalistického“ pohledu, který tvrdí, že banky pasivně dodávají množství požadovaného úvěru a centrální banka vyhovuje bankám “ poptávka po penězích s vysokým výkonem. Oponenti tohoto názoru byli nazváni „strukturalisté“ a tvrdili, že centrální banky nejsou tak pasivní, jak tvrdí „horizontalisté“, a že je třeba klást větší důraz na finanční inovace a preferenci likvidity. Výsledná debata, která se objevila, se zaměřila na otázku, zda je křivka peněžní zásoby vodorovná nebo stoupající (Keen 2011: 359). Nebudu se zabývat podrobnostmi tohoto problému, ale všimnu si toho, jak Steve Keen dospěl k závěru, že debata skutečně probíhá. Shrňme způsoby, jak lze peníze vytvořit:\n\n\nRozhodujícím bodem je však to, že základním podnětem, hnací silou a příčinou tvorby většiny peněz je poptávka soukromého sektoru. Široká peněžní zásoba jakéhokoli kapitalistického státu je zásadně dána poptávkou klientů bank po úvěrech nebo vkladech na požádání. Někteří by řekli, že i peněžní základna je do značné míry také endogenní, vzhledem k tomu, že centrální banka musí vyhovět poptávce bank po penězích s vysokým výkonem, aby se zabránilo finanční krizi a bankovní panice. Vlády však mohou a mají vliv na měnové a úvěrové systémy ekonomiky. Centrální banky kontrolují úrokovou sazbu, což je především cena úvěrových peněz. Od 30. let do 80. let mělo mnoho zemí politiku finanční regulace, která zahrnovala mnoho z následujících:\n\n\nExistují v moderní post keynesiánské ekonomice dvě tradice týkající se role a účinku úrokových sazeb:\n\n(1) aktivističtí PKM (Basil Moore [1988], Giuseppe Fontana, Thomas Palley), který namísto inflačního cíle obhajuje aktivistickou měnovou politiku jako užitečný nástroj pro cílení výstupu, investic nebo využití kapacity;\n\n(2) druhou skupinu Rochon nazývá „parkovací“ PKM, který tvrdí, že fiskální politika je hlavním nástrojem k cílování produkce, zaměstnanosti a investic, zatímco měnová politika přichází s rušivými vedlejšími účinky na skutečné proměnné. Vztah mezi úrokovými sazbami a produkcí je složitý a nelineární: mechanismus peněžního přenosu mezi úrokovými sazbami a reálnými ekonomickými proměnnými je nespolehlivý a komplikovaný. Úroková sazba by měla být zaparkována na dané úrovni a měla by být použita fiskální politika. V rámci „parkování“ jsou tři další členění:\n\n\nRealismus je důležitější než matematický formalismus. Tři nezbytné body pro pochopení PKM mikroekonomie:\n\n\nSpotřebitelské preference jsou endogenní, ale jednotlivci „požívají jistého uvážení“ a marketing není zcela manipulován (King, str. 56). Přesněji řečeno, i když si spotřebitelé mohou svobodně vybrat mezi firmami a produkty – „požívají jistého uvážení“ – jejich vkus a preference závisí na rozhodování spotřebitelů jiných. Spotřebitelé mají navíc lexikografické preference, což znamená, že existuje hierarchie potřeb, přičemž základní potřeby jsou nejprve uspokojeny a účinky příjmu jsou silnější než substituční účinky (Platí totiž Maslowova pyramida potřeb). Volba spotřebitelů je založena na zvycích a pravidlech, a tedy „uspokojující“ namísto „optimalizace“. \n\n\nKing vidí čtyři základní pohledy mezi PKM na mikroekonomii.\n\n\nNíže uvedený graf ukazuje nákladové křivky typické firmy ve skutečném světě, jak je chápáno v post keynesiánské teorii firmy. Taková firma je rovněž společností při stanovení cen. Máme mezní náklady firmy (MC), průměrné variabilní náklady (AVC), celkové průměrné jednotkové náklady (UC), bod plné kapacity (FC) a bod teoretické plné kapacity (FCth).<syntaxhighlight>\nhttps://4.bp.blogspot.com/-sT0ikEJ6744/UpdYoWf9CaI/AAAAAAAAAME/vWboIv-HwDg/s1600/costcurve.jpg\n</syntaxhighlight>Předpokládá se, že průměrné variabilní náklady jsou přiměřenou náhradou mezních nákladů (předpoklad široce zastávaný, například v pravidlu predace Areeda-Turnera [Areeda a Turner 1975]). Dále se předpokládá, že mezní náklady jsou konstantní (což dokládá nález Blinder et al. 1998: 103, že 88% podniků uvedlo, že mezní náklady jsou konstantní nebo klesají). Mezi plnou kapacitou (FC) a teoretickou plnou kapacitou (FCth) se mezní náklady a průměrné variabilní náklady zvýší kvůli platbám za přesčasy, nákladům na zvýšenou údržbu strojů a možným zvýšeným nákladům na výměnu strojů, jejichž provozní životnost se sníží (Lavoie 1992: 120, 125–126).\n\nFirmy však obecně neprodukují nad rámec plné kapacity, takže rostoucí křivky nákladů napravo od bodu FC jsou většinou pro skutečné firmy irelevantní (Lavoie 1992: 121). Empirické studie potvrdily, že křivky nákladů ve tvaru U neoklasické analýzy jsou pro mnohé firmy ze skutečného světa irelevantní, protože firmy upřednostňují výrobu před bodem FC. Realistické křivky celkových průměrných dlouhodobých nákladů pro tyto firmy jsou tedy ve tvaru L a průměrné variabilní (nebo přímé nebo prvotní) křivky nákladů jsou konstantní (Lavoie 1992: 122, citace Johnston 1960; Walters 1963; Lee 1986). Také se zjistilo, že mezní náklady jsou obecně konstantní až do plné kapacity (Lavoie 1992: 122). Rezervy kapacity jsou v mnoha firmách normou a skutečná míra využití kapacity bude nižší než FC a obvykle v rozmezí 80–90% (Lavoie 1992: 122). Důvodem je to, že firmy mají k dispozici nadbytečnou kapacitu, aby se vypořádaly s neočekávaným nárůstem poptávky, a samotná plná kapacita by se mohla zvýšit v souladu s poptávkou (Lavoie 1992: 124, citace Kaldor 1986). Nadměrná kapacita je tak pro firmy způsob, jak snížit nejistotu související s fluktuacemi poptávky, a v tomto smyslu je pevná poptávka po nadměrné kapacitě analogická preventivní poptávce po penězích a jiných vysoce likvidních finančních aktivech (Lavoie 1992: 124–125). Efektivní využití nadbytečné kapacity může také odrazit ostatní firmy od vstupu na trh, a může tedy fungovat jako překážka vstupu (Lavoie 1992: 124).\n\nhttp://www.fuhlrott.eu/EcoModyn/PostKeynes/CanaleFigures1-4.gif<syntaxhighlight>\nhttps://www.concertedaction.com/wp-content/uploads/2012/01/Markup-Pricing.png\n</syntaxhighlight><syntaxhighlight>\nhttp://www.fuhlrott.eu/EcoModyn/PostKeynes/DalleryFigures1-4.gif\n</syntaxhighlight>\n\n\n\nPro ekonomii hlavního proudu je práce komoditou, která se neliší od ostatních, a proto by trhy práce měly být vysvětleny prostřednictvím obvyklých zákonů nabídky a poptávky. Hlavním aspektem post keynesiánského pohledu na trhy práce je to, že tyto trhy skutečně neexistují a pracovníci nejsou komodity. Bruce Kaufman (2004) identifikuje sedm principů, které definují \"trh práce\":\n\n\nPost keynesiánský pohled na trhy práce jsou v rozporu s názorem neoklasické ekonomie. Post keynesiánská ekonomie tvrdí, že trhy práce se nemusí nutně chovat dobře, že mzdová sazba není obyčejná „cena“ a že snižování mezd může mít na hospodářskou aktivitu zvrácené účinky v rozporu s neoklasickou teorií (Lavoie 1992: 217). Obecně řečeno, mzdy nejsou stanoveny s ohledem na marginální produkt práce, ale stanovení mezd je ovlivněno pojmem spravedlnosti, spravedlnosti a sociálních norem a tyto faktory mohou ovlivnit všechny atributy práce od skutečné / nominální mzdy po produktivitu, pracovní týden, bezpečnost práce, bezpečnost atd. (Lavoie 1992: 218). Na agregované úrovni neexistuje žádný nezbytný a konzistentní vztah mezi skutečnou mzdou a poptávkou po práci (Lavoie 1992: 217). Dokonce i neoklasický názor, že práce nutně přináší disutilitu, je nepravdivý: práce sama o sobě může být prospěšná a přinášet uspokojení (Lavoie 1992: 218). Lavoie (1992: 218) poukazuje na duální hypotézu na trhu práce, která spočívá v tom, že nejvyspělejší ekonomiky mají dva trhy práce:\n\n<syntaxhighlight>\nhttps://neilmtokar.files.wordpress.com/2013/12/kaleckian-model-1.png?w=487\n</syntaxhighlight>\n\nStručně řečeno, je to především agregátní poptávka, která řídí produkci a úroveň zaměstnanosti.\n\nDavidson (2000, s. 11–13), Keynes (1936, kap. 3) rozlišuje mezi autonomními (D2) a indukovanými (D1) složkami efektivní poptávky, což mu umožňuje odmítnout Sayův zákon. Indukované výdaje (D1), máme na mysli složky současné agregátní poptávky, které jsou závislé na současné ekonomické aktivitě (respektive na výši příjmů). Autonomní výdaje (D2) jsou nezávislé na výstupu. jedinou zbývající složkou agregátní poptávky – HDP z výdajové strany – je spotřeba a investice. investice je v zásadě autonomní proměnnou, která závisí na dlouhodobých očekáváních podnikatelů a na úrokových sazbách. Spotřeba je však částečně indukována. Keynesův princip efektivity mám poptávku.\n\nhttp://www.fuhlrott.eu/EcoModyn/PostKeynes/EffectiveDemand.gif\n\n\nJelikož neexistuje tržní mechanismus pro vytvoření přirozené úrokové sazby slučitelné s plnou zaměstnaností, lze bod efektivní poptávky posunout pouze změnami nezávislých prvků: bankovní politika, preference likvidity. Sayův zákon selhává, protože neexistuje žádný tržní mechanismus k určení optimální jedinečné přirozené úrokové míry. Agregovaná poptávka bude záviset na proměnných rozdělení příjmů. To znamená, že bude záviset na rozdělení mezi mzdami a zisky, a tedy na hodnotě získané skutečnou mzdou.\n\nhttp://www.fuhlrott.eu/EcoModyn/PostKeynes/KeynesUnemployment.gif\n\n\nExpanzivní poptávková politika, vyšší regulace trhu práce a vyšší růst reálných mezd mohou mít příznivé účinky na produktivitu, růst a zaměstnanost. Tyto pozitivní účinky by proto měly být zohledněny s ohledem na hospodářskou politiku. Například přísnější regulace trhu práce v učebnicovém modelu NAIRU (zejména za předpokladu exogenního růstu produktivity) způsobuje vyšší NAIRU. Jak ukazují autoři, nemusí tomu tak nutně být, pokud tato silnější regulace trhu práce vyvolá růst produktivity, a tedy „sníží inflační tlaky, což umožní vyšší růst reálných mezd i růst zaměstnanosti“. Rozsáhlá poptávková politika, přísnější regulace trhu práce a vyšší růst reálných mezd proto nutně nezpůsobují inflační tlak, ale mohou se stát soběstačnými díky třem mechanismům:\n\n\nJak tvrdí Arestis a Sawyer (2004), post keynesiánská fiskální politika je založena na jedné nebo druhé formě „funkčního financování“, kterou obhajuje Abba Lerner (1943). Zatímco funkční finance, na rozdíl od sound financování, získaly schválení jakýmkoli způsobem ze všech post Keynesiánů, funkční finance, jak je striktně popsán samotným Lernerem (1943), byly zvláště schváleny MMT školou (Nell and Forstater, 2003).\n\n\nUdržitelnost veřejného dluhu definujeme jako to, zda poměr dluhu k HDP konverguje buď k nule, nebo ke konstantní hodnotě. Standardní argument týkající se udržitelnosti veřejného dluhu je, že reálná míra růstu produkce by měla být větší než reálná úroková míra na dluh (Domar, 1944). V rámci PKM můžeme rozlišit pravděpodobně tři přístupy k otázce deficitního financování:\n\n\nV prvních dvou případech nezáleží na vyšší dluhu, protože země je vždy schopná platit své závazky. Ale existují problematické body. Stručně řečeno, MMT příběh je vhodný pouze pro suverénní měny, což ale proponenti MMT nepopírají:\n\n\nAvšak pro ty národy, zejména rozvojové (globální Jih) a závislé (třeba Česká republika), které čelí skutečným omezením schodku jejich běžného účtu, by bylo obtížné udržet plnou zaměstnanost prostřednictvím MMT, pokud by v důsledku prudkého dovozu následovala krize platební bilance. To vše zdůrazňuje potřebu reformy mezinárodního platebního systému. Je na čase poskytnout rozvojovým zemím podporu MMF a Světové banky (vhodně reformované), že potřebují infrastrukturu a průmyslový rozvoj, aby dosáhly určité míry vyvážení vývozu a vnitřního bohatství, aby MMT fungovaly. Kaldoriánský přístup je vhodný i pro ne suverénní národy, ale vyžadují dobré centrální bankéře, kteří odmítnou monetární konsensus nové keynesovské ekonomie a monetarismus (současnou politiku většiny centrální bank).\n\nPKM věří v absolutní komparativní výhodu (Adam Smith). Mezinárodní obchod není žádný druh výměny mezi pouze dvěma národy. Joan Robinsonova věřila, že globální ekonomický systém je ve skutečnosti oblast mezinárodního konfliktu na omezených globálních trzích, kterou nazvala „nový merkantilismus“:\n\n\nDůsledek, že nevyvážený obchod nebude následovat komparativní výhody, zdůrazňují pouze Post Keynesovci. PKM, kteří následují kaleckovskou tradici, zdůrazňují zpětné účinky mezinárodní konkurence na domácí marže, a tedy i na rozdělení příjmů mezi zisky a mzdy. Na mikroekonomické úrovni Post Keynesians tvrdí, že obchod obecně sleduje spíše absolutní než relativní komparativní výhody.\n\n\nmalý klub inovujících zemí (vedený Spojenými státy v poválečném období a nedávno se k němu připojilo Japonsko a další) musí neustále vymýšlet novější inovativní zboží (například superpočítače nebo biotechnologie), aby zůstal před konkurencí křivka (protože takové země mají obvykle vysoké mzdy, a proto nemohou konkurovat standardizovaným výrobcům)\n\nteorie „růstu s omezením platební bilance“ se zaměřuje na dlouhodobé důsledky, pokud obchodní nerovnováhu nelze udržet donekonečna a země jsou nakonec nuceny vyrovnat svůj obchod:\n\n\nDavidson (1994) a Wray (1999) argumentují ve prospěch režimu pevných směnných kurzů, založeného na jejich přesvědčení, že takový režim poskytuje větší stabilitu než pohyblivé sazby, a to proto, že dojde k méně spekulativní činnosti na měnových trzích, a protože poskytuje stabilita účetních jednotek, na nichž jsou uzavřeny smlouvy. Dalším argumentem proti pohyblivým směnným kurzům je to, že od ukončení dohody Bretton Woods došlo po celém světě k nekonečné řadě finančních krizí, ačkoli není jasné, zda byly způsobeny přítomností flexibilních směnných kurzů. nebo spíše přechodem k volnému pohybu kapitálu, finančnímu a finančnímu deregulaci. Konečně někteří autoři, jako je Moore (2004), tvrdí, že flexibilní režimy směnných kurzů zhoršují deflační předpojatost, kterou globální nerovnováhy propůjčují světové ekonomice, protože únik kapitálu je pravděpodobnější s pohyblivými směnnými kurzy, protože budoucí hodnoty jsou nejistější v takovém režimu. Někteří post Keynesiánové zastávají přesně opačný názor (flexibilní směnné kurzy), tento alternativní pohled zastával Smithin nejvíce důsledně (1994). Moore (1988) již dlouho tvrdí, že „skutečnou výhodou flexibilních směnných kurzů je to, že umožňují národním měnovým orgánům větší rozsah diskreční pravomoci při stanovování nominálních domácích úrokových sazeb, čímž zvyšují sílu a nezávislost domácí měnové politiky. '.\n\nVýhody a nevýhody režimu směnného kurzu jsou tedy silně závislé na okolnostech.\n\n\n\n\n\nThirlwallův zákon (pojmenovaný po Anthony Thirlwall) uvádí, že pokud je požadavek na dlouhodobou rovnováhu platební bilance na běžném účtu a reálný směnný kurz zůstává relativně konstantní, pak lze dlouhodobý růst země aproximovat poměrem růstu exportu do příjmové elasticity poptávky po dovozech (Thirlwall, 1979). Pokud se reálný směnný kurz značně liší, ale cenová elasticita poptávky po dovozech a vývozech je nízká, pak bude dlouhodobý růst ekonomiky určován růstem světových příjmů a poměrem příjmové elasticity poptávky po vývozu a dovozy, které jsou určeny strukturálními charakteristikami zemí. Jedním z důležitých příkladů je to, že pokud rozvojové země vyrábějí hlavně primární výrobky a výrobky nízké hodnoty s nízkou elasticitou poptávky, zatímco vyspělé země se specializují na výrobky vyrobené s vysokou elasticitou příjmu, rozvojové země porostou relativně pomaleji (Davidson, 1991). Thirlwallův model platební bilance s omezeným růstem – nebo Thirlwallův zákon – se často nazývá dynamický Harrodův multiplikační výsledek multiplikátoru po Roy Harrodově (1933) statickém multiplikátoru zahraničního obchodu, který je Y = X / m, kde Y je národní příjem; X je vývoz a m je mezní sklon k dovozu, který je odvozen za stejných předpokladů jako Thirlwallův zákon (O'Hara, 1999). Předpoklad rovnováhy platební bilance na běžném účtu lze zmírnit, aby se umožnily kapitálové toky (viz Thirlwall a Nureldin Hussein, 1982), ale pro přiměřené hodnoty udržitelných toků (např. 3% HDP), kapitálové toky dělají malý empirický rozdíl předpovědi růstu základního modelu.\n\nThirlwall zpracovává svou vlastní dynamickou analýzu a předkládá „Thirlwallův zákon“. Zákon mimo jiné uvádí, že tempo růstu země v souladu s rovnovážnou platební bilancí je nepřímo spojeno s jeho chutí k dovozu, což zase závisí na struktuře domácí produkce a struktuře dovozu. V empirických testech model funguje pozoruhodně dobře. Vezmeme-li v úvahu příliv kapitálu, financování schodků běžného účtu, předpovědi založené na modelu příliš nezlepší. Thirlwall dochází k závěru: „Růst vývozu, nikoliv kapitálové toky, je zdaleka nejdůležitější proměnnou řídící výkonnost růstu“.\n\nHlavní poselství je:\n\n\nDopady liberalizace obchodu po celém světě po druhé světové válce až do tzv. Washingtonského konsensu jako výrazu „ideologie volných trhů a volného obchodu“. Thirlwall silně zpochybňuje tradiční mantru, že volný obchod je všeobecně prospěšný. Neexistuje žádný přesvědčivý důkaz, že liberalizace obchodu spustila všechny země na vyšší úroveň hospodářského růstu. Liberalizace obchodu výrazně nesnížila světovou chudobu. Na rozdíl od předpovědí ortodoxní teorie však zhoršilo rozdělení příjmů mezi bohaté a chudé země a mezi kvalifikovanými a nekvalifikovanými výdělečnými silami uvnitř zemí.\n\nThirlwall uzavírá: ‘Liberalizace obchodu celkově nesplnila očekávané sliby. Mezi rétorikou liberalizace obchodu a realitou existuje rozdíl (str. 125). Ortodoxní teorie je obětí zejména tří myšlenek, na nichž je založena:\n\n\nKlíčovým bodem je, že vytvoření odvětví, která dala rostoucí návratnost měřítku (obecně zpracovatelský průmysl) - spíše než konečný „snižující návratnost měřítka“ - to je to, co označuje úspěšný ekonomický rozvoj. Jakmile se nová výrobní odvětví stanou mezinárodně konkurenceschopnými, je možné snížit nebo odstranit sazby. Upozorňujeme také, že tato politika je dokonale slučitelná se skutečností, že jiné typy sazeb (ochrana neefektivních žadatelů o nájemné) nebo špatně zaměřené sazby mohou být škodlivé pro hospodářský rozvoj. K průmyslovému vzletu jsou samozřejmě zapotřebí další důležité faktory, jako například:\n\n\nPKM tvrdí, že obecná teorie rovnováhy je bezcenná. Z toho vyplývá, že všechny modely všeobecné rovnováhy používané k podpoře teorie volného obchodu nelze brát vážně. Protekcionismus může fungovat a být prospěšný.\n\n\nPKM patří k velkým kritikům uspořádání evropského hospodářství. V knize \"Eurozone Dystopia: Groupthink and Denial on Grand Scale\", Bill Mitchell (jeden ze „zakladatelů“ moderní měnové teorie - MMT) uvádí historii eura a tvrdí, že jeho základním problémem je tzv. Groupthink. Duševní rigidita, která se vytvořila kolem eura, je podobná těm, které obklopovaly zlatý standard, a představuje největší riziko pro společnou měnu. Existuje velké množství analýz, které „odborníci“ vysvětlují, jak komplikovaná je situace v eurozóně. Tvůrci politik eurozóny téměř vždy sledují politiky, které nemají šanci splnit své domnělé cíle. Bill Mitchell argumentuje, že tato marnost pochází ze skupinových setkání mezi evropskými elitami, napříč politickým spektrem.\n\nProfesor Mitchell nastiňuje dva možné způsoby, jak může eurozóna správně fungovat. (Poznamenává také, že fiskální federalismus by tuto práci zvládl, ale je politicky neprůchodný):\n\n\n\nzjevné měnové financování je v rozporu se zásadami „monetaristické“ ideologie uspořádání evropské ekonomiky.\n\nVe finančních, neoliberálních ekonomikách (USA, Evropská Unie) růst nebyl nikde poháněn podnikovými investicemi. Spíše se objevily dva různé modely růstu. Anglo-saské země vytvořily model růstu založeného na dluhu, který byl způsoben zvyšováním zadlužení domácností, silnou spotřební poptávkou a v některých případech i rozmachem investic do bydlení. Ostatní země, jmenovitě Německo, Čína a Japonsko, přijaly exportní model růstu, kde domácí poptávka je slabá a růst závisí na přebytcích vývozu. Německo sledovalo tuto strategii obzvláště agresivně, přičemž průměrné reálné mzdy stagnovaly v desetiletí před krizí a nejostřejším nárůstem mezd mezi vyspělými ekonomikami. Periferní evropské země se také řídily modelem růstu založeným na dluhu. To bylo do značné míry možné díky evropské finanční integraci. Cílem politiky ES (konkrétně Akčního plánu pro finanční služby) bylo vytvoření jednotného finančního trhu pro Evropu. Teoreticky to znamená jednotné úrokové sazby v celé Evropě a v praxi to znamenalo obrovské toky kapitálu z Německa, Francie a Velké Británie do periferních evropských zemí. Toto krátce podpořilo výrobní investice (v případě Španělska a Irska), ale brzy se změnilo v majetkový boom. Rychle rostoucí ekonomiky jihoevropských ekonomik vedly schodky běžného účtu, které umožňovaly německé exportní přebytky. Tyto přebytky byly recyklovány jako toky soukromých úvěrů zpět do jihoevropských zemí, kde financovaly majetkové bubliny a zvyšující se dluh domácností. Ve skutečnosti se situace lišila podle zemí, ale masivní nárůst dluhu soukromých domácností (v zemích jižní Evropy) je charakteristickým znakem růstu. Veřejný dluh s výjimkou Řecka klesal.\n\n\nV měnové devizové ekonomice je téměř všechno zboží a služby, které jsou vyměňovány na základě peněžních transakcí, výsledkem určité formy práce. Ano, investiční zboží se obvykle vyžaduje, ale toto investiční zboží bylo výsledkem pracovních vstupů. Pro ty z nás, kteří se obávají o spotřebu zdrojů, jsou důležité komoditní vstupy, ale tyto komodity se magicky neobjevují - k jejich extrakci je nutná lidská práce. Zboží a služby jsou výsledkem lidské činnosti. V kapitalistické společnosti je hlavní část produkce placená práce. Přestože existují osoby samostatně výdělečně činné a dělnické firmy, stále jsou menšinou. Definující charakteristikou pracovníků je to, že jim je vyplácena mzda, která je normálně stanovena nominálně (ačkoli zaměstnanci na vrcholu hierarchie snižují spoustu zisků prostřednictvím bonusových programů).\n\nZnamená to, že neexistují žádné automatické síly, které by vedly k úrovni agregátní poptávky odpovídající stálé inflaci. Inflační tlaky vyplývají z konfliktu o podíly na výnosech a z nákladových prvků, přičemž cena surovin, zejména ropy, je nejdůležitější. Na inflační proces se projevují faktory na straně nabídky, které vyplývají z úrovně produkční kapacity (ve vztahu k agregované poptávce). Na omezení nabídky se nahlíží spíše jako na omezení kapacit, než na fungování trhu práce.\n\nPost Keynesiánci odmítají kvantitativní přístup poptávkové inflace ve prospěch teorie, kde je inflace poháněna náklady (práce, energie, suroviny atd.). Analýza se zaměřuje na dynamiku nákladů práce, kterou lze vysvětlit různými konflikty distribuce:\n\n\nPodle post-keysovského přístupu jsou determinanty inflace do značné míry exogenní a jsou spojeny s historickými, institucionálními a kulturními charakteristikami. Cíl pracovníků (ωw) tedy do značné míry závisí na kritériích spravedlnosti, které hájí, a na informacích, které dostávají o příjmu vnímaném touto nebo touto sociálně-profesní kategorií. Objevují se další faktory, zejména v otevřené ekonomice, kde tlak, který pracovníci vyvíjejí na mzdy, může být posílen nárůstem dovozu po reálném oslabení místní měny (zvýšení reálného směnného kurzu). Z podnikového hlediska závisí cíl ωf na různých omezeních, zejména na potřebě dosáhnout kompromisu mezi cílem růstu manažerů a cílem zisku akcionářů. Tento konflikt mezi manažery a akcionáři se může navíc obrátit proti zaměstnancům, když bývalí padnou, aby reagovali na zvyšující se chuť těch druhých. Na druhé straně klesá klesající se stupněm koncentrace společností. Totéž platí, pokud reálný směnný kurz stoupá, když se podnikatelé snaží zachovat své marže i vzhledem k rostoucím nákladům na energii nebo surovinám dováženým ze zahraničí. Příčiny inflace můžeme charakterizovat do těchto bodů:\n\n\nPokud distribuční konflikt umožňuje vysvětlit inflaci, umožňuje také definovat rovnovážnou skutečnou mzdu endogenně ω * (s ωf <ω * <ωw).\n\n\nHospodářská situace může samozřejmě zpětně působit na míru inflace. Podle obvyklého čtení Keynesiánů z Phillipsovy křivky je však tento účinek pouze nepřímý: zhoršení hospodářské situace a vzestup nezaměstnanosti mohou podnítit dělníky ke snížení jejich cíle skutečné mzdy (ww endogenní), což vede k nižší inflaci. Zde jsou zvýrazněny dva body. Na jedné straně je Phillipsova křivka částečně horizontální, pokud se domníváme, že si pracovníci zachovávají stejný cíl, dokud zůstává míra nezaměstnanosti v určitém rozmezí. Křivka neobnoví své obvyklé tempo, dokud nebude mimo toto rozmezí: míra nezaměstnanosti musí dosáhnout nízké úrovně, aby se cíl zvýšil; naopak míra nezaměstnanosti musí dosáhnout vysoké úrovně, aby klesl cíl w. V druhém případě se může dokonce stát, že ωw bude nižší než ωf, což generuje deflaci.\n\n„Základní“ principy inflačního procesu zakotvené v historicky specifickém institucionálním rámci, který ovlivňuje proces agregovaného stanovování mezd a cen. V současném kontextu lze naše základy omezit na následující tvrzení:\n\n\nUzavřená ekonomie:\n\nformula_1\n\nkde:\n\n\nNapříklad, pokud je κ 1,1, pak je výstup z prodejní ceny o 10 % vyšší než mzdové náklady na jeho výrobu.\n\nOtevřená ekonomie:\n\nformula_2\n\n\n\nHyperinflace:\n\nStagflace:\n\nSvoboda. Všichni lidé mají základní lidská práva a svobody. Každý má práva na své vlastní tělo, což vylučuje násilí, mučení a trest smrti. Výkon svobody a volby vyžaduje uspokojení základních tělesných, kognitivních a relačních potřeb, včetně jídla, přístřeší, vzdělání a sociální interakce. Máme práva na svobodu projevu, shromažďování a uctívání a práva na vlastnictví majetku.\n\nRovnost. Zákon by neměl diskriminovat: každý by měl být podle zákona rovný. Přístup k právu musí být univerzální a vyžaduje poskytování právní pomoci chudým. Rozdělení příjmů a bohatství by nemělo být tak extrémní, aby podkopávalo sociální soudržnost a solidaritu. Extrémní nerovnosti v příjmech nebo bohatství musí být zmírněny pečlivými a vhodnými daněmi a granty. Musí se měřit, aby snížili nerovnost a zároveň podporovali vytváření bohatství a vlastnictví majetku.\n\nDemokracie. Konečnou legitimitou vlády není ani náboženství, tradice ani privilegium, ale vůle lidu, vyjádřená prostřednictvím systému zastupitelské demokracie. Některá demokracie je také důležitá v jiných oblastech života, včetně místní správy a občanské společnosti. Demokracie je také klíčovým mechanismem sociálního začleňování a občanského vzdělávání.\n\nSolidarita. Máme povinnosti solidarity vůči naší rodině, naší komunitě, našemu národu, všem lidem světa a budoucím generacím. Žádný jednotlivec si nezachoval své bohatství sám a samostatně. Měl prospěch z ostatních, na všech úrovních společnosti a z práce minulých generací. V souladu s tím máme vzájemné závazky vůči ostatním, včetně placení daní. To jsou uznání dluhů, které dlužíme naší komunitě a našemu národu. Máme také povinnost vůči budoucím generacím, stejně jako jsme už dříve profitovali z generací: proto se musíme starat o přírodní prostředí a minimalizovat degradaci našich planetárních ekosystémů a zdrojů.\n\nhttp://www2.euromemorandum.eu/uploads/wg2_marangos_after_the_washington_consensus.pdf \n\nhttps://www.geoffreymhodgson.uk/wrong-turnings \n\n"}
{"id": "1513310", "url": "https://cs.wikipedia.org/wiki?curid=1513310", "title": "Větrný mlýn (Štrampouch)", "text": "Větrný mlýn (Štrampouch)\n\nVětrný mlýn holandského typu se nachází v obci Štrampouch, okres Kutná Hora. Byl zapsán do Ústředního seznamu kulturních památek ČR. Větrný mlýn stojí v nadmořské výšce 335 m asi 600 m od středu obce Horní Štrampouch u domu č. p. 55.\n\nMlýn byl postaven v období 1820–1822 pro holandského markýze Karla de Trasegnies majitele panství Žáky zednickým mistrem Pavlem Krůlem. Větrný mlýn byl funkční do začátku 20. století, poslední záznam o jeho činnosti je z roku 1873. Od roku 1911 je uváděn jako zřícenina. V roce 1922 nový majitel odvezl části funkčního zařízení do vodního mlýna ve Žlebech. Ve mlýně se mlela mouka, vyráběly kroupy a lisoval olej.\n\nVětrný mlýn byla válcová zděná stavba na kruhovém půdorysu, zakončená kuželovou střechou. Stavební materiálem byl lomový kámen. V přízemní části jsou cihlové pasy. Ve zdi byla prolomena dvě protilehlá okna. Torzo stavby se tyčí do výše asi 5–6 m. K mlýnu je přistavěn obytný dům se sedlovou střechou. Podle dochovaných nákresů mlýn navrhl Ing. Walda. Půdorys mlýna měl být ve tvaru písmene T. Ke kruhové stavbě se měly symetricky přimykat tři přístavby. Podle údajů z roku 1873 mlýn měl jedno složení.\n\n"}
{"id": "1513316", "url": "https://cs.wikipedia.org/wiki?curid=1513316", "title": "František Navrkal (voják)", "text": "František Navrkal (voják)\n\nFrantišek Navrkal (1. června 1911 Bransouze – říjen 1938, poblíž Torijas Španělsko) byl český zedník a interbrigadista.\n\nFrantišek Navrkal se narodil v roce 1911 v Bransouzích, jeho otcem byl železniční dělník, měl 4 sourozence. Ve 14 letech nastoupil do učení na zedníka k firmě stavitele Skály v Okříškách. Později pracoval v Brně u Dělnického výrobního družstva živností stavebních. V roce 1937 se přes Paříž dostal do Španělska, kde se zúčastnil bojů španělské občanské války. V témže roce požádal o cestovní pas i jeho mladší bratr, který se pravděpodobně chtěl také zúčastnit bojů ve španělské občanské válce.\n\nPodle Jana Krejčího měl bojovat v batalionu Dimitrov v Žižkově rotě, měl být kulometčíkem. Působil v bojové frontě u Jaramy a následně na levantsko-aragonské frontě, kde na počátku října roku 1938 zemřel. Bojoval spolu s Leopoldem Pokorným, který zemřel nedaleko Jaramy. \n\nV roce 1989 byla Františkovi Navrkalovi v rodných Bransouzích odhalena pamětní deska.\n"}
{"id": "1513317", "url": "https://cs.wikipedia.org/wiki?curid=1513317", "title": "Maison de l'Histoire de France", "text": "Maison de l'Histoire de France\n\nMaison de l'Histoire de France (tj. \"Dům francouzské historie\") byl zamýšlený projekt muzea, které mělo být zasvěceno francouzským dějinám. Muzeum bylo plánováno v Paříži v paláci Soubise, kde sídlí Francouzský národní archiv. Projekt byl zrušen v roce 2012.\n\nProjekt vznikl během vlády prezidenta Nicolase Sarkozyho. Myšlenku na vytvoření národního muzea francouzských dějin představil již po svém zvolení v roce 2007. Oficiálně oznámil založení nového muzea během oslav 70. výročí objevu jeskyně Lascaux dne 12. září 2010. Po oznámení, že nové muzeum zabere prostory Národního archivu, protestovala část jeho zaměstnanců, protože by došlo k vystěhování tamního Musée des Archives nationales, a obsadila přízemní prostory paláce Soubise. Jako sankce za postup zaměstnanců zakázal v lednu 2011 ministr kultury Frédéric Mitterrand zahájení výstavy \"Dans l'atelier des menus plaisirs du roi\" (V dílně králových potěšení). V reakci na pobouření veřejnosti vyvolané takovým rozhodnutím bylo ministerstvo nuceno výstavu povolit. Ale o měsíc později, v únoru 2011, byla ředitelka Národního archivu Isabelle Neuschwander odvolána z funkce. Dne 8. března zaměstnanci archivu opět zahájili obsazení prostor.\n\nDne 13. ledna 2011 vzniklo přípravné sdružení (Association de préfiguration de la Maison de l'histoire de France), kterému předsedal generální sekretář Jean-François Hebert, a odborný vědecký výbor. Od 1. ledna 2012 se stalo veřejnou institucí, v jejímž čele stála Maryvonne de Saint-Pulgent.\n\nOvšem v srpnu 2012 ministryně kultury Aurélie Filippetti oznámila, že je projekt ukončen. Prezidentem se květnu toho roku stal François Hollande, který již ve své předvolební kampani slíbil projekt zrušit. Sdružení bylo zrušeno výnosem ze dne 31. prosince 2012.\n"}
{"id": "1513320", "url": "https://cs.wikipedia.org/wiki?curid=1513320", "title": "Tunak Tunak Tun", "text": "Tunak Tunak Tun\n\nTunak Tunak Tun (či jen Tunak) je indická popová píseň zpěváka Dalera Mehndiho z roku 1998. Řadí se do žánru bhangra či indi-pop a je dlouhá přibližně 5 minut. Samotná píseň byla v Indii velmi úspěšná a potvrdila pozici Dalera Mehndiho jako největší indické popové hvězdy. Píseň se později stala internetovým memem.\n\nNázev písně je odvozen od zvuku vydávaného nástrojem tumbi, který se jinak objevuje v paňdžábské lidové hudbě. Mehndimu bylo vytýkáno, že získal popularitu díky písním s krásnými tančícími dívkami, proto se rozhodl, že v novém klipu bude účinkovat pouze on sám. Natočený klip byl první v Indii, který využil metodu greenscreenu.\n\nV klipu se objevují čtyři muži, které všechny hraje Daler Mehndi, díky greenscreenu se na pozadí objevují horské krajiny, pouště nebo chrám Vasila Blaženého. Mehndi je oděn v tradičním okázalém indickém oděvu s turbanem na hlavě. Čtyři muži v jeho podání představují čtyři základní živly – zemi, vodu, vítr a oheň. Zemní kostým je červený, ohnivý je oranžový, větrný je hnědý a vodní je zelený. Tyto postavy se na začátku videa objeví jako komety dopadající na Zem, následně se promění v muže a začnou tancovat. Vytvářejí velmi neobvyklé taneční kreace, zpívají, ukazují na sebe a gestikulují, jako by se domlouvali. Na konci videa se všechny postavy spojí do jedné představující Dalera Mehndiho, ten je oděn v zelené a žluté.\n\nHudební magazín \"Rashtriya Sahara\" se o písni a klipu v roce 1998 vyjádřil negativně, nicméně to nezabránilo dobrému přijetí u posluchačů. Píseň se stala indickým popovým hitem a byla i komerčně úspěšná. Na začátku 21. století se stala internetovým memem a virálním videem.\n\nV roce 2019 měl klip na YouTube přes 120 milionů zhlédnutí.\n\n"}
{"id": "1513322", "url": "https://cs.wikipedia.org/wiki?curid=1513322", "title": "Jardin de l'Hôtel-Salé – Léonor-Fini", "text": "Jardin de l'Hôtel-Salé – Léonor-Fini\n\nJardin de l'Hôtel-Salé – Léonor-Fini je veřejný park, který se nachází v Paříži ve 3. obvodu. Vstup je v domě č. 101 v \"Rue des Coutures-Saint-Gervais\". Jeho rozloha činí 1110 m. \n\nPark byl otevřen v roce 1985 v prostoru bývalé zahrady paláce Salé a později byl pojmenován na počest umělkyně Leonory Finiové (1908–1996).\n\n"}
{"id": "1513324", "url": "https://cs.wikipedia.org/wiki?curid=1513324", "title": "Vilém Vidlák", "text": "Vilém Vidlák\n\nVilém Vidlák (1898 Třebíč – 1968 Brno) byl český obchodní zástupce, voják a interbrigadista. \n\nVilém Vidlák se narodil v roce 1898 v Třebíči, Jejkově, jeho otcem byl obuvník. Vystudoval obecnou školu, po dokončení školy odešel do chlapeckého vojenského ústavu do Bibru v Rakousku. V první světové válce nastoupil na balkánskou frontu k dělostřelectvu. Po skončení války působil v Brně jako obchodní zástupce. V lednu roku 1937 odešel do španělské občanské války, kdy by pověřen založením Gottwaldovy dělostřelecké baterie, která působila na počátku roku 1937 v Albacete. Stal se pak zástupcem velitele dělostřelecké baterie. Dělostřelecká baterie působila na bojové frontě u Jaramy. Poprvé zaútočila v únoru 1937 nedaleko vesnice Morata de Tajuna. Následně pak baterie bojovala nedaleko Madridu. \n\nVilém Vidlák bojoval až do konce roku 1937, kdy byl při bojích těžce poraněn. Do března následujícího roku se léčil ve Španělsku, posléze byl letecky přepraven do Československa. Dne 1. září 1939 pak byl zatčen gestapem a uvězněn, zpočátku byl vězněn v koncentračním táboře Dachau, následně pak v KT Buchenwald. V Buchenwaldu se účastnil povstání vězňů. V červnu 1945 vedl moravské sběrné tábory pro Němce. \n\nPo druhé světové válce pracoval ve Vyškově od roku 1939 jako vedoucí lihovaru, roku 1968 zemřel v Brně.\n"}
{"id": "1513327", "url": "https://cs.wikipedia.org/wiki?curid=1513327", "title": "Vemeníček zelený", "text": "Vemeníček zelený\n\nVemeníček zelený (\"Coeloglossum viride\") je nízká vytrvalá bylina, luční orchidej z čeledi vstavačovitých, druh monotypického rodu vemeníček. V české krajině, kde je původním druhem, je rostlinou velmi vzácnou. Od poloviny 20. století se, následkem intenzifikace zemědělství a zvýšeným používáním průmyslových hnojiv, na většině lokalit značně snížily počty kvetoucích rostlin. Vemeníček zelený roste a vykvétá jen na několika místech a hrozí mu v české přírodě vyhynutí, byl proto na podporu záchrany zařazen v \"Červeném seznamu cévnatých rostlin České republiky: třetí vydání\" i ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" mezi silně ohrožené druhy (C2t, §2).\n\nMolekulární studie ukázaly, že rod vemeníček (\"Coeloglossum\") je zanořen do monofyletického rodu prstnatec (\"Dactylorhiza\"), oba se sice morfologicky odlišují, je však mezi nimi jen malá divergence. Proto stránky \"Catalogue of Life: 2019 Annual Checklist ITIS\", stejně jako \"The Plant List\", přeřadily vemeníček zelený pod jménem \"Dactylorhiza viridis\" do rodu prstnatec.\n\nVemeníček zelený má rozsáhlý areál, vyskytuje se téměř ve všech evropských státech, od Islandu na severu po Itálii na jihu, od Španělska na západě po evropské Rusko na východě. V Asii se jeho areál rozkládá od západní Sibiře a Kavkazu přes Střední Asii, severozápad Číny a Mongolsko po ruský Dálný východ, Korejský poloostrov a Japonsko. Dále je původním druhem téměř v celé Severní Americe, od Aljašky přes západní i východní oblasti Kanady a převážnou část území Spojených států amerických až po hranici s Mexikem.\n\nV České republice je větší koncentrace živých lokalit pouze na Šumavě a v Bílých Karpatech. Jinde roste jen vzácně, např. v Doupovských horách. Typickým stanovištěm tohoto konkurenčně slabého druhu jsou krátkostébelné louky na málo výživných půdách, které dnes zanikající po zrušení tradiční pastvy domácích zvířat a kosení trávy na seno. Dochází na nich k zapojování drnů, rozšiřování vzrostných bylin, vrstvení odumřelých travin a někdy bývalé pastviny dokonce zarůstají náletovými dřevinami.\n\nRoste na loukách a ve světlých lesích, převážně na kyselých půdách, v pásmu od pahorkatin přes podhůří až do subalpínského stupně v horách. Patří mezi druhy velmi citlivé na minerální hnojení, které je častou příčinou jeho vymizení. V horských oblastech se častěji objevuje vedle luk též po okrajích lesních cest a vřesovištích. Je geofyt rostoucí až do nadmořské výšky 2500 m n. m. a kvetoucí obvykle od druhé poloviny května do července. Rostliny nalézané ve střední Evropě mají ploidii 2n = 40, ostatní mívají 2n = 41 nebo 42.\n\nVytrvalá, málo nápadná rostlina vysoká 5 až 25 cm, rostoucí z protáhlé hlízy, dlanitě dělené do dvou až tří úzce vřetenovitých části. Lodyha je přímá, lysá a bývá porostlá třemi až pěti šikmo vzhůru odstálými, střídavě vyrůstajícími listy. Čepele listů jsou přisedlé, celistvé, sivozelené, dlouhé 5 až 12 a široké 2 až 5 cm, dolní jsou vejčité a větší, horní kopinaté a menší.\n\nKvětenství je úzce válcovitý, 3 až 15 cm dlouhý klas s pěti až dvaceti pěti zelenými či žlutozelenými květy, které někdy bývají nachově naběhlé. Spodní listeny klasu jsou delší než květy, směrem k vrcholu se postupně zmenšují. Květy jsou oboupohlavné, slabě vonné a produkují nektar. Vnější okvětní plátky spolu se dvěma postranními vnitřními jsou skloněné a vytvářejí uzavřenou přilbu. Pysk směřující dolů je obkopinatý, až 1 cm dlouhý, jazykovitý a trojlaločný, střední lalok je kratší. Ostruha je krátká a vydutá, sloupek úzký a brylky pylu jsou nazelenalé, semeník je přisedlý a zkroucený. Tyčinka s prašníkem je jedna, čnělka má dvoulaločnou bliznu. Květy opyluje hmyz, při hledání a sání nektaru se na jeho tělo přilepí brylky pylu.\n\nPlod je zelená, ve zralosti hnědá, asi 1 cm dlouhá a 0,5 cm široká tobolka s množstvím drobných semen bez endospermu. Protože jsou i velmi lehká, dobře je po otevření tobolky rozptyluje vítr.\n\nRostlina se rozmnožuje výhradně semeny, která ale neobsahují živiny nutné pro vytvoření semenáčku. Semena proto úspěšně vyklíčí jen po propojení s myceliem mykorhizní houby, od které čerpají potřebné živiny. Po vytvoření listů a spuštění fotosyntézy si nová rostlina již získává potřebné látky sama.\n\n"}
{"id": "1513328", "url": "https://cs.wikipedia.org/wiki?curid=1513328", "title": "Chyšcha", "text": "Chyšcha\n\nChyšcha nebo Chyšha nebo Bagnari ( Хышәҳа, Хышха nebo Багнари, ბაღნარი - Bagnari) je vesnice v Abcházii, nacházející se v kopcích okresu Gagra, zhruba 18  km severozápadně od okresního města Gagra a 12 km od hranic s Ruskem. Ze západu je Chyšcha ohraničena obcí Mahadyr, z jihu Hašupsy a ze severu a z východu těžko prostupnými horami. Nachází se na pravém břehu řeky Hašupsy.\n\nSoučástí obce jsou i okolní vesničky Agkva \"(Агкқәа)\", Amgvašchuca \"(Амгәашхәҵа)\", Ačmarda \"(Аҽмарда)\" a Čigurcha \"(Чыгәрха)\".\n\nDle písemných pramenů ze 30. let 19. století zde existovala abchazská obec \"Chyšchorypš ( ხისხორიფშ)\". V 70. letech 19. století však byla opuštěna mahadžiry (uprchlíky) následkem kavkazské války a přejmenována na Christoporov. V roce 1944 došlo k další změně názvu, a to na gruzínské Bagnari, což doslova znamená \"zahradní místo\".\n\nObec byla po válce v Abcházii roku 1993 přejmenována separatisty na dnešní Chyšcha, avšak název Bagnari je nadále užíván gruzínskými úřady, které považují Abcházii za své území.\n\nDle nejnovějšího sčítání lidu z roku 2011 je počet obyvatel obce 334 a jejich etnické složení následovné:\n\n\nPřed válkou v Abcházii žilo v tehdejší Bagnari 320 obyvatel. Oproti jiným obcím zde došlo po válce a vyhnání gruzínského obyvatelstva z Abcházie k nárůstu populace.\n"}
{"id": "1513331", "url": "https://cs.wikipedia.org/wiki?curid=1513331", "title": "Ladislav Vláčil", "text": "Ladislav Vláčil\n\nLadislav Vláčil (1916 Rokytnice nad Rokytnou – po roce 1986 Zlínsko) byl český zemědělec, obuvník a voják.\n\nLadislav Vláčil se narodil v roce 1916 v Rokytnici nad Rokytnou, jeho otcem byl zemědělský a lesnický dělník. Od dětství působil jako čeledín v zemědělství, následně ve Zlíně pracoval jako obuvnický dělník. Po začátku španělské občanské války byl organizátorem sbírky pro občany Španělska. Poté v prosinci roku 1937 odešel bojovat do španělské občanské války. Odjel do Albacete, kde se chystal Masarykův prapor. Vláčil měl zkušenosti jako dělostřelec, a tak byl přidělen v lednu 1938 ke Gottwaldově dělostřelecké baterii, která v tu dobu působila u Valencie. Později bojoval na frontě u Teruelu, Aragonu a u Sagunta. Bránil také přístav ve Valencii. Po skončení interbrigád zůstal ve Figueres nedaleko francouzských hranic. Vrátil se pak ještě do Barcelony, kde bránil město a pomáhal evakuaci vojsk a obyvatel.\n\nPo skončení bojů zůstal ve Francii, kde byl internován v táborech v Saint Cyprien a dalších. Následně působil v dělostřelectvu československé armády v La Nouvelle. Roku 1941 se vrátil do Československa a již v lednu roku 1942 byl zatčen gestapem. Byl čtyři měsíce vězněn v Kounicových kolejích. Od roku 1943 se zapojil do odbojového hnutí na Zlínsku a v Kostelci založil odbojovou organizaci.\n\nPo skončení druhé světové války pracoval až do roku 1976 na Zlínsku. V roce 1986 vystoupil s programem o španělské občanské válce v rodné Rokytnici nad Rokytnou.\n"}
{"id": "1513335", "url": "https://cs.wikipedia.org/wiki?curid=1513335", "title": "Vesnický kostel (Ulbersdorf)", "text": "Vesnický kostel (Ulbersdorf)\n\nVesnický kostel v Ulbersdorfu (), místní části města Hohnstein, je sakrální stavba náležející Evangelicko-luterské církevní obci Sebnitz-Hohnstein. Vesnický kostel byl založen patrně ve 12. nebo 13. století, do barokní podoby byl přestavěn kolem roku 1685.\n\nPrvní kostel byl ve vsi Ulbersdorf pravděpodobně postaven krátce po jejím založení ve 12. či 13. století, přesné datum výstavby však není známé. První písemná zmínka pochází z roku 1443. Listina z roku 1495 (dříve mylně datovaná 1346) jej uvádí jako součást církevního okrsku Hohnstein a Sebnitz. Roku 1539 se prosadila reformace a katolický kostel se stal protestantským. Současná stavba byla postavena na místě předchozí na sklonku 17. století (kolem roku 1685), čímž patří mezi nejstarší stavby v Ulbersdorfu. Dne 14. července 1699 byla na nově postavený sanktusník osazena makovice s korouhví nesoucí erb rodiny von Lüttichau, která vlastnila místní rytířský statek. Roku 1711 dal Hannibal von Lüttichau vytvořit rodinnou kryptu a panskou lóži. V roce 1830 prošel kostel rozsáhlou rekonstrukcí: kněžiště a loď dostaly novou podlahu z pískovcových desek a kvůli prosvětlení prostoru byla proražena dvě nová velká okna. V době po druhé světové válce nebyl kostel dostatečně udržován, proto prošel v letech 1992 až 1995 celkovou rekonstrukcí a 22. října 1995 byl slavnostně znovu vysvěcen. Další rekonstrukce proběhla roku 2002.\n\nKostel je chráněn jako kulturní památka a je pravidelně využíván k bohoslužbám.\n\nJednolodní orientovaný vesnický kostel je plochostropý. Dochovaný dřevěný hlavní oltář nechal mezi lety 1685 a 1687 zhotovit tehdejší patron kostela Hannibal von Lüttichau. Jeho predella znázorňuje Poslední večeři Páně a nad točitými sloupy je umístěn rámovaný obraz se scénou z Olivové hory od Gottfrieda Schaickera z roku 1685. Původní svatostánek, pocházející patrně z doby mezi lety 1415 a 1425, byl z kostela odstraněn při přestavbě roku 1685. Odložený svatostánek věnoval roku 1887 patron kostela Wolf Siegfried Karl von Lüttichau budyšínskému muzeu, odkud se roku 1945 během druhé světové války ztratil. Před oltářem se nachází hrobky obou rodin dříve držících místní rytířský statek. Zakryty jsou kamennými deskami s podobiznami pánů v životní velikosti. S výjimkou dvou byly později odstraněny a jsou umístěné na boční stěně lodi. Kamenná křtitelnice pochází z roku 1602, zdobí ji erb rodiny von Lüttichau a již se nepoužívá. V předsíni je umístěn poklop z bývalé krypty. Z roku 1716 se dochovalo několik liturgických nádob s patrným věnováním. Hodiny pocházejí z roku 1957 a vyrobili je tři bratři Brücknerovi. Roku 1891 pořídil držitel rytířského statku Emil Michel tři zvony, které roku 1917 padly za oběť válečným rekvizicím. V roce 1925 sice pořídila církevní obec z příspěvků farníků tři nové, ty však byly roku 1941 opět zrekvírovány.\n\nKostel obklopuje používaný hřbitov. Fara stojí v ulici Pfarrweg severovýchodně od kostela. Severozápadně stojí barokní zámek.\n\n\n"}
{"id": "1513337", "url": "https://cs.wikipedia.org/wiki?curid=1513337", "title": "Větrný mlýn (Těšnovice)", "text": "Větrný mlýn (Těšnovice)\n\nVětrný mlýn holandského typu se nachází v obci Těšnovice, okres Kroměříž. Větrný mlýn stojí v nadmořské výšce 240 m asi 700 m východně od obce.\n\nPrvní písemná zmínka o mlýně v obci Těšnovice pochází z roku 1441, pravděpodobně šlo o větrný mlýn. Z přelomu 19. a 20. století pochází zpráva o renovaci obecního větrného mlýna kroměřížským knihkupcem Bedřichem Hertlem a přestavbě na letní byt, přístavbě vily a hospodářského stavení. Po tomto majiteli se používá název Hertlovo nebo Hertlov. Za druhé světové války byl mlýn zasažen dělostřeleckou palbou a poškozen. V roce 1952 byl objekt znárodněn a místní JZD v něm a přilehlých budovách mělo líheň kuřat. V roce 1959 byl vrácen původnímu majiteli a poté prodán. V současné době mlýn slouží k rekreačním účelům. Není památkově chráněn.\n\nVětrný mlýn byla válcová zděná stavba na kruhovém půdorysu, zakončená kuželovou střechou krytou cihlovými taškami. Jako stavební materiál byl použit lomový kámen. Stavba má průměr 9 m a výšku asi 8 m. K mlýnu je přistavěn obytný dům se sedlovou střechou. Podle ústního podání mlýn stál v blízkosti lomu a měl sloužit k mletí pískovce, s ukončením těžby přestal být využíván.\n\n"}
{"id": "1513338", "url": "https://cs.wikipedia.org/wiki?curid=1513338", "title": "Jan Řeřicha (herec)", "text": "Jan Řeřicha (herec)\n\nJan Řeřicha (18. května 1947 Praha – 23. července 2019 Praha) byl český herec a divadelní režisér. Působil na několika pražských scénách, mimo jiné jako ředitel Divadla Jiřího Wolkera v letech 1991–1995. Dále byl producentem a režisérem kulturních a vzdělávacích programů. Byl spoluzakladatelem festivalu proti totalitě Mene Tekel.\n\nNarodil se roku 1947 do kulturně založené rodiny. Jeho otcem byl filosof Josef Řeřicha. Od dětství se zajímal o divadlo. Začínal v ochotnických souborech, přičemž studium herectví dokončil roku 1970 na DAMU. Během studií hrál ve studentském souboru Radar a zároveň byl elévem v pražském Divadle za branou. Poté krátce pracoval v zájezdovém souboru Maringotka. V roce 1975 se oženil se scenáristkou Danielou Řeřichovou, se kterou měli dvě děti (syn Jan je sochař, dcera Markéta je básnířka, psychoterapeutka a zakladatelka organizace poskytující odbornou pomoc vysoce ohroženým dětem a rodinám Cestou necestou). V letech 1975–1987 byl ve stálém angažmá v pražském Divadle Jiřího Wolkera. Roku 1984 založil a vedl Pražskou hereckou společnost.\n\nOd 90. let se zaměřil na organizování kulturních a společenských akcí. Vlastnil agenturu Pražská umělecká společnost a na děti zaměřené Divadlo Zrcadlo. V letech 1991–1995 byl ředitelem v Divadle Jiřího Wolkera, které se pod jeho vedením transformovalo na Divadlo na Starém Městě (zaniklo 1998). Působil také v Národním divadle, Divadle na Vinohradech, Divadle Na Zábradlí a na dalších scénách.\n\nV televizi a filmu se objevoval v menších rolích. Debutoval roku 1962 ve filmu \"Neklidnou hladinou\", v epizodních rolích vystoupil rovněž ve filmech \"Spalovač mrtvol\" a \"Utrpení mladého Boháčka\". Za normalizace většinou dostával role příslušníků Veřejné bezpečnosti, vojáků a pohraničníků, zahrál si také pumpaře, mechanika nebo traktoristu. Ve filmu naposledy hrál v roce 1994 v historickém snímku \"V erbu lvice\". Pracoval rovněž v rozhlase a dabingu.\n\nV roce 2007 se svou manželkou založil festival proti totalitě Mene Tekel, jehož byl dlouholetým ředitelem. V rámci festivalu, organizovaného jeho agenturou Pražská umělecká společnost, mimo jiné režíroval každoroční rekonstrukce politických procesů z 50. let hrané studenty Právnické fakulty Univerzity Karlovy.\n\nV roce 2019 zemřel po těžké nemoci.\n\n\n"}
{"id": "1513340", "url": "https://cs.wikipedia.org/wiki?curid=1513340", "title": "Jan Černý (voják)", "text": "Jan Černý (voják)\n\nJan Černý (25. ledna 1915 Heřmanice u Rouchovan – 11. května 1940 Chateauroux) byl český číšník a vojenský pilot. \n\nJan Černý se narodil v roce 1915 v Heřmanicích (část Rouchovan, vesnice zanikla při stavbě Jaderné elektrárny Dukovany). Navštěvoval zimní hospodářskou školu v Rouchovanech a následně byl vyučen číšníkem. Pracoval jako číšník v Brně, kde se také stal členem Moravského aeroklubu a začal tak létat s letadly. Absolvoval základní vojenskou službu v Brně, kde byl zařazen do pilotní školy 5. leteckého pluku. \n\nPo začátku druhé světové války odešel do Polska, odkud byl přesunut do Francie, kde se stal součástí československé armády. Bojoval ve Francii, kde byl v říjnu 1940 zraněn při náletu německé armády na letiště v Chateauroux a později v nemocnici v témže městě zemřel. Pohřben byl na československém vojenském hřbitově v La Targette.\n\nObdržel in memoriam československou medaili Za chrabrost. Jeho jméno je uvedeno na památníku obětem druhé světové války v Praze 6.\n"}
{"id": "1513341", "url": "https://cs.wikipedia.org/wiki?curid=1513341", "title": "Lycée des Francs-Bourgeois", "text": "Lycée des Francs-Bourgeois\n\nLycée des Francs-Bourgeois je soukromá střední škola (gymnázium) v Paříži. Sídlí ve 4. obvodu na adrese 21, \"Rue Saint-Antoine\" ve čtvrti Marais, v paláci Mayenne. Její název je odvozen od původního sídla v \"Rue des Francs-Bourgeois\". Škola zahrnuje oba stupně základní školy a střední školu.\n\nV roce 1812 knihkupec Joseph Favart koupil palác Mayenne a založil zde školu, která zde existovala až do roku 1870. Dne 21. listopadu 1843 založil Joseph Josserand (1823–1897) z kongregace školských bratří v domě č. 26 na \"Rue des Francs-Bourgeois\" obchodní školu. V roce 1870 škola přesídlila do paláce Mayenne na \"Rue Saint-Antoine\".\n\n"}
{"id": "1513347", "url": "https://cs.wikipedia.org/wiki?curid=1513347", "title": "Zvykomil", "text": "Zvykomil\n\nZvykomil (německy Herkomman) je fiktivní postava vytvořená v okruhu hraběte Šporka v první třetině 18. století. Představoval hraběti Šporkovi úhlavního nepřítele Pravdy a Spravedlnosti, zosobnění všech nepořádků a nespravedlností ve státě i v církvi. Od roku 1719 vyskytuje se na grafikách, které objednal, i v knihách, které o něm dal napsat. Sochaře Matyáše Bernarda Brauna nechal pro Kuks vytesat v kameni sochu. V letech 1730 a 1731 objednal u medailéra Christiána Wermutha dvě posměšné protiherkommanovské medaile, které současně kritizovaly Šporkovy protivníky.\nŠporkův Herkomman je útokem na právo římské, které kritizuje ve jménu práva přirozeného.\n\n\n"}
{"id": "1513379", "url": "https://cs.wikipedia.org/wiki?curid=1513379", "title": "František Doležal (voják)", "text": "František Doležal (voják)\n\nFrantišek Doležal (1. června 1917 Horní Heřmanice – 26. září 1997 Praha) byl český voják.\n\nFrantišek Doležal se narodil v roce 1917, jeho otcem byl zemědělec. Vystudoval gymnázium ve Velkém Meziříčí, roku 1936 vstoupil do československé armády, do letectva. V Prostějově absolvoval letecké učiliště a zkrácený výcvik na Vojenské akademii v Hranicích na Moravě. Následně byl nasazen na 62. dálkozvědnou bojovou letku jako pozorovatel. Po roce 1939 znovu nastoupil na letecké učiliště v Prostějově a pokračoval ve výcviku. Ten však nedokončil, neboť začala okupace. \n\nV červenci roku 1939 pak odešel do Polska a později do Francie, kde vstoupil do cizinecké legie. Začínal jako pilot francouzské cizinecké legie v hodnosti seržanta, v dubnu 1940 byl povýšen na poručíka. V roce 1940 po obsazení Francie německou armádou odešel do Velké Británie. V červenci téhož roku nastoupil do československé bombardovací perutě RAF. Ve stejné jednotce působil i spolužák Františka Doležala Leoš Smrček, který zemřel roku 1941. V témže roce přešel Doležal do jednotky pro přelety bojových letounů přes Atlantský oceán. Na podzim roku 1942 pak opět přešel do československé perutě a byl přeškolen na letouny Liberator B-24. \n\nPo konci druhé světové války převážel občany a materiál z Británie do Prahy a následně nastoupil na Ministerstvo národní obrany, na velitelství letectva. Po válce také nastoupil na Vysokou školu vojenskou v Praze a od roku 1951 vyučoval na Vojenské akademii v Brně. Mezi lety 1970 a 1978 pracoval opět na Ministerstvu národní obrany na velitelství letectva. Od roku 1972 nesl hodnost generálmajora. Od roku 1978 byl v důchodu.\n\nZískal čtyři československé válečné kříže 1939, československou medaili Za chrabrost, medaili Za zásluhy I. stupně, medaili Za službu vlasti, medaili Za obranu vlasti, titul Zasloužilý vojenský letec a titul Zasloužilý pracovník československého letectva. Oženil se během druhé světové války ve Velké Británii, roku 1943 se manželům Františkovi a Molly narodila dcera Jarmila. Následně žili v Československu. Po odchodu do důchodu prováděl anglicky mluvící turisty po Praze a zajímal se o historii.\n\nMěl bratra Jana, který během druhé světové války působil jako převaděč, byl zatčen a zemřel v koncentračním táboře.\n"}
{"id": "1513380", "url": "https://cs.wikipedia.org/wiki?curid=1513380", "title": "Japanese American Memorial to Patriotism During World War II", "text": "Japanese American Memorial to Patriotism During World War II\n\nJapanese American Memorial to Patriotism During World War II je národní památník, který připomíná nespravedlivé zacházení s americkými občany japonského původu během druhé světové války. \n\nPamátník je umístěn ve Washingtonu, D.C. Připomíná zapojení Američanů japonského původu do 2.světové války a vlastenectví a odolnost těch mezi nimi, kteří byli drženi v internaci, ve vězeňských táborech nebo v zadržovacích centrech.\n\nPamátník navrhl architekt Davis Buckley a sochařka Nina Akamu.\n\nÚstřední socha, litá z bronzu, je pojmenována \"Golden Cranes (Zlatí\" \"jeřábi).\" Tvoří ji dvojice japonských jeřábů osvobozujících se ze sevření ostnatým drátem. Plastika stojí ve středu malého náměstí s parkovou úpravou. Pozadí sochy tvoří žulová zeď ve tvaru půlkruhu. Na zdi jsou uvedeny názvy deseti hlavních amerických internačních táborů, kde bylo v době 2.světové války drženo přes 120 000 Američanů japonského původu. V areálu památníku se kromě plastiky jeřábů nacházejí tři panely - jeden panel uvádí jména Američanů japonského původu, kteří zahynuli během druhé světové války, na druhém panelu jsou ukázky z děl japonsko-amerických spisovatelů, jako je například Bill Hosokawa, a na třetím panelu jsou uvedeny citáty prezidentů Harryho S. Trumana a Ronalda Reagana.\nSocha jeřábů se tyčí vysoko nad zdmi památníku. To oslavuje schopnost pozvednout se vysoko nad překážky. Jeřábi vypadají jakoby jeden byl zrcadlovým obrazem druhého - jedno ptačí křídlo směřuje vzhůru, druhé směřuje dolů - ptáci tak představují dualitu vesmíru. Jeřábi se opírají jeden o druhého a zároveň jsou spoutáni ostnatým drátem. To lze interpretovat tak, že se každý z nich snaží uniknout ze sevření, a k tomuto úniku potřebují jeden druhého.\n\nV památníku stojí „ zeď cti “, na níž jsou uvedena jména více než osmi set Američanů japonského původu, kteří během druhé světové války padli v boji.\nV tabulce jsou uvedena jména deseti hlavních internačních a vězeňských táborů spolu s počtem Američanů japonského původu uvězněných v daném táboře.\n\n\n"}
{"id": "1513383", "url": "https://cs.wikipedia.org/wiki?curid=1513383", "title": "Mount Soledad Cross", "text": "Mount Soledad Cross\n\nMount Soledad Cross (dříve známý jako Mount Soledad Easter Cross ) je prominentní památka umístěná na vrcholu Mount Soledad blízko San Diega v Kalifornii . Současná stavba byla postavena v roce 1954; je to v pořadí třetí křesťanský kříž na tomto místě. První byl postaven v roce 1913. \n\nOd začátku roku 1989, téměř deset let před tím, než se bezprostřední okolí kříže stalo válečným památníkem, byl Mount Soladad předměten trvalého soudního sporu ohledně jeho právního postavení. Soudní spory byly vyřešeny v roce 2015. Předmětem sporu byla otázka, zda je nezákonné vystavovat náboženský symbol takový, jakým je například křesťanský kříž, na veřejném pozemku. Takové umístění by bylo v rozporu s prvním doplňkem americké ústavy o oddělení církve a státu.\n\nV areálu památníku stojí kromě kříže šest pamětních zídek se žulovými plaketami věnovanými vojenským veteránům a vojenským jednotkám.\n\n"}
{"id": "1513384", "url": "https://cs.wikipedia.org/wiki?curid=1513384", "title": "Fwupd", "text": "Fwupd\n\nfwupd je softwarový démon pro operační systém Linux, který slouží k aktualizaci firmwaru, především UEFI.\n\nVývoj začal začátkem roku 2015 vývojář GNOME Richard Hughes. V červnu 2015 k němu připravil podpůrnou službu \"Linux Vendor Firmware Service\" (\"LVFS\"), přes kterou mohou výrobci publikovat aktualizace (i ve formátu CAB obvyklém v prostředí Microsoft Windows). GNOME verze 3.18 vydané na podzim 2015 již poskytovalo podporu fwupd ve svém grafickém uživatelském rozhraní. Prvním velkým výrobcem hardwaru, který projekt začal podporovat, byla koncem roku 2015 společnost Dell. K říjnu 2017 bylo podporováno 72 zařízení převážně od firem Dell a Logitech. V srpnu 2018 se jako další velký výrobce přidala společnost Lenovo.\n\nZačátkem roku 2019 oznámil fwupd podporu firmware zařízení na sběrnici ATA, především pevných disků, pro které nebyla podpora v nástroji hdparm.\n\n"}
{"id": "1513390", "url": "https://cs.wikipedia.org/wiki?curid=1513390", "title": "National D-Day Memorial", "text": "National D-Day Memorial\n\nNational D-Day Memorial je válečný památník v Bedfordu ve Virginii. Je postaven k uctění památky amerických veteránů Dne D.\n\nPamátník byl otevřen 6. června 2001 za přítomnosti 15 000 lidí, včetně tehdejšího prezidenta George W. Bushe .\n\nTřicet čtyři příslušníků Virginia National Guard z Bedfordu se zúčastnilo Dne D. Během prvního dne invaze jich padlo devatenáct a další čtyři zemřeli při vojenském tažení v Normandii . Město Bedford a \"Bedford Boys\" tak relativně k jiným městům utrpěly při bojích v Normandii největší ztráty. To vedlo Kongres Spojených států k založení památníku Dne D v Bedfordu.\n\nPamátník tvoří tři oddělené části (plazy). Každá z nich je věnovaná jedné etapě invaze. První náměstí, Reynoldsova zahrada, symbolizuje plánovací a přípravné činnosti k invazi až po rozkaz k zahájení invaze. Plaza je ve tvaru bojové vojenské nášivky Nejvyššího velitelství spojeneckých expedičních sil . Druhé náměstí, Gray Plaza, je věnována přistávací a bojové fázi invaze. Vylodění a boje na plážích reprezentuje nádrž s vodou s imitací vojenských překážek, sochy vojáků bojujících na břehu a maketa výsadkového člunu použitého při invazi. Přerušované proudy vody vystřikující z nádrže napodobují dráhu a zvuky sporadické střelby. Jména padlých Američanů jsou uvedena na západní zdi náměstí, ztráty ostatních spojenců jsou uvedeny na zdi východní. Poslední, nejvýše položené, náměstí, Estes Plaza, oslavuje vítězství invaze. Stojí zde Overlord Arch a dvanáct stožárů s vlajkami spojenců. Overlord Arch představuje vítězství operace stejného jména. Na oblouku je ve výšce 13 metrů nad zemí vytesané datum invaze 6. června 1944.\n\n"}
{"id": "1513393", "url": "https://cs.wikipedia.org/wiki?curid=1513393", "title": "Jana Kománková", "text": "Jana Kománková\n\nJana Kománková (* 17. dubna 1974) je česká novinářka a rozhlasová moderátorka. \n\nPracovala v časopise Rock & Pop jako redaktorka a později zástupkyně šéfredaktora (1992–2001). Od roku 1993 je moderátorkou na pražské nezávislé stanici Radio 1, kde vysílá dvakrát týdně. Dělá rozhovory s osobnostmi a vybírá hudbu do pořadů, které moderuje. OD roku 2010 vede web protisedi.cz. \n\nPůsobila také v redakci časopisu Yellow vydavatelství Hachette Filipacchi, jako šéfredaktorka hudebního časopisu Report a v roce 2010 založila webový magazín Proti šedi, který i provozuje.\n\nOd roku 1993 externě spolupracuje s dalšími médii (publikuje například texty v kulturní rubrice časopisu Reflex), a je spoluautorkou několika knih (Kmeny 90 o hudební subkultuře 90. let, Palác Akropolis o stejnojmenném pražském klubu, Když svatý pochodujou o festivalu v Glastonbury, Beaty, bigbeaty, breakbeaty o hudbě 90. let).\n\nJana Kománková žije v Praze. V letech 2013–2018 prodělala léčbu rakoviny prsu, o čemž publikovala několik článků (časopis Moje psychologie, magazín Proti šedi, web zeny.cz) a poskytla několik rozhovorů (mj. pro DVTV a Český rozhlas). Věnuje se pletení, některé její práce byly vystaveny (Textilní miniatura – Svaz slovenských výtvarníků).\n\n"}
{"id": "1513398", "url": "https://cs.wikipedia.org/wiki?curid=1513398", "title": "Jaroslav Hájek (voják)", "text": "Jaroslav Hájek (voják)\n\nJaroslav Hájek (20. března 1915 Jaroměřice nad Rokytnou – 23. září 1995) byl český voják a pilot. \n\nJaroslav Hájek se narodil v roce 1915 v Jaroměřicích nad Rokytnou. V září roku 1939 odešel do Polska, následně se pak přesunul do Francie, kde vstoupil do cizinecké legie. Sloužil jako vojenský pilot. Po začátku bojů o Francii začal létat na bombardéru, nicméně byl nucen odejít po té, co Francie před německou armádou kapitulovala. Odešel do Velké Británie, kde vstoupil do československé bombardovací peruti. Ve Velké Británii působil až do konce roku 1944, následně pak od ledna roku 1945 létal v dopravní peruti. \n\nPo skončení druhé světové války pracoval jako dopravní pilot v Československých aeroliniích. V roce 1948 bylo letadlo, ve kterém letěl jako první pilot uneseno a pod pohrůžkou zabití střelnou zbraní byl donucen opustit místo pilota. Letadlo přistálo v Mnichově. Jaroslav Hájek se vrátil zpět do Československa. Byl však propuštěn a odsouzen na 10 let odnětí svobody, z vězení pak byl propuštěn už po krátké době. Následně pracoval v neodborných profesích. V roce 1961 pak byl rehabilitován a mohl znovu pracovat v ČSA, kde pracoval až do důchodu.\n\nZískal 4× Československý válečný kříž, medaili Za chrabrost, pamětní medaili a další anglické vyznamenání.\n"}
{"id": "1513399", "url": "https://cs.wikipedia.org/wiki?curid=1513399", "title": "Andrew Robertson", "text": "Andrew Robertson\n\nAndrew Robertson (* 11. března 1994, Glasgow, Skotsko) je skotský fotbalový obránce, v současné době hráč klubu Liverpool FC a kapitán skotské fotbalové reprezentace.\n\nSeniorskou kariéru započal v sezóně 2012/13 v klubu Queen's Park FC, v sezóně 2013/14 hrál za tým Dundee United FC, odkud za 2,85 milionu £ přestoupil do anglického celku Hull City AFC. V červenci 2017 za 8 milionů £ hráče odkoupil Liverpool FC. S Liverpoolem Robertson postoupil dvakrát do finále Ligy mistrů, v sezóně 2017/18 skončil jako poražený finalista, v sezóně 2018/19 jako vítěz. V lednu 2019 klub oznámil, že s Robertsonem prodloužil kontrakt až do roku 2024.\n"}
{"id": "1513408", "url": "https://cs.wikipedia.org/wiki?curid=1513408", "title": "Radnice (Jeseník)", "text": "Radnice (Jeseník)\n\nRadnice v Jeseníku je historickou budovou, která slouží v současnosti jako městský úřad města Jeseník. Dochované jádro stavby vzniklo roku 1610, celková podoba budovy pochází z roku 1710.\n\nRadnice byla postavena v renesančním slohu roku 1610 a následně prošla několikerými přestavbami. Vždy byla sídlem městské reprezentace – koncilu, rady a rychtáře. Několik desetiletí po vzniku byla poprvé stižena požárem. V době čarodějnických procesů byla také místem inkvizičních jednání. Budova dnes slouží zejména k reprezentačním účelům.\n\nJednopatrová budova na půdorysu obdélníku blízkého čtverci (18,8 x 23,5 m) má jádro původně postavené ve stylu slezské renesance a členěné jako u většiny budov do tří traktů se středním mázhausem. Kratší průčelí je prolomeno pěti okenními osami rámovanými v horním poschodí lisénovým panelováním, v přízemí artikulované mělkou jen horizontální „bosáží“, delší fasády pak prolomeny osami šesti. Okna jsou v pravidelném rytmu na všech stranách budovy. Jediným nápadným prvkem je jednoduchý, manýristický portikus s prolomeným trojúhelným frontonem.\n\nBudova je kryta valbovou střechou, která je pro kvazičtvercový půdorys blízká střeše stanové, přičemž ze střední části vychází osmiboká v dříku rovněž manýristická věž, aktuálně kryta barokní třístupňovou cibulovou helmicí. Střecha je aktuálně kryta místně obvyklou břidlicí a je jemně prolomena drobnými, větracími obloukovými vikýřky. Okna v přízemí byla v 18. a 19. století slepá (zazděna), jen s malými ventilačními průduchy. Jediné okno bylo po pravé straně vchodu (fortna).\n\n\nStránka na webu města – jesenik.org\n"}
{"id": "1513410", "url": "https://cs.wikipedia.org/wiki?curid=1513410", "title": "Lahti L-35", "text": "Lahti L-35\n\nLahti L-35 byla finská vojenská pistole vyráběná mezi léty 1938 a 1952. Stala se první pistolí finské výroby. L 35 je považována za velmi spolehlivou zbraň a také přesnou, ale v porovnání s ostatními pistolemi ráže 9 mm je výrazně těžší. Zbraň působí robustně díky větším rozměrům a hmotnosti, ale ve skutečnosti ji můžou poškodit příliš silné náboje.\n\nNa začátku 20. století se ve výzbroji finské armády nacházela řada různých pistolí v rozdílných rážích. Finská armáda měla zájem zavést do výzbroje pistoli domácí výroby, kterou by postupně mohla nahradit starší zbraně.\n\nV roce 1929 zkonstruoval Aimo Johannes Lahti vlastní pistoli, kterou nabídl armádě. Pistole prošla několika koly testů, kde se ukázalo, že zbraň stále trpí problémy, které neumožňují její zavedení. Zbraň byla přijata do výzbroje finské armády v roce 1935 a padlo rozhodnutí vyrábět zbraň v ráži 9 mm. Pistole stále trpěla drobnými nedostatky a byla dále upravována, to zpozdilo začátek výroby až na rok 1938. Některé zdroje uvádí, že bylo vyrobeno jen 500 pistolí do začátku Zimní války. Poté výroba pokračovala s menšími přestávkami až do roku 1944. Během produkce docházelo k dalším úpravám zbraně, které měly urychlit a zlevnit výrobu. Po ukončení války se Sovětským svazem v roce 1944 se zastavila produkce nových dílů na zbraně a do roku 1945 pokračovalo již jen sestavování pistolí z dílů z válečné produkce. Tyto pistole byly vyráběny výhradně pro civilní trh a nesly odlišnosti jako chybějící výstržník nebo odstraněná drážka pro uchycení pažby. V roce 1952 došlo k úplnému ukončení výroby pistolí ve VKT. Společnost VKT se v roce 1951 přejmenovala na Valmet\n\nV roce 1940 koupila švédská zbrojovka Husqvarna licenci na výrobu Lahti L-35 a vyráběla mírně modifikovanou verzi m/40 Husqvarna, které se vyrobilo podstatně více kusů než L-35 (zhruba 100 000 ks.).\n\nZbraň využívá energii zpětného rázu s krátkým pohybem hlavně. Závěr je uzamčen pomocí příčně posuvného klínu podobně jako u pistole Bergmann–Bayard Model 1903. Vlivem impulsu zpětného rázu vykonává zákluz hlaveň spojená s pouzdrem závěru a závorníkem. Zatímco se sestava pohybuje vzad, střela opustí hlaveň a poklesne tlak plynů v hlavni na optimální úroveň. Když hlaveň vykoná pohyb přibližně 6 mm vzad, dojde k nadzvednutí klínu ve tvaru U, který obepíná závorník shora a celá sestava se rozpojí, takže samotný závorník se může pohybovat vzad a při tom vyhazuje prázdnou nábojnici. Ve zbrani byl použit zrychlovač kadence (zařízení jinak se vyskytující jen u kulometů), který měl zlepšit fungování zbraně v zimních podmínkách. Při odemčení závěru narazila páka zrychlovače do kulisy v těle zbraně a udělila vyšší rychlost závorníku oproti hlavni, čímž pomohla k lepší extrakci prázdné nábojnice. Později při používání zbraně se ukázalo, že tato součást je nejslabším článkem zbraně. V místě uchycení zrychlovače docházelo k namáhání a praskání pouzdra závěru. Podle některých zdrojů byla hlavní příčina těchto poruch způsobena tím, že vojáci nabíjeli do pistole náboje určené pro samopal Suomi, které měly silnější prachovou náplň. U zbraně m/40 Husqvarna, která také trpěla stejnými problémy, to bylo především způsobeno horší kvalitou materiálu.\n\nL 35 je jednočinná se skrytým kohoutem. Na hřbetu zbraně je výstražník, který signalizuje nabití náboje v komoře. Původně bylo plánováno vybavovat pistole nástavnými pažbami, pro jejichž upevnění byla rukojeť opatřena drážkami, nakonec nebyly pažby vyráběny v žádném významném množství.\n"}
{"id": "1513412", "url": "https://cs.wikipedia.org/wiki?curid=1513412", "title": "Castelvecchio", "text": "Castelvecchio\n\nCastelvecchio je název mnoha italských obcí. Výraz lze přeložit jako „starý hrad“ oproti nověji založeným Castelnuovo („nový hrad“).\n\n\n\n"}
{"id": "1513416", "url": "https://cs.wikipedia.org/wiki?curid=1513416", "title": "Trapistky", "text": "Trapistky\n\nTrapistky je hovorové označení cisterciaček přísné observance – členek ženské větve Řádu cisterciáků přísné observance (alias trapistů; zkr. OCSO). Označení \"trapisté\" a \"trapistky\" je odvozeno od opatství La Trappe ve Francii, z něhož řád vzešel.\n\n\"Cisterciačky přísné observance\" jsou monastický řád, jehož členky žijí v papežské klausuře. Tento kontemplativní způsob života má původ ve snaze zasvětit celý život Bohu. Vychází z řehole svatého Benedikta, na jehož základě se v průběhu dne střídají hodiny modliteb, Lectio divina s prací. Organizačně jsou trapistky a trapisté sjednoceni pod společným vedením generálního opata.\n\nPrvní klášter trapistek vznikl v roce 1125 ve francouzském Tart a v 17. století prošel řád reformou Armanda de Rancého, opata kláštera La Trappe. V Česku vznikl první klášter trapistů Nový Dvůr až v roce 2002 a první ženský klášter Naší Paní nad Vltavou v roce 2007.\n\nV Česku zastoupeny trapistky ve středočeských Poličanech, kde provozují od roku 2007 klášter-\"Dům pro hosty\". V roce 2004 bylo rozhodnuto o vybudování kláštera Nanebevzetí Panny Marie nad Vltavou, jehož základní kámen byl posvěcen apoštolským nunciem Diegem Causerem roku 2008 a v roce 2012 byl kardinálem Vlkem vysvěcen klášterní kostel.\n\nVe zdejším klášteře sestry vyrábějí potravinářské výrobky (čokoládu, sušenky, hořčice, džemy a marmelády, oleje, med, bylinkové čaje), ale také bio kosmetické přípravky, malují ikony.\n\nV roce 2008 byl životu českých sester trapistek věnován díl pořadu České televize \"Cesty víry\".\n\nV roce 2018 byl klášter povýšen na opatství, první abatyší byla jmenována italská sestra Lucie Paola Tartaraová.\n\nDva kláštery trapistek jsou v Německu. Starší z nich, opatství Panny Marie míru v Dahlemu v Eifelském kraji. Die opatství bylo založeno 1952 mnichy z opatství Mariawald a v roce 1953 osazeno sestrami z nizozemského opatství Konigsoord. Sestry z opatství Panny Marie míru také osídlily v roce 1971 klášter Klause Egg v Heiligenbergu nedaleko Bodamského jezera. V roce 1984 byl poblíž obce Dannenfels u Donnersbergu v Severní Falci založen dvěma trapistkami z opatství Maria Frieden klášter Gethsemani.\n\nDalší kláštery trapistek se nacházejí v mnoha zemích Evropy, Afriky, Asie a Severní i Jižní Ameriky.\n\n\n"}
{"id": "1513417", "url": "https://cs.wikipedia.org/wiki?curid=1513417", "title": "Kaštel Stari", "text": "Kaštel Stari\n\nKaštel Stari (italsky \"Castelvecchio\") je vesnice v Chorvatsku, jedna z vesnic spadající do konurbace Kaštela v Dalmácii.\n\nNázev obce \"Kaštel Stari\" („Starý hrad“) pochází zřejmě od sídla, které si v obci nechal vystavět trogirský šlechtic Koriolan Ćipiko.\n\nV době druhé světové války spadala obec jako administrativní jednotka Dalmatského guvernorátu, Provincie Split v rámci polouatonomního území pod italskou okupační správou v letech 1941 až 1943.\n\n"}
{"id": "1513418", "url": "https://cs.wikipedia.org/wiki?curid=1513418", "title": "Seventeen (jihokorejská skupina)", "text": "Seventeen (jihokorejská skupina)\n\nSeventeen (korejsky 세븐틴), stylizované jako SEVENTEEN nebo SVT, je jihokorejská chlapecká skupina založená společností Pledis Entertainment v roce 2015. Skupina se skládá z 13 členů rozdělených do tří podjednotek, z nichž každá má jinou specializaci: „Hip-Hop“, „Vocal“ a „Performance“ tým.\n\nPravidelně začala skupina Seventeen vystupovat od roku 2013 v televizním pořadu \"Seventeen TV\" živě vysílaném přes streaming UStream. \n\nSkupina Seventeen debutovala živým vystoupením vysílané společností MBC 26. května. Byla první chlapeckou K-pop skupinou, která debutovala hodinovým živým vystoupením na hlavním kanálu. O tři dny později vydali své první mini-album (EP) \"17 Carat\" v digitálním formátu. Mini-album\"17 Carat\" se v roce 2015 udrželo nejdéle v žebříčku nejlepších K-pop alb v USA. \n\nSvé druhé mini-album \"Boys Be\" vydali 10. září 2015, které jim vyneslo ocenění Golden Disk Awards, Seoul Music Awards a Gaon Chart K-Pop Awards. \n\nPrvní studiové album skupiny Seventeen \"Love & Letter\" bylo vydáno 25. dubna 2016. \n\n5. prosince skupina vydala jejich třetí mini-album \"Going Seventeen,\" které v prodejích překonalo album \"Love & Letter\". \n\nČtvrté mini-album \"Al1\" bylo vydáno 22. května 2017. \n\n\n"}
{"id": "1513419", "url": "https://cs.wikipedia.org/wiki?curid=1513419", "title": "Všeobecné volby v Belgii 2019", "text": "Všeobecné volby v Belgii 2019\n\nVšeobecné volby v Belgii 2019 se konaly 26. května 2019, souběžně s volbami do Evropského parlamentu a volbami do regionálních zastupitelstev. Zvoleno bylo všech 150 poslanců Sněmovny reprezentantů v 11 volebních obvodech. Zatímco na severu země, v nizozemsky mluvícím Vlámsku zvítězily vlámsko-nacionalistické a autonomistické strany Nová vlámská aliance a Vlámský zájem, na jihu ve francouzsky mluvícím Valonsku uspěla hlavně středolevicová Socialistická strana. V hlavním městě Bruselu zvítězila zelená strana Ecolo. Na počet mandátů vyhrála Nová vlámská aliance, která získala 25 mandátů. \n\nNa prvních dvou místech skončily vlámské autonomistické strany N-VA a VB. Z vlámských stran se do Sněmovny reprezentantů dostalo ještě CD&V, Open VLD, sp.a a Groen. Z valonských stran se do sněmovny dostaly PS, MR, Ecolo, cdH a DéFI. PVDA/PTB je strana působící v celé Belgii. Přestože je v Belgii povinné volit, volební účast činila pouze 88,38 procenta. \n"}
{"id": "1513420", "url": "https://cs.wikipedia.org/wiki?curid=1513420", "title": "Alice z Warenne", "text": "Alice z Warenne\n\nAlice de Warenne, hraběnka z Arundelu (15. června 1287 – 23. května 1338) byla anglická šlechtična a dědička hrabství Surrey. V roce 1305 se provdala za Edmunda FitzAlana, 9. hraběte z Arundelu.\n\nAlice se narodila 15. června 1287 ve Warenne v hrabství Sussex jako jediná dcera Viléma z Warenne a Jany z Vere, dcery Roberta z Vere, 5. hraběte z Oxfordu. Narodila se šest měsíců po otcově smrti při turnaji konaném 15. prosince 1286. Po smrti dědečka Jana de Warenne, 6. hraběte ze Surrey, se stal v roce 1304 její jediný bratr Jan 7. hrabětem ze Surrey. Jan se odcizil od své bezdětné manželky, s níž se nikdy neusmířil, a dědičkou statků a titulu v Surrey se stala Alice.\n\nV roce 1305 se Alice provdala za Edmunda FitzAlana, 9. hraběte z Arundelu, syna Richarda FitzAlana, 8. hraběte z Arundelu a Alice ze Saluzza. Zpočátku si ji z nezaznamenaných důvodů vzít odmítal, v roce 1305 však změnil názor a sňatek se uskutečnil. Měli spolu devět známých potomků a jejich hlavním sídlem byl hrad Arundel v Sussexu. Hrabě zdědil svůj titul po otcově smrti 9. března 1302. V roce 1306 byl v parlamentu jmenován Lordem Arundelem a později jedním z lordů vysvěcenců (Lords Ordainers). Také se zúčastnil skotských válek.\n\nHrabě z Arundelu a jeho švagr Jan z Warenne byli jedinými šlechtici, kteří zůstali věrní králi Eduardovi II. i po návratu královny Izabely a jejího milence Rogera Mortimera, 1. hraběte z Marchu do Anglie v roce 1326. Spojil se s královým oblíbencem Hugem Despenserem a souhlasil se sňatkem svého syna s Despenserovou vnučkou. Arundel již dříve získal mnoho ztracených majetků zrádce Mortimera a v roce 1322 byl jmenován soudcem Walesu a v roce 1325 správcem hraničního kraje Welsh Marches. Stal se také konstáblem hradu Montgomery.\n\nHrabě z Arundelu byl ve Shropshire zajat královninými stoupenci a 17. listopadu 1326 byl v Herefordu na královnin příkaz sťat a z Alice se stala vdova. Manželovy statky po jeho popravě propadly koruně, ale později je znovu získal nejstarší syn Richard.\n\nAlice zemřela asi 23. května 1338. Její bratr Jan zemřel v roce 1347 bez legitimních potomků a tak titul v Surrey nakonec připadl Alicinu synovi Richardovi.\n\n"}
{"id": "1513422", "url": "https://cs.wikipedia.org/wiki?curid=1513422", "title": "Moravičany (nádraží)", "text": "Moravičany (nádraží)\n\nMoravičany (v letech 1906–1961 \"Moravičany-Loštice\") jsou železniční stanice ve stejnojmenné obci v okrese Šumperk. Nachází se v nadmořské výšce 250 m na železniční trati 270 Česká Třebová – Přerov – Bohumín, v km 55,984.\n\nV roce 1845 procházela u obce Moravičany olomoucko-pražská železniční trať společnosti Severní státní dráhy (NStEG), ale železniční zastávka a nákladiště zde byla zřízena až v roce 1890. V roce 1897 byla Společností státní dráhy (StEG) zastávka převedena na železniční stanici a při zdvoukolejnění a přestavbě stanice byla postavena nová výpravní budova.\n\nVe stanici je vnitrostátní pokladna, ve které lze platit eury, čekárna pro cestující a bezbariérové WC.\n\nStanice je od roku 2012 dálkově řízena Centrálním dispečerským pracovištěm Přerov.\n\nPůvodní výpravní budova z toku 1890 byla přízemní a v roce 1897 přestavěna na dvoupatrovou podle návrhu architekta Johanna Oehma. Nová výpravní budova byla postavena v roce 1924. Patrová zděná stavba na půdorysu obdélníku byla členěna vertikálně římsou z neomítaných cihel. Střecha sedlová. V sousedství byla postavena přízemní stavba se sedlovou střechou, která byla určena pro záchodky.\n\n"}
{"id": "1513427", "url": "https://cs.wikipedia.org/wiki?curid=1513427", "title": "Cheletropní reakce", "text": "Cheletropní reakce\n\nCheletropní reakce, také nazývané chelotropní reakce jsou jedním z druhů pericyklických reakcí, komkrétně se jedná o reakce, při kterých se vytváří meziprodukt s cyklicky uspořádanými atomy a obdobným uspořádáním interagujících orbitalů; v těchto cyklických strukturách přitom dochází k překládání vazeb σ a π.\n\nCheletropní reakce jsou, obecněji řečeno, podskupinou cykloadicí. Od ostatních se liší tím, že u jedné z reagujících látek vznikají obě nové vazby na stejném atomu. Na obrázku vpravo je znázorněno několik příkladů, prvním příkladem je to karbonylový uhlík, který vytvoří oxid uhelnatý. U dalších dvou se odštěpuje malá stabilní molekula. Reakce často probíhají díky tomu, že je vývin plynu (například CO nebo N) entropicky výhodný.\n\nV pericyklickém meziproduktu malá molekula dodává do cyklu dva elektrony. Reakci lze popsat za použití dvou různých geometrií, lineární nebo nelineární. Při lineární se elektrony v orbitalu této molekuly nachází přímo v π systému. Při nelineárním se orbitaly přibližují pod určitým úhlem. Schopnost π systému rotovat při přibližování malé molekuly je pro tvorbu nových vazeb důležitá. Na níže zobrazeném diagramu dvouelektronová částice reaguje s čtyřelektronovým π systémem; ke znázornění jsou využity hraniční molekulové orbitaly. Pokud se malá molekula přibližuje lineárně, reakce bude disrotační, při nelineárním přiblížení bude konrotační.\n\nPomocí Hückelova pravidla lze určit, zda je π systém aromatický či antiaromatický. Je-li aromatický, tak při lineárním přístupu molekuly dojde k disrotační a při nelineárním přístupu ke konrotační reakci; v případě antiaromatického π systému je to naopak.\n\nV roce 1995 bylo, na základě experimentů a výpočetních postupů, zjištěno, že oxid siřičitý reaguje s buta-1,3-dienem a izoprenem za vzniku různých produktů, které záleží na mechanismu reakce. Může vznikat kinetický i termodynamický produkt, ovšem termodynamický se tvoří ve větším množství. Kinetický produkt vzniká Dielsovou–Alderovou reakcí, zatímco cheletropní reakce vytváří termodynamicky stabilnější produkt. Cheletropní mechanismus je upřednostňován, protože vzniká stabilnější pětičlenný cyklus. Na následujícím obrázku je znázorněn rozdíl mezi těmito produkty, v reakci vpravo vzniká termodynamický produkt, zatímco v reakci vlevo kinetický produkt.\n\nCheletropní reakce 1,3-dienů s oxidem siřičitým byly podrobně zkoumány s ohledem na kinetiku.\n\nPrvní kvantitativní měření parametrů těchto reakcí proběhlo roku 1976, kdy byly zkoumány parametry reakcí SO s deriváty buta-1,3-dienu. Rychlosti adicí byly měřeny v benzenu při 30 °C s počátečním dvacetinásobným nadbytkem oxidu siřičitého; jeho úbytek byl měřen spektrofotometricky při 320 nm. Ukázalo se, že kinetika odpovídá reakci pseudoprvního řádu. Bylo taktéž zjištěno, že substituenty butadienu snižující elektronovou hustotu reakci zpomalují. Reakční rychlost byla také významně ovlivňována sterickými vlivy 2-substituentů, kde objemnější skupiny reakci zrychlovaly. Velké skupiny mají tendenci upřednostňovat cisoidní konformaci dienu. U sedmi z použitých dienů byly reakční rychlosti měřeny při čtyřech různých teplotách, což umožnilo spočítat entalpii aktivace (ΔH) a entropii aktivace (ΔS) u každé reakce z Arrheniovy rovnice.\n\nV rámci další studie, z roku 2002, byla měřena kinetika adicí SO na 1,2-dimethylidencykloalkany. Bylo přitom mimo jiné zjištěno, že reakcí 1,2-dimethylidencyklohexanu s oxidem siřičitým mohou, v závislosti na podmínkách, vznikat dva různé produkty. Při kinetické hetero-Dielsově-Alderově reakci (≤ -60 °C) vzniká odpovídající sultin, zatímco při termodynamické reakci (≥ -40 °C) se cheletropní reakcí vytváří příslušný sulfolen. Aktivační energie hetero-Dielsovy–Alderovy reakce je asi o 8 kJ/mol nižší než u příslušné cheletropní reakce. Sulfolen je v CHCl/SO asi o 40 kJ/mol stabilnější než odpovídající sultin.\n\nBylo zjištěno, že je reakce u 1,2-dimethylidencyklohexanu prvního řádu, ovšem u oxidu siřičitého je druhého řádu, což odpovídá kvantovým výpočtům; pomocí nich byla také navržena struktura meziproduktu cheletropní reakce 1,2-dimethylidencyklohexanu s oxidem siřičitým. U oxidu siřitého jde o reakci druhého řádu, jelikož se další molekula této látky váže na meziprodukt, čímž jej stabilizuje. Podobné výsledky byly získány v rámci jiné studie z roku 1995, kdy byly použity kvantově mechanické výpočty ke zkoumání termodynamicky a kineticky ovládané reakce oxidu siřičitého s 1,3-dieny.\n\nU 14 různých rozpouštědel byl zkoumán jejich vliv na kinetiku cheletropních reakcí 3,4-dimethyl-2,5-dihydrothiophen-1,1-dioxidu. Bylo zjištěno, že reakční konstanty přímých a zpětných reakcí, stejně jako rovnovážné konstanty souhlasí s polaritou těchto látek podle stupnice E(30).\n\nReakce byly prováděny při 120 °C a zkoumány 1H-NMR spektroskopií reakční směsi. Rychlostní kostanta přímé reakce k se při postupu od cyklohexanu k methanolu zmenšila 4,5krát. Konstanta zpětné reakce k se od cyklohexanu k methanolu zvětšila 53krát a rovnovážná konstanta K se zmenšila 140krát. Předpokládá se, že jsou tyto změny způsobeny změnami polarity během aktivace reaktantů. Pravděpodobně jsou reakce ovlivňovány mírou polarity použitého rozpouštědla, která má vliv na změny dipólových momentů při přeměně z reaktantů přez meziprodukt k výsledným látkám. Cheletropní reakce nejsou výrazně ovlivňovány kyselostí či zásaditostí prostředí.\n\nVýsledky tohoto výzkumu vedly k vytvoření následujcích pravidel:\n\n\nJedním z nejvýnamnějších druhů cheletropní reakce je adice singletového karbenu na alken za vzniku cyklopropanu. Karbeny jsou neutrální molekuly s dvouvazným uhlíkem se šesti elektrony ve valenční vrstvě, což z těchto látek dělá velmi reaktivní elektrofily a meziprodukty některých reakcí. Singletový uhlík má prázdný orbital \"p\" a hybridní orbital \"sp\", v němř se nacházejí dva elektrony. Singletové uhlíky se stereospecificky adují na alkeny, stereochemie alkenu se ve vytvořeném produktu zachovává.. Mechanismus adice karbenu na alken odpovídá [2+1] cykloadici. Karbeny odvozené od chloroformu a bromoformu lze použít k adici CX na alken za vzniku dihalogencyklopropanu.\n\nInterakcí zaplněného orbitalu karbenu s π systémem alkenu vzniká čtyřelektronový systém upřednostňující nelineární přiblížení. Upřednostňováno je také spojení prázdného orbitalu \"p\" v karbenu s orbitalem π z molekuly alkenu.\n"}
{"id": "1513428", "url": "https://cs.wikipedia.org/wiki?curid=1513428", "title": "Wonder Girls", "text": "Wonder Girls\n\nWonder Girls (korejsky 원더걸스) byla jihokorejská dívčí skupina vytvořená společností JYP Entertainment. Skupina debutovala v únoru 2007 singlem „Irony“ s pěti členkami: Yeeun, Sunye, Sunmi, Hyuna a Sohee. Po odchodu Hyuny přišla do skupiny Yubin, což bylo před vydáním debutového alba \"The Wonder Years\" (2007). Album obsahuje jejich singl hit „Tell Me“, který se umístil na prvních pozicích v různých jihokorejských hitparádách.\n\nSkupina Wonder Girls se pak stala jednou z nejlepších dívčích skupin v zemi po vydání písniček „So Hot“ a „Nobody“, které vyšly v roce 2008. Píseň „Nobody“ se umístila na 27. pozici hitparády \"Billboard\" Hot 100 poté, co byla jako singl uvedena v USA v roce 2009. Tím se Wonder Girls stala první jihokorejskou skupinou, která se dostala do této hitparády. \n\nWonder Girls jsou známé jako „královny jihokorejského retro“ protože jejich hudba obsahuje prvky z 60., 70. a 80. let. Skupina se po neúspěšném vyjednávání s některými jejími členkami oficiálně rozpadla 26. ledna 2017. 10. února 2017 vydaly svůj poslední singl „Draw Me“, který také sloužil jako oslava desátého výročí. \n\nSkupina se v době svého začátečního úspěchu v roce 2007 skládala z pěti členek: Sunye, Sohee, Hyuna, Sunmi a Yeeun. Hyuna krátce poté ve stejném roce opustila skupinu kvůli obavám o své zdraví. Ke skupině se přidala Yubin. V roce 2010 opustila skupinu Sunmi, aby se věnovala vysokoškolskému studiu. Náhrada za ni byla vybrána stážista Hyerim. Sohee odešla ze skupiny na konci roku 2013 po vypršení smlouvy se společností JYP Entertainment, zatímco Sunye skupinu opustila na konci roku 2014; ovšem oficiálně to bylo vyhlášeno až v červenci 2015. Sunmi se vrátila ke skupině k členkám Yeeun, Yubin a Hyerim při návratu skupiny na scénu v roce 2015. Jako čtyřčlenná skupina zůstaly Wonder Girls až do jejich rozpuštění v roce 2017. \n\n\n"}
{"id": "1513430", "url": "https://cs.wikipedia.org/wiki?curid=1513430", "title": "Elisabeth Theurerová", "text": "Elisabeth Theurerová\n\nElisabeth Maxová-Theurerová nebo také Sissy Theurerová (* 20. září 1956 Linec) je bývalá rakouská reprezentantka v jezdectví, specialistka na drezuru.\n\nJezdectví se věnuje od deseti let. Největších úspěchů dosáhla na valachovi \"Mon Cherie\", s nímž vyhrála mistrovství Evropy v drezuře 1979 a letní olympijské hry 1980. Její prvenství na moskevské olympiádě se stalo předmětem kontroverze, protože většina jezdců ze Západu hry bojkotovala na protest proti sovětské invazi do Afghánistánu. Na LOH 1984 obsadila jedenácté místo a na LOH 1992 osmé místo. Je také šestinásobnou mistryní Rakouska v drezuře (1978, 1979, 1980, 1983, 1984 a 1992).\n\nAktivní kariéru ukončila v roce 1994 a stala se mezinárodní rozhodčí. Od roku 2002 je předsedkyní Rakouského jezdeckého svazu a od roku 2012 místopředsedkyní Rakouského olympijského výboru. Byla vyšetřována pro podezření ze zpronevěry peněz určených na organizaci jezdeckých závodů v Salcburku, obvinění se však neprokázalo.\n\nV roce 1983 se provdala za svého trenéra Hanse Maxe. Mají dvě dcery, starší Victoria Maxová-Theurerová je rovněž jezdkyní a reprezentovala Rakousko na čtyřech olympiádách. Rodina žije na zámku Achleiten v Horních Rakousích. Sissy Theurerová je také spolumajitelkou strojírenského podniku Plasser & Theurer. V roce 1996 jí byl udělen Čestný odznak Za zásluhy o Rakouskou republiku.\n\n"}
{"id": "1513434", "url": "https://cs.wikipedia.org/wiki?curid=1513434", "title": "Vladimír Vašíček (lední hokejista)", "text": "Vladimír Vašíček (lední hokejista)\n\nVladimír Vašíček (* 24. října 1952 Brno) je bývalý český hokejový obránce. \n\nV československé lize hrál za TJ ZKL/Zetor Brno. Odehrál 5 ligových sezón, nastoupil ve 142 ligových utkáních, dal 2 ligové góly a měl 7 asistencí. V nižších soutěžích hrál za TJ Ingstav Brno, VTJ Litoměřice, TJ ŽĎAS Žďár nad Sázavou a TJ Elitex Třebíč.\n\n"}
{"id": "1513437", "url": "https://cs.wikipedia.org/wiki?curid=1513437", "title": "Kontinentální pohár", "text": "Kontinentální pohár\n\nKontinentální pohár je sportovní událostí nebo trofejí v různých sportech. Může se jednat o:\n\n"}
{"id": "1513442", "url": "https://cs.wikipedia.org/wiki?curid=1513442", "title": "Paraořechový olej", "text": "Paraořechový olej\n\nParaořechový olej je rostlinný olej získávaný ze semen juvie ztepilé. V Amazonii je po celé generace důležitým zdrojem tuků ve výživě milionů lidí a má různé uplatnění v přípravě pokrmů a medicíně. Olej z para ořechů obahuje 75 % nenasycených mastných kyselin složených především z kyseliny olejové a linolové. Následující tabulka ukazuje složení jednotlivých mastných kyselin v paraořechovém oleji: \n"}
{"id": "1513444", "url": "https://cs.wikipedia.org/wiki?curid=1513444", "title": "Miloš Jelínek (lední hokejista)", "text": "Miloš Jelínek (lední hokejista)\n\nMiloš Jelínek (* 5. června 1955) je bývalý český hokejový útočník. \n\nV československé lize hrál za TJ ZKL/Zetor Brno. Odehrál 5 ligových sezón, nastoupil ve 142 ligových utkáních, dal 17 ligových gólů a měl 16 asistencí. V nižších soutěžích hrál během povinné vojenské služby za Duklu Trenčín a Duklu Jihlava „B“. V nižších soutěžích hrál za TJ ZVL Žilina. Na regionální úrovni hrál i za\nTJ ŽĎAS Žďár nad Sázavou a TJ Lokomotiva Pramet Šumperk. Za reprezentaci Československa do 20 let nastoupil hrál na Mistrovství světa juniorů v ledním hokeji 1976, kde tým skončil na 3. místě.\n\n"}
{"id": "1513447", "url": "https://cs.wikipedia.org/wiki?curid=1513447", "title": "Jaroslav Hloužek", "text": "Jaroslav Hloužek\n\nJaroslav Hloužek (27. května 1920, Jackov – 18. listopadu 1942, průliv La Manche) byl český zámečník a pilot.\n\nJaroslav Hloužek se narodil v roce 1920 v Jackově, jeho otcem byl rolník. Vyučil se strojním zámečníkem v Moravských Budějovicích a při akci \"1000 pilotů republice\" se přihlásil do letecké školy v Brně a po základním výcviku nastoupil na základní vojenskou službu k 2. leteckému pluku v Olomouci. V dubnu roku 1939 byl propuštěn z armády, ale plánoval odchod do zahraničí, aby mohl nastoupit do armády. Spolu s přítelem Blažejem Konvalinou odešel do Polska, kde se v Krakově přidal k československé armádě, odešel do Rumunska a následně do Francie, kde působil v pěší jednotce a později do Velké Británie.\n\nV Británii nastoupil do 313. československé letecké perutě jako stíhač. O jeho životě v Británii se zmiňoval František Fajtl nebo Zdeněk Šmoldas, Hloužek byl zvláštní tím, že byl nejmladším pilotem perutě. Zemřel nad mořem nedaleko majáku Les Triagoz v severozápadní Francii 18. listopadu 1942. Rodina Jaroslava Hloužka byla během druhé světové války perzekvována, matka i otec byli zatčeni gestapem, bratr byl uvězněn v Kounicových kolejích. Roku 2005 proběhlo pátrání po zříceném letounu Jaroslava Hloužka.\n\nV rodném Jackově je zmíněn na pamětní desce na památníku obětem druhé světové války. V roce 1947 byl in memoriam povýšen na poručíka a roku 1989 na plukovníka. Obdržel 2x Československou medaili Za chrabrost a 2x Československý válečný kříž.\n"}
{"id": "1513448", "url": "https://cs.wikipedia.org/wiki?curid=1513448", "title": "Rozhledna Slatina", "text": "Rozhledna Slatina\n\nRozhledna Slatina se nachází nad obcí Slatina na vršku Okrouhlík s nadmořskou výškou 467 metrů. Stavba prošla počátkem února 2019 kolaudačním řízením a byla zpřístupněna veřejnosti. Pata rozhledny je usazena na kótě 462 metrů nad mořem.\n\nVýstavba byla zahájena v červenci 2018 a měla by být dokončena v polovině listopadu – záviselo to však na povětrnostních a klimatických podmínkách. Celková cena rozhledny byla vyčíslena na 1 510 152 korun včetně DPH, zhruba polovinu uhradí Evropská unie v rámci projektu „Stezka rozhleden a vyhlídkových míst Euroregionu Silesia – II. etapa“ v programu INTERREG Česká republika – Polsko.\n\nO výstavbě rozhledny nad Slatinou se začalo uvažovat zhruba v roce 2010. Ze tří navrhovaných variant byla ve veřejné anketě mezi občany vybrána aktuálně realizovaná stavba. Rozhledna je vysoká 18 metrů, vyhlídková plošina je ve výšce přes 12 metrů nad úrovní terénu. Při pěkném počasí jsou vidět Beskydy, Ostrava a také Jeseníky s horou Praděd.\n\nDřevěná rozhledna je osazena na betonovém základu, půdorys je šestiboký. Výstavba rozhledny podpoří turistický ruch a aktivity občanů nejen z okolí.\n\nRozhledna je celodřevěná, z opracovaných hranolů a kulatin. Je tesařsky vázaná v kombinaci s ocelovými svorníky a přírubami. Nosné prvky jsou pomocí ocelových kotev osazeny na základovou konstrukci, vybíhající nad terén. Zastřešení je provedeno jehlanovitou střechou, krov je dřevěný, tesařsky vázaný.\n\nV pondělí 8. října byly vztyčeny dřevěné pilíře, v neděli 25. listopadu už vedly schody až do poloviny výše stavby. 17. prosince dostala stavba střechu a v prvním lednovém týdnu bylo dokončeno zábradlí na schodišti. Rozhledna s 57 schody je od 9. února 2019 volně přístupná veřejnosti, maximální počet osob na rozhledně je provozním řádem stanoven na osm.\n"}
{"id": "1513449", "url": "https://cs.wikipedia.org/wiki?curid=1513449", "title": "Éclaires", "text": "Éclaires\n\nÉclaires je francouzská obec v departementu Marne v regionu Grand Est. V roce 2015 zde žilo 93 obyvatel.\n\nObec leží u hranic departementu Marne s departementem Meuse\n\nSousední obce jsou: Beaulieu-en-Argonne (Meuse), Brizeaux (Meuse), Les Charmontois, Le Chemin, Passavant-en-Argonne, Seuil-d'Argonne (Meuse) a Le Vieil-Dampierre.\n\n\"Počet obyvatel\"\n\n"}
{"id": "1513452", "url": "https://cs.wikipedia.org/wiki?curid=1513452", "title": "Julian Stříbrný", "text": "Julian Stříbrný\n\nJulian Stříbrný (9. listopadu 1883 Kladno – 16. července 1943 Drážďany) byl československý legionář, příslušník protinacistické odbojové organizace Obrana národa. V rodném Kladně je po něm pojmenována ulice \"Plk. Stříbrného\".\n\nElektromontér z Kladna, vystudoval průmyslovku v Brně. Do armády byl povolán v roce 1914, nejprve na italské frontě, od roku 1916 na ruské. Podplukovníkem byl jmenován v roce 1924, poté působil jako posádkový velitel v Kadani, v roce 1937 odešel na Slovensko. Do Kladna se vrátil po rozpadu ČSR a v červenci 1939 byl převeden do výslužby. Velením vojenské organizace Obrana národa na Kladensku byl pověřen na popud generála Františka Kraváka. V únoru 1940 byl zatčen při pokusu o přechod hranic, za nacistický odboj prošel několika koncentračními tábory a byl popraven ve věznici v Drážďanech.\n\nPlaketa z roku 1947 na domě čp. 705 v ulici Plk. Stříbrného (poblíž bývalé synagogy a hlavní pošty) nese nápis: \"Zde žil a byl zatčen ruský legionář, bratr; plukovník JULIAN STŘÍBRNÝ žalářovaný a popravený v Drážďanech za odboj proti německým vetřelcům. * 9.11.1883 † 16.7.1943 Československá obec legionářská v Kladně 1947; Státní prům. škola Kladno\"\n\n\n"}
{"id": "1513453", "url": "https://cs.wikipedia.org/wiki?curid=1513453", "title": "Torlačtina", "text": "Torlačtina\n\nTorlačtina (srbochorvatsky: \"Torlački\" / \"Торлачки\", bulharsky: \"Торлашки\") je skupina jihoslovanských dialektů. Je to jazyk vzniklý smíšením srbštiny (srbochorvatštiny) a bulharštiny. Někdy se považuje dialekt srbochorvatštiny, někdy za dialekt bulharštiny. UNESCO řadí torlačtinu mezi ohrožené jazyky.\n\nS torlackými dialekty se lze setkat v Srbsku (i v Kosovu), Bulharsku, Makedonii, Rumunsku a Albánii.\n\n\nGoranština je nářečí, které se někdy řadí k torlackým dialektům, jindy ne. Používají ho Gorani, slovanský národ blízký Makedoncům, vyznávající islám. Gorani žijí převážně v Kosovu, v menší míře taky v Albánii a Makedonii.\n\nExistuje několik teorií o zařazení torlackých dialektů. Někdy se berou jako přechod mezi srbštinou a bulharštinou, nebo jako smíšený jazyk. Jiné teorii řadí torlačtinu mezi srbochorvatštinu nebo srbštinu. Bulharští lingvisté řadí torlačtinu mezi bulharštinu. Makedonští lingvisté řadí torlacký dialekt z oblasti kolem Kumanova mezi dialekty makedonštiny.\n\nTorlacky mluví především Srbové, Bulhaři, Makedonci, Gorani a Karaševští Chorvati. \n"}
{"id": "1513454", "url": "https://cs.wikipedia.org/wiki?curid=1513454", "title": "José Sanjurjo", "text": "José Sanjurjo\n\nJosé Sanjurjo y Sacanell (28. března 1872, Pamplona – 20. července 1936, Estoril; zvaný též \"„Rífský lev“\") byl španělský generál a jeden z hlavních vůdců národně-konzervativního vojenského povstání ve Španělsku v červenci 1936. Zemřel při letecké nehodě jen tři dny od začátku povstání.\n\nJosé Sanjurjo se narodil v Pamploně. Jeho matkou byla Carlota Sacanell Desojo a otcem byl Justo Sanjurjo Bonrostra, který byl karlista. Stal se vojákem, sloužil na Kubě (1896), kde se stal kapitánem, a v Maroku, kde se zapojil do Rífských válek. Zúčastnil se znovudobytí Melilly v roce 1921 a poté se stal divizním generálem a vojenským velitelem španělské správy Melilly. V roce 1922 byl vyslán vyšetřit případ korupce na vojenském velitelství ve městě Larache. V roce 1923 došlo ke státnímu převratu, kdy byl králem Alfonsem XIII. jmenován premiérem generál Miguel Primo de Rivera; toho roku byl Sanjurjo jmenován vojenským velitelem v Zaragoze.\n\nV září 1925 byl Primo de Riverou jmenován velitelem vylodění v Alhucemas, které mělo za úkol potlačit Rífskou republiku vzniklou na území Španělského Maroka. Po vítězném tažení byl jmenován vysokým komisařem Španělska v Maroku a tím pádem i nejvyšším představitelem státní moci na území Španělského Maroka. V roce 1927 obdržel titul \"markýze z Rífu\" a stal se vojenským velitelem Maroka. Současně po úspěšném konci války byl jmenován plukovník Francisco Franco do hodnosti brigádního generála.\n\nV roce 1928 se stal ředitelem španělského četnictva (Guardia Civil) a v březnu 1931 (krátce před zánikem monarchie) byl králem Alfonsem XIII. vyznamenán řádem Karla III. Po vzniku Druhé republiky mu bylo prodlouženo jmenování ve funkci vysokého komisaře v Maroku a navzdory tomu, že byl Sanjurjo monarchista, se stal jedním z prvních jmenovaných generálů Druhé republiky. Jelikož se však neshodl na vojenských reformách s premiérem Manuelem Azañou, byl odvolán z funkcí a krátce nato se v srpnu 1932 pokusil o vojenský převrat (známý jako „Sanjurjada“), který však byl neúspěšný. Sanjurjo se snažil uprchnout do Portugalska, nakonec se ale v Huelvě vzdal a byl odsouzen k trestu smrti, rozsudek byl následně změněn na doživotí.\n\nV březnu 1934 však byl amnestován novou vládou Alejandra Lerrouxe a odešel do exilu v Estorilu v Portugalsku.\n\nNa jaře 1936 byl v čele Španělské republiky nahrazen Azaña novým prezidentem Nicetem Alcalá-Zamorou. Sanjurjo se spojil s generály Emiliem Molou, Franciscem Francem a Gonzalem Queipem de Llano, aby provedli vojenský převrat. K němu opravdu došlo 17. července 1936, čímž začala španělská občanská válka. Počítalo se, že vzhledem ke svým zkušenostem se Sanjurjo stane hlavou státu.\n\nHned 20. července se měl Sanjurjo přesunout do Burgosu, kde mělo být velitelství povstaleckých jednotek, pro cestu si z důvodu osobních sympatií zvolil menší přeplněné letadlo De Havilland DH.80 Puss Moth (imatrikulace EC-III), které pilotoval Juan Antonio Ansaldo. Přeplněné letadlo však z důvodu přílišné hmotnosti havarovalo krátce po vzletu. (Sanjurjo si například vzal příliš zavazadel – aby měl dost reprezentativního oblečení jako \"caudillo\".) Pilot nehodu přežil a na místě nehody byl následně v roce 1936 vztyčen pomník.\n\nBěhem občanské války zemřel i generál Emilio Mola, takže se nakonec hlavou státu stal Francisco Franco.\n\n\n"}
{"id": "1513457", "url": "https://cs.wikipedia.org/wiki?curid=1513457", "title": "Turistická značená trasa 6155", "text": "Turistická značená trasa 6155\n\nTrasa má svůj počátek u kolínského hlavního vlakového nádraží bez návaznosti na žádnou další turistickou trasu. Vede nejprve k jihu ulicí \"Dukelských hrdinů\" a poté na jihovýchod ulicí \"Plynárenskou\", ve které vstupuje do souběhu s modře značenou trasou 1046 vedoucí z centra Kolína do Ratboře. Ten končí u křížení s Polepským potokem a železniční tratí do Ledečka. Trasa 6155 pokračuje průmyslovým předměstím Kolína dále k jihovýchodu do místní části Šťáralka, kde mění svůj směr na východní a přechází na cestu vedoucí střídavě poli a lesy, kříží železniční trať na Havlíčkův Brod a přimyká k trati na Pardubice. Poté co jí překříží vede polní a posléze lesní cestou severovýchodně k říčce Klejnárce a odtud proti jejímu proudu na okraj Starého Kolína. Do jeho centra pokračuje v souběhu s modře značenou trasou 1096 z Kutné Hory, která zde končí. Trasa 6155 vede dále již samostatně severovýchodním směrem kolem místní vlakové zastávky a předměstím Bašta k bývalému přívozu přes Labe. Odtud pokračuje východním směrem proti jeho proudu střídavou lužní krajinou přes rozcestí se zde končící červeně značenou trasou 0049 z Kutné Hory a přírodní rezervaci Na hornické k soutoku Labe s Doubravou. Proti jejímu toku je trasa přivedena do Záboří nad Labem. U místního kostela se nachází rozcestí se zeleně značenou odbočkou z trasy 3096 Týnec nad Labem - Bernardov. Trasa pokračuje ulicemi obce k místnímu nádraží, kde končí bez návaznosti na žádnou další turistickou trasu.\n\n"}
{"id": "1513460", "url": "https://cs.wikipedia.org/wiki?curid=1513460", "title": "BCL11B", "text": "BCL11B\n\nBCL11B je protein kódovaný u člověka stejnojmenným genem BCL11B.\n\nGen BCL11B se u člověka nachází na 14. chromozomu, konkrétně v pozici 14p32.2.\n\nAnalog genu BCL11B u myší se nazývá Bcl11b nebo také Rit1 a nachází se na myším chromozomu 12.\n\nGen BCL11B kóduje stejnojmenný protein, který obsahuje zinc fingerovou doménu typu C2H2.\n\nBCL11B je svou strukturou i funkcí velmi podobný proteinu BCL11A. Oba jsou asociované se vznikem malignit, předpokládá se že hlavně hematopoetického charakteru a asociovaných s poruchou T lymfocytů.\n\nExistují také studie naznačující spojení exprese BCL11B s vývojem ameloblastu - buněk, ze který vzniká zubní sklovina.\n\nBCL11B má kromě vývoje zubní skloviny vliv také na vývoj a funkci leukocytů. Mutace v tomto genu vede k imunitní dysregulaci, která se projevuje jako tzv. SCID (z angl. \"Severe Combined Immunodeficiency\"), v tomto případě označovaná konkrétně jako \"Immunodeficiency 49\" (OMIM #617237). Pro tento typ SCID je typická klasifikace T-B+NK+. U pacientů tedy detekujeme absenci anebo malfunkci T lymfocytů, hlavně co se týká testu proliferace. Naproti tomu nemá tato mutace vliv na B lymfocyty a NK buňky.\n\nTypickými symptomy tohoto imunodeficitu jsou kromě právě zmíněných problémů s T lymfocyty také poruchy vývoje zubů, dimorfismy obličejové části lebky a také různé typy dermatitid. U pacientů také můžeme běžně sledovat opožděný intelektuální vývoj. Všechny tyto problémy se projevují velmi brzy po narození, maximálně v prvních pár letech života. Jedinou známou léčbou je transplantace hematopoetických kmenových buněk.\n\n\"Immunodeficiency 49\" má autozomálně dominantní negativní dědičnost, jelikož všechny dosud popsané případy byly demonstrovány na pacientech, u nichž byla sekvenováním potvrzena heterozygotní mutace v genu BCL11B.\n\nMyší model využívající \"knock-out\" Bcl11b ukázal jeho spojení s nespecifickými střevními záněty. Změna exprese tohoto genu u některých typů buněk, konkrétně u některých subpopulací T lymfocytů, vedla k indukci tohoto onemocnění u testovaných myší. Mechanismus tohoto efektu je pravděpodobně založený na ovlivnění supresivní aktivity T regulačních buněk a změně cytokinového prostředí. Konkrétně se předpokládá, že Bcl11b interaguje s promotory genů Foxp3 a IL10, a tím snižuje supresivní funkci Treg ve střevě.\n\nPomocí myšího modelu byl také prokázán vliv Bcl11b na maligní onemocnění jako jsou lymfomy. V tomto případě je očekávaným mechanismem interakce s tumor supresorovým genem p53.\n"}
{"id": "1513461", "url": "https://cs.wikipedia.org/wiki?curid=1513461", "title": "Poustevníkova stezka", "text": "Poustevníkova stezka\n\nTuristická trasa má svůj počátek u horního zakončení křížové cesty přicházející sem z Ústí nad Orlicí na rozcestí se zeleně značenou trasou 4294 spojující město s vrcholem Andrlova chlumu. Trasa klesá po lesní pěšině jižním směrem do Řehořova dolu k Poustevníkově studánce, kde končí na rozcestí s modře značenou trasou 1908 spojující Ústí nad Orlicí s Vlčkovem resp. 100 metrů za ním u vlastní studánky.\n\n"}
{"id": "1513465", "url": "https://cs.wikipedia.org/wiki?curid=1513465", "title": "Laplatasaurus", "text": "Laplatasaurus\n\nLaplatasaurus (\"ještěr z La Plata\") byl rod velkého sauropodního dinosaura, žijícího v období svrchní křídy (geologický věk kampán, asi před 84 až 72 miliony let) na území dnešní argentinské Patagonie.\n\nFosilie tohoto sauropoda z kladu Titanosauria byly objeveny na třech lokalitách v sedimentech souvrství Allen a mají podobu různých kosterních fragmentů. Typový druh \"L. araukanicus\" byl popsán německým paleontologem Friedrichen von Huenem v roce 1929. Jeho další historie je poměrně spletitá. V roce 2015 byla publikována studie, podle které byl \"Laplatasaurus\" titanosaurem, blízce příbuzným s rody \"Bonitasaura\", \"Futalognkosaurus\", \"Mendozasaurus\" a \"Uberabatitan\".\n\nDélka tohoto sauropoda činila zřejmě kolem 18 metrů a hmotnost dosahovala zhruba 14 až 15 tun, což z něj dělá středně velkého zástupce této skupiny plazopánvých dinosaurů.\n\n\n"}
{"id": "1513466", "url": "https://cs.wikipedia.org/wiki?curid=1513466", "title": "Česká linie Thurn-Taxisů", "text": "Česká linie Thurn-Taxisů\n\nČeská linie rodu Thurn-Taxisů ( \"Thurn und Taxis\") je dynasticky mladší linie původem německého knížecího rodu Thurn-Taxisů. Tento rod sehrál významnou roli v oblasti poštovních služeb, u jeho zrodu stál v Evropě v 16. století. V českých zemích vybudoval mnoho zámků a proslavil se na poli pivovarnictví. Po 140 let hrál tento rod významnou roli v oblasti české národní kultury a české historie. Potomci české linie Thurn-Taxisů v současné době žijí po celém světě, někteří se vrátili do Čech na svá původní rodová panství.\n\nČeskou větev rodu Thurn-Taxisů založil v roce 1808 kníže Maxmilián Josef z Thurn-Taxisu (29. května 1769, Řezno – 15. května 1831, Praha), nejmladší potomek Alexandra Ferdinanda, 3. knížete z Thurn-Taxisu (1704–1773), ustavitel dynastického pořadí rytířstva a domácího řádu v knížecím rodu Thurn-Taxisů, člen řádu Parfaite Amitié, a jeho manželky kněžny Marie Henriety z Fürstenbergu (1732–1772).\n\nV roce 1791 se Maxmilián oženil s kněžnou Eleonorou z Lobkovic (22. dubna 1770, Praha – 9. listopadu 1834, Loučeň), která náležela ke starému českému šlechtickému rodu, jehož původ lze sledovat až k Martinovi (Marešovi) z Újezda (1376–90). V roce 1808 zdědil zámky Loučeň a Dobrovice po své sestřence kněžně Marii Josefě z Fürstenbergu, a po roce 1820 trvale usedlý v Čechách. Kromě Loučně a dalších zemědělských panství, rod rovněž vlastnil nemovitosti v Praze - dva paláce, jeden na tehdejším okraji města (dnešní ulice V Jámě 635–636, zaniklý) a jeden pod Pražským hradem (palác Thurn-Taxisů na Malé Straně).\n\nMaxmilián a Eleonora měli šest synů:\n\nV roce 1815 se kníže Karel Anselm z Thurn-Taxisu (18. června 1792, Praha – 25. srpna 1844, Teplice) oženil s hraběnkou Marií Isabelou z a na Eltz Faust ze Strombergu (10. února 1795, Drážďany – 12. března 1859, Praha). Měli šest potomků:\n\nKníže Rudolf z Thurn-Taxisu (25. listopadu 1833, Praha – 4. července 1904, Velehrad), známý jako Rudolf, svobodný pán z Troskova V roce 1857 se oženil s Jenny Ständlerovou. Rudolf byl český vlastenec, intelektuál, milovník a podporovatel českého umění, hudby a literatury. Vystudoval práva a v roce 1861 založil první česky psaný právnický časopis \"Právník\". Společně s Karlem Jaromírem Erbenem také přispíval do slovníku právnické terminologie.\n\nKníže Hugo Maxmilián z Thurn-Taxisu (3. července 1817, Praha – 28. listopadu 1889, Loučeň) oženil se s hraběnkou Almerií z Belcredi (8. října 1819, Jimramov – 25. září 1914, Loučeň). Hugovo panství zahrnovalo zámky Dobrovice, Loučeň a Mcely a majetky ve Vlkavě, Niměřicích a Cetni. Hugo měl čtyři legitimní potomky: Karolinu, Egmonta (zemřel v mládí), Alexandr (dědic), a Marie Terezie.\n\nKníže Alexandr Johan Vincenc Rudolf Hugo Karel Lamoral Eligius z Thurn-Taxisu (1. prosince 1851, Loučeň – 21. července 1939 tamtéž) oženil se v roce 1875 s kněžnou Marií z Hohenlohe-Waldenburg-Schillingsfürstu (28. prosince 1855, Benátky – 16. února 1934, Loučeň). V roce 1889 zdědili loučeňské panství. Alexandr i jeho žena Marie byli nadšenými mecenáši českého umění (sám Alexandr hrál na housle a Marie byla amatérskou malířkou), a ačkoli ve srovnání se řezenskou linií nebyli příliš bohatí, byli velmi štědří a nikdy neváhali podpořit správnou věc.\n\nMariiným chráněncem byl pražský spisovatel Rainer Maria Rilke. Často navštěvoval rodinu na jejich zámcích v Loučni a zámku Duino (Děvín) v dnešní Itálii. Kněžně věnoval svou sbírku \"Elegie z Duina\".\n"}
{"id": "1513480", "url": "https://cs.wikipedia.org/wiki?curid=1513480", "title": "Karel Pražák", "text": "Karel Pražák\n\nJméno a příjmení Karel Pražák má více známých nositelů:\n\n"}
{"id": "1513482", "url": "https://cs.wikipedia.org/wiki?curid=1513482", "title": "Chew Green", "text": "Chew Green\n\nChew Green je místo, kde ve starověku stával římský tábor, zpravidla chybně nazývaný Ad Fines. Jde o lokalitu v anglickém hrabství Northumberland, 13 kilometrů na sever od malé vesnice Rochester a 14 kilometrů na západ od vesnice Alwinton, blízko k hranici se Skotskem. Tábor ležel na Dere Street, což je moderní označení římské silnice, která vedla z jihu z Yorku (tehdy se jmenoval Eboracum) přes Hadriánův val až do Skotska. \nNázev Chew Green byl převzat z pojmenování farmy, která stávala na tom místě. \n\nPojmenování Ad Fines bylo motivováno představou, že až tam sahala Římská říše, tábor totiž stál až za Hadriánovým valem, ještě dále na sever. Latinská předložka ad, pojící se s akuzativem, má význam k, ke, ku, u, na, do, při; substantivum fines znamená končiny, území. \n\nPůvodní římský název lokality zůstává neznámý. \nArcheologické vykopávky v Chew Green odhalily komplex, který byl postaven v pěti fázích. Skládá se z římské pevnosti obsazené téměř trvale, dvou římských vojenských táborů (dočasných, pochodových) a dvou trvale hájených pevnůstek. Patří k němu i úsek římské silnice. \n\nJižní tábor zhruba obdélníkového tvaru o ploše 7 hektarů byl obehnán obranným valem a příkopem. Na třech stranách byla brána. Druhý tábor se s tím prvním částečně překrýval a sahal dále na sever. I ten měl tři brány. \n\nDůkazy nalezené v pevnosti svědčí o tom, že byl osídlen trvale nebo téměř trvale v letech 43-410, i když pravděpodobně sloužil pouze jako vojenská základna, ne civilní osada. \nKomplex ležel na březích řeky Coquet mezi jejími dvěma přítoky: Chew Sike na východě, kde byly svahy prudší, a mírnějším svahem nad March Sike na západě.\n\nNa východ od pevnosti ležela silně opevněná pevnůstka přibližně čtvercového tvaru, chráněná hned trojicí náspů.\n\nTyto památky leží v bezprostřední blízkosti Dere Street. Stopy po této silnici, kterou nechal postavit v 1. století našeho letopočtu (přibližně v roce 79) římský guvernér Británie Julius Agricola, jsou v terénu stále patrné.\n\nDatování není jasné navzdory vykopávkám z roku 1936, které provedli Richmond a Keeney.\nJiný zdroj uvádí rok 43 až 410. \nNalezená keramika pochází z různých dob 2. století. \nVe středověku v tom prostoru vyrostlo několik staveb, včetně malé kaple; důkaz o její existenci je však založen na nepodložených zprávách o vykopávkách v 80. letech 19. století. Rozkládala se zde farma Chew Green. \n\nTato lokalita se nachází v národním parku Northumberland, ve vojenském výcvikovém prostoru v malé vesnici Otterburn. \nJe to chráněná starověká památka s referenčním číslem N13.\n"}
{"id": "1513483", "url": "https://cs.wikipedia.org/wiki?curid=1513483", "title": "Diecéze Armidale", "text": "Diecéze Armidale\n\nDiecéze Armidale je diecéze římskokatolické církve, nacházející se v Austrálii.\n\nDiecéze zahrnuje severozápadní část Nového Jižního Walesu.\n\nBiskupským sídlem je město Armidale, kde se také nachází hlavní chrám - Katedrála Panny Marie a sv. Josefa.\n\nRozděluje se do 25 farností, a to na 120 000 km². K roku 2015 měla 45 295 věřících, 27 diecézních kněží, 3 řeholní kněze, 2 trvalé jáhny, 5 řeholníků a 18 řeholnic.\n\nDiecéze byla zřízena 28. listopadu 1869, a to z části území arcidiecéze Sydney.\n\nDne 5. května 1887 byla z části jejího území vytvořena diecéze Grafton.\n\nDne 10. května 1887 dala část jejího území vzniknout diecézi Wilcannia. \n\nDne 6. listopadu 1961 byla apoštolským listem \"Vinculum pulcherrimum\" papeže Jana XXIII. prohlášena patronkou diecéze Panna Marie Růžencová.\n\n\n"}
{"id": "1513486", "url": "https://cs.wikipedia.org/wiki?curid=1513486", "title": "Ampato", "text": "Ampato\n\nAmpato je vyhaslá sopka v centrálních Andách. Je vysoká 6288 m n. m. a patří mezi ultraprominentní vrcholy. Nachází se 70 km severozápadně od peruánského města Arequipy a sousedí s horami Sabancaya a Hualca Hualca. Na jejích svazích pramení řeka Colca.\n\nNázev hory pochází z ajmarského výrazu pro žábu \"jamp'atu\". Datum poslední erupce stratovulkánu není známo, podle odhadů k ní mohlo dojít asi před deseti tisíci lety. Vrchol je tvořen třemi lávovými kužely. Výstup trvá tři až čtyři dny a je poměrně obtížný vzhledem k vrcholovému ledovci a skalním hřebenům. Na svazích se nacházejí klimatické zóny suni a quechua s četnými rašeliništi.\n\nHora byla předmětem uctívání starých civilizací. V roce 1995 nalezla výprava vedená Johanem Reinhardem v ledové trhlině nedaleko vrcholu dobře zachované tělo dospívající dívky, která bývá nazývána \"Juanita\" nebo \"Panna z Ampata\". Podle následujícího výzkumu byla zabita ranou kyjem do temene v rámci rituálu na počest boha Slunce (v její blízkosti byly nalezeny další obětní dary jako rudodřev koka nebo kukuřice). Smrt Juanity byla datována do období Incké říše, zhruba okolo roku 1466.\n\n"}
{"id": "1513487", "url": "https://cs.wikipedia.org/wiki?curid=1513487", "title": "Karel Pražák (generál)", "text": "Karel Pražák (generál)\n\nKarel Pražák (28. května 1885 – ?) byl československý voják, generál III. třídy Vládního vojska Protektorátu Čechy a Morava, aktér květnového pražského povstání.\n\nV roce 1938 byl plukovníkem generálního štábu československé armády. Po okupaci Německem a zřízení Vládního vojska byl povýšen na generála III. třídy a od roku 1941 pověřen velením jeho I. inspektorátu.\n\n5. května 1945 obdržel od velitele vládního vojska generála Emingera rozkaz pomoci Pražskému povstání. Jím vedené jednotky se zapojily např. bojů o budovu Českého rozhlasu na Vinohradech.\n"}
{"id": "1513488", "url": "https://cs.wikipedia.org/wiki?curid=1513488", "title": "Dělnická strana Belgie", "text": "Dělnická strana Belgie\n\nDělnická strana Belgie (nizozemsky \"Partij van de Arbeid van België\", francouzsky \"Parti du Travail de Belgique\", zkráceně PVAD, PTB) je belgická krajně levicová komunistická strana. Vznikla v roce 1979 ze studentského spolku. V 80. letech konkurovala Komunistické straně Belgie, která zanikla v roce 1989. Strana působí po celé Belgii, tedy ve Valonsku i ve Vlámsku.\n"}
{"id": "1513489", "url": "https://cs.wikipedia.org/wiki?curid=1513489", "title": "Giovanni Maria Zonghi", "text": "Giovanni Maria Zonghi\n\nGiovanni Maria Zonghi (3. srpna 1847, Fabriano – 8. srpna 1941, Řím) byl italský římskokatolický kněz, arcibiskup a předseda Papežské církevní akademie.\n\nNarodil se 3. srpna 1847 ve Fabrianu.\n\nDne 3. června 1871 byl vysvěcen na kněze.\n\nDne 5. prosince 1914 jej papež Benedikt XV. jmenoval titulárním arcibiskupem z Colossæ a předsedou Papežské církevní akademie. Biskupské svěcení přijal 27. prosince 1914 z rukou kardinála Antonia Vica a spolusvětiteli byli biskup Andrea Cassulo a biskup Algernon Charles Stanley.\n\nZemřel 8. srpna 1941 v Římě.\n\n"}
{"id": "1513493", "url": "https://cs.wikipedia.org/wiki?curid=1513493", "title": "Vzorný kinematograf Haška Jaroslava", "text": "Vzorný kinematograf Haška Jaroslava\n\n\nMajitel podniku, Jaroslav Hašek, vítá návštěvníky ve své boudě, resp. ve svém vzorném kinematografu, kde promítá čtyři filmové příběhy. V obecenstvu jsou přítomni aktéři jednotlivých příběhů, kteří občas děj komentují.\n\nDěj se odehrává ve škole, kde třídní profesor a učitel latiny Florentin zadává žákům poslední latinskou kompozici. Žák Chocholka je v latině velmi slabý. Při modlitbě na začátku hodiny mu navíc vypadnou na zem všechny taháky, celý se třese strachem z písemky.\n\nChocholka nahlédne tajně k sousedovi, ale žák Čtrnáctý si také neví s překladem rady. Chocholka se tedy rozhodne zmizet na záchod a přečkat tam celou hodinu.\nProfesor Florentin po chvíli pošle Čtrnáctého pro Chocholku, ale ten se vrátí s tím, že Chocholka tam stále sedí a nemůže přijít zpět. Profesor tedy vyšle se Čtrnáctým ještě žáka Maťku, ale situace se opakuje.\n\nNakonec se profesor rozhodne vydat pro Chocholku osobně. Chocholka mezitím odpočítává uběhlý čas a odškrtává si minuty křídou na zdi v kabince. Na profesorovo bouchání odpovídá Chocholka, že nemůže ještě jít. Profesor se tedy vydá požádat o pomoc ředitele školy. Spolu pak buší na dveře záchodu. Pak udělá profesor řediteli stoličku a ten na něj vyleze a snaží se nakouknout do kabinky.\n\nChocholka stále volá, že ještě nemůže. Ředitel vyhrožuje Chocholkovi snížením známky z mravů a pak i vyloučením z gymnázia. Ten trvá na tom, že nemůže vylézt.\n\nProfesor se se ředitelem rozhodnou vyrazit dveře. Zatímco s nimi bojují, Chocholka přeleze do sousední kabinky a z ní uteče nepozorovaně do třídy.\n\nNa záchodky dorazí mezitím školník, který slyší odtamtud hluk. Ředitel použije školníka jako beranidlo a dveře vyrazí. Překvapeni všichni zjišťují, že tam Chocholka není. Školník se domnívá, že Chocholka skočil do záchodu (je to latrína). Profesor dodává, že by to bylo pro Chocholku lepší, jinak že by jistě měl v kompozici plno chyb.\n\nMezitím spolužáci ve třídě dají Chocholkovi celou kompozici opsat.\n\nPříběh se odehrává na Žižkově, v Karpíškově ulici 16. V domě bydlí pan Bukl, obchodník s exotickými zvířaty. Jeho paní jej doprovází na všech cestách, v létě i v zimě. Celý dům ví, že Buklová je semetrika a manžela i mlátí. On se jí bojí, ale před ostatními se jí zastává.\n\nO podlaží níže bydlí pan Honzátko, magistrátní úředník pod penzí, s manželkou, dcerou na vdávání Emou a synkem Bohouškem, primánem.\n\nBohoušek nalezl v jedněch novinách inzerát, že někdo z Prahy 2 prodá hned živého křečka. Bohoušek se vydal na uvedenou adresu. Majitel vysvětlil, že křeček patřil jeho podnájemníkovi, ing. Krixovi, vynálezci nápoje, po kterém zvířata nikdy nespí. Nápoje se však omylem sám napil a za pět dní zemřel.\n\nBohoušek dostal křečka v pytli od brambor a vydal se domů rád, že se mu splnilo přání a bude mít divoké zvíře, které sežere jeho sestru. Doma řekl, že je to školní křeček a pan profesor Bernášek mu jej dal do opatrování přes zimu, pak jej prý škola nechá vycpat.\n\nKřeček se matce ani Emě nelíbí, protože smrdí. Křeček byl nejprve ve dřevěné otevřené bedně, ale večer vylezl a prokousal se do nového kanape, které bylo darem rodičů Emě k nadcházející svatbě s panem Jarouškem.\nEma navrhuje vyplavit nový domov křečka vodou, ale nechce zničit svůj svatební dar. Jaroušek navrhuje křečka vykouřit. Honzátko s Jarouškem se snaží křečka z kanape vypudit, kanape je již značně poničené.\nPan Honzátko jde do hospody a vypráví tam sousedovi panu Buklovi, že mají na základě rozhodnutí zemské školní rady v kanapi křečka. Bukl poradí na vypuzení křečka fretku, kterou má v obchodě a dá jí zdarma. Pánové se pitím vína značně rozveselí a večer se za zpěvu se dvěma fretkami vydají Honzátkům. Fretky se však v kanapi spřátelí s křečkem, v novém doupěti se jim líbí.\n\nV Brehmově knize „Život zvířat“ se rodina dočetla, že na fretky jsou účinná morčata, která je vyženou svým zápachem. V obchodě pana Bukla koupí pan Honzátko dvě morčata, těm se však v kanapi plném trávy také zalíbí žít společně s křečkem a fretkami. Pan Jaroušek vymyslí pustit do kanape ježka. Dva ježci od pana Bukla však také nepomohou.\n\nPan Honzátko odložil svatbu dcery Emy a pana Jarouška zatím na neurčito a napsal dopis řediteli gymnázia, aby si vzal křečka nazpět a nechal jej už vycpat. Ředitel se podivoval, co mu to píše a ptal se Bohouška, zda není tatínek nemocný. Ředitel odpověděl dopisem, že na vycpání nereflektuje.\n\nPaní Honzátková nařídila manželovi, aby přivedl pana Bukla, který zvířatům rozumí. Ten nyní bydlí ve svém krámě, kam jej paní Buklová vyhnala, když se vrátil domů z hospody.\n\nHonzátko jde za Buklem. Náhle se do obchodu začne zuřivě dobývat paní Buklová. Zvířata v obchodě se bojí a skrývají se před jejím křikem.\n\nBukl s Honzátkem jdou k nim domů zkusit zvířata z kanape vypudit. Přižene se však paní Buklová a buší na dveře a ječí. Bukl je schovaný za závěsy, manželka jej vytáhne a vříská u toho. Zvířata v kanapi se vylekají, vylezou a utečou z bytu.\n\nPan Honzátko radostně poděkoval paní Buklové za návštěvu. Je rád, že kanape je zachráněno a svatba může být.\n\nAntonín Kauble, továrník, majitel realit a firmy na nedobytné pokladny, je předsedou dobročinného spolku, „otcem chudých“ ve III. čtvrti. Mecenáš Kauble zřídil nadaci pro chudé a rozhodl se doživotně propůjčit flašinet, nejlépe nějaké slepé vdově nad 60 let, podmínkou bylo jednou týdně se pomodlit za dárcovu rodinu.\n\nKauble se nechal vyfotit s flašinetem a rozesílal pohlednici a nápisem „Pomoc chudině – heslo mé jediné“ na všechny strany. Stal se tak populárním, byl šťastný a jeho sebevědomí rostlo.\nZájemci o peníze se začali hlásit osobně nebo písemně. Např. pan Langhalter, vynálezce nového typu kotle by rád získal peníze na výstavbu továrny. Ochotnický spolek pro změnu žádá zhotovení opony pro jejich chudou scénu. Pan Kauble žádosti odmítá a zájemce z bytu vyhání.\n\nKauble se vydal odpočinout si do restaurace. U polévky jej přepadl další zájemce o půjčku, pan Veselý, který by si rád zřídil obchod se zbožím střižným.\n\nDalší zájemci jej pronásledují na ulici a čekají na schodišti k jeho bytu. Slečna na vdávání pronikla do jeho bytu a vyhrožuje, že se zastřelí, jestli nedostane alespoň malé věno. Když se jí snaží vyprovodit, proniknou do bytu další zájemci, včetně vynálezce Langhaltera s nosiči, kteří přinášejí i jeho kotel. Pan Kauble unikne do ložnice. Langhalter nechá zatopit pod kotlem, celý dům se otřásá. Nakonec kotel vybuchne a zdemoluje celý byt pana Kaubleho.\n\nKauble jde za starostou, říká mu, že se mu ta dobročinnost „vyplatila“ a že je nyní škodný. Starosta říká, že mu to vynahradí sláva, protože jej navrhl k audienci u Jeho Excelence arcivévody, který zrovna přijíždí do města. Kauble trvá na tom, že by mu měl škody někdo zaplatit.\n\nKauble se dostaví na audienci s flašinetem a věnuje svoji pohlednici arcivévodovi. Ten odpoví: „Já vždycky byla otec chudyny“ a vtiskne mu do dlaně minci. Při odchodu ještě dodá: „ Nesoufal, i flašinet může šlověka šivit“. Kauble při odjezdu arcivévody vykřikuje, že takhle se urážet nenechá, „on Antonín Kauble, otec chudých ve III. čtvrti, majitel domu a firmy na nedobytné pokladny, že jim stojí jen za 20 korun?“ Přestane, až když k němu přijde tajný, vrchní inspektor Braun.\n\nKauble odchází domů, na ulici vyhrává na flašinet, nocí ho pronásledují toulaví psi.\n\nTo je konec zneuznaného mecenáše.\n\nJosef Hanzlíček je starý mládenec, nemá rád ženy, chce zůstat samostatným mužem.\n\nPobývá na bytě u paní Engelmüllerové. Ta má dceru Annu, jejímž poručníkem je pan Vilím. Ráda by ji provdala, třeba za pana Hanzlíčka.\n\nVšichni se připravují na nedělní výlet domu, který vymyslela paní domácí Mackovíková, která četla ve společenském rádci „Šťastný domov“, že to patří k bontonu. Mackovíková je manželkou pana rady Ondřeje Mackovíka, který se také, i když nerad, zúčastní výletu.\nDalšími účastníky výletu jsou adjunkt Roztočil se slečnou Irmou a správce škol pan Vilím, se třemi dceruškami.\n\nPan Hanzlíček má na podobné akce svůj názor – je to proti zdravému rozumu, nechat se tahat po kopcích.\n\nSpolečnost se vydala do přírody a usadila se na palouku u lesa. Paní Engelmüllerová toho hned využila a vyslala Annu za panem Hanzlíčkem. Anna jej pozvala na procházku. Sedli si do trávy, Anna celá rozdováděná, tančí a zpívá. Hanzlíčkovi se to nelíbí.\n\nAdjunkt Roztočil chtěl vyznat v lese lásku slečně Irmě, ale ta byla zcela apatická, četla si stále v knize „Domácí vševěd“. Seznámili se před dvěma měsíci, Irma neustále sdělovala Roztočilovi nějaké rady a recepty vyčtené z oné knihy. K vyzvání lásky jej nikdy nepustila ani teď.\n\nAnna se také snaží vůči panu Hanzlíčkovi, ale tomu je to nepříjemné. Když jej začne objímat, dá jí to najevo a ona uteče zpět ke společnosti a předstírá, že omdlela. Když se všichni seběhnou, včetně Hanzlíčka, ukáže na něj a řekne, že se k ní divně choval, když ji předtím vylákal do lesa.\n\nVšichni se na něj vrhnou, Hanzlíček musí utéct.\n\nRoztočil se sejde s Hanzlíčkem v hostinci. Roztočil zapíjí lásku, která vystydla, Hanzlíček lásku, která naštěstí nerozkvetla.\n\nHanzlíček bydlí již měsíc skrytě v hotelu „U slunce“, kde nejsou žádné číšnice, ani pokojské. Bytná Engelmüllerová jej však objeví, označí jej za padoucha a nařídí mu, aby se vrátil k Anně.\n\nV noci se Hanzlíčkovi zdá sen, že spáchal sebevraždu skokem do Vltavy, ale Engelmüllerová jej vytáhla. A že je v nemocnici a lékař mu říká, že v noci vyhodil z okna ve druhém patře paní Engelmüllerovou i s dcerou a ty jsou nyní již na Olšanech.\n\nHanzlíček spokojeně spí, když tu jej probudí bytná Engelmüllerová s panem Vilímem. Ten mu vyčte, že se vloudil do jejich rodiny a připravil Annu o čest. Paní Engelmüllerová sepíše prohlášení, které dá podepsat panu Hanzlíčkovi, že měl s Annou důvěrný poměr a že si jí do třech měsíců vezme za manželku.\n\nPan Hanzlíček pochopí, že je v pasti a dokument podepíše.\n\n"}
{"id": "1513494", "url": "https://cs.wikipedia.org/wiki?curid=1513494", "title": "Apoštolský exarchát Volyň, Polesí a Pidljašja", "text": "Apoštolský exarchát Volyň, Polesí a Pidljašja\n\nApoštolský exarchát Volyň, Polesí a Pidljašja byl exarchát ukrajinské řeckokatolické církve, nacházející se na Ukrajině a zahrnující část Německa.\n\nExarchát byl zřízen roku 1931.\n\nRoku 1944 byl exarchát zrušen.\n\n\n"}
{"id": "1513496", "url": "https://cs.wikipedia.org/wiki?curid=1513496", "title": "Jawa 50/21 Sport", "text": "Jawa 50/21 Sport\n\nJawa 50/21 Sport je malý \"oskútrovaný\" motocykl ze série \"Pionýr\" vyráběný v Považských strojírnách v Československu na Slovensku. Byl vyráběn od roku 1967, kdy nahradil předešlý Pionýr 05 sport. Má motor se zdvihovým objemem 49,9 cm³. Většina byla exportována, a tak byl občasně nedostatkovým zbožím.\n\nJawa 50/21 Sport měla nahradit předešlý model Jawa 50/05 Sport. Doposud produkce malých motocyklů z Považské Bystrice oslovovala širokou veřejnost, využívající služeb Pionýra ke konzumním či rekreačním účelům. Slovenští konstruktéři, ale chtěli oslovit i mladé a především sportovně motoristicky nadané zájemce. Tak se na trh dostala v roce 1967 jakožto odlehčená a sportovní varianta Jawy 50/20. Poptávka byla po tomto stroji vždy velká, ale objem výroby oproti ostatním byl výrazně menší a přednost měl vždy vývoz do zahraničí, než tuzemský prodej. A na rozdíl od předešlé motorky Jawy 50/05 Sport, která neměla typové označení, tato ho dostala. Oproti \"skútrovému\" typu Jawy 50/20 měla Jawa 50/21 Sport \"bříško\" místo \"revmaplechů\" (místo krytu na nohy pouze stupačky).\n\nZdroj informací\n\n\n\nJawa 50/21 Sport se vyráběl od roku 1967–1977 a mezi tímto obdobím se vyrobilo 114 994 ks. Poptávka po tomto typu byla vždy velká, jelikož se více exportoval než dostával na domácí trh, byl tento pionýr nadále \"horké zboží\", ke kterému se dostal jen málokdo. Především později, když se motocykly dostaly do rukou mladých jezdců, byly \"dvacítky\" kolikrát hodně amatérsky upravovány po vzoru \"jednadvacítek\". Skutečně originálních motocyklů Jawa 21 Sport je ale poměrně málo. Výroba byla ukončena v roce 1977, kdy nadále v nabídce zůstalo jen skútrové provedení Jawa 50/20 a sportovní Jawa 50/23 Mustang.\n"}
{"id": "1513506", "url": "https://cs.wikipedia.org/wiki?curid=1513506", "title": "Rudolf Perthen", "text": "Rudolf Perthen\n\nRudolf Perthen (30. dubna 1884 Děčín-Podmokly – 23. srpna 1941 Bad Gastein) byl rakouský architekt českého původu. \n\nRudolf Perthen byl synem stavitele Karla Perthena a jeho dědeček Josef Perthen byl autorem kostela sv. Františka z Assisi na Husově náměstí s Podmoklech (dnes Děčín). Rudolf Perthen vystudoval Vyšší odbornou školu v Liberci a poté studoval architekturu na Akademii výtvarných umění ve Vídni u Otto Wagnera. Mezi jeho spolužáky patřili například Joseph Maria Olbrich, Josef Hoffmann či Josip Plečnik. Od roku 1910 pracoval ve studiu architekta Leopolda Bauera, od roku 1914 do roku 1919 byl asistentem na Akademii výtvarných umění ve Vídni. Od roku 1919 pracoval Perthen samostatně.\n\nZpočátku byl představitelem moderny, později se hlásil k expresionistickému stylu nazvanému nová věcnost, jehož heslem bylo, že „Co není účelné, nemůže být krásné“. Mezi jeho projekty patří především četné obytné budovy v Eisenstadtu a Vídni vybudované v meziválečném období. Byl aktivním členem Ústřední asociace rakouských architektů a členem sdružení Vídeňská secese (společně například s Janem Kotěrou nebo Ernstem Plischkem).\n\nPerthen zemřel v roce 1941 během horské túry na Gamskaru poblíž Bad Gasteinu. Jeho hrob se nachází na hřbitově Vídeň-Pötzleinsdorf. V Eisenstadtu je po něm pojmenována ulice Rudolf-Perthen-Gasse.\n\n\n"}
{"id": "1513508", "url": "https://cs.wikipedia.org/wiki?curid=1513508", "title": "Trita Áptja", "text": "Trita Áptja\n\nTrita Áptja je védské božstvo. Jelikož podobně jako Indra bojuje s trojhlavým démonickým monstrem známým jako Vrtra, Triširas či Višvarúpa, a zdá se být téměř jeho dvojníkem a bývá tak vykládán jako jeho pomocník nebo jako starší božstvo ve funkci protivníka démonů nahrazené Indrou. Jméno Trita znamená „třetí“, zatímco Áptja vyjadřuje příslušnost k rodu Áptjů „vodních“ - nejspíše spojených s božskými Ápah „Vodami“. Není mu věnován žádný rgvédský hymnus, ale je čtyřicetkrát zmiňován v dvaceti devíti hymnech. Kromě Indry je spojen či identifikován s Agnim nebo doprovázen Maruty či Sómou.\n\nTritovy skutky jsou zmiňovány v několika rgvédských hymnech, například:\n\n\nŠatapathabráhmana vypráví jak se Trita, společně se svými bratry Ekatou „Prvním“ a Dvitou „Druhým“, zrodil když Agni, bůh ohně, plivl na Ápah „Vody“. Poté co Trita zabil Višvarúpu stal se vinným zabitím bráhmana a musel se očistit obětí.\n\nArthur MacDonnel považuje Tritu za původní božstvo blesku a nebeskou formu Agniho, které bylo později nahrazeno Indrou. Kvůli jeh o spojení se Sómou jej považuje za staršího protagonistu mýtu o tom jak připravil Indra démona Kršánua o sóm a přinesl jej bohům a lidem. Jaan Puhvel přirovnává souboj bratrů Áptjů s trojhlavým Višvarúpou, následovaném rituálním očištěním od hříchu, k římskému podání o boji třech bratrů Horatiů s trojicí Curatiů, po kterém přeživší Horatius zabil svou sestru, měl být popraven, ale nakonec byl osvobozen lidovým shromážděním.\n\nRoger D. Woodard spojil Tritu s římským Semem Sancem, ztotožněným s řeckým Héraklem, který je taktéž spojen s vodami, konkrétně deštěm. Semus naleží do skupiny božstev zvaných Semones, která doprovází Marta podobně jako jsou Trita a Indra doprovázeni Maruty. Semones-Héraklés se po porážce trojhlavého Géryona utkal s dalším trojhlavcem – Cacem, který ukradl jeho stáda. Stejně jako je Triširas Višvarúpa synem božského řemeslníka Tvaštra tak Cacus je synem Vulcana, božského kováře. Motiv hrdiny či poloboha zabíjejícího monstrum s podporou božstva, který je shledáván ve vztahu Trity a Indry, se objevuje taktéž v perské tradici kde je Thraétona podporován Verethragnou nebo na jedné řecké amfoře kde Athéna stojí za Héraklem čelícímu Géryonovi jako jeho božská podpora.\n\nV zarathuštrické Avestě se objevují tři postavy spřízněné svým jménem s Tritou Áptjou: Thraetóna, Thrita a Áthvja. Thraétona je hrdinou který porazil tříhlavého draka Aži Dáhaku, který má též schopnosti léčitele, Áthvja je otcem Thraétony, Thrita je otcem Keresáspy, hrdiny a léčitelem. Podle Jaana Puhvela byli Thraetóna, Áthvja a Thrita původně jednou postavou s jménem Thritha Áptja. Bruce Lincoln nabízí výklad jména Thraétona jako patronyma z jména Thritha, zatímco Mary Boyce že Thraétona a Thritha byli bratři, ale poté co první zastínil druhého získal kromě své původní válečnické funkce i funkci léčitelskou. Zmínku o společném pití sómu Tritou, Indrou a Manuem Vivasvánem lze srovnat s pojetím uvedeným v 9. jasně Avesty podle které byl prvním člověkem který lisoval haomu, védský sóm, Vívahvant, druhým Áthvja a třetím Thrita. Zmínku o společném pití sómu Tritou, Indrou a Manuem Vivasvánem lze srovnat s zarathuštrickým pojetím uvedeným v 9. jasně Avesty podle které byl prvním člověkem který připravoval haomu, védský sóm, Vívahvant, druhým Áthvja a třetím Thrita.\n"}
{"id": "1513509", "url": "https://cs.wikipedia.org/wiki?curid=1513509", "title": "Eleonora z Lancasteru", "text": "Eleonora z Lancasteru\n\nEleonora z Lancasteru, hraběnka z Arundelu (11. září 1318 – 11. ledna 1372) byla pátá dcera hraběte Jindřicha z Lancasteru a Maud Chaworthové.\n\nEleonora se poprvé provdala 6. listopadu 1330 za 2. barona Jana z Beaumontu, syna Jindřicha z Beaumontu, 4. hraběte z Buchanu, 1. barona z Beaumontu a jeho manželky Alice Comynové. Jan zemřel 14. dubna 1342 při turnaji. Měli spolu jednoho syna, kterého Eleonora porodila v Gentu, když sloužila jako dvorní dáma královny Filipy z Hainault.\n\n\nDne 5. února 1344 se Eleonora v kostele Ditton, Stoke Poges v Buckinghamshire provdala za Richarda FitzAlana, 10. hraběte z Arundelu.\n\nRichardovo předchozí manželství s Isabelou Despenserovou bylo uzavřeno ještě v jejich dětství. To bylo s povolením papeže zrušeno, když Isabela přestala být po popravě svého otce pro Richarda důležitá. Papež Klement VI. manželství anuloval, z potomků učinil bastardy a Richardovi poskytl dispens pro jeho druhý sňatek se ženou, s níž žil v cizoložném vztahu.\n\nEleonora měla ze svého druhého manželství s Richardem sedm potomků:\n\n\nEleonora zemřela 11. ledna 1372 v Arundelu a byla pohřbena v klášteře Lewes v Sussexu. Manžel ji přežil o čtyři roky a poté byl pohřben po jejím boku. Richard ve své vůli požaduje, aby byl pohřben \"\"u hrobky Eleonory z Lancasteru, mé manželky, a přeji si, aby má hrobka nebyla vyšší než její, aby na mém pohřbu nebyli žádní muži ve zbrani, koně, pohřební vozy nebo jiná pompa, ale aby bylo povoleno pouze pět pochodní...jako bylo na pohřbu mé ženy.\"\"\n\nPamětní podobizna připisovaná Eleonoře a jejímu manželovi v Chichesterské katedrále je oslavována v básni \"An Arundel Tomb (Arundelská hrobka)\" od Philipa Larkina.\n"}
{"id": "1513510", "url": "https://cs.wikipedia.org/wiki?curid=1513510", "title": "František Horký (voják)", "text": "František Horký (voják)\n\nFrantišek Horký (16. března 1917 Hodov – 3. listopadu 1942 Leamington) byl český úředník a voják \n\nFrantišek Horký se narodil v roce 1917 v Hodově, jeho otec byl pomocný železniční zaměstnanec. Odmaturoval na státní reálce v Brně a nastoupil na základní vojenskou službu. Po návratu se měl dle otce stát zaměstnancem Československých drah, ale ty měly nadbytek zaměstnanců. Nastoupil tak na místo technického úředníka ve Vsetíně. Po začátku okupace českých zemí Německem se začal stýkat s odbojáři a poté odešel na Slovensko, do Jugoslávie, na Střední východ, do Egypta a do Francie, kde se dostal do československé armády. Po okupaci Francie odešel do Velké Británie, kde působil jako pilot v RAF a následně působil jako navigátor 311. československé bombardovací perutě. Pro kázeňský prohřešek byl v květnu 1942 vyloučen z RAF, od května téhož roku pak působil v protiletadlové pěší četě.\n\nZemřel 3. listopadu 1942, spáchal sebevraždu v Leamingtonu ve Velké Británii a nedaleko, v Lowestoftu, je i pohřben.\n\nZískal Československou medaili Za chrabrost. Jeho jméno je uvedeno na pamětní desce u památníku obětem druhé světové války v rodném Hodově i na památníku obětem druhé světové války v Praze 6. V roce 1990 byl in memoriam povýšen na plukovníka. Roku 2016 byla vydána kniha, která se zabývá mimo jiné i osudy Františka Horkého.\n\nJeho bratr Alois byl v březnu 1941 zatčen za činnost radiotelegrafisty gestapem a vězněn v koncentračním táboře Dachau. Otec Alois a další bratr Jaroslav byli zatčeni 17. září 1942 a propuštěni do konce téhož roku.\n"}
{"id": "1513511", "url": "https://cs.wikipedia.org/wiki?curid=1513511", "title": "Rock Or Bust World Tour", "text": "Rock Or Bust World Tour\n\nRock Or Bust World Tour bylo koncertní turné australské hardrockové skupiny AC/DC, které sloužilo jako propagace studiového alba \"Rock Or Bust.\" Turné trvalo od roku 2015 do roku 2016. V rámci turné skupina vystoupila v Praze na Letišti Letňany, kam dorazilo 60 000 diváků. Brian Johnson v březnu 2016 skupinu opustil, protože si poškodil sluch a pro evropskou a severoamerickou část turné ho zastoupil zpěvák Axl Rose ze skupiny Guns N' Roses.\n\n\nPřídavekː\n\n\nAC/DC\n\n"}
{"id": "1513513", "url": "https://cs.wikipedia.org/wiki?curid=1513513", "title": "David Harbour", "text": "David Harbour\n\nDavid Harbour (* 10. dubna 1975, White Plains, New York, Spojené státy americké) je americký herec známý především díky roli Jima Hoppera v hororovém seriálu \"Stranger Things\" (2016–2019).\n\nHarbour se narodil v New Yorku Kenneth a Nancy (rozené Riley) Harbourovým. Oba rodiče pracují v oblasti nemovitostí: matka v sektoru bytovém a otec v komerčním. Jejich syn navštěvoval střední školu Byram Hills v Armonku v New Yorku spolu s dalšími herci Seanem Maherem a Eyalem Podellem. Harbour promoval na Dartmouth College v Hannoveru v New Hampshire v roce 1997. Byl členem bratrství Sigma Phi Epsilon v Dartmouthu.\n\nHarbour začal profesionálně na Broadwayi v roce 1999, v divadelní hře \"Obchodník s deštěm\". Ve stejném roce debutoval v televizním seriálu \"\", kde hrál číšníka. Opakovaně si zahrál roli agenta MI6 Rogera Andersona v seriálu \"Pan Am\". V roce 2005 byl nominován na cenu Tony za svůj výkon v inscenaci \"Kdo se bojí Virginie Woolfové?\".\n\nJe také známý díky roli agenta CIA Gregga Beama v bondovce \"Quantum of Solace\" nebo z role Shepa Campbella ve filmu \"Nouzový východ\". Objevil se také ve filmu \"Na odstřel\", kde hrál společně s Russellem Crowem.\n\nHarbour rovněž hrál hlavní roli ve snímku \"Hellboy\". Má se také objevit v roli Červeného strážce v připravovaném marvelovském filmu \"Black Widow\" (2020).\n\nV roce 2015 byl Harbour obsazen jako Jim Hopper ve sci-fi hororové sérii Netflixu \"Stranger Things\" a za roli získal nominace na cenu Emmy pro vynikajícího herce ve vedlejší roli v dramatickém seriálu (2017 a 2018), cenu Zlatý glóbus za nejlepšího herce ve vedlejší roli (2018) a spolu s kolegy také cenu Screen Actors Guild Awards za nejlepší obsazení (drama) sdružení filmových a televizních herců za vynikající výkon.\n\n"}
{"id": "1513515", "url": "https://cs.wikipedia.org/wiki?curid=1513515", "title": "Bratři Neugebauerové", "text": "Bratři Neugebauerové\n\nBratři Neugebauerové (Franz Hubert Neugebauer a Josef Richard Neugebauer) byli čeští, německy mluvící židovští architekti.\n\n\n"}
{"id": "1513516", "url": "https://cs.wikipedia.org/wiki?curid=1513516", "title": "National Fallen Firefighters Memorial", "text": "National Fallen Firefighters Memorial\n\nNational Fallen Firefighters Memorial je památník, který je postaven na počest hasičů (dobrovolných i kariérních), kteří zemřeli při plnění svých služebních povinností. Památník byl uzákoněn americkým kongresem roku 1990. Byl postaven v roce 1981 v areálu National Fire Academy v Emmitsburgu v Marylandu. Náměstí s pomníkem obklopují plakety se jmény padlých hasičů. \n\nKaždoročně, o první neděli v říjnu, se v areálu koná vzpomínková slavnost uctívající padlé hasiče. K pomníku se pokládá věnec darovaný americkým prezidentem a na Zeď cti se přidávají plakety se jmény požárníků, kteří padli v předchozím roce. Večer před slavností se koná vigílie při svíčkách.\n\n"}
{"id": "1513525", "url": "https://cs.wikipedia.org/wiki?curid=1513525", "title": "Helena Bochořáková–Dittrichová", "text": "Helena Bochořáková–Dittrichová\n\nHelena Bochořáková–Dittrichová, též Helena Bochořáková, rodným jménem Helena Dittrichová (29. července 1894 Vyškov – 28. března 1980 Brno), byla česká (moravská) grafička, malířka a spisovatelka. \n\n\"The National Museum of Women in the Arts\" v New Yorku označilo její dílo \"Z mého dětství\" za první kreslený (grafický) román (graphic novel) vytvořený ženou.\n\nNarodila se v rodině vyškovského obchodníka Ferdinanda Dittricha a jeho manželky Kláry, rozené Horníčkové. Pokřtěna byla Helena Maria Klára. Otec byl Němec, jehož rod byl ve Vyškově usedlý od 18. století, matka byla Češka. Dcera Helena byla nejmladší ze šesti sourozenců, jediná se dožila dospělosti. Vychodila základní německou školu, jako šestnáctiletá odjela studovat malířství do Vídně. V devatenácti letech se provdala a odstěhovala se za manželem do Brna.\n\nNa doporučení malíře Františka Podešvy se pokusila v roce 1919 o přijetí u Augusta Brömse na grafickou speciálku Akademie výtvarných umění v Praze. Byla přijata jako mimořádná posluchačka do třetího ročníku a v letech 1919–1922 úspěšně vystudovala. Na základě úspěšně ukončeného studia se jí podařilo získat stipendium na studijní pobyt v Paříži. Spolu s manželem, který jako pedagog absolvoval zahraniční studijní pobyty, navštívila další evropské země, USA, Sovětský svaz i Malou Asii.\n\nPočátkem 40. let 20. století zanechala kvůli očnímu onemocnění grafiky a věnovala se pouze malbě a literatuře. (Podle jiného zdroje bylo důvodem to, že manželům Bochořákovým byl po roce 1948 znárodněn dům, kde měla v zahradě ateliér, přišla i o tiskařské lisy a musela se přestěhovat na jinou adresu.)\n\nZemřela v Brně, pochována je na brněnském Ústředním hřbitově.\n\nDne 1. září 1913 se ve Vyškově provdala za středoškolského profesora Vladimíra Bochořáka. Spolu s ním procestovala řadu zemí a cesty inspirovaly část její literární i výtvarné práce. Manželé Bochořákovi žili v Brně, manželství bylo bezdětné.\n\nByla členkou Kruhu výtvarných umělkyň, Klubu výtvarných umělců Aleš, Bloku výtvarných umělců moravskoslezských a Svazu československých výtvarných umělců. \n\nJako spisovatelka byla členkou Moravského kola spisovatelů.\n\nReprodukce výtvarných děl jí často zveřejňovaly dobové časopisy (Zlatá Praha, Pestrý týden aj.) Zúčastňovala se pravidelně kolektivních i individuálních výstav. Dobová kritika oceňovala spíše její dřevoryty než olejomalby.\n\nNáměty děl Heleny Bochořákové–Dittrichové byly převážně inspirovány jejím dětstvím, vírou, historií Moravy a jejími cestami; ve 20. letech 20. století se též věnovala sociálním námětům.\n\n\n\n\nV letech 1948–1958 nemohla vystavovat. Svou výstavní činnost mohla obnovit v roce 1959, ale její výstavy probíhaly pouze v Brně a Vyškově.\n\nPřispívala do Lidových novin, Moravských novin, časopisů Salon, Eva a Širým světem. Své cestopisné příspěvky sama ilustrovala.\n\nCestopisy:\n\nRomány napsala Helena Bochořáková společně s manželem Vladimírem Bochořákem:\n\n\n\n\n"}
{"id": "1513527", "url": "https://cs.wikipedia.org/wiki?curid=1513527", "title": "Světice z Teplé", "text": "Světice z Teplé\n\nSvětice z Teplé (kolem r. 1500) jsou reliéfní sochy, které tvořily výzdobu křídel oltářní skříně, jejíž střední část se nedochovala. Pocházejí patrně z premonstrátského kláštera v Teplé. Jsou vystaveny v expozici chebské gotiky Galerie výtvarného umění v Chebu.\nReliéfní dřevěné sochy 117,5 × 35 × 5 cm (sv. Kateřina, inv. č. P 08) a 119 × 35 × 11,5 cm (sv. Barbora, inv. č. P 07), se zbytky původní polychromie na křídovém podkladu a plátně. Zadní strana je seříznuta. Poškození ve vlasech, chybějící prsty a část atributu (sv. Kateřina), poškozená koruna, podstavec kalichu, palec a drapérie (sv. Barbora). Restaurovali D. Blažková (1961), J. Tesař (1971) a J. Živný (1986). \n\nSvatá Kateřina má na podstavci zbytky svého hlavního atributu – kola. V pravé, částečně poškozené ruce mohla držet meč, se kterým bývá rovněž zobrazována. Sv. Barbora drží v levé ruce kalich a pravou si přidržuje plášť. Obě světice mají jako odznak mučednické smrti na hlavě panenské koruny. Jejich kulaté tváře s vysokým čelem a dlouhými rozpuštěnými vlasy navazují na estetiku krásného slohu (tzv. \"kočičí obličeje\"). Esovitě prohnutá štíhlá dívčí těla mají spodní šat členěný vertikálními záhyby, u sv. Barbory přepásaný. Plášť mají sepnutý vysoko na hrudi a přidržují ho rukou pod pasem. Záhyby drapérie jsou mělké, s ostrými hranami a silně schematizované. \n\nObě sochy světic vykazují příbuznost s Madonou z Kamenné ulice a jsou dílem stejné chebské dílny, pracující podle zavedených dílenských vzorníků. Typikou tváří mají blízko i k reliéfu Oplakávání z Ostrohu, které bylo podle Ševčíkové vytvořeno v jiné chebské dílně tzv. \"Mistra Oplakávání z Ostrohu\", a rovněž navazovalo na středofranské řezbářství. Mistr Madony z Kamenné ulice, jehož dílně jsou oba reliéfy připisovány, byl spíše průměrným řemeslníkem, se sklonem k dekorativnějšímu pojetí, s nižšími nároky na výrazovou složku. Obě chebské světice mohly být předlohou ke sv. Barboře a sv. Apoleně z oltáře z Plané u Mariánských Lázní, kde je bohatším pročleněním záhybů drapérie dosaženo silnějšího dekorativního účinku. Z dílny Mistra Madony z Kamenné ulice pocházely i dvě reliéfní sochy Sv. Barbory a sv. Kateřiny v kostele Jména Panny Marie v Otíně (Ottenreuth), které jsou nezvěstné.\n\n\n"}
{"id": "1513528", "url": "https://cs.wikipedia.org/wiki?curid=1513528", "title": "National Memorial to Fallen Educators", "text": "National Memorial to Fallen Educators\n\nNational Teachers Hall of Fame (NTHF) je nezisková organizace, která vyznamenává vynikající učitele. Založena byla v roce 1989. Každý rok jsou do Síně slávy NTHF přidána jména pěti učitelů nominovaná z celých Spojených států.. NTHF inicializovala vznik památníku National Memorial to Fallen Educators.\n\nDne 13. června 2013 byl položen základní kámen památníku, který má připomínat pedagogy, kteří padli “při plnění svých služebních povinností“. Hlavním podnětem ke vzniku památníku byl masakr na základní škole Sandy Hook .\n\n30. dubna 2018 byl schválen zákon, který ustanovil National Memorial to Fallen Educators.\n\n"}
{"id": "1513529", "url": "https://cs.wikipedia.org/wiki?curid=1513529", "title": "Stanislav Huňáček", "text": "Stanislav Huňáček\n\nStanislav Huňáček (14. října 1905 Třebíč – 2. března 1973 Stockton-on-Tees) byl český hodinář, dělník a pilot. \n\nStanislav Huňáček se narodil v roce 1905 v Třebíči. Vyučil se hodinářem, ale vzhledem k zájmu o letectví nastoupil v Praze do továrny na letecké motory. Nastoupil na základní vojenskou službu do Chebu, kde získal pilotní a navigátorský výcvik. Odešel do civilu a stal se pilotem Československých aerolinií. Roku 1938 byl mobilizován a v červenci roku 1939 odešel do Polska a následně do Francie, kde v říjnu téhož roku vstoupil do cizinecké legie. Nastoupil na výcvik stíhacích pilotů v Chartres a pak v březnu roku 1940 vstoupil do bombardovací jednotky v Toulouse. V červenci téhož roku vstoupil do RAF k 311. československé bombardovací peruti, ale v říjnu téhož roku byl degradován a propuštěn. Zpět do RAF nastoupil až v říjnu roku 1942, kdy absolvoval výcvik na Wellingtony, v lednu následujícího roku nastoupil zpět do 311. československé bombardovací peruti, kde setrval až do září roku 1944. V září nastoupil na dopravní výcvik a v lednu roku 1945 nastoupil do 246. perutě RAF.\n\nV červenci roku 1945 se vrátil zpět do Československa, kde pracoval na Ministerstvu národní obrany, do ledna 1946 působil v československé armádě. Následně odešel do civilu a pracoval opět v ČSA. Dne 6. dubna 1948 spolu s Vladimírem Nedvědem provedli úlet letadlem Dakota na pravidelné lince Praha–Bratislava, přistáli na letišti v Mnichově. Emigroval do Velké Británie, kde pracoval jako hodinář a následně vlastnil hodinářský závod. Zemřel v roce 1973.\n\nJeho jméno je uvedeno na pamětní desce na třebíčské radnici. V roce 2016 vyšla kniha Šest statečných, která mapuje osudy pilotů RAF z Třebíče, mimo jiné i Stanislava Huňáčka. Roku 2001 obdržel od města Třebíče Pamětní plaketu k výročí založení kláštera 1101–2001. Po revoluci byl rehabilitován a dosáhl tak in memoriam hodnosti plukovníka. Obdržel Československý válečný kříž.\n"}
{"id": "1513530", "url": "https://cs.wikipedia.org/wiki?curid=1513530", "title": "Raphaël Dallaporta", "text": "Raphaël Dallaporta\n\nRaphael Dellaporta (* 27. září 1980, Dourdan v departementu Essonne) je francouzský fotograf, vítěz Niépcovy ceny v roce 2019.\n\nV letech 2004, 2006 a 2013 vystavoval na fotografickém festivalu Rencontres d'Arles ve Francii. V roce 2010 získal ocenění Mladého fotografa na soutěži ICP Infinity Award. Muzeum Nicéphora-Niépceho představilo v roce 2012 jeho výstavu \"Observation\" (\"Pozorování\"). V letech 2014–2015 byl prezidentem Francouzské akademie v Římě – Villa Medicejských. V roce 2019 získal Niépceovu cenu.\n\nAutorovy fotografické dokumenty spojují historii, vědu, umění a technologie. Jeho dlouhodobé projekty zahrnují celou řadu lidských činností. Úzce spolupracoval s experty na odstraňování min (\"Antipersonnel\"), právníky (\"Domácí otroctví\"), forenzními lékaři (\"Fragile\") a také s archeology (\"Ruiny\"). Každý z jeho projektů usiluje o zviditelnění jevů, objektů nebo oblastí, které jsou skryté, jsou pro společnost tabu anebo nepřístupné. Každý projekt je zakončen monografickou publikací.\n\nCyklus Raphaëla Dallaporty líčí protipěchotní miny fotografované zblízka a doprovázené technickými poznámkami (výrobce, země původu, operace). Tato série byla vystavena během festivalu \"Nicephore + 170\" a v Evropském domě fotografie v roce 2010. \n\nNěkteré z jeho fotografií jsou součástí sbírek Musée de l'Élysée v Lausanne, Národního fondu pro současné umění (FNAC) a Evropského domu fotografie v Paříži.\n\n"}
{"id": "1513532", "url": "https://cs.wikipedia.org/wiki?curid=1513532", "title": "Hôtel de Conti", "text": "Hôtel de Conti\n\nHôtel de Conti, též Palais Conti byl městský palác v Paříži. Nacházel se na levém břehu na \"Quai de Conti\" v 6. obvodu. Palác byl sídlem princů Conti, mladší větve Bourbon-Condé a princů královské krve. Palác byl zbořen v 18. století. Druhý palác, který užívala knížata Conti, se nachází v 7. obvodu.\n\nPalác byl postaven na nábřeží Seiny přes řeku naproti Louvru. Jako sídlo rodiny Conti sloužil až do roku 1733. V paláci se narodil Louis Armand I., princ z Conti (1661–1685). François Louis, princ z Conti se zde narodil v roce 1664 a zemřel zde v roce 1709. Jeho manželka Marie Tereza Bourbonská zde zemřela v roce 1732. Ta pověřila architekta Roberta de Cotte úpravou paláce. Po její smrti snacha Luisa Alžběta Bourbonská později koupila jiný palác, kam se přestěhovala. Hôtel de Conti posléze získal její švagr Ludvík August, vévoda z Maine, který ho nechal zbořit. \n"}
{"id": "1513533", "url": "https://cs.wikipedia.org/wiki?curid=1513533", "title": "Seznam sídel v Chorvatsku (C)", "text": "Seznam sídel v Chorvatsku (C)\n\nToto je seznam sídel v Chorvatsku začínajících na písmeno C.\n"}
{"id": "1513536", "url": "https://cs.wikipedia.org/wiki?curid=1513536", "title": "Hašupsy", "text": "Hašupsy\n\nHašupsy nebo Chašupsa nebo Chašupse ( Ҳашыҧсы, Хашупса nebo Хашпсы, ხაშუფსე - Chašupse) je vesnice v Abcházii, nacházející se v kopcích okresu Gagra, zhruba 15  km severozápadně od okresního města Gagra a 10 km od hranic s Ruskem. Ze západu jsou Hašupsy ohraničeny obcemi Mahadyr a Candrypš, z jihu Bagrypsta, ze severu Chyšcha a z východu těžko prostupnými horami. Nachází se na levém břehu řeky Hašupsy.\n\nSoučástí obce jsou i dvě okolní vesničky Achuraskva \"(Ахәырасқәа)\" a Arasadzcha \"(Арасаӡха)\".\n\nNedaleko obce na skále u řeky Hašupsa se nachází zřícenina starověké pevnosti s bazilikou. Obec jako taková byla založena až roku 1935, kdy byly domy v kopcích nad Candrypšem, spadající pod někdejší obec Pilenkovo, osamostatněny jako obec Hašupsy nebo gruzínsky Chašupse. V roce 1959 žilo v Hašupsech 303 obyvatel, velkou většinou arménské národnosti. Pod celý hašupský selsovět spadalo celkem 975 obyvatel.. Arméni v obci tvoří drtivou většinu i v současnosti.\n\nObec po válce v Abcházii v letech 1992 až 1993 nebyla nikdy přejmenována.\n\nDle nejnovějšího sčítání lidu z roku 2011 je počet obyvatel obce 271 a jejich etnické složení následovné:\n\n\nPřed válkou v Abcházii žilo v Hašupsech 217 obyvatel. Oproti jiným obcím zde došlo po válce a vyhnání gruzínského obyvatelstva z Abcházie k nárůstu populace.\n"}
{"id": "1513538", "url": "https://cs.wikipedia.org/wiki?curid=1513538", "title": "The Spinning Top", "text": "The Spinning Top\n\nThe Spinning Top je v pořadí sedmé sólové album anglického písničkáře a kytaristy, člena skupiny Blur, Grahama Coxona. Ve Velké Británii vyšlo 11. května 2009 a v britském albovém žebříčku se umístilo nejvýše na 36. pozici. Místy až folkově laděné album s převahou akustických skladeb lze označit za koncepční, vypráví příběh člověka od narození po smrt, objevuje se zde také téma vojáka navracejícího se z války domů. Coxon desku věnoval památce svých kytarových vzorů, britských folkových hudebníků Davyho Grahama a Johna Martyna. Po ukončení hudebníkovy spolupráce se společností EMI deska vyšla na labelu Transgressive Records, pod producentskou taktovkou (stejně jako v případě dvou předcházejících alb) Stephena Streeta, někdejšího dvorního producenta The Smiths či Coxonových domovských Blur. Autorem obálky a ilustrací v bookletu alba je G. Coxon, autorkou fotografií tamtéž jeho životní partnerka Essy Syed. \n\nRecenze na album byly spíše pozitivní, na serveru Metacritic dosahuje na základě 9 profesionálních recenzí průměrného skóre 66 %, což značí \"obecně příznivé recenze\". \n\nVydání alba podpořil singl \"Sorrow's Army\" doprovázený videoklipem v režii Chrise Hopewella. Coxon v tomto klipu vystupuje v roli vojáka, patrně dezertujícího či prchajícího z bojiště. Hopewell režíroval také videoklipy k dalším skladbám z alba, \"In The Morning\", \"Dead Bees\" a \"Tripping Over\" (poslední jmenovaný nakonec z neznámých příčin nebyl uveden/dokončen, na YouTube se objevila pouze ukázka.) \n\nCoxon album propagoval rovněž rozhlasovými a koncertními vystoupeními, v březnu 2009 například sérií \"one man\" vystoupení v rámci hudebního festivalu SXSW v texaském Austinu. Sólové koncerty k albu \"The Spinning Top\" se v průběhu roku 2009 střídaly s dalšími Coxonovými koncertními závazky. Vystupoval jako předskokan a člen doprovodné skupiny Petea Dohertyho, na jehož aktuálním album \"Grace/Wastelands\" se ve většině skladeb podílel i jako studiový kytarista. V červnu a červenci 2009 se pak v obnovené úplné sestavě Blur účastnil comebackového turné skupiny s vrcholy v podobě dvou koncertů v Hyde Parku (Londýn) či na závěr hudebního festivalu v Glastonbury.\n\nhttps://www.metacritic.com/music/the-spinning-top/graham-coxon\n\nhttps://www.allmusic.com/album/the-spinning-top-mw0000819860\n"}
{"id": "1513541", "url": "https://cs.wikipedia.org/wiki?curid=1513541", "title": "Národní památník Prisoner of War/Missing in Action", "text": "Národní památník Prisoner of War/Missing in Action\n\nPamátnik Prisoner of War/Missing in Action National Memorial byl uzákoněn kongresem 10. prosince 2004. Památník se nachází na vojenském hřbitově Riverside National Cemetery v Riverside v Kalifornii. Byl postaven na památku všem americkým válečným zajatcům a nezvěstným v boji. Památník tvoří bronzová socha představující svázaného člověka klečícího na kolenou. Socha je obklopena sloupy z černého mramoru, které vytvářejí dojem vězení.\n\n"}
{"id": "1513543", "url": "https://cs.wikipedia.org/wiki?curid=1513543", "title": "Arcidiecéze Louisville", "text": "Arcidiecéze Louisville\n\nArcidiecéze Louisville (latinsky \"Archidioecesis Ludovicopolitana\") je římskokatolická arcidiecéze na části území severoamerického státu Kentucky se sídlem ve městě Louisville a s katedrálou Nanebevzetí P. Marie, Louisville. Jejím současným arcibiskupem je Joseph Edward Kurtz.\n\n\"Diecézi Bardstown\" zřídil papež Pius VII. v roce 1808, v roce 1841 byla přejmenována na diecézi Louisville a roku 1937 byla povýšena na arcidiecézi.\n\nJde o metropolitní arcidiecézi, která zahrnuje území států Kentucky a Tennessee a jíž jsou podřízena tato sufragánní biskupství:\n\n"}
{"id": "1513546", "url": "https://cs.wikipedia.org/wiki?curid=1513546", "title": "Národní památník Davida Bergera", "text": "Národní památník Davida Bergera\n\nNárodní památník Davida Bergera uctívá památku Davida Marka Bergera, 28letého izraelského vzpěrače narozeného v USA, který byl jedním z 11 izraelských atletů zavražděných palestinskými teroristy při útoku v Mnichově na letních olympijských hrách v roce 1972. Památník je věnován památce těchto atletů.\n\nPlastika z černé oceli, ve tvaru rozbitých olympijských kruhů, má symbolizovat přerušení mnichovských her tragickými událostmi a jedenáct segmentů, na nichž kruhy spočívají, představuje sportovce, kteři zemřeli. Sochu vytvořil rumunský rodák David E. Davis.\n\nSocha byla instalována na trávníku Mayfieldova židovského komunitního centra v Cleveland Heights v Ohiu v roce 1975. Národním památníkem byla prohlášena 5. března 1980. Vzhledem k demolici Mayfieldova centra v roce 2005 byl památník přesunut do Mandelova židovského komunitního centra v Beachwood, Ohio. Přestože je památník formálně pod správou národního parku Cuyahoga Valley, jeho údržbu zajišťuje komunitní centrum.\n\n"}
{"id": "1513547", "url": "https://cs.wikipedia.org/wiki?curid=1513547", "title": "Hôtel de Brienne", "text": "Hôtel de Brienne\n\nHôtel de Brienne, též Hôtel de Conti, je městský palác v Paříži. Nachází se na adrese 14, \"Rue Saint-Dominique\" v 7. obvodu. Palác byl po určitou dobu sídlem princů Conti, mladší větve Bourbon-Condé a princů královské krve. Starší palác, který užívala knížata Conti, se nacházel v 6. obvodu. Hôtel de Brienne slouží od roku 1817 jako administrativní budova ministerstva obrany a od roku 1993 je chráněn jako historická památka.\n\nV roce 1724 François Duret, prezident Velké rady zakoupil na předměstí Saint-Germain pozemek, který se nacházel mezi současnou \"Rue Saint-Dominique\" a \"Rue de l'Université\". Parcela byla určena pro markýzu Jeanne-Agnès Berthelot de Pléneuf, milenku Louise Henriho de Bourbon-Condé, který zde chtěl postavit rozsáhlý palác. Po vévodově diskreditaci v roce 1726 se markýza vzdala přestěhování do rozestavěného paláce. Dům poté koupila Françoise de Mailly (1688–1742), vdova po markýzovi Louisovi II. Phélypeauxovi de La Vrillière (1672–1725). Od ní ho koupila v roce 1733 Luisa Alžběta Bourbonská, princezna Conti, která pověřila architekta Nicolase Simonneta novou výzdobou. Palác se poté nazýval Hôtel de Conti. Krátce před svou smrtí v roce 1775 darovala princezna Conti palác svému vnukovi Louisovi Françoisovi I. de Bourbon. Od něj ho získal v následujícím roce Louis-Marie-Athanase de Loménie, hrabě de Brienne (1730–1794), který byl v roce 1787 jmenován ministrem války. Palác se od té doby nazývá Hôtel de Brienne a poprvé ve své historii se stal sídlem ministra války.\n\nHrabě Brienne byl gilotinován v květnu 1794 a po jeho smrti byl palác zabaven revoluční správou, která zde zřídila Výbor pro obchod a zásobování. V roce 1795 byl palác navrácen komtese de Brienne. V roce 1798 palác koupila manželka Françoise Séguyho, generálního dodavatele vojenského proviantu, která pod vedením architekta Lavoyepierra provedla řadu stavebních úprav. Manželé kvůli finančním obtížím o palác přišli. Soud v roce 1800 budovu přiřkl Josephu Lanfreyovi, zaměstnanci úřadu vojenských služeb, který jej pronajal Lucienovi Bonapartovi, který byl tehdy ministrem vnitra. V roce 1802 jej získal Lucien Bonaparte do vlastnictví. Provedl několik úprav interiérů a palác v roce 1805 prodal své matce Laetitii Ramolino.\n\nOd ní koupil palác v roce 1817 stát a palác se stal sídlem ministra války, posléze ministra obrany. V paláci zasedl během první světové války Georges Clemenceau. Generál Charles de Gaulle zde měl kancelář jako státní sekretář během bitvy o Francii a poté jako šéf dočasné vlády od 25. srpna 1944 do 26. ledna 1946.\n\nHôtel de Brienne byl 21. ledna 1993 zapsán na seznam historických památek.\n\n"}
{"id": "1513553", "url": "https://cs.wikipedia.org/wiki?curid=1513553", "title": "Jan Illek", "text": "Jan Illek\n\nJan Illek (18. ledna 1912 Rouchovany – ?) byl český řezník a pilot. \n\nJan Illek se narodil v roce 1912 v Rouchovanech, po obecné škole se vyučil řezníkem. Později, roku 1934, nastoupil na základní vojenskou službu u leteckého pluku v pražských Kbelích. Roku 1938 byl mobilizován a vstoupil do 77. letky do Topoľčan. Následně odešel do Polska a později do Francie, kde vstoupil do cizinecké legie. Působil v Oránu, Sidibel a v Abbés. Po napadení Francie Německem vstoupil do československé jednotky v Agde. Později odešel do Velké Británie, kde nastoupil do 310. československé stíhací perutě. \n\nPo skončení druhé světové války se vrátil do Československa a po dovolené se vrátil zpět do Británie, kde získal občanství. Roku 1946 odjel do Jižní Afriky, kde do roku 1948 pracoval v továrně na uzeniny jako řezník. V tu dobu odjel do Francouzské Afriky, kde pracoval také jako řezník a roku 1952 se oženil, roku 1953 po vypuknutí války se vrátil zpět do Británie a v roce 1955 s rodinou odešel do Kanady, do města White Rock, kde se věnoval opět řeznictví.\n\nRoku 1991 byl rehabilitován a povýšen do hodnoti majora.\n"}
{"id": "1513555", "url": "https://cs.wikipedia.org/wiki?curid=1513555", "title": "Strakonice (nádraží)", "text": "Strakonice (nádraží)\n\nStrakonice je železniční stanice v jižní části okresního města Strakonice v Jihočeském kraji nedaleko řeky Otavy. Leží na tratích 190, 198 a 203. Stanice je elektrifikovaná (25 kV, 50 Hz AC, trať 190). S nádražní budovou je přímo propojeno městské autobusové nádraží.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\n15. října 1893 otevřela společnost \"Pošumavské místní dráhy\" železniční spojení své trati s Vimperkem, které bylo roku 1900 po úsecích prodlouženo až do Volar. 11. června 1899 pak projekt společnosti \"Místní dráha Strakonice-Blatná-Březnice\" spojil Strakonice s již postavenou železnicí v Březnici. Po zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 22. června 1966 ve směru od Plzně.\n\nVšechny tratě procházející stanicí jsou jednokolejné. V roce 2018 byla dokončena úprava kolejiště ve stanici: nachází se zde dvě krytá ostrovní nástupiště s podchodem a bezbariérovými výtahy a jedno nástupiště hranové u staniční budovy. Nádraží je součástí dopravního terminálu a je stavebně spojeno s městským autobusovým nádražím.\n\n"}
{"id": "1513556", "url": "https://cs.wikipedia.org/wiki?curid=1513556", "title": "Los Angeles (řeka)", "text": "Los Angeles (řeka)\n\nŘeka Los Angeles (Los Angeles River, také známa jako L.A. River) je největší řeka v kraji Los Angeles v Kalifornii. Pramení v pohořích Simi Hills a Santa Susana Mountains. Délka jejího toku je 77 kilometrů. Protéká údolim San Fernando Valley, Downtown Los Angeles a přes Gateway Cities až do Long Beach, kde ústí do Tichého oceánu. V současné době je řeka regulována po celé délce toku - teče vybetonovým korytem, které bylo postaveno na počátku 20. století po řadě ničivých povodní.\n\nPřed tím, než byl vybudován losangeleský akvadukt, byla L.A. řeka primárním zdrojem pitné vody pro Los Angeles. Losangelská oblast stále získává část vody z řeky a dalších místních zdrojů, ale většina vody dnes pochází z okolních akvaduktů. Řeka trpí znečištěním způsobeným odplaveninami ze zemědělské půdy a z městské aglomerace.\n\nŘeku primárně napájí dešťová voda a voda ze sněhové pokrývky a dále pak voda z čistírny odpadních vod ve Van Nuys. L.A. řeka je jedna z mála řek v jižní Kalifornii, které mají řečiště v nízké nadmořské výšce a přitom v létě nevysychají. Nějaké množství vody, byť minimální, k moři vždy doteče. \n\nZa začátek řeky Los Angeles se považuje soutok dvou zregulovaných potoků - Bell Creek a Arroyo Calabasas v losangeleské čtvrti Canoga Park. Vlévá se do Tichého oceánu v přístavu Long Beach.\n\nV řece žije mnoho různých druhů ryb například kapr, tilapie, sumeček černý, sumeček americký,sumec, střevle, raci a další druhy. Regulaci řeky v roce 1938 nepřežili žádné původní živočišné druhy. Mezi původní druhy ryb patřili například pstruh duhový a losos chinook.\n\nU řeky Los Angeles žije také velké množství různých druhů ptáků, patří mezi ně různé druhy volavek, americká lyska, pižmová kachna, bílý pelikán, kanadská husa, mořský orel, kolibřík, sova, a další druhy. \n\nMnoho míst podél řeky Los Angeles figurovalo v četných filmech, televizních programech, hudebních videích a videohrách. Protože po většinu roku má řeka nízký stav a koryto je místy vyschlé, je často používané pro závody, automobilové honičky, a další scény vyžadující otevřené, opuštěné městské prostředí.\n\nSnad nejznámější takovou scénou je sekvence z filmu \"\" 1991.\n\n"}
{"id": "1513557", "url": "https://cs.wikipedia.org/wiki?curid=1513557", "title": "Nepomuk (nádraží)", "text": "Nepomuk (nádraží)\n\nNepomuk je železniční stanice, původně v samostatné obci Dvorec, nyní součást města Nepomuk, v okrese Plzeň-jih v Plzeňském kraji nedaleko řeky Úslavy. Leží na tratích 190 a 192. Stanice je spolu s celou tratí 190 elektrizovaná (25 kV, 50 Hz AC). S nádražní budovou je přímo propojeno městské autobusové nádraží.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. Trať střed města míjela, nádraží tedy vzniklo ve zhruba dva kilometry vzdálené vsi Dvorec. 1. září 1868 byl s místním nádražím uveden do provozu celý nový úsek trasy z Českých Budějovic do Plzně. Zřízena zde byla vodárna a také lokomotivní výtopna.\n\n11. června 1899 pak projekt společnosti \"Místní dráha Strakonice-Blatná-Březnice\" spojil Nepomuk s železnicí v Blatné, odkud bylo možno pokračovat dále do Březnice.\n\nElektrická trakční soustava zde byla zprovozněna 3. října 1963.\n\nPřilehlý traťový úsek Nepomuk – Horažďovice předměstí je dvoukolejný, ostatní tratě vstupující do stanice jsou jednokolejné. V roce 2019 byla zahájena úprava kolejiště ve stanici a přestavba původních betonových ostrovních nástupišť na krytá pro zvýšení bezpečnosti.\n\n"}
{"id": "1513560", "url": "https://cs.wikipedia.org/wiki?curid=1513560", "title": "Vila Bohuslava Černého", "text": "Vila Bohuslava Černého\n\nVila Bohuslava Černého je rodinný dům, který stojí v Praze 5-Hlubočepích ve vilové čtvrti Barrandov v ulici Lumiérů (původně Na Habrové).\n\nVila byla postavena roku 1936 pro stavebního radu ve výslužbě ing. Bohuslava Černého a jeho manželku Vlastimilu.\n\n\n\n"}
{"id": "1513561", "url": "https://cs.wikipedia.org/wiki?curid=1513561", "title": "Šanghajská univerzita", "text": "Šanghajská univerzita\n\nŠanghajská univerzita () je univerzita v Šanghaji v Čínské lidové republice. Kampusy má v obvodech Pao-šan, Ťing-an a Ťia-ting.\n\nPůvodně byla založena v roce 1922, ale v rámci čistek navazujících na Šanghajský masakr v roce 1927 byla zrušena. Znovu založena byla v roce 1983 a v roce 1994 do ní byly sloučeny tři další univerzity a stala se největší šanghajskou univerzitou. Má dohromady přibližně pětatřicet tisíc studentů.\n"}
{"id": "1513562", "url": "https://cs.wikipedia.org/wiki?curid=1513562", "title": "Příbram (nádraží)", "text": "Příbram (nádraží)\n\nPříbram je železniční stanice v centrální části okresního města Příbram v Středočeském kraji odděleného od středu sídla Příbramským potokem. Leží na neelektrizované trati 200. Nedaleko stanice se nachází městské autobusové nádraží.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z České Budějovice do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka. U březnického zhlaví vedle výpravní budovy byla zřízena lokomotivní vodárna.\n\nStanicí prochází neelektrizovaná jednokolejná trať. Nachází se zde tři jednostranná úrovňová nástupiště (z toho jedno nepoužívané), k příchodu na nástupiště slouží přechod přes koleje. Pro překonání celého kolejiště slouží kovový most pro chodce na severní straně nádraží. V roce 2018 byla dokončena rekonstrukce výpravní budovy.\n\n"}
{"id": "1513566", "url": "https://cs.wikipedia.org/wiki?curid=1513566", "title": "Jakub Šural", "text": "Jakub Šural\n\nJakub Šural (* 1. července 1996) je český fotbalový obránce a bývalý mládežnický reprezentant České republiky.\nJeho nejstarší bratr Josef Šural (1990–2019) byl mj. českým fotbalovým reprezentantem, který tragicky zahynul v Turecku. Jeho starší bratr David Šural (* 10. října 1993) je také fotbalistou.\n\nZačínal v Blučině, odkud ve věku 10 let přestoupil do 1. FC Brno (dobový název Zbrojovky). Ve Zbrojovce Brno prošel všemi mládežnickými kategoriemi a od jara 2013 začal nastupovat v dorostenecké lize. Za zbrojováckou juniorku si připsal během šesti sezon 37 startů v Juniorské lize, v nichž dal pět branek (2013/14: 3/0, 2014/15: 14/2, 2015/16: 12/1, 2016/17: 1/0, 2017/18: 1/0, 2018/19: 6/2). Na jaře 2014 zasáhl do jednoho divizního utkání v dresu SK Líšeň (tehdejší partnerský klub Zbrojovky Brno v rámci svazového projektu „Farma“). Na jaře 2015 hostoval v Baníku Most, který neúspěšně bojoval o záchranu ve druhé nejvyšší soutěži.\n\nV domácí nejvyšší soutěži debutoval v neděli 25. října 2015 v Brně-Králově Poli, kde domácí Zbrojovka porazila úřadujícího mistra z Plzně 1:0 (poločas 0:0). Jakub Šural přišel na hřiště v 78. minutě za Jana Malíka.\n\nV letech 2013–2017 byl členem mládežnických reprezentací České republiky. Nastupoval za reprezentační výběry do 18 let (2013–2014, 11/0), do 19 let (2014–2015, 10/0), do 20 let (2015–2017, 7/0) a do 21 let (2017, 2/0).\n\n"}
{"id": "1513570", "url": "https://cs.wikipedia.org/wiki?curid=1513570", "title": "Jesenická stovka", "text": "Jesenická stovka\n\nJesenická stovka je dálkový běh, při kterém jeho účastníci překonávají hřeben Jeseníků. Start i cíl závodu jsou v Šumperku. V roce 2018 činila jeho délka 103 kilometrů. Vyhlašování výsledků tehdy probíhalo ve dvou kategoriích, a to jak mužů, tak žen, když byli dekorováni vždy první tři závodníci, kteří zdárně dosáhli cíle. První ročník klání se uskutečnil roku 2013.\n"}
{"id": "1513573", "url": "https://cs.wikipedia.org/wiki?curid=1513573", "title": "Skender Vakuf", "text": "Skender Vakuf\n\nSkender Vakuf (též \"Skender-Vakuf\", ) je město v Bosně a Hercegovině v Republice srbské. Je vzdáleno asi 51 km jihovýchodně od Banje Luky. V roce 2013 žilo ve Skender Vakufu 3 958 obyvatel, v celé opčině pak 10 428 obyvatel.\n\nK městu připadají též vesnice Brnjići, Bunar, Davidovići, Dobratići, Donji Orašac, Gornji Orašac, Kričići-Jejići, Melina, Mijatovići, Milaševci, Pavlovići, Prisika, Slipčevići, Vitovlje Malo, Vukovići, Zapeće, Zasavica a Zubovići.\n"}
{"id": "1513578", "url": "https://cs.wikipedia.org/wiki?curid=1513578", "title": "Jaromír Černín z Chudenic", "text": "Jaromír Černín z Chudenic\n\nJaromír Černín z Chudenic (13. března 1818 Vídeň – 26. listopadu 1908 Petrohrad) byl český politik a hlava šlechtického rodu Černínů z Chudenic. \n\nByl synem hraběte Evžena Karla Černína (1796–1868), vynikajícího znalce české historie a významného donátora Národního muzea. Od roku 1868 byl vladařem domu hradeckého a chudenického. Byl dědičným členem Panské sněmovny, vykonával funkci c. k. komořího a tajného rady. Byl také držitelem Řádu zlatého rouna.\n\nJeho první manželkou byla hraběnka Karolina z rodu Schaffgotschů († 1876), se kterou měli syny Evžena Jaromíra Františka Czernina (1851–1925) a Evžena Františka (1857–1932) a dcery Marii Terezii, Marii Rudolfínu, Karolínu a Arnoštku (Ernestinu). Podruhé se oženil v roce 1879 s Josefinou, ovdovělou hrab. Falkenhaynovou, rozenou Paarovou.\n\nByl pohřben v rodinné hrobce v kostele svatého Jakuba v Jindřichově Hradci.\n\nVlastnil majorát Jindřichův Hradec, Chudenice, Petrohrad u Loun a Krásný Dvůr.\n\n\n"}
{"id": "1513583", "url": "https://cs.wikipedia.org/wiki?curid=1513583", "title": "Jan Jansa", "text": "Jan Jansa\n\nJan Jansa (21. září 1923 Želetava – ?) byl český pilot, svářeč a konstruktér. \n\nJan Jansa se narodil v roce 1923 v Želetavě. Vyučil se a byl nuceně nasazen do Štětína a následně do Trondheimu do Norska. Později byl přesunut do Melhusu, kde pracoval s Dány, Poláky a Nory v kamenolomu. Češi tam pracovali pouze dva. V prosinci roku 1943 ve spolupráci s místními obyvateli plánoval spolu s Václavem Dostálem útěk do Švédska, Václav Dostál útěk po třech dnech vzdal. Jan Jansa dokončil útěk úspěšně a byl předán československému konzulátu ve Švédsku. Konzulát uprchlé Čechy shromažďoval v Södertälje. V únoru roku 1944 byl přesunut do Velké Británie, kde vstoupil do československé armády. Jan Jansa se v Southamptonu přihlásil do letecké jednotky a následně byl zařazen do 311. československé bombardovací perutě. Byl záchranářem a radiotelegrafistou. \n\nPo skončení druhé světové války působil nadále v armádě, pracoval v Ruzyni, Českých Budějovicích a Havlíčkově Brodě. Po změnách v roce 1948 byl propuštěn a na začátku roku 1949 emigroval do Německa. Pokračoval v únoru roku 1950 do Velké Británie, kde pracoval jako svářeč, následně roku 1957 emigroval do Kanady, kde také pracoval jako svářeč. V roce 1965 za ním přijela manželka a syn. V roce 1973 povýšil a stal se konstruktérem v centrále společnosti, u které pracoval jako svářeč, usadil se ve městě Forst Erie.\n\nBratr Jana Jansy – Jaroslav Jansa byl uvězněn v koncentračním táboře Dachau. Jméno Jana Jansy je uvedeno na památník obětem světové války v Praze na Klárově.\n"}
{"id": "1513584", "url": "https://cs.wikipedia.org/wiki?curid=1513584", "title": "Ecolo", "text": "Ecolo\n\nEcolo je zelená politická strana v Belgii. Vznikla v roce 1980. Strana působí ve francouzsky mluvící části Belgie, tedy ve Valonsku a v hlavním městě Bruselu. V nizozemsky mluvící části, tedy ve Vlámsku působí spřátelná strana Groen. Ecolo je zkratka pro \"Écologistes Confédérés pour l'organisation de luttes originales\".\n"}
{"id": "1513595", "url": "https://cs.wikipedia.org/wiki?curid=1513595", "title": "Castelnuovo", "text": "Castelnuovo\n\nCastelnuovo někdy též Castelnovo či Castel Nuovo je název mnoha italských obcí. Výraz lze přeložit jako „nový hrad“ oproti starším, dříve založeným objektům s názvem Castelvecchio („starý hrad“).\n\n\n\n\n\n\n\n"}
{"id": "1513596", "url": "https://cs.wikipedia.org/wiki?curid=1513596", "title": "Aimo Cajander", "text": "Aimo Cajander\n\nAimo Kaarlo Cajander (4. dubna 1879 Uusikaupunki – 21. ledna 1943 Helsinky) byl finský botanik a politik.\n\nPocházel z učitelské rodiny, vystudoval přírodní vědy, absolvoval stáž na Mnichovské univerzitě a vědeckou výpravu na Sibiř. V roce 1911 byl jmenován profesorem lesnictví na Helsinské univerzitě, stál také v čele státní správy lesů Metsähallitus a zasloužil se o zřízení lesnického výzkumného ústavu. V letech 1922–23 byl předsedou Finské akademie věd.\n\nPřátelil se s finským prezidentem Ståhlbergem, který ho v letech 1922 a 1924 pověřil vedením krátkodobých úřednických vlád. V roce 1927 Cajander vstoupil do Ståhlbergovy Národní pokrokové strany, za kterou byl poslancem parlamentu a ministrem obrany, v roce 1933 se stal předsedou strany. V březnu 1937 byl potřetí jmenován premiérem, když Národní pokroková strana vytvořila širokou koalici se sociálními demokraty a agrárníky. V říjnu 1939 Cajanderova vláda odmítla sovětské návrhy na změnu hranic, což vedlo k zimní válce. Po vypuknutí války byl Cajander tvrdě kritizován, že podcenil nebezpečí a nepřipravil zemi na obranu (pro rekruty nebyl ani dostatek uniforem a bojovali v improvizovaném oblečení, pro které se ujal posměšný název „model Cajander“), rozhodl se proto odstoupit z funkce a vrátit se k vědecké práci.\n\nBotanikou se zabývali také jeho synové Erkki Kalela a Aarno Kalela.\n\n"}
{"id": "1513600", "url": "https://cs.wikipedia.org/wiki?curid=1513600", "title": "Groen", "text": "Groen\n\nGroen je zelená politická strana v Belgii. Vznikla v roce 1982. Strana působí v nizozemsky mluvící části Belgie, tedy ve Vlámsku. Ve francouzsky mluvící části, tedy ve Valonsku a v hlavním městě Bruselu působí spřátelná strana Ecolo. Strana několikrát měnila název, mezi léty 1982 a 2003 se jmenovala \"Agalev\". Současný název nese od roku 2012.\n"}
{"id": "1513601", "url": "https://cs.wikipedia.org/wiki?curid=1513601", "title": "Itapeuasaurus", "text": "Itapeuasaurus\n\nItapeuasaurus (\"ještěr z Itapeua\") byl rod sauropodního dinosaura z čeledi Rebbachisauridae, který žil v období rané svrchní křídy (geologický stupeň cenoman, asi před 100 až 94 miliony let) na území dnešní severovýchodní Brazílie (stát Maranhão, pánev São Luís).\n\nFosilie tohoto sauropoda (konkrétně kost pažní) byly objeveny rybářem jménem Carlos Wagner Silva na pláži v lokalitě Itapeua, a to v sedimentech souvrství Alcântara, z jehož vrstev byl popsán například velký spinosauridní teropod druhu \"Oxalaia quilombensis\". Typový druh \"I. cajapioensis\" byl formálně popsán v červenci roku 2019.\n\n\"Itapeuasaurus\" byl rebachisauridem, spadajícím pravděpodobně do kladu (podčeledi) Nigersaurinae, se zástupci známými podle fosilních nálezů ze současné Jižní Ameriky, Afriky i Evropy. Blízce příbuzným rodem byl \"Rebbachisaurus\", \"Demandasaurus\" a \"Tataouinea\".\n\nTento sauropod patřil k menším zástupcům své skupiny, podle odhadů dosahoval délky jen kolem 10 až 15 metrů a hmotnosti zhruba 7 tun.\n\n\n"}
{"id": "1513604", "url": "https://cs.wikipedia.org/wiki?curid=1513604", "title": "Jan Pellar", "text": "Jan Pellar\n\nJan Pellar (22. listopadu 1948 – 27. července 2019) byl český manažer v oblasti zemědělství a chovu koní.\n\nKolem koní se pohyboval od svých 11 let. Sám se věnoval jezdeckému sportu, později působil jako trenér a hlasatel na závodech.\n\nVystudoval Vysokou školu zemědělskou, dále byl vedoucím šlechtitelem koní, krátce řídil Dostihové závodiště ve Velké Chuchli a pracoval na ministerstvu zemědělství a v roce 2006 se stal ředitelem Zemského hřebčince v Písku. Za jeho působení proběhla rekonstrukce budov a hřebčinec se stal národní kulturní památkou.\n\nVývoj českého jezdeckého sportu a jeho spojení s chovatelskou sférou podpořil iniciováním vzniku soutěží Kritérií mladých koní.\n"}
{"id": "1513611", "url": "https://cs.wikipedia.org/wiki?curid=1513611", "title": "DéFI", "text": "DéFI\n\nDéFI je belgická politická strana, působící v Bruselu. Profiluje se liberálně a sociálně-liberálně. Byla založena v roce 1964. Název strany DéFI je zkratka pro \"Démocrate, Fédéraliste, Indépendant\" (česky \"Demokratický, federalistický, nezávislý\").\n"}
{"id": "1513626", "url": "https://cs.wikipedia.org/wiki?curid=1513626", "title": "Západní Zadunají", "text": "Západní Zadunají\n\nZápadní Zadunají ( \"Nyugat-Dunántúl\") je statistická sídelní jednotka (NUTS 2) v Maďarsku. Je jednou z částí oblasti Zadunají ( 1). \n\nZápadní Zadunají je tvořeno župami Zala, Vas a Győr-Moson-Sopron.\n\n"}
{"id": "1513627", "url": "https://cs.wikipedia.org/wiki?curid=1513627", "title": "Penny Oleksiaková", "text": "Penny Oleksiaková\n\nPenelope „Penny“ Oleksiaková (* 13. června 2000 Toronto) je kanadská plavkyně. Jejími oblíbenými styly jsou kraul a motýlek, specializuje se na kratší tratě.\n\nNa olympiádě 2016 v Rio de Janeiro zvítězila v závodě na 100 metrů volným způsobem v olympijském rekordu 52,70 s (o zlatou medaili i rekord se dělila se Simone Manuelovou z USA, když zaplavaly mrtvý závod). Získala také stříbro na 100 m motýlek a bronz ve štafetových závodech na 4×100 m a 4×200 m v. zp. Stala se v Riu prvním kanadským sportovcem, který získal čtyři medaile na jedné olympiádě. Je také vůbec první olympijskou vítězkou v individuální soutěži, jejíž rok narození začíná dvojkou. Byla poctěna právem nést kanadskou vlajku při závěrečném ceremoniálu olympiády. Za své olympijské úspěchy obdržela v roce 2016 Lou Marsh Trophy pro kanadského sportovce roku a stala se nejmladším nositelem ceny v historii.\n\nJe také dvojnásobnou mistryní světa v krátkém bazénu, když v roce 2016 ve Windsoru byla členkou vítězných domácích kraulařských štafet na 4×50 m a 4×200 m. Na mistrovství světa juniorů v plavání získala šest zlatých medailí (v roce 2015 vyhrála smíšenou štafetu a v roce 2017 závody žen 4×100 m v. zp, 4×200 m v. zp a 4×100 m polohový závod a smíšené závody 4×100 m v. zp a 4×100 m polohový závod). Je čtyřnásobnou kanadskou rekordmankou.\n\nPochází z rodiny ukrajinských přistěhovalců. Má čtyři sourozence, starší bratr Jamie Oleksiak je hráčem National Hockey League. Svoji kočku pojmenovala \"Rio\" podle místa svého životního úspěchu a svého psa \"Jagr\" podle Jaromíra Jágra.\n\n\n"}
{"id": "1513631", "url": "https://cs.wikipedia.org/wiki?curid=1513631", "title": "Tuleň kaspický", "text": "Tuleň kaspický\n\nTuleň kaspický (lat. \"Pusa caspica\") je druh tuleně a endemit Kaspického moře.\n\nPředpokládá se, že se vyvinul z tuleně kroužkovaného, stejně tak jako tuleň bajkalský.\n\nDospělí samci dorůstají do délky 1,5 m, samice 1,4 m. Dosahují váhy 90 - 100 kg. Mají tmavě šedé či nažloutle šedé zbarvení. Samci mají tmavé skrvrny, samice o něco světlejší. Dožívají se 30 až 40 let.\n\nZa potravou se obvykle potápí do hloubky kolem 50 metrů, ponor trvá kolem jedné minuty. Byly zaznamenány i ponory přes 150 m.\n\nVyskytují se na pobřeží, na skalnatých ostrovech a ledových krách, ale i v ústích řek Volhy a Uralu. V zimním období se zdržují v severovýchodní části Kaspického moře, kde je voda mělčí. Od dubna následují svou kořist, menší ryby a korýše, do hlubších a chladnějších vod na jihu.\n\nNa konci podzimu se tuleni vrací na sever, kde voda rychleji zamrzá. Po 11 měsících březosti se v lednu a únoru rodí mláďata. Narozené mládě je bíle zbarvené a váží okolo 5 kg. Samci pohlavní zralosti dosahují po 6-7 letech, samice po 5-7 letech. U samic je místo dříve pozorované běžné březosti 40-70% nynější dlouhodobý stav okolo 30%.\n\nMezi predátory ohrožujícími mláďata tuleně kaspického patří orel mořský a vlk.\n\nZnačný pokles populace má na svědomí člověk. Kromě lovu a pytláctví tuleně ohrožuje i výstavba letovisek, intenzivní lov ryb a vytváření plavebních drah ledoborci. Velkou měrou se na jeho úbytku podílí průmyslové znečištění, které narušuje jeho imunitní systém.\n\nNa počátku 20. století byl jejich počet odhadován na 1,5 miliónu. Odhad z roku 2005 byl 104 000, odhadovaný pokles populace je mezi 3-4% ročně.\n"}
{"id": "1513635", "url": "https://cs.wikipedia.org/wiki?curid=1513635", "title": "Lanai (architektura)", "text": "Lanai (architektura)\n\nLanai (též lānai) je typ zastřešené, otevřené verandy či terasy pocházející z Havaje. Lanai jsou postaveny u mnoha domů, hotelů a restaurací na Havaji.\n\nPříkladem havajské lanai je lanai v Albert Spencer Wilcox Beach House na ostrově Kauai. Rezidence královny Liliuokalani \"Washington Place\" v Honolulu je dokola obklopena otevřenými lanai.\n\nPoužití lanai je jedním z havajských moderních prvků na některých budovách Vladimíra Ossipoffa, který použil lanai kvůli podobné funkčnosti s japonskou engawou. Výraz lanai může znamenat také krytý vnější průchod. Animátor Disney Dorse Lanpher (1935–2011) ve svých pamětech uvádí velké zakryté lanai na oceánské straně nemocnice v Honolulu. Klimatizované budovy, jako například hotely, dnes často nabízejí spíše „uzavřené“ lanai, které často fungují jako velké jídelny se „stěnou“ z posuvných skleněných dveří.\n"}
{"id": "1513645", "url": "https://cs.wikipedia.org/wiki?curid=1513645", "title": "Altán Kristýna", "text": "Altán Kristýna\n\nVyhlídkový altán Kristýna stojí v lázeňských lesích na skalním ostrohu západně nad centrem města Karlovy Vary. Poskytuje výhled zejména na Vřídelní kolonádu, sochu Kamzíka či kostel svaté Máří Magdaleny.\n\nAltán byl dostavěn v roce 2004. Slavnostně pokřtěn a zpřístupněn veřejnosti byl 14. října.\nJedná se o osmiboký průvětrný altán otevřený k přístupové cestě od \"restaurace Jelení skok\". Je zakotven do železobetonových trnů, které zároveň plní funkci stabilizace skály, na které stavba stojí. Jeho nedílnou součástí se stal tzv. \"Tajemný kámen\", na který se unavený návštěvník může posadit. Též se lze kamene pouze dotknout, tedy pokud příchozího zaujala pověst, která se ke kameni váže.\n\nPatří mezi četné altány v Karlových Varech postavené lázeňským hostům i turistům k rozhledům a odpočinku. Poskytuje výhled na část centra města a jeho dominanty – Vřídelní kolonádu, sochu Kamzíka či kostel svaté Máří Magdaleny.\n\nObjekt je celoročně volně přístupný.\n\n"}
{"id": "1513647", "url": "https://cs.wikipedia.org/wiki?curid=1513647", "title": "Luděk Vojáček", "text": "Luděk Vojáček\n\nLuděk Vojáček (* 5. listopadu 1954, Opava) je bývalý český hokejový útočník. \n\nV československé lize hrál za TJ ZKL/Zetor Brno a během povinné vojenské služby za Duklu Trenčín. Odehrál 5 ligových sezón, nastoupil ve 254 ligových utkáních, dal 48 ligových gólů a měl 47 asistencí. V nižších soutěžích hrál za TJ Slezan Opava a TJ ŽĎAS Žďár nad Sázavou. \n\n"}
{"id": "1513648", "url": "https://cs.wikipedia.org/wiki?curid=1513648", "title": "Prevalla", "text": "Prevalla\n\nPrevalla (albánsky: \"Prevallë\", srbsky: \"Prevalc\" nebo \"Превалц\") je horská vesnička v Kosovu, v pohoří Šar planina. Je vzdáleno asi 30 kilometrů od Prizrenu, na silnici z Prizrenu do Štrpců a Kačaniku, nedaleko hranic se Severní Makedonií. Samotná vesnička se nachází v nadmořské výšce 1500 m.n.m., ale okolní vrcholy jsou často vyšší než 2000 m.n.m. \n\nPrevalla je lyžařské a rekreační středisko.\n\nPrevalla leží v národním parku Šar.\n\nPrevalla znamená průsmyk. Vesnička se tak nazývá podle průsmyku přes hory, který se zde nachází.\n"}
{"id": "1513650", "url": "https://cs.wikipedia.org/wiki?curid=1513650", "title": "Madang", "text": "Madang\n\nMadang je město v Papui-Nové Guineji. Leží v severní části země na pobřeží Bismarckova moře a je hlavním městem provincie Madang. Žije v něm okolo třiceti tisíc obyvatel. Průměrná teplota ve městě dosahuje 27 °C a srážky se pohybují okolo 3440 mm ročně.\n\nPrvním Evropanem, který místo navštívil, byl v roce 1871 Nikolaj Nikolajevič Miklucho-Maklaj. Roku 1886 zabral pobřeží pro Německo kapitán Otto Finsch a v roce 1891 vznikla osada \"Friedrich-Wilhelmshafen\", která byla správním střediskem Německé Nové Guiney až do roku 1899, kdy ji nahradilo Herbertshöhe. Po první světové válce zde vládli Australané s výjimkou let 1942 až 1944, kdy Madang okupovala japonská armáda. Od roku 1975 patří Madang nezávislému státu Papua-Nová Guinea.\n\nMadang má přístav a letiště a je vyhledáván turisty díky své malebné poloze na pobřeží zálivu Astrolabe Bay obklopeného horami, vyznačuje se koloniální architekturou a četnými parky a golfovými hřišti. Je také známý jako jedno z nejbezpečnějších měst v zemi. Sídlí zde katolická vysoká škola Divine Word University. Hlavními ekonomickými aktivitami jsou zpracování dřeva, ryb, tabáku, kávovníku a kokosových ořechů. Symbolem Madangu je maják Kalibobo, vysoký 27 metrů a připomínající australské vojáky, kteří zde padli za druhé světové války.\n"}
{"id": "1513654", "url": "https://cs.wikipedia.org/wiki?curid=1513654", "title": "Jiří Pavlíček", "text": "Jiří Pavlíček\n\nJiří Pavlíček (* 7. července 1967) je majitel a jednatel CEO společnosti Aspironix, která distribuuje zdravotnické prostředky. Přes 12 let byl generálním ředitelem české pobočky společnosti Johnson & Johnson. V roce 2017 založil asociaci distributorů zdravotnických prostředků IntMeDA.\nPracuje na vedoucích pozicích v oblasti dodávek zdravotnických prostředků. Je předsedou sdružení Czechmed Medical Device Association. Brzy po založení společnosti Bright Principal (2011) se stal jejím jednatelem společnosti a zůstal jím až do roku 2016, kdy byla vymazána z obchodního rejstříku.\n\n"}
{"id": "1513655", "url": "https://cs.wikipedia.org/wiki?curid=1513655", "title": "Dům U Zlaté konvice (Kadaň)", "text": "Dům U Zlaté konvice (Kadaň)\n\nDům U Zlaté konvice (čp. 50) je měšťanský dům na Mírovém náměstí (dříve Tržní) na Starém Městě v Kadani. \n\nDům U Zlaté konvice se nachází v samém centru kadaňského Starého Města na hlavním náměstí (dříve Tržní, nyní Mírové). Je vystavěn na původně středověké parcele vyměřené již ve 13. století při založení královského města Kadaně. Původní stavba musela projít několika kompletními rekonstrukcemi po velkých ničivých požárech města v letech 1362, 1421 a 1498. Prvním nám známým majitelem domu čp. 50 byl měšťan Hans Czeumer, který je jako vlastník zmiňován roku 1553. O jedenáct let později je jako další majitel domu uveden měšťan Hans Purrass, jehož rod jej vlastnil až do roku 1604, kdy se dům octl v majetku měšťana Andrease Funka, pocházejícího ze saského Annabergu, který se právě toho roku též oženil ovdovělou Euphrosinou Purrass. V dobách třicetileté války (1618–1648) podlehl dům hned dvěma požárům, a sice v letech 1631 a 1635. Spáleniště se nedlouho poté stalo majetkem městského radního Johanna Ulricha, který se svou chotí Evou později rozšířili svůj nemovitý majetek v Kadani ještě o tzv. Český mlýn na Špitálském předměstí. Když v roce 1637 Johann Ulrich náhle umírá, stává se jediným vlastníkem domu jeho manželka Eva, jež se znovu provdává a jako Eva Kotzová zůstává majitelkou domu ještě po roce 1654. Dalším vlastníkem domu se stal Jan Zikmund Hošťálek z Javořice, syn slavného žateckého primátora Maxmiliána Hošťálka, který byl jedním z tzv. sedmadvaceti českých pánů popravených z rozkazu římského císaře Ferdinanda II. Habsburského roku 1621 na Staroměstském náměstí v Praze. Dalšími majiteli domu byli rytmistr Johann Ernst Schulthes a lékárník Johann Hutschenreiter s chotí Evou Margarethou. Po roce 1701 se dům dostal do vlastnictví Leopolda Floriana Müllera, ten se však zadlužil natolik, že z Kadaně raději uprchl a dům čp. 50 byl tak prodán roku 1713 v dražbě. \n\nTehdy se stal dům čp. 50 majetkem Jakoba Ignaze Otty z Ottlilienfeldu, zámožného muže z významného rodu, který již předtím vlastnil četné pozemky a polnosti v okolí města. Zatímco jeho otec Sigmund Ernst, kadaňský erbovní měšťan a advokát, byl dlouholetým městským sekretářem, Jakob Ignaz Otto vykonával na Kadaňsku úřad výběrčího tzv. nápojové daně. Za svědomité vykonávání úřadu a další zásluhy jej povýšil římský císař a český král Karel VI. Habsburský do šlechtického stavu a rodině potvrdil její starší predikát i erb s rudými srdci, zlatými růžemi a liliemi. Po své smrti roku 1743 byl Jakob Ignaz Otto z Ottlilienfeldu slavnostně pohřben v děkanském kostele Povýšení sv. Kříže v Kadani. Jeho synové si také vydobyli významná postavení a oba byli povýšeni do rytířského stavu. Johann zastával úřad hejtmana Loketského kraje a Ignaz pak úřad hejtmana Žateckého kraje. Rytíři z Ottlilienfeldu vlastnili dům čp. 50 na kadaňském náměstí až do roku 1786. Toho roku vypukl ve městě veliký požár, který zasáhl větší část celého Starého Města a spáleniště domu odkoupil od Ottlilienfeldů měšťan Josef Anton Spindler, který se tehdy stal také majitelem nedalekého zrušeného a taktéž vyhořelého komplexu původního minoritského kláštera sv. Michaela. Po Josefu Antonovi zdědil dům jeho vnuk Ignaz Spindler, který jej ovšem roku 1818 prodal Josefu Schuldesovi, po jehož smrti jej od jeho ovdovělé manželky zakoupila roku 1825 měšťanka Franziska Stamm. \n\nV průběhu 19. století dům vystřídal mnoho dalších majitelů. Koncem 19. století v domě provozoval obchod s módním zbožím Wenzel Kirsch, obchodník a také městský zastupitel, který později v roce 1900 získal dům do svého vlastnictví a provedl na něm nákladnou rekonstrukci. Wenzel Kirsch byl mimořádně a všestranně aktivní občan, byl členem hned několika kadaňských spolků a působil v Kadani též jako agent vídeňské pojišťovny \"Phönix\". Posledním německým majitelem domu byl v letech 1924 až 1945 kadaňský rodák Karl Bergner, který v domě provozoval železářství. Dům obýval se svou manželkou Annou, rozenou Schühovou, jež pocházela z vesnice Kojetína na Kadaňsku. V domě čp. 50 se manželům Bergnerovým v roce 1907 narodil syn Albin. Jako Němci pak byla rodina dne 23. srpna 1945 vypovězena z Kadaně a donucena opustit poválečné Československo.\n\nNa plechovém vývěsním štítě připevněném k fasádě domu čp. 50 je namalována zlatá konvice, která zve kolemjdoucí k návštěvě kavárny a cukrárny U Zlaté konvice v přízemí. Toto domovní znamení instalované majiteli domu v roce 2015 je upomínkou na nobilitovaného měšťana Jakoba Ignaze Otty z Ottlilienfeldu, který dům zakoupil v roce 1713, a který na Kadaňsku zastával úřad výběrčího tzv. nápojové daně. Konvice je nejen připomínkou bývalého vlastníka domu, ale i symbolem pohostinnosti a dobročinnosti obecně. V křesťanské ikonografii patří konvice k atributům sv. Alžběty Durynské, sestřenice sv. Anežky České, která je proslulá nezištnou péčí o chudé a potřebné v duchu františkánské spirituality, jež je právě s Kadaní neodmyslitelně spjata, neboť v Kadani bylo hned několik klášterů hlásících se k odkazu sv. Františka s Assisi.\n\n"}
{"id": "1513659", "url": "https://cs.wikipedia.org/wiki?curid=1513659", "title": "Dům U Říšského orla (Kadaň)", "text": "Dům U Říšského orla (Kadaň)\n\nDům U Říšského orla (čp. 18) je měšťanský dům v ulici Jana Švermy (dříve Svatá) na Starém Městě v Kadani. V jeho sousedství se nachází gotická věž Svaté brány, jedné z hlavních bran původního městského opevnění. \n\nV domě U Říšského orla probíhala v roce 1534 některá z církevně-politických jednání mezi římským a českým králem Ferdinandem I. Habsburským, saským kurfiřtem Johannem Friedrichem, papežským nunciem Pierem Paolem Vergeriem, kardinálem Albrechtem Braniborským a saským vévodou Georgem Bradatým o míru mezi katolíky a luterány ve Svaté říši římské. Slavnostně byl pak 29. června 1534 uzavřen tzv. Kadaňský mír v zahradě františkánského kláštera Čtrnácti sv. Pomocníků v Kadani. V městských písemných pramenech je však dům poprvé zachycen k roku 1535, kdy byl jeho majitelem měšťan Hans Pauer. Už v roce 1539 jej však vlastnil jeho syn Hans, který dům prodal Melicharu Paukerovi. V 16. století se pak dům postupně objevuje v majetku měšťanů Philippa Pannosche a Georga Zettliczera, jenž dům roku 1586 prodal Christophu Albrechtovi. Christoph Albrecht, pozdější královský rychtář v Kadani, obdržel roku 1601 od římského císaře Rudolfa II. právo užívat erb s heraldickou figurou srny a predikát „von Rethal“.\n\nK pozoruhodným osobnostem vlastnícím dům U Říšského orla patřil například i kadaňský měšťan Nikolaus Schmidt. Jeho syn Nikolaus Leopold se dokonce zúčastnil bitvy na Bílé hoře (1620) na straně císařské armády a později bojoval i v Uhrách, Kladsku, Nizozemsku, Slezsku, Lužici, Sasku, Rakousích i Pomořansku. Schmidtové, od roku 1665 užívající šlechtický predikát „von Schmidtfeld“, byli velkými dobrodinci františkánského kláštera, k jehož kostelu Čtrnácti sv. Pomocníků nechali v roce 1699 přistavět kapli sv. Kříže s rodinnou hrobkou. V letech 1670 až 1687 patřil dům perníkáři Georgu Stöhrovi. Za velkého požáru Kadaně z 1. října 1811 patřil dům U Říšského orla k jediným dvěma domům, které oheň nezničil. V roce 1866 byl před vpádem pruské armády sňat z fasády říšský orel, aby nepůsobil jako provokace Prusů. Nový orel zde byl znovu osazen teprve roku 1903, a sice na náklady tehdejšího majitele domu Emila Görnera. V roce 1918 sice orel vzbudil značnou nelibost českých vojáků, odstraněn byl však až v roce 1945. Poté byl uložen v kadaňském muzeu a později přechodně instalován v interiéru Kadaňského hradu. Na své místo se vrátil až během rekonstrukce domu po roce 1990. \n\nNa fasádě domu čp. 18 se nejspíše již koncem 16. století nacházel plasticky vyhotovený říšský orel, který byl upomínkou na tzv. Kadaňský mír z roku 1534. Současné znamení je stylizovaným habsburským orlem s korunou rakouských císařů, jehož pařáty i zobák (v heraldice označované jako zbroj) jsou na rozdíl od původního znaku Svaté říše římské zlaté. Obě tato vyobrazení orla jsou především symbolem svrchované císařské moci nejvyššího panovníka křesťanstva usilujícího o světovládu. Orel, jako takový, je již od antiky symbolem síly a vítězství a v různých modifikacích byl hojně užíván i císaři starověkého římského impéria. \n\n"}
{"id": "1513660", "url": "https://cs.wikipedia.org/wiki?curid=1513660", "title": "Flia", "text": "Flia\n\nFlia (též \"flija\" nebo \"fli\") je tradiční albánský pokrm, je též populární v Kosovu. Skládá se z několika plátů těsta podobných palačince, které jsou spojeny smetanou. Flija se poté podává se zakysanou smetanou. \n\nFlia v překladu znamená „\"oběť“\". 18. březen byl vyhlášen „dnem flii“, kdy rodiny zvou svoje příbuzné a přátelé k sobě na fliu.\n\nNa přípravu flii je potřeba jenom pět ingrediencí: mouka, voda, máslo, jogurt a sůl. Z hlavních ingrediencí (vody, soli a mouky) se dělá palačinkové těsto. Flija se pak peče ve speciální kovové nádobě zvané \"sač.\"\n"}
{"id": "1513663", "url": "https://cs.wikipedia.org/wiki?curid=1513663", "title": "Radnice (Kladno)", "text": "Radnice (Kladno)\n\nNeorenesanční budova Radnice v Kladně na dolní (východní) straně náměstí starosty Pavla byla postavena v letech 1897–1898 podle návrhu architekta Jana Vejrycha stavitelem a tehdejším starostou Josefem Hrabětem. Sídlí zde Magistrát města Kladna.\n\nJedná se o řadovou dvoupatrovou trojkřídlou stavbu na velmi členitém půdorysu. Nad hlavním vchodem s bránou se nad balkonem ve druhém patře tyčí hranolová věž s hodinami a dvěma ochozy. V celé šířce budovy je na fasádě pod střechou nápis \"LÉTA PÁNĚ MDCCCLXXXXVII-VIII ZE ZÁKLADŮ S POMOCÍ BOŽÍ VYZDVIŽEN JSEM\" (v římské číslici jsou čtyři X). Ze severní strany k budově přiléhá ještě bývalý Hotel U Bílého beránka z roku 1888, dnes součást radničního komplexu. Tam je také bronzová pamětní deska připomínající prvního zjištěného kladenského varhaníka Matěje Bacha (ten zde žil v letech 1603-1607).\n\nPrůčelí a obřadní síň radnice vyzdobil malíř Adolf Liebscher — v bývalé zasedací (dnes obřadní) síni triptych \"Uhlí a Železa\" s dominantní ženskou alegorickou postavou Kladna uprostřed. Bronzová socha rytíře na štítě je dílem Antonína Poppa. Na hlavním schodišti jsou portréty významných osobností města. Na prostranství radnice byl v letech 1741-1879 umístěný pranýř, který byl prodaný v dražbě a rozebrán, jeho zbytky jsou dnes v majetkem muzea a umístěné v zámecké zahradě.\n\nPůvodní radnice sídlila v letech 1561-1843 v budově čp. 11, v dnešním sídle Státního okresního archivu, tu dnes zdobí nápis \"MDCCCCX\" (z doby poslední přestavby). Druhá radnice, jednopatrová budova s věžičkou nad průčelím, stála na místě dnešní, radní zde zasedali do roku 1877.\n\n\n\n"}
{"id": "1513664", "url": "https://cs.wikipedia.org/wiki?curid=1513664", "title": "Square du Général-Morin", "text": "Square du Général-Morin\n\nSquare du Général-Morin je square v Paříži ve 3. obvodu. Bylo pojmenováno na počest francouzského generála a fyzika Arthura Morina (1795–1880).\n\nSquare je umístěno na křížení ulic \"Rue Réaumur\" a \"Rue Vaucanson\" za kaplí Conservatoire national des arts et métiers. Nachází se zde vstup do Musée des arts et métiers.\n\nSquare bylo vybudována v prostoru bývalé ulice \"Rue de Breteuil\", která vedla mezi \"Rue Royale-Saint-Martin\" (dnešní \"Rue Réaumur\") a \"Rue Vaucanson\".\n\n"}
{"id": "1513665", "url": "https://cs.wikipedia.org/wiki?curid=1513665", "title": "Ivan Javor", "text": "Ivan Javor\n\nIvan Javor, vlastním jménem Alois Mikula (10. srpna 1915, Boršov – 25. července 1944, Linec), český básník, dramatik a odbojář.\n\nNarodil se v Boršově u Kyjova v mlynářské rodině Josefa Mikuly jako nejstarší ze čtyř synů. Studoval na dvouleté obchodní škole v Hodoníně a pak ve Dvoře Králové nad Labem, kam se rodina přestěhovala. Zde v letech 1931–1932 pracoval jako praktikant v kanceláři a později pomáhal otci na mlýnech Paseky nad Jizerou a Dolní Dušnici. Na počátku 30. let vznikla jeho první literární díla. Přátelil se se spisovatelem Karlem Josefem Benešem. V letech 1936–1942 pracoval jako úředník ve Sboru námezdních mlýnů. V roce 1940 začal pracovat v komunistickém odboji v pražských Vysočanech. Spolupracoval na vydávání časopisu \"My z Kolbenky\", který ilegálně vycházel od března do srpna roku 1942. Dne 21. června 1942 byl zatčen. Měsíc byl vězněn v Pankrácké věznici, tři měsíce v koncentračním táboře Terezín a nakonec v koncentračním táboře Mauthausen. Při náletu na pobočku tábora v Linci 25. července 1944 zahynul. V terezínském táboře byla 2. května 1945 popravena jeho snoubenka Zdeňka Lachmanová.\n\nV roce 1936 vydal v časopise Lumír povídku \"Englbert Mikuláš\". Jeho verše vycházely v časopise Rozsévačka nebo v Haló novinách. Naprostá většina Javorova díla byla vydána posmrtně. V jeho rodném Boršově po něm byla pojmenována jedna z hlavních ulic. Bratr Joža Mikula (1917–1982) byl také básníkem a spisovatelem.\n\n\n"}
{"id": "1513670", "url": "https://cs.wikipedia.org/wiki?curid=1513670", "title": "Václav Starý (archivář)", "text": "Václav Starý (archivář)\n\nPhDr. Václav Starý (14. dubna 1934 Břežánky) je český archivář a jihočeský regionální historik, dlouholetý ředitel Státního okresního archivu Prachatice, autor statí, studií a publikací o prachatické historii a Prachaticku.\n\nNarodil se 14. dubna 1934 v Břežánkách. Vystudoval obor archivnictví – historie na Filozofické fakultě UK v Praze. Dne 1. července 1957 nastoupil do Okresního archivu Prachatice na tříletou umístěnku. V prachatickém archivu pracoval celých 38 let a 7 měsíců (1957, 1959–1993).\n\nVe svém bádání a publikační činnosti se Václav Starý odborně zaměřuje na dějiny Prachatic od prvních písemných zpráv do 19. století, organizaci solního obchodu, Zlatou stezku, obchodní styky Prachatic a Pasova, dějiny obcí prachatického okresu, dějiny měst Netolice, Vimperk a Volary, dějiny městské správy, církevní dějiny, dějiny hudby. Jako dlouholetý ředitel prachatického archivu zpracovával přehledy o jeho činnosti za celou dobu existence archivu. Od 90. let pravidelně přispívá do sborníku Prachatického muzea Zlatá stezka (sborník Prachatického muzea)\n\n\n\n"}
{"id": "1513671", "url": "https://cs.wikipedia.org/wiki?curid=1513671", "title": "Socialistická strana (Nizozemsko)", "text": "Socialistická strana (Nizozemsko)\n\nSocialistische Partij, zkráceně SP (česky \"Socialistická strana\"), je levicová politická strana v Nizozemsku. Vznikla v roce 1971 jako maoistická strana s názvem \"Komunistická strana Nizozemska/Marxistická-leninistická\". V roce 1972 přijala současný název. V současnosti se strana označuje za socialistickou a klade ve svém manifestu důraz na zaměstnanost, sociální péči a investice do veřejného školství, bezpečnost a bezplatnou zdravotní péči. Strana se staví proti privatizaci veřejných služeb a je kritická vůči globalizaci. Do sněmovny reprezentantů se strana poprvé dostala ve volbách v roce 1994.\n"}
{"id": "1513672", "url": "https://cs.wikipedia.org/wiki?curid=1513672", "title": "Radek Bakalář", "text": "Radek Bakalář\n\nRadek Bakalář ( * 24. září 1987 České Budějovice ) je profesionální český kouzelník, tanečník a iluzionista. Je nositelem titulu mistr České republiky v Moderní magii a dlouhou dobu patřil mezi nejlepší československé tanečníky Street dance. V roce 2010 se stal finalistou nejúspěšnější řady televizní soutěže Česko Slovensko má talent (1. řada). V posledních letech ho ale diváci znají především jako tvůrce a performera vlastního projektu Revolution Of Magic, ve kterém kouzlí se slavnými osobnostmi napříč československým showbyznysem. V pořadu se objevily celebrity jako například Michal David, Majk Spirit, Kazma Kazmitch, Ben Cristovao, Separ, Tina (zpěvačka) atd.\n\nRevolution Of Magic - nejúspěšnější online projekt česko-slovenského kouzelníka. Radek si do pořadu na YouTube zve známé osobnosti a předvádí jim své umění tam, kde se právě nacházejí. Neuvěřitelné reakce celebrit už do této chvíle zhlédlo přes 4 000 000 diváků. \n\nRevolution Of Magic LIVE - divadelní představení obsahující kouzla z online projektu, propojené s tancem a skvělou hudbou. Celkem v 10 městech s celkovou návštěvností okolo 4000 diváků. \n\nArtists never die - originální merch s myšlenkou, která Radka provází celý život. \n\n\nRozhovory\n\nČlánky\n"}
{"id": "1513675", "url": "https://cs.wikipedia.org/wiki?curid=1513675", "title": "Kulob", "text": "Kulob\n\nKulob je město v Tádžikistánu, které má obyvatel a je čtvrté největší v zemi. Nachází se v Chatlonském vilájetu asi 200 km jihovýchodně od hlavního města Dušanbe, leží na úpatí pohoří Hazrati Šoh v nadmořské výšce okolo 580 m a protéká jím řeka Jachsu. V sovětské éře bylo město známo pod poruštěným názvem \"Kuljab\". \n\nV roce 2006 slavil Kulob 2700 let od svého založení, i když autentičnost tohoto data není písemně doložena. Původně se nazýval \"Chatlon\", název \"Kulob\" („Jezero“) se objevuje až od 18. století. Město původně patřilo Bucharskému chanátu a v roce 1868 ho ovládli Rusové. V roce 1934 byl Kulob povýšen na město. Město je centrem bavlnářské oblasti a proslulo výrobou koberců. Významnou historickou památkou je mauzoleum súfistického učence Míra Saída Alího Hamadáního.\n\nV nedalekém městečku Danghara se narodil tádžický prezident Emómalí-ji Rahmón a v době občanské války patřila oblast kolem Kulobu k baštám jeho stoupenců. Ozbrojené síly Ruské federace využívaly v Kulobu motostřeleckou základnu, kterou opustily v roce 2015. \n\n"}
{"id": "1513679", "url": "https://cs.wikipedia.org/wiki?curid=1513679", "title": "Seznam sídel v Chorvatsku (Ć)", "text": "Seznam sídel v Chorvatsku (Ć)\n\nToto je seznam sídel v Chorvatsku začínajících na písmeno Ć.\n"}
{"id": "1513681", "url": "https://cs.wikipedia.org/wiki?curid=1513681", "title": "Audi Cup 2019", "text": "Audi Cup 2019\n\nAudi Cup 2019 byl 6. ročníkem dvoudenního fotbalového turnaje, Audi Cupu. Soutěže se účastnily čtyři týmy a hrálo se v Allianz Areně v Mnichově. Vítězem se stal Tottenham Hotspur, který ve finále porazil domácí Bayern Mnichov. Po základní hrací době utkání skončilo 2 : 2, ve prospěch anglického mužstva tak rozhodl penaltový rozstřel, jenž skončil v poměru 6 : 5. Třetí příčku obsadil Real Madrid před Fenerbahçe Istanbul.\n\nSoutěž měla standardní vyřazovací formát. Vítězové obou zápasů prvního hracího dne se utkali následující den o vítězství v této soutěži, zatímco poražení semifinalisté hráli o třetí místo.\n\n\"Všechny časy zápasů jsou uvedeny v středoevropském letním čase (SELČ).\"\n\n"}
{"id": "1513686", "url": "https://cs.wikipedia.org/wiki?curid=1513686", "title": "Maxmilián Josef z Thurn-Taxisu", "text": "Maxmilián Josef z Thurn-Taxisu\n\nKníže Maxmilián Josef z Thurn-Taxisu (německy \"Maximilian Joseph Fürst von Thurn und Taxis\", 29. května 1769 Řezno – 15. května 1831 Praha) byl bavorský královský důstojník, později generálmajor císařské rakouské armády. Založil mladší českou větev rodu Thurn-Taxisů a současně je prapředkem italského vévodského rodu z Duina (Principi della Torre e Tasso, Herzöge von Duino) – titulu uděleného roku 1823.\n\nNarodil se v Řezně jako syn knížete Alexandra Ferdinanda (1704–1773) z jeho třetího manželství s Marií Jindřiškou Josefou, kněžnou Fürstenberg-Stühlingenu (1732–1772).\n\nJiž jako třicetiletý obdržel 29. dubna 1772 od svého jmenovce bavorského kurfiřta vlastnictví pluk kyrysníků \"Taxis\", sestavený knížetem Kristiánem. V roce 1785 byl jmenován rytířem Řádu svatého Huberta a 18. května 1790 nejvyšším velitelem bavorského jezdectva.\n\n19. května 1798 vstoupil Maxmilián Josef do císařských služeb, kde se roku 1799 osvědčil při italském tažení v čele c. k. pluk dragounů \"Kníže Lobkowicz\". V důsledku těžkého zranění v bitvě u Marenga v červnu 1800 byl nucen přerušit svou aktivní armádní kariéru. 24. července 1800 byl potvrzen ve své hodnosti rakouského generálmajora.\n\nOd 1. prosince 1803 zastával post kapitána odstraněného toskánského velkovévody a nynějšího salcburského kurfiřta, arcivévoda Ferdinand, až do roku 1814, kdy se tento po Vídeňském kongresu opět směl ujmout vlády v Itálii.\n\nV roce 1815 se Maxmilián Josef se svou rodinou přestěhoval do Prahy, kde také roku 1831 zemřel. Byl pochován v rodinné hrobce v Syčíně na panství Dobrovice.\n\n6. června 1791 se v Praze oženil s kněžnou Marií Eleonorou z Lobkovic (* 22. dubna 1770, Praha – 9. listopadu 1834, Loučeň), s níž měl šest synů. Všichni dosáhli významných důstojnických hodností:\n\n\n"}
{"id": "1513689", "url": "https://cs.wikipedia.org/wiki?curid=1513689", "title": "Slivno (Chorvatsko)", "text": "Slivno (Chorvatsko)\n\nSlivno () je opčina v Chorvatsku v Dubrovnicko-neretvanské župě, asi 90 km severozápadně od Dubrovníku. Jejím střediskem je vesnice Vlaka. Opčina se nachází u mořského pobřeží, nachází se zde několik přímořských letovisek (Blace, Duba, Kremena, Komarna, Duboka, Klek). V roce 2011 žilo v celé opčině 1 999 obyvatel.\n\nOpčina se skládá z 18 vesnic:\n\nPřestože se v opčině nacházejí vesnice větší než Vlaka (Blace a Podgradina), je Vlaka střediskem opčiny.\n"}
{"id": "1513691", "url": "https://cs.wikipedia.org/wiki?curid=1513691", "title": "Stadion Kažymukana Munaitpasova (Šymkent)", "text": "Stadion Kažymukana Munaitpasova (Šymkent)\n\nStadion Kažymukana Munaitpasova (kazašsky \"Қажымұқан Мұңайтпасұлы\") je víceúčelový stadion v Šymkentu v Kazachstánu. V současné době je stadion využíván především pro domácí fotbalová utkání FC Ordabasy Šymkent. Kapacita stadionu činí 20 000 diváků a je tak třetí největší v zemi.\n\nStadion byl roku 1967 pojmenován po Kažymukanu Munaitpasovi, kazašském zápasníkovi, vícenásobném světovém šampionovi v řecko-římském zápase.\n"}
{"id": "1513697", "url": "https://cs.wikipedia.org/wiki?curid=1513697", "title": "Apoštolský vikariát Anatolie", "text": "Apoštolský vikariát Anatolie\n\nApoštolský vikariát Anatolie je vikariát římskokatolické církve, nacházející se v Turecku.\n\nDiecéze zahrnuje střední a východní část tureckého území Anatolie.\n\nVikariátním sídlem je město İskenderun, kde se také nachází hlavní chrám - Katedrála Zvěstování Panny Marie. \n\nRozděluje se do 6 farností. K roku 2017 měl 1 500 věřících, 8 řeholních kněží, 10 řeholníků a 6 řeholnic. \n\nDne 13. března 1845 byla založena apoštolská prefektura Trabzon, a to z části území apoštolského vikariátu Konstantinopol. \n\nDne 12. září 1896 byla prefektura zrušena a její území přešlo k arcidiecézi Izmir.\n\nDne 20. června 1931 byla tato struktura brevem \"Quae ad christiani\" papeže Pia XI. obnovena jako misie sui iuris Trabzon.\n\nDne 30. listopadu 1990 byla misie dekretem \"Quo melius\" Kongregace pro východní církve povýšena na vikariát se jménem Anatolie.\n\n\n"}
{"id": "1513703", "url": "https://cs.wikipedia.org/wiki?curid=1513703", "title": "Imunodeficience", "text": "Imunodeficience\n\nImunodeficience je imunopatologický stav, kdy má imunitní systém sníženou schopnost odpovídat na antigenní a další podněty. Imunodeficity se dělí na primární (vrozené) a sekundární (získané). Primární imunodeficity jsou vzácnější, ale mají mnohem závažnější projevy, protože jsou geneticky podmíněné. Sekundární imunodeficity jsou častější, získané v průběhu života a nejsou tolik závažné (kromě AIDS).\n\nHlavním klinickým projevem imunodeficiencí jsou různé poruchy tvorby imunitních buněk a zvýšená náchylnost jedince k různým infekcím.\n\nU \"specifické\" (získané, adaptivní) imunity je ovlivněna obzvláště tvorba protilátek (T-lymfocyty a B-lymfocyty). Protilátky nefungují tak, jak mají, a je proto zvýšená náchylnost k infekcím od extracelulárních patogenů (viry, bakterie).\n\nPorucha u \"nespecifické\" (přirozené, vrozené) imunity se projevuje neschopností imunitního systému rychle zareagovat na obecné patogenní vzory – PAMP a jsou ovlivněny funkce fagocytózy, komplementu a NK buňek a dalších imunitních složek, které mají normálně schopnost ničit patogeny.\n\n\nPrimární imunodeficity můžou být klasifikovány podle poškozené funkce, která může být součástí specifické i nespecifické imunity. Pro přesné pochopení projevu příslušné deficience je potřeba brát v potaz komplexnost celého imunitního systému. Porucha jedné části imunitního systému se může projevit i v druhé části, např. je porucha tvorby T lymfocytů, ale hladina B lymfocytů je normální, tzn. že je narušená interakce mezi T a B lymfocyty a jsou tak ovlivněny obě strany.\n\nHumorální imunitní deficience (porucha B buněk) – hypoagamaglobulinémie (snížení hladiny jednoho či více typů protilátek) s projevy poruch dýchacích cest, agamaglobulinémie (chybí produkce protilátek)\n\n\n\nPoruchy komplementového systému se můžou projevit jako imunokomplexní onemocnění, kdy tělo napadá své vlastní tkáně a orgány jako např. kůži, klouby, ledviny, cévy, srdce (Systémový lupus erythematodes), nebo v různých dysfunkcích iniciujících komplementovou aktivaci.\n\n\nPoruchy apoptózy můžou vést k různým neurodegenerativním onemocněním (Parkinsonova nemoc, Alzheimerova choroba, Amyotrofická laterální skleróza, Huntigtonova choroba, nádorovým bujením nebo hypotrofiím (zmenšení) různých tělesných orgánů nebo k různým vrozeným vývojovým vadám. \n\n\nPoruchy fagocytózy vedou ke zvýšené náchylnosti a často se opakujícím infekcím způsobenými hlavně bakteriemi, parazity, houbami nebo plísněmi) a klinicky se projevujícími v podobě různých kožních projevů (vředy), dýchacích obtíží (pneumonie, sinusitis) a další hnisavé onemocnění.\n\n\nPrimární imunodeficience jsou různě závažné vrozené poruchy imunitního systému. Tyto poruchy jsou podmíněny genovou mutací ovlivňující syntézu proteinů, které se podílí na buněčné nebo humorální funkci imunitního systému. Závisí na charakteru onemocnění, kdy a jak se projeví. Nejčastěji se těžké poruchy projevují časně a razantně u dětí do prvního roku života. Některé poruchy se můžou projevit v průběhu života s pomocí různých faktorů – spouštěčů; např. poruchy fagocytózy či komplementu.\n\nOnemocnění mohou být přetrvávající nebo se opakující. Infekce vedou k různým zánětům, k autoimunitním postižením, k nádorům nebo k postižení různých orgánů.\n\nV současné době je charakterizováno více než 300 primárně imunodeficitních onemocnění, z nichž jsou některé velmi vzácné. Léčba je zatím možná pouze u některých typů onemocnění.\n\nPřesné znaky primárních imunodeficitů záleží na typu projevu onemocnění. Nejčastější jsou ale projevy opožděného vývoje společně s poruchami tělesných orgánů (kůže, srdce, projev obličeje) v důsledku přetrvávajících či často se opakujících infekcí. Další časté znaky jsou autoimunitní onemocnění, kdy tělo napadá své vlastní tkáně a mohou se tvořit tumory, např. lymphoma.\n\nPrimární imunodeficity jsou způsobeny genetickou mutací. Mutace mohou být recesivně nebo dominantně zděděny a mohou být způsobeny vadou jednoho genu nebo více geny. Některé imunodeficity mohou být přítomny, ale dosud se neprojevily (latentní) a spustí se jen díky určitému faktoru (např. reaktivní alergen) v průběhu života. Další imunodeficity se mohou projevit až v průběhu stárnutí těla a stárnutí buněk.\n\nMetody vyšetření jsou různé. Základní diagnóza se tvoří z krevního obrazu na základě počtu krevních buněk a podle stanovení hladiny jednotlivých typů imunoglobulinů – hlavně IgG, IgA, IgM, nebo složek komplementu v séru.\n\nDalší diagnózy se provádějí podle podezřelých příznaků onemocnění:\n\n\nTesty jsou vysoce specifické a provádějí se v specializovaných laboratořích.\n\nExistuje spousta různých typů primárních imunodeficiencí (PID), které se podle International Union of Immunological Societies dělí do 9 tříd. V současné době je v databázi charakterizováno a identifikováno přes 350 typů PID. \n\nVětšina PID jsou velmi vzácné, avšak IgA deficience je poměrně častá a vyskytuje se u 1 člověka z 500. Další časté PID jsou časté variabilní imunodeficience (Common Variable Immunodeficiency (CVID)), těžké kombinované imunodeficience (Severe Combined Immunodeficiency (SCID)), Brutonova X-vázaná agamaglobulinémie, Wiskott-Aldrichův syndrom, DiGeorgův syndrom.\n\nProtilátkové imunodeficience\n\n\nKombinované a buněčné imunodeficience\n\n\nImunodeficience způsobené poruchami fagocytózy \n\n\nImunodeficience způsobené poruchami komplementu\n\n\nImunodeficience způsobené poruchami apoptózy\n\n\nImunodeficience jako součást syndromů chromosomální nestability\n\n\nImunodeficience jako součást mikrodelečních syndromů\n\n\nLéčba primárních imunodeficitů závisí hlavně na projevu a typu onemocnění. Cílem léčby je snaha držet pod kontrolou infekce a nastartovat reakci imunitního systému pomocí preventivního podávání antibiotik nebo antivirotik. V případě poruchy humorální imunity se využívá substitutivní léčba v podobě vpravení imunoglobulinů do žíly (intravenózní imunoglobulin – IVIG). V případě autoimunitních onemocnění se používají imunosupresivní terapie nebo kortikoidy.\n\nPoslední dobou je nerozšířenější možností léčby SCID a dalších vážných imunodeficitů transplantace kmenových buněk kostní dřeně. Komplikací je zajištění vhodného dárce s co největší shodou v HLA antigenech a je zde riziko reakce štěpu proti hostiteli (GHVR).\n\nU primárních imunodeficitů, způsobených genetickou mutací zatím neexistuje skutečná kauzální terapie, která by cíleně “opravila” mutaci. U X-vázané SCID byla u jako první lidské choroby provedena genová terapie, ale u pacientů se posléze rozvinula leukémie jako reakce na narušení tumor-supresových genů. Současné metody genové terapie využívají retrovirových nosičů, které náhodně vkládají sekvenci do genomu, ale často se vyskytují komplikace. Pokroky v genové terapii by ale v budoucnu mohly najít nějaký způsob léčby.\n\nSekundární imunodeficience jsou mnohem častější než primární a lze je označit jako získané. Mohou se projevit u člověka s normálním imunitním systémem a jsou způsobeny různými imunosupresivními faktory, např. chronické infekce (HIV), předešlá léčba (chemoterapie, imunosupresiva po orgánové transplantaci), životní prostředí (výskyt toxinů, pesticidů, různých chemikálií), stárnutí, podvýživa, chronický stres, alhokolismus a další faktory. \n\nTyto deficience se pak klinicky projevují jako zvýšená citlivost nebo neobyčejné reakce na běžné infekce.\n\n\nPo některých virových infekcích dochází ke snížení počtu obranných imunitních buněk. Nejzávažnějším typem získané poruchy buněčné imunity je AIDS. \n\nTyto deficity se vyvíjejí u dětí, u kterých proběhne nákaza virem HIV nitroděložně nebo perinatálně. Podobný obraz můžeme pozorovat i u pacientů s celkovými metabolickými chorobami či se selháváním ledvin (nefropatie, akutní renální selhání - uremie; chudokrevnost).\n\nKombinované imunodeficity se mohou rozvinout i vlivem nutričních faktorů – zejména podvýživy a deficitu stopových prvků a vitaminů ve stravě. \n\nK poruchám fagocytózy dochází vlivem farmakoterapie, ozařování, či destruktivním působením autoprotilátek, které posléze vedou k neutropeniím.\n\nDochází k nim při absolutnímu vyčerpání těla (imunokomplexové choroby a septické stavy).\n"}
{"id": "1513706", "url": "https://cs.wikipedia.org/wiki?curid=1513706", "title": "Předvolební průzkumy k následujícím volbám do Poslanecké sněmovny Parlamentu České republiky", "text": "Předvolební průzkumy k následujícím volbám do Poslanecké sněmovny Parlamentu České republiky\n\nPředvolební průzkumy pro volby do Poslanecké sněmovny v roce 2021 provádějí od voleb 2017 agentury CVVM, Median, TNS Kantar pro Českou televizi a STEM. \n\nSouhrnný graf klouzavých průměrů modelů s odhadem chyby dle projektu Mandáty.cz. \n\n"}
{"id": "1513708", "url": "https://cs.wikipedia.org/wiki?curid=1513708", "title": "Protivín (nádraží)", "text": "Protivín (nádraží)\n\nProtivín je železniční stanice v severní části města Protivín v okrese Písek v Jihočeském kraji nedaleko řeky Blanice. Leží na tratích 190 a 200. Stanice je elektrifikovaná (25 kV, 50 Hz AC, trať 190). V Protivíně se dále nachází železniční zastávka \"Protivín zastávka\".\n\nStanice zde vznikla již jako součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, provoz mezi Českými Budějovicemi do Plzní byl zahájen 1. září 1868.\n\nO sedm let později sem byla dovedena trať společnosti \"Rakovnicko – protivínská dráha\" (\"RPD\") spojující Protivín a Písek s železnicí do Prahy, na kterou se dráha napojuje ve Zdicích, a to především z iniciativy představitelů Písku, kterému se dráha \"KFJB\" dle stavebního plánu vyhnula. Vyrostla zde rozměrná cihlová nádražní budova ve specifickém architektonickém stylu budov \"RPD\". 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka.\n\nElektrická trakční soustava zde byla zprovozněna 29. listopadu 1968.\n\nVšechny tratě procházející stanicí jsou jednokolejné. Nachází se zde jedno hranové a tři ostrovní nekrytá nástupiště, k příchodu na ostrovní nástupiště slouží přechody přes kolejiště. Na rok 2019 je naplánována rekonstrukce stanice, v plánu je přestavba nástupišť či elektronický informační systém pro cestující.\n\n"}
{"id": "1513712", "url": "https://cs.wikipedia.org/wiki?curid=1513712", "title": "SummerJob", "text": "SummerJob\n\nSummerJob (zkratka SMJ) je letní křesťanská dobrovolnická brigáda (workcamp), při níž mladí lidé pomáhají v městečkách a vesnicích českého pohraničí těm, kteří o to projeví zájem; ideou je, aby šlo zejména o potřebné. V roce 2019 proběhl 10. ročník. Z původních 30 účastníků se jejich počet v posledních letech ustálil na 150. V roce 2019 bylo působištěm SMJ městečko Benešov nad Černou v podhůří Novohradských hor a okolní vesnice.\n\nSvého druhu podobné akce jsou Workship v Plasích (spíše pro mladší účastníky) nebo kemp Go4Peace s evangelickým pozadím, který se letos (2019) konal poprvé v České republice.\n\n\n"}
{"id": "1513713", "url": "https://cs.wikipedia.org/wiki?curid=1513713", "title": "Therizinosauria", "text": "Therizinosauria\n\nTherizinosauria je klad dinosaurů z podřádu Theropoda, tedy rozsáhlé a diverzifikované skupiny převážně dravých dinosaurů. Žili v období spodní a svrchní křídy (geologický věk barrem až maastricht; asi před 130 až 66 miliony let), některé zkameněliny však naznačují jejich existenci již v období spodní jury (před více než 175 miliony let). Formálně tento klad popsali paleontologové Dale Russell a Tung Č’-ming v roce 1994.\n\nTerizinosauři (či starším názvem segnosauři) byli obvykle druhotně býložraví nebo všežraví. Ekologicky tak představovali jakési dinosauří obdoby dnešních lenochodů a pand (čemuž mohli být přizpůsobeni také anatomicky, zejména pak ve stavbě předních končetin, což ukázal výzkum anatomie rodu \"Neimongosaurus\"). Do této skupiny bizarních dravých i všežravých teropodů patřili dinosauři s velmi dlouhými drápy na předních končetinách, relativně malými hlavami a dlouhými krky. Jejich trup byl zavalitý a ocas krátký, pravděpodobně se nedokázali pohybovat příliš rychle. Žili na území dnešního Mongolska, Číny a USA, možná však také na území současné Kanady a Austrálie. Podle fosilních nálezů některých jedinců (např. čínský druh \"Beipiaosaurus inexpectus\") víme, že byli stejně jako ostatní maniraptoři do značné míry opeření. Byli také poměrně blízce příbuzní dnešním ptákům. Již zmíněný beipiaosaurus měřil na délku jen 2,2 metru a vážil kolem 80 kg, naopak největší zástupce, kterým byl mongolský druh \"Therizinosaurus cheloniformis\" dosahoval obřích rozměrů (délka asi 10 až 12 metrů, hmotnost kolem 5 tun).\n\nFosilní objevy z Číny a Mongolska dokládají, že tito dinosauři pravděpodobně praktikovali (podobně jako například někteří oviraptorosauři) společné hnízdění a o své snůšky pečovali a chránili je před oportunistickými pojídači vajec z řad ještěrů, savců i jiných dinosaurů.\n\nTerizinosauři pravděpodobně obývali větší část pevniny severní polokoule a místy snad i pevniny někdejší Gondwany. Tato skupina byla v období pozdní křídy značně rozšířená, její zástupci jsou známí především ze současné Severní Ameriky a východní Asie. Velmi hojní byli ještě v nejsvrchnější křídě Mongolska a Číny nebo například také Aljašky (jak dokazují dochované otisky stop). Fosilní fragmenty přisuzované terizinosaurům jsou známé také z území dnešního Uzbekistánu, Kazachstánu, Tádžikistánu, Japonska, Súdánu nebo Velké Británie.\n\nPodle Zanno, L.; 2010.\n\n\n"}
{"id": "1513714", "url": "https://cs.wikipedia.org/wiki?curid=1513714", "title": "Lycée Victor-Hugo", "text": "Lycée Victor-Hugo\n\nLycée Victor-Hugo je střední škola (gymnázium) v Paříži. Sídlí ve 3. obvodu ve čtvrti Marais. Je pojmenováno na počest francouzského spisovatele Victora Huga. Lyceum se nachází na adrese 27, \"Rue de Sévigné\", oba stupně základní školy na 11, \"Rue Barbette\" a 102, \"Rue Vieille-du-Temple\". Školu navštěvuje zhruba 1200 studentů a žáků.\n\nŠkola byla otevřena v roce 1895 jako páté dívčí lyceum v Paříži (od přijetí zákona v roce 1880 umožňujícího vznik těchto škol). Školní budova byla postavena v letech 1894–1896 na místě bývalého ženského kláštera založeného roku 1622. Autorem staveb je architekt Anatole de Baudot (1834–1915).\n\n\n"}
{"id": "1513716", "url": "https://cs.wikipedia.org/wiki?curid=1513716", "title": "50PLUS", "text": "50PLUS\n\n50PLUS, někdy stylizováno jako 50+, je politická strana v Nizozemsku, prosazující zájmy obyvatel v důchodovém věku. Byla založena v roce 2009 Maurice Koopmanem, Alexander Münninghoffem a Janem Nagelem, politiky dříve spojenými se Stranou práce. Strana je populistická a profiluje se mírně euroskepticky.\n"}
{"id": "1513718", "url": "https://cs.wikipedia.org/wiki?curid=1513718", "title": "Denk (politická strana)", "text": "Denk (politická strana)\n\nDenk je politická strana v Nizozemsku hájící práva menšin. Byla založena v roce 2015 bývalými poslanci za Stranu práce tureckého původu, Tunahanem Kuzu a Selçukem Öztürkem. Prosazuje tolerantní a učící se společnost, klade důraz na ochranu životního prostředí a na sociální jistoty. Od parlamentních voleb 2017 má své tři zástupce ve Sněmovně reprezentantů.\n"}
{"id": "1513719", "url": "https://cs.wikipedia.org/wiki?curid=1513719", "title": "Black Ice World Tour", "text": "Black Ice World Tour\n\nBlack Ice World Tour bylo koncertní turné australské hardrockové skupiny AC/DC, které sloužilo jako propagace studiového alba \"Black Ice.\" Turné trvalo od roku 2008 do roku 2010 a stalo se tak jedním z nejvýdělečnějších turné vůbec. Jednalo se o poslední turné nejúspěšnější sestavy, tedy s kytaristou Malcolmem Youngem a bubeníkem Philem Ruddem, kteří ze skupiny odešli v roce 2014. V rámci turné skupina vystoupila třikrát v Buenos Aires v Argentině, kam dorazilo v součtu přes 170 000 diváků, druhý ze tří koncertů skupina nahrávala a vydala pod názvem \"Live at River Plate.\"\n\n\nPřídavekː\n\n\nAC/DC\n\n"}
{"id": "1513720", "url": "https://cs.wikipedia.org/wiki?curid=1513720", "title": "Vila Jindřicha Kaplana", "text": "Vila Jindřicha Kaplana\n\nVila Jindřicha Kaplana je rodinný dům, který stojí v Praze 5-Hlubočepích ve vilové čtvrti Barrandov na západním konci ulice Pod Habrovou.\n\nVilu si architekt a stavitel Jindřich Kaplan postavil roku 1928. \n\nDům ve svahu je z pohledu z ulice dvoupodlažní, v místech zahrady čtyřpodlažní. Architektův ateliér se nacházel v prvním suterénu, byt rodiny byl ve dvou horních podlažích a zázemí pro údržbu domu a zahrady ve druhém suterénu.\n\nAteliér byl později nuceně přestavěn na další bytovou jednotku a dům při necitlivých úpravách přišel například o kruhové okno do ulice. V letech 2011–2012 prošel rekonstrukcí a modernizací, která respektovala koncepci a estetiku původní stavby.\n\n\n"}
{"id": "1513729", "url": "https://cs.wikipedia.org/wiki?curid=1513729", "title": "Square Georges-Cain", "text": "Square Georges-Cain\n\nSquare Georges-Cain je náměstí v Paříži ve 3. obvodu. Jeho rozloha činí 2128 m. Je pojmenováno na počest Georgese Caina (1856–1919), malíře a v letech 1897–1914 kurátora přilehlého Musée Carnavalet.\n\nSquare obklopují Hôtel Le Peletier de Saint-Fargeau a Lycée Victor-Hugo. Vstup je z \"Rue Payenne\".\n\nSquare vzniklo v roce 1923 na místě, kde byla od 13. století zelinářská zahrada zvaná \"culture Sainte-Catherine\", která byla v majetku kláštera Sainte-Catherine-du-Val-des-Écoliers. Zahrada byla pro veřejnost otevřena v roce 1931.\n\nPark se rozkládá na ploše 2128 m. Uprostřed zahrady v květinovém záhonu se nachází bronzový akt mladé ženy, který vytvořil Aristide Maillol. Socha nahradila předchozí dílo Philippa Magniera (1647–1715). V parku jsou dále roztroušeny archeologické nálezy dokumentující dějiny Paříže. Nacházejí se zde např. renesanční artefakty původní pařížské radnice, fronton ze středního pavilonu Tuilerijského paláce, doposud zčernalý ohněm, který palác zničil, merovejské sarkofágy nebo sochařská výzdoba bývalé solné komory. Některé pocházejí ze sbírek zrušeného Muzea francouzských památek (1795).\n\nV parku se rovněž nachází moderní umělecké dílo Erika Samakha, počítačově ovládaný akustický modul poháněný solárním kolektorem. Ten analyzuje klimatické poměry, které ovlivňují chování ptáků, a podle situace přehrává ze záznamu zpěv slavíka obecného, zaznamenaný na zámku Château de Sauvigny v květnu 1990.\n\n"}
{"id": "1513735", "url": "https://cs.wikipedia.org/wiki?curid=1513735", "title": "Pavel Demo", "text": "Pavel Demo\n\nPavel Demo (* 20. listopadu 1953) je český fyzik a profesor. Působí jako vedoucí katedry fyziky na Fakultě stavební ČVUT (FSv ČVUT), vedoucí vědecký pracovník na oddělení optických materiálů Fyzikálního ústavu Akademie věd ČR (FZÚ AVČR) a člen vedení Společné laboratoře technologie polymerních nanovláken FZÚ AVČR a FSv ČVUT.\n\nPavel Demo vystudoval Matematicko-fyzikální fakultu Univerzity Karlovy v Praze, obor fyzika, kde absolvoval v roce 1977. Od roku 1978 působil jako aspirant na Fyzikálním ústavu Akademie věd. V roce 2005 proběhlo řízení k jmenování Pavla Dema profesorem, Pavel Demo přednesl přednášku na téma \"Nukleace: teorie, aplikace, otevřené problémy\", která byla dobře přijata, a zároveň byly oceněny jeho pedagogické schopnosti a schopnost motivovat studenty ke studiu fyziky.\n\nOdborně se Pavel Demo zabývá zejména teorií nukleace a růstu krystalů, teoretickými aspekty pokročilých nanotechnologií, moderní teorií fázových přechodů a aplikacemi těchto teorií – zejména ve stavebnictví. Kromě toho se zaobírá termodynamikou, statistickou a matematickou fyzikou, nelineární dynamikou, fyzikou kondenzovaného stavu a teorií bifurkace.\n\nPůsobí ve vědecké radě FSv ČVUT a grémiu děkana tamtéž. Je členem redakční rady Československého časopisu pro fyziku.\n\nV akademickém roce 2015/2016 taktéž působil na Fakultě dopravní ČVUT, kde pozvedl úroveň výuky fyziky za kladného ohlasu studentů.\n\n"}
{"id": "1513736", "url": "https://cs.wikipedia.org/wiki?curid=1513736", "title": "Písek (nádraží)", "text": "Písek (nádraží)\n\nPísek je železniční stanice v jihovýchodní části okresního města Písek v Jihočeském kraji nedaleko řeky Otavy. Leží na elektrifikovaných tratích 200 a 201 (25 kV, 50 Hz AC, dále ze stanice severním směrem vedení nepokračuje). Ve městě jsou dále v provozu železniční stanice a zastávky \"Písek zastávka\", \"Písek město, Písek jih\" a \"Písek-Dobešice\".\n\nMěstu se vznikající dráha Dráha císaře Františka Josefa (\"KFJB\") z Českých Budějovic do Plzně dle stavebních plánů vyhýbala, železnice protínala nedaleký Protivín. Písecké nádraží bylo vybudováno jakožto součást projektu společnosti Rakovnicko-protivínská dráha (\"RPD\") spojující Protivín, Písek, Březnici a Příbram s železnicí do Prahy, na kterou se dráha napojuje ve Zdicích. Projekt byl do velké míry iniciován právě městem Písek. Cihlová výpravní budova vznikla podle typizovaného stavebního návrhu. Dne 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala trať přes Beroun a Nižbor do Rakovníka.\n\nV roce 1889 proťala nádraží železnice z Tábora do Ražic budovaná společností Českomoravská transverzální dráha (\"BMTB\"), čímž došlo k faktickému propojení železničních úseků České Budějovice-Plzeň a České Budějovice-Praha (nádraží KFJB). Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava ve směru z Putimi byla zprovozněna 28. května 1994, dále trakce nepokračuje.\n\nStanicí prochází jednokolejná trať. Nachází se zde jedno hranové a čtyři ostrovní nekrytá nástupiště, k příchodu na ostrovní nástupiště slouží přechody přes kolejiště. Na rok 2019 je plánována rekonstrukce stanice.\n\n"}
{"id": "1513737", "url": "https://cs.wikipedia.org/wiki?curid=1513737", "title": "Jihovýchod Spojených států amerických", "text": "Jihovýchod Spojených států amerických\n\nJihovýchod Spojených států tvoří východní část Jihu Spojených států a jižní část Východu Spojených států. V užším slova smyslu zahrnuje státy na dolním pobřeží Atlantiku a na východním pobřeží Mexického zálivu. V širším slova smyslu zahrnuje všechny státy na jih od Mason-Dixonovy linie, na jih od řeky Ohio a na jih od rovnoběžky 36 ° 30 . Směrem na západ zahrnuje také státy Arkansas a Louisiana. Neexistuje žádná oficiální definice regionu a agentury a ministerstva používají odlišné definice. Například US Geological Survey zahrnuje do jihovýchodního regionu USA tyto státy: Alabama, Florida, Georgia, Arkansas, Louisiana, Mississippi, Severní Karolína, Jižní Karolína a Tennessee, dále Portoriko a Americké Panenské ostrovy.\n\nNejlidnatějšími státy v regionu jsou Florida (20 612 439), dále Georgia (10 310 371) a Severní Karolína (10 146 788). \n\nVětšina jihovýchodní části Spojených států má vlhké subtropické klima. V okolí jižní části Floridy subtropické klima postupně přechází do tropického.\n\n"}
{"id": "1513739", "url": "https://cs.wikipedia.org/wiki?curid=1513739", "title": "Dopravní průzkum", "text": "Dopravní průzkum\n\nDopravní průzkum je souhrn činností, kterými jsou zjišťovány informace o dopravě. Dopravní průzkumy jsou považovány za nutný podklad pro kvalitní rozhodování a řízení. Průzkumy mohou být zaměřeny například na efektivitu či kapacity dopravního systému, mohou být podkladem pro jeho optimalizaci, modernizaci nebo rozvoj, bezpečnost, tarifní politiku atd. Průzkumy mohou být lokální (např. zaměřené na konkrétní zdroj či cíl cest, křižovatku nebo komunikaci) nebo pokrývat větší územní celek (obec, město, kraj, stát, celý svět). \n\nPrůzkumy mohou být zaměřeny na různé druhy dopravy, například silniční, železniční, leteckou, vodní, speciální nebo více druhů současně, podle přepravovaného substrátu na dopravu osobní nebo dopravu nákladní. V silniční dopravě pak může být průzkum specializovaně zaměřen například na nákladní dopravu, individuální automobilovou dopravu, hromadnou osobní dopravu, cyklistickou dopravu nebo pěší dopravu. Průzkum může být zaměřen na dopravní vztahy (relace), nebo na kapacitu a vytíženost konkrétních dopravních cest, nebo na rychlost přepravy či rychlost jízdy či zdržení, na obsazenost (vytíženost) dopravních prostředků nebo na parkování a odstavování dopravních prostředků, nebo například na tarifní politiku a jiné motivační faktory. Podle účelu a pravidelnosti může být průzkum buď obecný (generální), nebo ověřovací, nebo účelový. \n\nMetodou průzkumů může být buď pozorování (či vyhodnocování záznamů), automatický sběr dat pomocí detektorů, nebo různé formy anket (ústních i písemných). \n\nMezi základní typy dopravních průzkumů v silniční a městské dopravě patří: \n\nNěkteré typy průzkumů jsou standardizované, v České republice například v technických podmínkách TP 189 Stanovení intenzit dopravy na pozemních komunikacích. Při výpočtech kapacit pozemních komunikací lze použít přepočet reálných vozidel na tzv. jednotková vozidla, přičemž jednotkové vozidlo odpovídá průměrnému osobnímu automobilu a ostatní typy vozidel se přepočítávají pomocí koeficientů, například jednostopé vozidlo 0,8 j. v., autobus nebo nákladní automobil 2,0 j. v., článkový autobus 3,0 j. v. Technické podmínky definují, co je běžný pracovní den, běžný pátek, běžná neděle nebo běžný týden. Intenzita dopravy se udává jako počet vozidel nebo jednotkových vozidel nebo chodců za časové období, zpravidla za hodinu nebo za 24 hodin. Variace intenzit dopravy zachycuje průběh intenzity dopravy v čase. \n\nVýsledky dopravních průzkumů mohou být prezentovány buď v tabulkách, nebo v diagramech, například pentlový diagram nebo kartogram.\n\nV hromadné osobní dopravě bývá sledována jak obsazenost/vytíženost vozidel, tak obrat cestujících v jednotlivých zastávkách, tak směrové vazby mezi zdroji a cíli cest. \n\nNěkteré typy průzkumů mohou být zaměřeny na sledování a vyhodnocování nebezpečných či konfliktních situací, podobný účel má sledování a vyhodnocování dopravní nehodovosti. \n\n\n"}
{"id": "1513745", "url": "https://cs.wikipedia.org/wiki?curid=1513745", "title": "Sabine Weiss", "text": "Sabine Weiss\n\nSabine Weiss (rozená Weber, * 23. července 1924 Saint-Gingolph) je švýcarsko-francouzská fotografka a jedna z nejvýznamnějších představitelek francouzské humanistické fotografie, spolu s Robertem Doisneau, Willym Roniems, Édouardem Boubatem a Izis. Narodila se ve Saint-Gingolph ve Švýcarsku a v roce 1995 se stala francouzskou občankou. \n\nOtec Sabiny Weissové byl chemický inženýr a vyráběl umělé perly z rybích šupin. Rodina žila vedle hraničního stanoviště a opustila Saint-Gingolph, zatímco byla ještě dítě. Fotografie ji přitahovala již v mladém věku: \n\nSabine Weiss začala fotografovat v roce 1932 s bakelitovým fotoaparátem, který si koupila za své kapesné a kontaktní tisky na tiskový papír dělala na okenním parapetu. Otec ji v tom podporoval, v letech 1942–1946 se učila fotografickou techniku v ateliéru Frédérica Boissonnase v jeho ženevském ateliéru. Po tomto studiu získala v roce 1945 švýcarskou fotografickou kvalifikaci.\n\nWeiss se přestěhovala do Paříže v roce 1946 a stala se asistentkou německého fotografa Willyho Maywalda. \n\nWilly Maywald v té době pracoval na ulici Jacob č.p. 22 v prvním patře kůlny, která patřila ke starožitnictví, a která neměla ani vodu, ani telefon. Tato práce jí však umožnila poznat „kdo je kdo“ své doby v Paříži. Svou první fotografickou reportáž zveřejnila ve svých 21 letech v roce 1945. Zúčastnila se otevření domu Dior a představila svou první sérii na Avenue Montaigne č.p. 37. V roce 1949 odcestovala do Itálie, kde se potkala s americkým malířem Hughem Weissem, kterého si vzala 23. září 1950. Pár adoptoval dceru Marion a Sabine Weiss si otevřela vlastní fotografické studio. Její fotografie svědčí o optimismu v poválečných letech po osvobození: „Bylo to krásné období. Byli jsme mezi koncem německé okupace a začátkem amerikanizace“, řekla.\n\nPracovala v různých odvětvích: byla nadšená hudbou, portrétovala velké hudební hvězdy (Stravinsky, Britten, Casals, Getz), ale také osobnosti z oblasti literatury a umění (Léger, Fitzgerald, Pougny, Giacometti, Rauschenberg, Jan Voss, Dubuffet, Sagan), kinematografie (Moreau) nebo módy (Coco Chanel). Pracovala také v několika časopisech a novinách známých v Americe a Evropě pro reklamní a tiskové objednávky (\"Vogue\", \"Paris Match\", \"Life\", \"Time\", \"Town and Country, Holiday\", \"Newsweek\", \"Picture Post\" nebo \"Die Woche\"). Její pozornost se zaměřila na dokumentární fotografii a cestovala nejen po Spojených státech, ale také po Egyptě, Indii, Maroku a Myanmaru, do kterého se naposledy vrátila v roce 1996.\n\nOd roku 1950 zastupovala Sabinu Weiss přední francouzská tisková agentura Agence Rapho, která také řídí práci Roberta Doisneaua. Po schůzce v kanceláři ředitele \"Vogue\" jí nabídl místo v agentuře. Spřátelila se s umělci, jako například Cocteau, Utrillo, Rouault nebo Lartigue. \n\nMezi jejími kolegy byli: Doisneau, Boubat, Brihat, Dieuzaide, Brandt, Ken Heyman, Izis, Kertész, Karsh, Lartigue, Ronis, Savitry a Elkoury, druhá další žena v Rapho byla Janine Niépce. Skutečnost, že Weiss byla jednou z mála žen, které tehdy vytvořily vlastní nezávislou kariéru ve fotografii, však nebyl problém. Pro fotožurnalistu Hanse Silvestera, který s ní pracoval na příběhu o lidech Omo (Etiopie): \n\nJejí pouliční fotografie dětí hrajících si v pustině sousedství Porte de Saint-Cloud a Paříže a jejího každodenního života, byla produkována nezávisle na její práci s časopisy, z lásky k humanistické fotografii a na základě její filosofie. Ve 28 letech byla uznána Eduardem Steichenem, který ji zařadil do své výstavy „poválečné evropské fotografie“ v Muzeu moderního umění. V roce 1954 jí Art Institute of Chicago věnoval samostatnou výstavu, která putovala po USA. Poté Steichen zahrnul tři její fotografie na výstavu MoMA \"Lidská rodina\" (\"Family of Man\"), která cestovala po světě a vidělo ji devět milionů návštěvníků. Tři fotografie, které si pořídila sama pro sebe: \"Intérieur d'église au Portugal\" (\"Interiér kostela v Portugalsku\") z roku 1954 ukazuje dítě v bílém klečící v dopadajícím světle na dlážděné podlaze, obrácené tváří ke své bosé matce, která, stejně jako okolní postavy, je oblečena v černém\".\" Fotografie \"Un bal champêtre avec une accéoniste sur la table\" (\"Vesnický tanec s harmonikářem na stole\"), také z roku 1954; a třetí snímek \"Un enfant tenant un épi qui fait des étincelles,\" na kterém dítě vesele dává prskavku téměř až do jejího objektivu.\n\nV roce 1957 Weiss vytvořila sérii fotografií malíře Keese van Dongena, s nímž se setkala prostřednictvím svého manžela. Později v Grimaud koupili malý domek s výhledem na zříceninu hradu. V roce 1969 dům zvětšili a pobývali tam pravidelně až do smrti jejího manžela v roce 2007. \n\nV roce 1983 získala Weiss stipendium od francouzského ministerstva kultury a provedla studii o egyptských Koptech. Koncem padesátých let se několik let účastnila longitudinální fotografické studie, jakéhosi „hromadného pozorování“ malého města poblíž Nice zvaného Carros-Ie-Neuf, s Jeanem Dieuzaidem a Guy le Querrecem, ve spolupráci se sociologem Pierrem Bourdieuem, krátce se k nim připojil Leonard Freed. Projekt byl uveden na festivalu Rencontres d'Arles v roce 1984 jako \"Urbain, Trop Urbain?\". V roce 1992 jí ministerstvo vydalo další stipendium na dokumentování departementu Réunion. \n\nNavzdory jejím úspěchům a publikaci přibližně čtyřiceti knih, včetně \"100 photos de Sabine Weiss pour la liberté de la presse\", kterou vydali Reportéři bez hranic v roce 2007, zůstává Sabine Weiss diskrétní osobností a méně známou široké veřejnosti.\n\nV roce 2017 věnovala Sabine Weiss celý svůj archiv, který obsahoval 200 000 negativů, 7 000 kontaktních listů, přibližně 2 700 Vintage printů a 2 000 zvětšenin, 3 500 tisků a 2 000 diapozitivů švýcarskému muzeu umění Musée de l'Élysée v Lausanne.\n\n\n\nSedmdesátá léta\n\n\n\n\n\n\n\n\n"}
{"id": "1513748", "url": "https://cs.wikipedia.org/wiki?curid=1513748", "title": "A+E", "text": "A+E\n\nA+E je v pořadí osmé a zatím poslední sólové album anglického písničkáře a kytaristy, člena skupiny Blur, Grahama Coxona. Ve Velké Británii vyšlo 2. dubna 2012 a v britském albovém žebříčku obsadilo nejvýše 39. místo. Svým převážně tvrdým a temným zvukem představuje poměrně radikální odklon od Coxonova předchozího počinu, v zásadě akustického a folkem inspirovaného The Spinning Top. Název alba je zkratkou pro  \"Accident & Emergency\" (česky pohotovost, úrazové oddělení). Coxon je stejně jako u všech svých sólových alb autorem obálky, malbu nebo kresbu však poprvé nahrazuje upravená fotografie. Producentem alba byl Ben Hillier, hudební producent známý mj. spoluprací s Depeche Mode. S Coxonem jako zvukový mistr v minulosti spolupracoval již na albech \"The Golden D\" a \"Crow Sit on Blood Tree\".\n\nRecenze na album se nesly v převážně pozitivním duchu. Na serveru Metacritic dosahuje na základě 17 profesionálních recenzí průměrného skóre 76%, což značí \"obecně příznivé recenze\".\n\nJako singly byly z alba vybrány skladby \"What´ll It Take\", \"Ooh, Yeh Yeh\" a \"Advice\". K prvním dvou jmenovaným skladbám vznikly videoklipy, oba v režii Niniana Doffa, dostupné na Coxonově oficiálním YouTube kanálu. Tamtéž zveřejněné video \"Advice\" je koncertním záznamem z klubu Cockpit v Leedsu z 2. prosince 2011. Dalších 5 skladeb z tohoto koncertu tvoří (spolu s dalšími materiály) bonusové DVD alba.\n\nNa vydání alba navázalo v dubnu 2012 sólové britské turné. V srpnu 2012 Coxon opět po třech letech vystupoval v sestavě domovských Blur, krátké turné čítající šest koncertů ve Velké Británii a dva na festivalech v Dánsku a Švédsku vyvrcholilo vystoupením v londýnském Hyde Parku v rámci oslav slavnostního zakončení Letní olympijské hry 2012 v Londýně. K propagaci desky \"A+E\" se Coxon vrátil ještě koncem srpna na festivalech v Readingu a Leedsu. V první polovině září na šesti koncertech jeho britského turné předskakoval bývalému členovi skupiny Oasis, Noelu Gallagherovi. Vzhledem k někdejší výrazně medializované rivalitě mezi Blur a Oasis šlo o jeden se smířlivých okamžiků mezi oběma \"tábory\". Ve druhé polovině září následovalo Coxonovo klubové evropské turné s vystoupeními v Dánsku, Německu, Francii, Nizozemsku a Belgii.\n\n"}
{"id": "1513750", "url": "https://cs.wikipedia.org/wiki?curid=1513750", "title": "Prezidentské volby v Abcházii 2019", "text": "Prezidentské volby v Abcházii 2019\n\nVolba prezidenta Abcházie v roce 2019 byla v pořadí osmá volba prezidenta této částečně mezinárodně uznané kavkazské země a v pořadí sedmá přímá volba hlavy státu. Abchazské lidové shromáždění stanovilo termín volby nejprve na 21. července, avšak termín byl nakonec pod tlakem příznivců Aslana Bžaniji odložen na 25. srpna kvůli skutečnosti, že tento kandidát na prezidenta byl během návštěvy Ruska otráven. Bžanija, jenž patřil mezi favority z řad kandidátů opozice, skončil kvůli otravě ve vážném stavu v moskevské nemocnici.\n\nÚřadující prezident Raul Chadžimba se ve volbách ucházel o druhý mandát. První kolo se odehrálo 25. srpna, druhé kolo se konalo 8. září. Zvolen byl nakonec úřadující prezident Raul Chadžimba, jenž vyhrál velmi těsným rozdílem. Poražený kandidát však podal odvolání proti výsledkům voleb a Nejvyšší soud nakonec výsledky 10. ledna 2020 zrušil a nařídil opakování voleb.\n\nRegistrace kandidátů ucházejících se o pozici prezidenta Republiky Abcházie začala 26. června. Do volebního klání se původně hlásilo 11 kandidátů, avšak registrace byla potvrzena u devíti z nich. Jeden původně ohlášený kandidát kandidaturu vzdal, u druhého kandidáta byla žádost o registraci zamítnuta. V následující tabulce jsou kandidáti na prezidenta a jejich kandidáti na viceprezidenta seřazeni abecedně:\n\nPrvní kolo voleb bylo stanoveno na neděli 25. srpna 2019 a hlasovací místa se voličům otevřela v 8:00 místního času. Hlasování probíhalo v 35 volebních obvodů, jež byly dále rozděleny na celkem 152 volebních okrsků. Další dva volební okrsky byly otevřeny v zahraničí: jeden v Moskvě a jeden v Čerkesku. Původně měl být otevřen i třetí zahraniční volební okrsek v tureckém Istanbulu, avšak záměr byl nakonec zrušen. Na průběh hlasování dohlíželo 67 mezinárodních pozorovatelů, kteří do Abcházie přicestovali z Ruska, Jižní Osetie, Doněcké republiky, Luhanské republiky, Náhorního Karabachu, Podněstří, Běloruska, Německa, Slovenska a Číny. O průběhu voleb přinášelo podrobné informace 79 novinářů.\n\nVolební místnosti se uzavřely ve 20:00 místního času a v předběžně bylo zjištěno, že volební účast dosáhla minimálně 56 % oprávněných voličů. Kompletní výsledky byly zveřejněny až následující den.\n\nPo provedení všech součtů bylo oznámeno, že volební účast byla ve skutečnosti ještě o 10 % vyšší než předběžný odhad učiněný krátce po uzavření volebních místností. Dosáhla 66,55 %, přičemž se voleb zúčastnilo 86 138 hlasujících. Průběh voleb nenarušil žádný významný incident. V následující tabulce jsou uvedeny výsledky prvního kola voleb, ve kterém uspěli úřadující prezident Raul Chadžimba a Alchas Kvicinija. Na třetím místě skončil v těsném závěsu za Kvicinijou Oleg Aršba. Ostatní kandidáti neuspěli se ziskem řádově v jednotkách procent.\n\nKonání druhého kola voleb bylo stanoveno na neděli 8. září 2019, tedy 14 dnů po prvním kole. Do druhého kola postoupili úřadující prezident Raul Chadžimba a jeho protikandidát Alchas Kvicinija. Hlasovací místa se toho dne voličům otevřela opět v 8:00 místního času ve stejných volebních obvodech jako v prvním kole. Na průběh hlasování opět dohlíželi mezinárodní pozorovatelé. Volební místnosti se uzavřely opět ve 20:00 místního času, sčítání probíhalo během noci a výsledky byly zveřejněny až následující den.\n\nPo provedení všech součtů bylo oznámeno, že volební účast dosáhla 65,99 %, přičemž se voleb zúčastnilo 83 964 hlasujících. Průběh voleb nenarušil žádný významný incident, pouze došlo ke zpoždění sčítání odevzdaných volebních lístků v horské vesnici Pschu, avšak to dle ředitele Ústřední volební komise nemohlo nijak ovlivnit konečný výsledek. V následující tabulce jsou uvedeny výsledky druhého kola voleb, ve kterém uspěl úřadující prezident Raul Chadžimba.\n\nPoražený kandidát, Alchas Kvicinija, podal po oznámení výsledků Ústřední volební komisí žalobu u Nejvyššího soudu Republiky Abcházie ve snaze rozhodnutí komise zneplatnit z důvodu jejích administrativních pochybení. Nejvyšší soud tuto žalobu 20. září 2019 zamítl. \n\nChadžimba byl do svého druhého funkčního období inaugurován dne 9. října 2019. Ceremoniál proběhl za přítomnosti soudců abchazského Ústavního soudu a poslanců Abchazského lidového shromáždění.\n\nOpozice v čele s poraženým kandidátem Kvicinijou se však s rozhodnutím nesmířil a napadl výsledek voleb odvoláním ke kasačnímu odboru Nejvyššího soudu znovu a tentokrát uspěl. Nejvyšší soud tedy nakonec prohlásil výsledky voleb i příslušné protokoly Ústřední volební komise za neplatné, zrušil své rozhodnutí z 20. září 2019 a nařídil nové volby. Prezident Chadžimba toto rozhodnutí soudu zpochybnil a hodlal se bránit. V Abcházii vypukly protesty a protestující podporovatelé opozice obsadili i některé vládní budovy. Raul Chadžimba pak o dva dny později v zájmu zachování stability země na funkci prezidenta Republiky Abcházie rezignoval.\n"}
{"id": "1513752", "url": "https://cs.wikipedia.org/wiki?curid=1513752", "title": "Cizinecký informační systém", "text": "Cizinecký informační systém\n\nCizinecký informační systém (CIS) je neveřejný informační systém veřejné správy ČR spravovaný Službou cizinecké policie a provozovaný odborem informatiky Policejního prezidia České republiky. Jeho provozování upravuje pokyn policejního prezidenta.\n\nJednotlivé evidence systému CIS obsahují tyto entity\n\nEvidence vízových cizinců je systém podle Zákona 326/1999 Sb. o pobytu cizinců na území ČR. Slouží hlavně pro zpracování žádostí o schengenská víza.\n\nJeho historická verze (víza do ČSSR) je uložena na mikrofiších v Archivu bezpečnostních složek a v archivu vízových cizinců (AVIC). V roce 1993 byl systém rozdělen společně s dělením republiky. V únoru 2016 MZV v jednacím řízení bez uveřejnění zadalo vývoj a správu systémů ePasy a EVC2 pro období 4 let, a to bez otevřeného výběrového řízení a bez převodu autorských práv k software. Za to dostalo v lednu 2018 pokutu pět set tisíc korun od Úřadu pro ochranu hospodářské soutěže.\n\nNový systém EVC2 byl zařazen mezi ISVS v červnu 2019. Pořizovací náklady (bez HW a komunikační infrastruktury) jsou uvedeny ve výši 150 mil. Kč.\n\n"}
{"id": "1513757", "url": "https://cs.wikipedia.org/wiki?curid=1513757", "title": "Blažej Konvalina", "text": "Blažej Konvalina\n\nBlažej Konvalina (3. ledna 1919 Blížkovice – 22. ledna 1942 Purfeelt Farm, Hornchurch) byl český zámečník a pilot.\n\nBlažej Konvalina se narodil v roce 1919 v Blížkovicích, vyučil se zámečníkem a spolu s přítelem Jaroslavem Hloužkem pracoval jako zámečník v Moravských Budějovicích. Později se v rámci akce 1000 pilotů republice přihlásil k letectvu. Po výcviku sloužil jako pilot v Prostějově. Po začátku okupace byl propuštěn z armády a vrátil se do Blížkovic. V srpnu roku 1939 odešel do Polska, kde vstoupil do československé armády. Později odešel do Lešna, Moskvy, Oděsy, Varny, Konstantinopole, Port Saidu, Adenu, Bombaje, Kapského Města a do Velké Británie. V září roku 1940 dorazil do Británie a přes několik britských jednotek RAF se dostal až do obce Hornchurch, kde nastoupil do 312. československé stíhací perutě. Působil tam až do své smrti v roce 1942, kdy při cvičném souboji s Ottou Špačkem havaroval a zemřel. Byl pohřben v obci Hornchurch, východním předměstí Londýna.\n\nPo skončení druhé světové války v roce 1947 byl in memoriam povýšen na rotmistra. V roce 1997 byla prsť ze hřbitova v Hornchurch dovezena do Blížkovic, kde byla uložena do rodinného hrobu rodiny Konvalinových. Jeho jméno je uvedeno na pomníku obětem druhé světové války v Praze 6 a v rodných Blížkovicích.\n\nMatka Blažeje Konvaliny byla zatčena gestapem a uvězněna v Kounicových kolejích, později byla pro nedostatek důkazů propuštěna. Otto Špaček byl shledán vinným za leteckou nekázeň a degradován, následně se v červenci 1942 vrátil do 313. československé stíhací perutě a získal zpět hodnot seržanta.\n"}
{"id": "1513760", "url": "https://cs.wikipedia.org/wiki?curid=1513760", "title": "Masonova–Dixonova linie", "text": "Masonova–Dixonova linie\n\nMasonova – Dixonova linie, je demarkační linie, kterou v letech 1763 až 1767 vyměřili astronom Charles Mason a topograf Jeremiah Dixon. Jejich topografické vyměřování bylo výsledkem urovnání hraničnímu sporu mezi státy Maryland, Pensylvánie a Delaware v koloniální Americe. V dnešní době demarkační čára tvoří hranice mezi čtyřmi americkými státy: Pensylvánií, Marylandem, Delaware a Západní Virginií. Před tím, než byl uzavřen Missourský kompromis, tak část demarkační linie na západ od Delaware oddělovala svobodné státy na Severu od jižních, otrokářských, států. V přeneseném významu se tento výraz používá i dnes - představuje hranici, která odděluje americký sever a jih jak politicky, tak i společensky. \n\nÚzemní spor vyvstal v 80.létech 17.století, kdy si dvě kolonie, Maryland a Pensylvánie, nárokovaly stejná území mezi 39°s. š a 40° s. š. V roce 1732 se dohodly na hranici tvořené rovnoběžkou 15 mil jižně od Philadelphie. Účastníci dohody souhlasili s tím, že pověří anglický tým vedený Charlesem Masonem a Jeremiahem Dixonem, aby prozkoumali nově stanovené hranice mezi provinciemi Pensylvánie a Maryland a mezi Delawarskou kolonií.\n\nHraniční znaky na Masonově – Dixonově linii byly umístěny po mílích a milníky s korunkami (\"crownstones\") byly umístěny každých pět mil. Hraniční znaky byly označeny písmenem „(M)“ na straně Marylandu a písmenem „(P)“ na straně Delawaru a Pensylvánie. Na milnících s korunkami byly místo pismen vytesány rodinné erby zakladatelských rodin reprezentujících hraničící provincie.\n\nSpor byl pokojně vyřešen v roce 1767, když byla hranice stanovena takto: \n\n\nV populární kultuře ( zejména v populární hudbě) je mnoho odkazů na Masonovu-Dixonovu linii. Například Johnny Cash zmiňuje Masonovu-Dixonovu linii v písničce \"Hey, Porter\" z roku 1955 ve slovech: \"How much longer will it be until we cross that Mason-Dixon line?\"\n\n"}
{"id": "1513762", "url": "https://cs.wikipedia.org/wiki?curid=1513762", "title": "Březnice (nádraží)", "text": "Březnice (nádraží)\n\nBřeznice je železniční stanice ve východní části města Březnice v okrese Příbram ve Středočeském kraji nedaleko řeky Skalice. Leží na neelektrifikovaných tratích 200 Zdice–Protivín, 203 Březnice–Strakonice a 204 Březnice – Rožmitál pod Třemšínem.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z České Budějovice do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala přes Beroun a Nižbor do Rakovníka.\n\nDne 11. června 1899 pak projekt společnosti \"Místní dráha Strakonice-Blatná-Březnice\" spojil Strakonice s Březnicí a byl zahájen pravidelný provoz až do Rožmitálu pod Třemšínem, zajišťovaný společností Císařsko-královské státní dráhy (\"kkStB\"). Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy, po roce 1918 pak správu přebraly Československé státní dráhy.\n\nStará nádražní budova byla stržena v polovině 90. let 20. století, svému účelu slouží nová budova nádraží z 2. poloviny 20. století.\n\nStanicí prochází neelektrizovaná jednokolejná trať. Nacházejí se zde čtyři úrovňová nástupiště, z toho jedno ostrovní, jedno jednostranné, jedno oboutranné a jedno vnější. K příchodu na nástupiště (kromě vnějšího) slouží přechod přes koleje.\n\n"}
{"id": "1513764", "url": "https://cs.wikipedia.org/wiki?curid=1513764", "title": "Putim (nádraží)", "text": "Putim (nádraží)\n\nPutim je železniční stanice ve východní části obce Putim v okrese Písek v Jihočeském kraji; nachází se až za Podkostelním rybníkem. Leží na tratích 200 Zdice–Protivín a 201 Tábor–Ražice. Stanice je elektrifikovaná 25 kV, 50 Hz AC.\n\nStanice byla vybudována jakožto součást projektu společnosti Rakovnicko-protivínská dráha (\"RPD\") spojující Protivín (napojení na Dráhu císaře Františka Josefa z České Budějovice do Plzně, trať 190) a Písek s železnicí do Prahy, na kterou se dráha napojuje ve Zdicích. Stanice vznikla podle typizovaného stavebního návrhu. Dne 20. prosince 1875 byl s místním nádražím uveden do provozu celý nový úsek trasy z Protivína do Zdic, kterýmžto směrem roku 1876 pokračovala trať přes Beroun a Nižbor do Rakovníka.\n\nV roce 1889 proťala nádraží železnice z Tábora do Ražic budovaná společností Českomoravská transverzální dráha (\"BMTB\"), čímž došlo k faktickému propojení železničních úseků České Budějovice-Plzeň a České Budějovice-Praha (nádraží KFJB). Z Putimi byla vyvedena spojovací trať, čímž se putimské nádraží stalo odbočnou stanicí. Po znárodnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 28. května 1994.\n\nStanicí prochází jednokolejná trať. Nachází se zde jedno hranové a dvě ostrovní nekrytá nástupiště, k příchodu na ostrovní nástupiště slouží přechody přes kolejiště. Na rok 2019 je plánována rekonstrukce stanice.\n\n"}
{"id": "1513767", "url": "https://cs.wikipedia.org/wiki?curid=1513767", "title": "Ražice (nádraží)", "text": "Ražice (nádraží)\n\nRažice je železniční stanice v severní části obce Ražice v okrese Písek v Jihočeském kraji, nedaleko Ražického rybníka. Leží na tratích 190 Plzeň – České Budějovice a 201 Tábor–Ražice. Stanice je elektrifikovaná (25 kV, 50 Hz AC, trať 190).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nV roce 1889 proťala nádraží železnice vedená z Tábora budovaná společností Českomoravská transverzální dráha (\"BMTB\"), čímž došlo k faktickému propojení železničních úseků České Budějovice-Plzeň a České Budějovice-Praha (nádraží KFJB). \"BMTB\" zde postavila též vlastní výpravní budovu na východní straně staršího nádraží a lokomotivní točnu pro obsluhu své trati. Po znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 29. listopadu 1968.\n\nStanicí prochází jednokolejná trať. Nachází se zde jedno hranové a dvě ostrovní nekrytá nástupiště, k příchodu na ostrovní nástupiště slouží přechody přes kolejiště. Na rok 2019 je plánována rekonstrukce stanice.\n\n"}
{"id": "1513768", "url": "https://cs.wikipedia.org/wiki?curid=1513768", "title": "Architektura ve federálním slohu", "text": "Architektura ve federálním slohu\n\nArchitektura ve federálním slohu je název pro klasicistní architekturu budovanou v nově založených Spojených státech mezi lety 1780 a 1830, zejména od roku 1785 do roku 1815. Jméno je odvozeno od amerického federalistického odbobí. \n\nTermín federální sloh se také používá ve spojení s nábytkovým designem ze stejného časového období. Styl silně připomíná klasicismus biedermeierského stylu v německy mluvících zemích, architekturu v regentském stylu ve Velké Británii a francouzský empír. \n\nZakládající generace mladé americké republiky se vědomě rozhodla navázat na dědictví starověkého Řecka a na republikánské hodnoty Říma . Tyto její snahy trvaly až do poloviny 19. století. Základem federálního slohu byla vyvážená a symetrická architektura praktikovaná v Georgii, na níz se aplikovaly prvky neoklasicistní architektury používané v amerických koloniích. \n\n\nModerní přehodnocení americké architektury Federálního období začalo knihou Fiske Kimballa, \"Domestic Architecture of the American Colonies and the Early Republic,\" 1922. \n\n"}
{"id": "1513772", "url": "https://cs.wikipedia.org/wiki?curid=1513772", "title": "Něvelsk", "text": "Něvelsk\n\nNěvelsk () je město v Sachalinské oblasti v Ruské federaci. Při sčítání lidu v roce 2010 měl přes jedenáct tisíc obyvatel.\n\nNěvelsk leží na západním břehu v jižní části Sachalinu na břehu Japonského moře. Od Južno-Sachalinsku, správního střediska oblasti, je vzdálen přibližně sedmdesát kilometrů jihozápadně.\n\nNedaleko města je kolonie lachtanů ušatých, kteří se také dostali do městského znaku.\n\nPrvní ruští osadníci dorazili do oblasti dnešního Něvelsku v roce 1789. V období od uzavření Šimodské dohody v roce 1855 do uzavření Petrohradské dohody v roce 1875 mělo Něvelsk ve společné správě ruské impérium a japonské impérium a úředně se jmenoval \"Honto\".\n\nPod správu Japonska se vrátil v roce 1905, když Japonsko vyhrálo rusko-japonskou válku a Rusko se následně Portsmouthskou dohodou vzdalo jižní části Sachalinu.\n\nV letech 1916 až 1927 zde byl vybudován první nezamrzající přístav na Sachalinu.\n\nNa konci druhé světové války připadl celý Sachalin Sovětskému svazu a 5. června 1946 byl povýšen na město a přejmenován k poctě objevitele a admirála Gennadije Ivanoviče Něvelského.\n"}
{"id": "1513776", "url": "https://cs.wikipedia.org/wiki?curid=1513776", "title": "Bahník australský", "text": "Bahník australský\n\nBahník australský (\"Neoceratodus forsteri\") je ryba z čeledi bahníkovitých pocházející z Austrálie.\n\nJe to velká a impozantní ryba, která se vyvinula zhruba před 400 miliony lety. Dorůst může až délky kolem 150 cm a váhy 43 kg, nicméně v průměru se její rozměry pohybují kolem 100 cm a 20 kg. Ryba je masožravá, samotářská a v dospělosti může být agresivní.\n\nJde o teritoriální masožravou rybu, jejíž anglický název napovídá, že má kromě žaber i plíci, kterou používá, poklesne-li v jejím habitatu hladina kyslíku ve vodě. Zatímco bahník australský má jen jednu plíci, podobné druhy z Afriky a Jižní Ameriky mají dvě. V primitivní plicní orgán je přeměněný plynový měchýř. Bahník sice toleruje chlad, ale preferuje vodu o teplotách mezi 15 and 25 °C.\n\nDomovem této chráněné ryby je říční systém toků Burnett a Mary v Austrálii. V období sucha jí k přežití stačí jen velmi malé množství vody a dokáže přežít i několik dní bez vody, zůstane-li vlhká. Na rozdíl od jiných podobných druhů nevyužívá navzdory svému českému názvu anabiózu k přečkání v bahně až do dalšího období dešťů. Potřebuje volný přístup k hladině, jinak se udusí.\n\nBahník je chráněný a proto je ji možno chovat jen na zvláštní povolení. Vzhledem k velikosti je ji možno držet pouze ve výstavních obřích nádržích nebo maxi akvariích, které musí být dokonale filtrovány a osazeny velkými kameny a dřevem.\n\nV době rozmnožování nemigruje, ale mezi červnem a prosincem může vyhledávat vhodný biotop pro nakladení jiker na rostliny.\n\n"}
{"id": "1513777", "url": "https://cs.wikipedia.org/wiki?curid=1513777", "title": "Plešnice (železniční zastávka)", "text": "Plešnice (železniční zastávka)\n\nPlešnice je železniční stanice v okrese Plzeň-sever, v severozápadní části obce Plešnice okrese Plzeň-sever v Plzeňském kraji nedaleko přehrady Hracholusky na řece Mži. Leží na trati 178. Stanice je elektrifikovaná (25 kV, 50 Hz AC). Nedaleko stanice se nachází turistická trasa na hrad Buben.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\nElektrická trakční soustava zde byla zprovozněna 8. listopadu 1967. Počínaje rekonstrukcí celé stanice byla staniční budova vyřazena z provozu, byla překlasifikována na železniční zastávku a nadále není obsluhována drážním personálem. Cestující se orientují dle elektronického informačního systému. V roce 2019 zde zastavovaly osobní vlaky ve směru do Bezdružic (bez průvodčích) a spěšné vlaky jedoucí ve směru na Cheb. Vlaky mohou stanicí projíždět rychlostí až 145–160 km/h.\n\nStanicí prochází Třetí železniční koridor, vede tudy dvoukolejná trať. V roce 2011 byla dokončena úprava nádraží na koridorové parametry: nachází se zde dvě zdvižená koridorová hranová nástupiště s přístřešky a podchodem pod kolejištěm, který slouží k příchodu k vlakům.\n\n"}
{"id": "1513780", "url": "https://cs.wikipedia.org/wiki?curid=1513780", "title": "Franklinův institut", "text": "Franklinův institut\n\nFranklinův institut je vědecké muzeum a centrum vědeckého vzdělávání a výzkumu ve Philadelphii v Pensylvánii . Je pojmenována po americkém vědci a státníkovi Benjaminovi Franklinovi. V institutu je umístěn Národní památník Benjamina Franklina. Institut, založený roku 1824, je jedním z nejstarších center přírodovědného vzdělávání a rozvoje ve Spojených státech. \n\nFranklinův institut má nejstarší program udělování cen v oblasti vědy a technologií ve Spojených státech a jeden z nejstarších na celém světě. Program běží nepřetržitě od roku 1824. Poprvé byl zmíněn v prvním čísle \"časopisu Journal of the Franklin Institute\" v roce 1826. \n\n"}
{"id": "1513786", "url": "https://cs.wikipedia.org/wiki?curid=1513786", "title": "Kriminalista (seriál)", "text": "Kriminalista (seriál)\n\nKriminalista je německý televizní seriál televize ZDF, vysílaný od roku 2006. Koncem roku 2020 má být uveden závěrečný díl.\n\nSeriál se odehrává v Berlíně. Bruno Schumann je vrchní kriminální inspektor z oddělení vražd. Jeho nejbližším kolegou je detektivové Henry Weber, kterého v 5. řadě nahradil Max Winter.\n\nV létě roku 2010 náhle zemřel představitel Henryho Webera Frank Giering. Natáčení tak muselo být v polovině 5. řady pozastaveno a posléze byl nalezen jeho náhradník Janek Rieke. Detektiva Webera nechali scenáristé taktéž zemřít, a to na selhání srdce. První epizoda bez něj (\"Smrt gigola\") začíná jeho pohřbem.\n\n"}
{"id": "1513790", "url": "https://cs.wikipedia.org/wiki?curid=1513790", "title": "Frédéric Boissonnas", "text": "Frédéric Boissonnas\n\nFrançois-Frédéric Boissonnas (18. června 1858 – 17. října 1946), známý jako Fred Boissonnas, byl švýcarský fotograf z Ženevy. Jeho práce je považována za zásadní pro vývoj fotografie v Řecku na počátku 20. století. \n\nBoissonnasův otec, Henri-Antoine (1833–1889), založil v roce 1864 v Ženevě fotografické studio a v roce 1865 převzal studio Auguste Garcin na náměstí Bel-Air. V roce 1872 se usadil se svou rodinou v budově čp. 4 quai de la Poste. \n\nFrédéric provozoval rodinné studio od roku 1887 do roku 1920. Měl nejméně sedm dětí, včetně Edmonda Edouarda (1891–1924), Henriho-Paula (1894–1966) a Paula (1902–1983). V roce 1901 navázal partnerství s André Taponierem a založil studio v Paříži na rue de la Paix čp. 12.\n\nMezi lety 1907 a 1919 podnikl několik výletů do Řecka, včetně výletu v roce 1913 s Danielem Baud-Bovym, se kterým vytvořil první známý výstup na horu Olymp, spolu s Řekem Christosem Kakalosem. V roce 1919 založil nakladatelství \"Boissonnas SA\" a vrátil se do Řecka i se svým synem Edmondem-Edouardem. Ve 20. letech 20. stioletí se přestěhoval do Paříže.\n\nJeho nejstarší syn, Edmond-Edouard, ho následoval v provozování ateliéru v roce 1920, ale náhle zemřel v roce 1924. Třetí Frédéricův syn, Henri-Paul, provozoval studio v letech 1924 až 1927, kdy se věnoval restaurování umění. Sedmý syn Paul provozoval studio až do roku 1969, kdy jej svěřil svému zeti Gadu Borelovi (*1942). Švýcarská fotografka Sabine Weiss se v ateliéru učila fotografovat v letech 1942–1946. Studio bylo uzavřeno v roce 1990.\n\n\n\n"}
{"id": "1513793", "url": "https://cs.wikipedia.org/wiki?curid=1513793", "title": "Zdeněk Balabán", "text": "Zdeněk Balabán\n\nZdeněk Balabán (* 17. května 1955, Brno) je bývalý český hokejový útočník. Po skončení aktivní kariéry působil jako trenér \n\nV československé lize hrál za TJ Zetor Brno. Odehrál 9 ligových sezón, nastoupil ve 297 ligových utkáních, dal 46 ligových gólů a měl 41 asistencí. V nižších soutěžích hrál během povinné vojenské služby za VTJ Litoměřice a Duklu Jihlava „B“ a po skončení ligové kariéry za Lokomotivu Ingstav Brno a TJ Baník Hodonín. V zahraničí působil v týmu KHL Mladost Zagreb.\n\n\n"}
{"id": "1513800", "url": "https://cs.wikipedia.org/wiki?curid=1513800", "title": "Bohuslav Niederle (1873)", "text": "Bohuslav Niederle (1873)\n\nBohuslav Niederle (25. prosince 1873 Praha – 15. února 1963 tamtéž) byl chirurg, primář kladenské chirurgie a ředitel nemocnice, autor odborných studií a publikací z oboru chirurgie. Věnoval se také práci sokolské, stavovské a kulturní.\n\nVystudoval Lékařskou fakultu UK v Praze, na první místo nastoupil u chirurga MUDr. Karla Maydla ve Všeobecné nemocnici v Praze. Od roku 1903 byl prvním primářem nové Okresní nemocnice v Kladně, v roce 1924 byl jmenován ředitelem kladenské nemocnice. Pod jeho vedením v některých oborech, např. v rentgenologii, předčila pražské kliniky. Celoživotní práce s rentgenem ho připravila o většinu prstů na levé ruce (v počátcích ji chirurgové používali jako předlohu při nastavování ostrosti přístroje). Od roku 1928 docent Lékařské fakulty UK v Praze a v roce 1934 byl jmenován mimořádným profesorem. V roce 1939 se odstěhoval do Prahy.\n\nJako dobrovolník byl lékařem v balkánské válce v roce 1912, v letech 1914-1916 byl nasazený na srbskou frontu, do Volyně a později do Lvova. Po roce 1918 se stal předsedou družstva a správy kladenského divadla.\n\n\n\n"}
{"id": "1513802", "url": "https://cs.wikipedia.org/wiki?curid=1513802", "title": "Válka Ásů s Vany", "text": "Válka Ásů s Vany\n\nVálka Ásů s Vany je konflikt božských rodů Ásů a Vanů v severské mytologii, první válka na počátku času, která nakonec skončila smírem a vznikem jednotné skupiny bohů. Řada badatelů vyložila mýtus jako odraz hypotetického přemožení starších obyvatel Skandinávie a jejich kultu plodnosti válečnicky orientovanými nájezdníky, snad indoevropského původu. Podle George Dumézila a dalších zastánců trojfunkční hypotézy představuje tento příběh formu indoevropského mýtu o válce funkcí, v kterém magiko-suverénní a válečná božstva bojují proti plodnostním božstvům; konflikt je následovaný smířením obou skupin božstev a vznikem jednotného panteonu. Obdobné mýty zahrnují například válku Římanů se Sabiny, védský spor mezi Indrou a Ašviny nebo irskou válka mezi Tuatha Dé Danann a Fomóiry.\n\nNa tento konflikt poněkud mlhavě naráží 21. – 24. strofa Vědminy písně ze Poetické Eddy, která zmiňuje první vraždu vykonanou na vědmě Gullveig, náležející k Vanům, která vedla k válce. V euhemerisované podobě příběh o této válce vypráví Sága o Ynglinzích, podle které skončila smírem a výměnou rukojmí, takto mezi Ásy přišli Njörð, Frey a Freya. Podle Skáldskaparmálu z Mladší Eddy byl konflikt ukončen tím, že obě strany naplivaly do hrnce, očividně kvůli vyvolání kvašení, a stvořili tak moudrého Kvasira, jež byla později zavražděn a dal vzniknout medovině a básnictví.\n\n"}
{"id": "1513804", "url": "https://cs.wikipedia.org/wiki?curid=1513804", "title": "Buddha skáče přes zeď", "text": "Buddha skáče přes zeď\n\nBuddha skáče přes zeď () je čínská polévka. Recept vznikl v provincii Fu-ťien v čchingském období. Příprava pokrmu trvá až dva dny a je k ní potřeba kolem třiceti ingrediencí, mezi něž patří žraločí ploutve, mlži, sumýši, kuřecí maso, sušená šunka z Ťin-chua, křepelčí vejce, kolokázie jedlá, daikon, ženšen pravý, bambusové výhonky, houževnatec jedlý, sezamový olej, vývar ze šlach a plynových měchýřů a rýžové víno. Pokrm je ceněný pro svoji chuť a posilující účinky díky obsahu proteinů a vápníku. Je však také předmětem kritiky, neboť rostoucí poptávka po žraločích ploutvích vede k poklesu populace žraloků i k brutálnímu odřezávání ploutví zaživa.\n\nPodle legendy se objevitelem receptu stal potulný student, který vlastnil pouze hliněnou nádobu od vína, v níž si připravoval všechny pokrmy. Jejich postupným mísením vznikla tak lahodná vůně, že jednou přilákala i mnicha (buddhističtí řeholníci nesmějí jíst maso), který ze zvědavosti přeskočil zeď kláštera. K tomu jeden z přihlížejících poznamenal, že takové pochoutce by neodolal ani sám Gautama Buddha.\n\nPo uvedení pokrmu do Koreje protestovalo vedení školy Čogje proti jeho názvu, který označilo za urážku náboženského cítění.\n\nV londýnské restauraci Kai Mayfair se \"Buddha skáče přes zeď\" podává jako nejdražší polévka na světě, když jedna porce stojí 108 liber šterlinků.\n\n"}
{"id": "1513806", "url": "https://cs.wikipedia.org/wiki?curid=1513806", "title": "Vysílač Hády", "text": "Vysílač Hády\n\nVysílač Hády se nachází na 424 m vysokém vrchu stejného jména v katastru obce Kanice v okrese Brno-venkov. Je vysoký 50 metrů a v provozu je od 30. března 1964. Objekt zajišťuje distribuci rozhlasového a televizního signálu pro město Brno a jeho blízké okolí a je využíván jako důležitý retranslační uzel. \n\nProjekt železobetonové věže pro účel šíření televizního signálu byl představen roku 1961, samotná výstavba byla realizovaná národním podnikem Pozemní stavby Brno v letech 1963–1964. Věž s výškou 50 metrů je vybavená vnitřním schodištěm a byla dokončena a spuštěna do provozu 30. března 1964; dlouhé roky však šlo o vojenský objekt. Ve vrchní části je věž vybavena třemi prstencovými plošinami, které jsou využívané na dálková přenos signálu retranslační sítě a umístění dalších antén. Nosná konstrukce antén je upevněná na věži, čím zvyšuje jej výšku na přibližně 80 metrů. K televiznímu přibyl časem i rozhlasový signál a o něco později začal vysílač šířit také signál digitální televize.\n\nV srpnu 2019 bylo možné z vysílače přijímat:\n"}
{"id": "1513810", "url": "https://cs.wikipedia.org/wiki?curid=1513810", "title": "Deloraine", "text": "Deloraine\n\nDoloraine je česká witcher folk hudební skupina z Brna. Na svém kontě má již mnoho koncertů v Česku (podzim 2019 i po Evropě) a jedno album Vlaštovka. V textech se zabývají jednak tématikou díla Zaklínač spisovatele Andrzeje Szapkowského (skladby Zaklínač , Marigold, Yenefer atp.) i lidovými motivy (skladby Maliny, Ostara, Jestřábi). Název kapely je složeninou pseudonymů zakládajících členů DErias a LORieneta. Deloraine vznikl nad lahví absinthu kdy se zakládající členové Lori a Derias pokusili přeložit do češtiny a nahrát skladbu Priscilla´s Song ze hry \"\". Přes noc skladba sklidila nečekaný úspěch, načež se rozhodli z pokusu vytvořit kapelu. Do skupiny se krátce poté přidala sibiřská flétnistka, klávesistka a zpěvačka Maria Mikhailova, houslista a bubeník David Horák a baskytarista Jakub Pešek. Již pětičlenné skupině poté učaroval svět Zaklínače, stejně jako potřeba po vlastních písních, a tak na něm postavili své debutové album Vlaštovka, které vyšlo v dubnu 2018 s devíti jejich vlastními autorskými skladbami (Zaklínač, Yennefer, Triss, Marigold, Ciri, Maliny, Striga, Vlaštovka a Kaer Morhen) a pěti covery (Priscilla Song, Skyrim, Vlků čas, Samhain a Steel for Humans). Vlaštovka je již od svého vydání velmi kladně přijímána publikem i recenzenty napříč žánry (Musicserver.cz, Fantasymag.cz, Spark, Fakker, XB-1 a další). V roce 2018 skupina vydala také tři klipy: Vlaštovka, na Islandu natočený Dragobor (Skyrim cover) a na Vánoce 2018 jako dárek fanouškům dlouho očekávaný přelomový klip Yennefer.\n\n\n\n\n"}
{"id": "1513812", "url": "https://cs.wikipedia.org/wiki?curid=1513812", "title": "Měšek Boleslavovič", "text": "Měšek Boleslavovič\n\nMěšek Boleslavovič (polsky \"Mieszko Bolesławowic;\" 1069–1089) byl polský kralevic a spoluvládce Vladislava Hermana v letech 1086–1089.\n\nByl synem polského knížete a krále Boleslava II. Smělého a jeho manželky Vyšeslavy Kyjevské.\n\nV době narození Měška, tedy v roce 1069 byl jeho otec Boleslav v konfliktu s několika jeho sousedy. Především to bylo se Svatou říší římskou a jejím vládcem Jindřichem IV. Využil jeho sporu s papežem Řehořem VII., uznal autoritu papeže a za to byl koncem roku 1076 korunován. \n\nBoleslav byl však v konfliktu i s Uhry, ale to se vyřešilo porážky tamějšího krále Šalamouna v bitvě u Mogyoródu. Jeho nástupcem se stal Gejza, který byl nejen bratrancem Boleslava, ale i jeho spojencem.\n\nMěšek byl jediným známým dítětem Boleslava Smělého a jeho manželky Vyšeslavy. o jeho mládí se zachovala jediná zpráva, že musel roku [1079]], po státním převratu utéct s matkou i otcem do Uher. Zde také jeho otec 2. nebo 3. dubna roku 1081/82 umírá.\n\nRoku 1086, za záhadných okolností se Měšek mohl vrátil do Polska. Snad Měška povolal do Polska Vladislav Herman, nástupce Boleslava Smělého, který Měška určil za svého nástupce. Možná se Měšek vrátil do Polska s pomocí uherského krále Ladislava I., s jehož pomocí dobyl Krakov. Každopádně od roku 1086 můžeme Měška pozorovat v Krakově, kde se stal spoluvládcem Vladislava Hermana\n\nMěšek zemřel roku 1089, pravděpodobně byl otráven. Není známo, kdo mohl za jeho smrt, podle Galla Anonyma měl otravu na svědomí Sieciech, palatyn Vladislava Hermana, který chtěl znovusjednotit Polsko. Brzy poté začaly dlouhé boje mezi Sieciechem a syny Vladislava Hermana, tedy Zbyhněvem a Boleslavem Křivoústým.\n"}
{"id": "1513814", "url": "https://cs.wikipedia.org/wiki?curid=1513814", "title": "Laguna Ébrié", "text": "Laguna Ébrié\n\nLaguna Ébrié je brakická laguna Atlantského oceánu o rozloze 560 km² v jihovýchodní části Pobřeží slonoviny. Je pojmenována podle místního etnika Ébrié a na jejím pobřeží leží hospodářské centrum země Abidjan i další významná města jako Grand Bassam nebo Bingerville. Laguna se táhne v délce 130 km rovnoběžně s pobřežím Atlantiku, široká je maximálně 7 km, maximální hloubka činí 20 metrů a průměrná hloubka 5 metrů. S mořem ji spojuje umělý průplav Canal de Vridi, je také propojena s řekami Bandama na západě a Komoé na východě. Největším ostrovem na laguně je Île Boulay. Přes lagunu vedou čtyři mosty, v roce 2014 byl otevřen moderní \"Pont Henri-Konan-Bédié\", symbolizující obnovu země po občanské válce.\n\nPobřeží je nízké a porostlé mangrovy, typickou rostlinou je prašnatec zlatý. Pro ochranu původní fauny a flóry byl zřízen národní park Azagny, kde se vyskytuje hrošík liberijský, kapustňák senegalský, krokodýl štítnatý, volavka obrovská a anhinga africká. Nejhojnějšími druhy ryb jsou bonga africká a sardinka madeirská, žijí zde i kranasovití a ostnušíčkovití. Vzhledem k hustě osídlenému okolí je voda laguny silně znečištěná, s vysokým výskytem bakterie \"Escherichia coli\".\n\n"}
{"id": "1513815", "url": "https://cs.wikipedia.org/wiki?curid=1513815", "title": "Rostislav Čada", "text": "Rostislav Čada\n\nRostislav Čada (* 31. května 1954, Brno) je bývalý český hokejový útočník. Po skončení aktivní kariéry působí jako trenér. Jeho otcem byl motocyklový závodník Miroslav Čada a starším bratrem je bývalý volejbalista a trenér Miroslav Čada.\n\nV československé lize hrál za TJ ZKL/Zetor Brno a v době vojenské služby za Duklu Jihlava. Odehrál 7 ligových sezón, nastoupil ve 127 ligových utkáních, dal 19 ligových gólů a měl 11 asistencí. V nižších soutěžích hrál i za TJ ŽĎAS Žďár nad Sázavou a VTJ Vyškov. Reprezentoval Československo na Mistrovství světa juniorů v ledním hokeji 1974, kde tým Československa skončil na 5. místě.\n\nJako hlavní trenér vedl v nejvyšší soutěži HC Kometa Brno, HC Plzeň a Liberec, ve slovenské nejvyšší soutěži vedl HC Košice, v KHL HC Slovan Bratislava a Avangard Omsk a ve Švýcarsku HC Ambrì-Piotta.\n\n"}
{"id": "1513818", "url": "https://cs.wikipedia.org/wiki?curid=1513818", "title": "Fritz Höger", "text": "Fritz Höger\n\nJohann Friedrich (Fritz) Höger (12. června 1877 Elmshorn – 21. června 1949 Bad Segeberg) byl německý architekt z Bekenreihe v severním Německu. Byl jedním z prvních zástupců stylu klinkerového expresionismu. \n\nHöger byl nejstarší ze šesti sourozenců v rodině, která provozovala malý truhlářský podnik. Ve věku 14 let se Höger začal učit jako truhlář v Elmshornu a poté odešel do Hamburku, kde učení v roce 1899 dokončil. Poté nastoupil do architektonické firmy Lundt a Kallmorgen v Hamburku, kde pracoval jako projektant. Po čtyřletém působení zde se Höger připojil ke společnosti svého budoucího tchána Fritze Oldenburga a v roce 1905 se oženil s Fritzovou dcerou Annie. Höger otevřel svou vlastní architektonickou kancelář v roce 1907, ale kvůli nedostatku vysokoškolského vzdělání nebyl přijat do Asociace německých architektů. Bez ohledu na to obdržel mnoho zakázek na soukromé domy v okolí Hamburku.\n\nV první světové válce, od roku 1914 do roku 1918, byl Höger ve vojenské službě ve Flandrech a ve Francii. Během druhé světové války sympatizoval s nacionálním socialismem a v roce 1932 vstoupil do strany NSDAP. Jeho expresionistický styl však neodpovídal Hitlerovu vkusu. Protože Höger nenásledoval preferovaný klasicistní mramorový styl nacistické architektury, nemohl získat pozici státního architekta.\n\nV roce 1940 se Höger rozvedl s manželkou. Po roce 1945 se již nevrátil ke svým dřívějším úspěchům, chyběly mu především větší veřejné zakázky. V roce 1946 se přestěhoval zpět do svého do rodiště, kde se v roce 1946 oženil s Gertrude-Ilse Tilsen. 21. června 1949 zemřel v Bad Segebergu. \n\nHöger se proslavil především použitím cihel ve stylu tzv. klinkerového expresionismu. Svůj architektonický styl založil na používání zejména slínkových cihel (v němčině Klinker), které jsou odolnější a mrazuvzdorné díky vyšší teplotě, na kterou jsou vypalovány. \n\nJeho nejznámější prací je Chilehaus v Hamburku, který byl postaven v letech 1922–1924 pro dovozce chilského ledku Henryho B. Slomana. Ostré nároží fasády na rohu ulic Niedernstrasse a Pumpen připomíná příď lodi. Inspirací pro tento tvar ovšem zřejmě nebylo povolání investora (Sloman dovážel ledek lodí), ale spíše snaha o maximální využití parcely. \n\nHöger postavil v letech 1927–1928 několik dalších budov, z nichž k nejvýraznějším patří výšková budova vydavatelství Anzeiger (budova Gazette), která obsahovala planetárium (po první světové válce v kupoli vznikl biograf). 51 metrů vysoká budova byla prvním mrakodrapem v Hannoveru a jedním z prvních mrakodrapů v celém Německu. Jako jedna z mála výškových budov ve městě přečkala bombardování za druhé světové války. Původně měděná plátovaná kupole je dnes pokryta zelenou patinou. \n\nMezi další Högerovy práce snad patří kostel na Hohenzollernplatz v Berlíně (1928), i když jeho autorství je přisuzováno spíše architektu Ossipu Klarweinovi, který působil v Högerově ateliéru (a jehož návrhy byly někdy prezentovány pod Högerovým jménem). \n\nV roce 1941 navrhl Höger budovu policejního prezidia v Ústí nad Labem. Tento návrh však nebyl nikdy realizován.\n"}
{"id": "1513819", "url": "https://cs.wikipedia.org/wiki?curid=1513819", "title": "Marie Terezie z Ahlefeldtu", "text": "Marie Terezie z Ahlefeldtu\n\nMarie Terezie z Ahlefeldtu roz. princezna z Thurn-Taxisu (německy \"Maria Theresia von Ahlefeldt\", 28. února 1755, Řezno – 20. prosince 1810, Praha), byla německá hudební skladatelka a klavíristka. Kvůli sňatku v roce 1780 s dánským diplomatem a královským komorníkem Ferdinandem hrabětem z Ahlefeldtu (1747–1815) a jejímu dlouhodobému pobytu v Dánsku je považována za „první dánskou skladatelku“.\n\nMarie Terezie vyrůstala v prostředí uměnímilovné knížecí rodiny Thurn-Taxisů v rodném Řezně. O bohatství repertoáru tehdejší doby vypovídá sbírka historických hudebnin v Řezenském dvoře (\"Regensburger Hof\") ve Vídni. O jejím skladatelském a klavíristickém vzdělání není nic známo. Jedna z jejích pozdějších symofonií je v RISM současně uvedena jako dílo českého skladatele Františka Xavera Pokorného (1729–1794), který byl v letech 1766 - asi 1770 angažován u řezenské dvorní kapely. Díky této duplicitě je možné usuzovat na vztah učitel-žákyně, což však dosud nebylo doloženo. \n\nOd roku 1780, v roce její svatby, jak je uvedeno v \"The New Groove Dictionary of Women Composers\" (1994), žila Marie Terezie v braniborském markraběcím městě Ansbach obklopena hudbou, obohacenou o ansbaškou dvorní kapely. Diese war zehn Jahre zuvor nach der Übersiedlung der ehemals Bayreuthischen dvorní kapely bedeutend erweitert worden. V Ansbachu se Ahlefeldtová spřátelila s anglickou básnířkou, pozdější markraběnkou, Lady Elizabeth Cravenovou. \n\nPoté, co byl roku 1791 markraběcí dvůr zrušen, usadili se manželé Ahlefeldtovi v Kodani, kde její manžel dostal funkci ředitele Královského divadla, a kde ona několikrát veřejně vystupovala se svými skladbami a jako klavíristka. \n\nJejí nejznámější skladbou je její operní balet \"Télemachos a Kalypsó\" zkomponovaný v Ansbachu roku 1782, který měl premiéru v Kodani 28. prosince 1792 v kodaňském Královském divadle a do roku 1812, i v době po její smrti, byl uveden celkem 37krát. Jeden z klavírních výtahů opery, který Ahlefeldtová napsala vlastní rukou, má německý nadpis: \"TELEMAK / auf der Insel Calypso / Ein Opera Ballet in IV Acten / vom / Ballet=Meister Galeotti / in Music gesezt, und zum Klavir [!] eingerichtet / von / Gräfin M: T: von Ahlefeldt / geborene Princess: von Thurn und Taxis\". Podle RISM byl autorem (ansbašského) textu baletní mistr Vincenzo Galeotti, tato informace však také vyžaduje ověření. \n\nAhlefeldtová zkomponovala ještě několik oper, vokálních skladeb a jednu či dvě symfonie. Poté se však rodina dostala do potíží a po několika letech museli Dánsko opustit. Po dvouletém pobytu v Drážďanech, kam byl hrabě Ahlefeldt roku 1798 povolán jako vyslanec, se v roce 1800 odstěhovali do Prahy. Zde žila Marie Terezie z Ahlefeldtu s manželem až do své smrti v roce 1810. Také hrabě zemřel v Praze, avšak další podrobnosti o jejich činnosti v této době nejsou známy.\n\nPřesný počet titulů není dosud zcela znám. RISM OPAC udává 9 opusů, z toho jedna symfonie je připisována také českému skladateli Františku Xaverovi Pokornému.\n\nOpera-balet:\nsymfonie: \nVokální skladby: \nBalet:\n\n"}
{"id": "1513822", "url": "https://cs.wikipedia.org/wiki?curid=1513822", "title": "Klinker", "text": "Klinker\n\nKlinker (česky slínek) je německý výraz pro cihlu, která je vypalována při tak vysokých teplotách, že póry vypalovaného materiálu jsou uzavřeny počínajícím slinovacím procesem. Klinkery (slínky) minimálně absorbují vodu a jsou velmi odolné. \n\nZ tohoto slova vychází pojmenování stavebního stylu klinkerový expresionismus, jehož představitelem byl například německý architekt Fritz Höger. \n\n"}
{"id": "1513823", "url": "https://cs.wikipedia.org/wiki?curid=1513823", "title": "Saskia Noort", "text": "Saskia Noort\n\nSaskia Noort (13. dubna 1967 Bergen, severní Holandsko) je nizozemská spisovatelka, novinářka na volné noze, publicistka a aktivistka.\n\nSaskia Noort je považována za zakladatelku holandského literárního thrilleru. Po dokončení střední školy Saskia Noort studovala žurnalistiku a divadelní vědu . Od počátku 90. let pracovala jako redaktorka pro velké množství časopisů, včetně Viva, Marie Claire, TopSanté a Ouders van Nu. V současné době píše sloupky v life-style časopise LINDA. Dříve publikoval ve VT Wonen a v Playboy. Jako autorka thrillerů prodala po celém světě na 3 miliony knížek, z nichž mnohé byly upraveny pro televizi, film a divadlo. Saskia Noort žije střídavě v Amsterodamu a na španělském ostrově Ibiza. Do Středomoří se pravidelně vrací kvůli klidu na psaní svých knih.\n\nNoort debutovala jako autorka v roce 2003 literárním thrillerem \"Terug naar de kust\" (Back to the Coast). Už její prvotina zaznamenala velký úspěch. Prodala více než 200 000 kopií.\n\nJejí druhý thriller se jmenuje \"De Eetclub\" (The Dinner Club). Recenze byly velmi pozitivní. Například NRC Handelsblad napsal: \"„De Eetclub je zručný, vzrušující, někdy matoucí a někdy jemný thriller.“\" Bylo prodáno více než 500 000 výtisků.\n\nZa obě knihy byla v kategorii kriminální žánr nominována na holandskou literární cenu Gouden Strop (Zlatá oprátka). Překlady obou úspěšných knih vyšly v Německu, Francii, Rusku, Dánsku a Norsku. Práva \"De Eetclub\" a \"Terug naar de kust\" byla prodána vydavatelům v Anglii, Švédsku, Finsku, Bulharsku, Brazílii, Itálii, Španělsku a Řecku. Obě knihy byly také zfilmovány.\n\nV květnu 2006 spatřila světlo světa kniha \"Nieuwe buren (New Neighbours])\", thriller o sexu a lásce a touze po svobodě - ale také o strachu z ní. Recenze tentokrát nebyly tak jednomyslné. Například recenzent Hans Knegtmans napsal v deníku Het Parool o Noort \"\"... , naivní styl psaní bez fantazie a (...) s těžko uvěřitelným příběhem.\"\" De Telegraaf, na druhé straně napsal: \"„Velká síla Saskie Noort spočívá ve způsobu vdechnutí života hlavním postavám. Dialogy a situace jako v reálném životě zajišťují, aby se příběh rozvíjel jako mimořádně ostrý barevný film.“\" Kniha \"Nieuwe buren\" byla v roce 2014 zfilmována v desetidílném televizní seriál, který byl vysílán od září do listopadu téhož roku RTL 4. Hlavní roli hráli Thijs Römer, Katja Schuurman, Daan Schuurmans a Bracha van Doesburgh.\n\nV červnu 2007 Noort napsala knihu \"Afgunst\" (Závist) Další její kniha \"De verbouwing (The Renatovation)\" byla vydána v únoru 2009. Tato kniha byla také úspěšná. Renomovaný deník Algemeen Dagblad ohodnotil knihu pěti hvězdičkami a napsal: \"„Kniha Renovace je srovnatelná s tím nejlepším, co v Holandsku v tomto žánru vyšlo.“\" Ne všechny recenze byly tak pozitivní. Například portál zaměřený na knižní novinky Boekreviews.nl napsal, že napětí bylo často obtížné najít. Rýpl si také Het Parool, který napsal: \"„Renovace mohla být zábavným thrillerem. Kdyby jen Matylda nebyla taková sebestředná prudička.“\" Komerčně byla kniha úspěšná. Prodalo se více než 325 000 kopií. Na konci roku 2013 \"vyšlo pokračování knihy De Eetclub.\"\n\n3. srpna 2014 byla Saskia Noort hostem v populárním programu holandské veřejnoprávní televize \"Letní hosté\".\n\nV roce 2013 obdržela cenu GNM Meesterprijs za svoji dosavadní tvorbu. \n\nV lednu 2015 Saskia Noort prohrála žalobu o údajně zkopírované prvky z její knihy \"De Eetclub\" . Podle Saskie Noort obsahuje kniha \"Het Reservaat\" od Liselotte Stavorinus prvky z její knihy De Eetclub. \n\nV říjnu 2018 začala pracovat jako sloupkařka pro prestižní holandský deník Algemeen Dagblad \n\nJejí poslední kniha se jmenuje \"Stromboli\" a vydavatel ji anotoval slovy \"\"Syrový příběh o hledání v manželství, o hledání po rozvodu\".\" Kniha má výrazné autobiografické rysy. Saskie Noort v ní například popisuje zkušenost se znásilněním ve svých 14 letech. Kniha vyjde v České republice na podzim 2019. Bude to první kniha Saskie Noort v českém jazyce. Knihu přeložila Jana Schrevel - Truhličková.\n\nSaskia Noort je ambasadorkou charitativní organizace Amref Flying Doctors, která v Africe bojuje proti ženské obřízce. V roce 2017 v době celosvětové kampaně #MeToo zveřejnila v několika médiích včetně De Telegraaf informace o tom, jak byla ve svých 14 letech znásilněna mužem ze sousedství. Zkušenost z násilného aktu popsala ve své poslední knize Stromoboli. Saskia Noort o svém znásilnění napsala až ve chvíli, kdy se dozvěděla, že ten, co ji znásilnil, zemřel. To, že ženy o svém znásilnění mluví a nestydí se za to, považuje za největší přínos #MeToo. \"\"Od mládí je nám vtloukáno do hlavy, abychom o sexuálním násilí mlčeli. A stejně tak o pocitu viny a studu s ním spojeným. Když bychom o tom začali mluvit nepřineslo by nám to nic jiného než kupu problémů. Víc než 35 let jsem o svém znásilnění mlčela. Ve čtrnácti jsem byla na místě, kde jsem být neměla a měla jsem na sobě krátkou sukni. Měla jsem upito a flirtovala jsem se starším klukem.Vlastně mužem. A on mě znásilnil. A já o tom dál mlčela. Na policie jsem nešla, protože jsem neměla žádný důkaz. Bála jsem se, že mi ostatní nebudou věřit. Mlčela jsem, protože jsem si sama nebyla jistá, jestli to, co se mě stalo, bylo opravdu znásilnění. Někdy jsem si nebyla schopná na nic vzpomenout, jindy jsem viděla všechno jasně před sebou. O tom všem jsem se rozhodla promluvit až když se má dcera dostala do puberty a já se začala bát, že by se jí mohlo stát to samé. Rozhodla jsem se o mém znásilnění promluvit a stalo se přesně to, čeho jsem se obávala. Nikdo mi nevěřil. Bylo mi řečeno, že to byla moje vlastní chyba nebo že se vlastně o žádné znásilnění nejednalo. A taky jim bylo divné, že jsem o tom neřekla dřív. Šlo mi prý jen o pozornost,\"\" řekla doslova novinářům Saskia Noort. V epizodě populární holandské talk show \"Van der Vorst vidí hvězdy\" ze 16. listopadu 2014 s tazatelem Peterem van der Vorstem ve svém domě na Ibize, připustila, že násilné a sexuální scény popisované v jejích knihách, jí emocionálně vyčerpávají natolik, že často musí psaní přerušit.\n\n\n"}
{"id": "1513824", "url": "https://cs.wikipedia.org/wiki?curid=1513824", "title": "Bowser", "text": "Bowser\n\nBowser (anglická výslovnost IPA [baʊzər]), nebo též King Koopa, je hlavní zápornou postavou ve většině her z herní série Super Mario. Poprvé se objevil ve hře Super Mario Bros.\n\nBowser vypadá jako obrovská želva (koopa) se žlutým tělem, zeleným ostnatým krunýřem, dvěma rohy na hlavě, dlouhými rudými vlasy a dvěma černými ostnatými náramky na každé ruce a na rameni. Ve většině her (kromě např. Super Mario Land, kde ho nahradil mimozemšťan Tatanga) je Bowser úhlavním nepřítelem Maria a Luigiho, kvůli tomu, že neustále unáší princeznu Peach do svého hradu. Bowserovi slouží řada tvorů, kteří jsou taktéž Mariovi nepřátelé, a patří do nich např. goomby nebo koopy.\n\nBowser má celkem 8 dětí. Jeho děti jsou Bowser Jr. a tzv. Koopalingové, do nichž patří Larry, Morton, Wendy, Iggy, Roy, Lemmy a Ludwig. Děti svému otci Bowserovi pomáhají a sdílí s ním podobný cíl; zabránit Mariovi, aby zabil Bowsera a vysvobodil princeznu Peach. Koopalingové se poprvé objevili ve hře Super Mario Bros. 3 a následně ve hře Super Mario World.\n"}
{"id": "1513826", "url": "https://cs.wikipedia.org/wiki?curid=1513826", "title": "Uberabatitan", "text": "Uberabatitan\n\nUberabatitan (\"titán z oblasti Uberaba\") byl rod velkého sauropodního dinosaura, žijícího v období svrchní křídy (geologický věk maastricht, asi před 67 miliony let) na území dnešní jihovýchodní Brazílie (stát Minas Gerais).\n\nFosilie tohoto sauropoda z kladu Titanosauria byly objeveny v sedimentech souvrství Marília (geologická jednotka Bauru) a patří tak k nejmladším známým fosiliím titanosaurních sauropodů vůbec. Ve stejném souvrství objevení sauropodi rodů \"Trigonosaurus\" a \"Baurutitan\" jsou mírně geologicky starší - jejich fosilie byly objeveny ve spodnějších částech souvrství. Typový druh \"U. riberoi\" byl popsán dvojicí paleontologů Leonardem Salgadem a Ismarem de Souzou Carvalhem v roce 2008. Objeveny byly některé krční, hrudní a ocasní obratle, část pánevního pletence a kosterní části končetin.\n\n\"Uberabatitan\" byl stejně jako jeho vývojoví příbuzní velkým býložravým dinosaurem, chodícím po čtyřech sloupovitých končetinách. Měl velmi mohutný trup, značně dlouhý krk i ocas a relativně malou hlavu. Je možné, že žil v menších stádech. Výzkum fosilií ukázal, že tento sauropod měl v obratlech dutiny vyplněné vzdušnými vaky.\n\nPřesné rozměry tohoto sauropoda není možné snadno odhadnout, pravděpodobně však dosahoval délky až 26 metrů.\n\n\"Uberabatitan\" byl vývojově vyspělým titanosaurem z kladu Lithostrotia, mezi jehož nejbližší příbuzné patřily rody \"Mendozasaurus\", \"Futalognkosaurus\", \"Laplatasaurus\" a \"Bonitasaura\".\n\n\n"}
{"id": "1513831", "url": "https://cs.wikipedia.org/wiki?curid=1513831", "title": "Bourbon-Conti", "text": "Bourbon-Conti\n\nKnížata de Conti byla pobočnou linií rodu Bourbon-Condé. Název rodu je odvozen od obce Conty ve Francii. \n\nTitul \"de Conti\" byl vytvořen v 16. století. \n\nFrançois de Bourbon-Conti (1558–1614) získal titul markýz de Conti, později byl povýšen na knížete. Titul následně nebyl několik let udělen, protože Françoisův jediný syn zemřel dříve, než jeho otec (v roce 1610).\n\nV roce 1629 byl titul udělen opětovně, kdy jej získal Armand de Bourbon-Conti.\n\nBěhem starého režimu ve Francii bylo knížectví de Conti pevně spojeno s titulem \"princ královské krve\". Titul přinášel nositeli nárok na oslovení \"Jeho Jasnost\".\n\nPo smrti Ludvíka Františka II., který zemřel bez legitimního potomka, již titul nebyl nikdy udělen.\n\n"}
{"id": "1513832", "url": "https://cs.wikipedia.org/wiki?curid=1513832", "title": "Rolls-Royce RB.183 Tay", "text": "Rolls-Royce RB.183 Tay\n\nRolls-Royce RB.183 Tay je dvouproudový motor, vyvinutý z jádra motoru RB.183 Mk 555 Spey a dále využívá upravené dmychadlo z motoru Rolls-Royce RB.211-535E4, čímž vznikly různé verze s obtokovým poměrem 3,1:1 nebo vyšším. Středotlaký kompresor a nízkotlaká turbína byly navrženy díky technologii z programu RB.211. Motor byl poprvé spuštěn v srpnu 1984. Verze Tay 650 měla novou vysokotlakou turbínu, která obsahovala nové technologie vyzkoušené u modelu RB.211-535E4. Motor má také novou spalovací komoru s lepší odolností.\n\nSerie motorů Tay se používá u řady dopravních letadel a větších business jetů, včetně rodiny Gulfstream IV, Fokker 70 a Fokker 100, přičemž novější verze nahradily původní motory Boeingu 727-100.\n\n\n\n\n\n"}
{"id": "1513833", "url": "https://cs.wikipedia.org/wiki?curid=1513833", "title": "James Purefoy", "text": "James Purefoy\n\nJames Brian Mark Purefoy (* 3. června 1964 Taunton, Somerset, Spojené království) je britský herec. Proslavil se rolemi Marca Antonia v seriálu \"Řím\", Joa Carrolla v seriálu \"Stoupenci zla\" nebo rolí Solomona Kana ve stejnojmenném filmu. V roce 2018 byl obsazen do role Laurense Bancrofta v seriálu \"Půjčovna masa\".\n\nNarodil se v Somersetu a chodil na chlapeckou soukromou školu Sherborne School a poté na hereckou školu Central School of Speech and Drama. Už od osmdesátých let se objevuje v televizních seriálech a filmech, jak ve Spojeném království, tak i ve Spojených státech amerických.\n\nS herečkou Holly Aird má syna Josepha (narozeného v roce 1997). Též má dceru Rose (narozenou v roce 2012) a dva syny Neda a Kita, (narozené v roce 2017) s producentkou a režisérkou dokumentárních filmů Jessicou Adams, s níž se v roce 2014 oženil.\n\nJe fanouškem fotbalového týmu Yeovil Town FC.\n\n"}
{"id": "1513840", "url": "https://cs.wikipedia.org/wiki?curid=1513840", "title": "Operalia", "text": "Operalia\n\nOperalia, soutěž světové opery („The World Opera Competition\"), je každoroční mezinárodní pěvecká soutěž pro mladé operní zpěváky. Založil ji v roce 1993 Plácido Domingo. Pomohla zahájit kariéru řadě významných umělců, jako je Joseph Calleja, Giuseppe Filianoti, Rolando Villazón, José Cura, Joyce DiDonato, Elizabeth Futral, Inva Mula, Ana María Martínez a Sonya Yoncheva.\n\nSoutěže se mohou zúčastnit zpěváci všech hlasových poloh ve věku 18 až 32 let. Každoročně se přihlásí přibližně tisíc uchazečů, ze kterých porota tří odborníků vybere čtyřicet a pozve je na soutěž, která se koná každý rok v jiné světové metropoli. Hodnocení účastníků provádí odborná porota složená z deseti zástupců nejdůležitějších operních scén z celého světa. V prvním kole všech čtyřicet kandidátů představí dvě operní árie volně vybrané ze seznamu čtyř předložených árií. Z těchto čtyřiceti kandidátů se jich do semifinále vybírá dvacet. Ti v něm pak představí árii, kterou jim určí odborná porota. Z dvaceti kandidátů druhého kola soutěže vybere odborná porota do finále deset postupujících. Čtvrtfinálové i semifinálové kolo doprovází korepetitor, finále se koná jako galakoncert s orchestrem. Diriguje Plácido Domingo, který také vede desetičlennou porotu jako její nehlasující člen. Zpěváci mohou také soutěžit v samostatné kategorii Zarzuela. Pokud se tak rozhodnou, musí v každém kole zazpívat další zarzuelu.\n\nKromě první, druhé a třetí ceny se ještě udílí cena za zarzuelu, cena diváků, cena Birgit Nilsson (za vystoupení v německém repertoáru Richarda Strausse a Richarda Wagnera), a cena CulturArte. Cenu CulturArte poskytují Bertita a Guillermo Martinez z instituce CulturArte de Puerto Rico.\n\n"}
{"id": "1513841", "url": "https://cs.wikipedia.org/wiki?curid=1513841", "title": "Pauza globálního oteplování", "text": "Pauza globálního oteplování\n\nVýraz pauza globálního oteplování či pauza v globálním oteplovánínebo zpomalení globálního oteplování je používán pro označení pro několikaroční období relativně malého nárůstu globálních průměrných povrchových teplot. V současné epizodě globálního oteplování se v záznamech povrchových teplot objevuje mnoho takových přibližně patnáctiletých období, zatímco celkový trend stále ukazuje na vytrvalé oteplování. Taková „pauza“ je vždy kratší než třicetiletá období, ve kterých je klima klasicky průměrováno.\n\nŠirokou publicitu získala údajná pauza globálního oteplování v období 1998–2013. Mimořádně teplý rok El Niño v roce 1998 byl výrazně teplejší, než předešlé roky a tak následné nižší průměrné roční teploty vyvolaly dojem pauzy v oteplování: do ledna 2006 někteří kritici globálního oteplování tvrdili, že se oteplování zastavilo nebo pozastavilo. Studie z roku 2009 ukázala, že historicky desetiletá období bez oteplování nebylo výjimečná a studie z roku 2011 ukázala, že pokud by se započetla stanovená variabilita teplot, trend zvyšování teploty by pokračoval beze změny. V roce 2013 vzrostl zájem veřejnosti na zveřejnění Páté hodnotící zprávy Mezivládního panelu pro změny klimatu a ačkoliv odborníci poukazovali na to, že patnáctileté období je příliš krátké na to, aby určilo smysluplný trend, zahrnovala zpráva Mezivládního panelu pro změny klimatu (IPCC) i text o pauze v oteplování, který říkal, že v letech 1998 až 2012 je mnohem nižší patnáctiletý trend růstu teplot, než za 60 let v letech 1951 až 2012. Různé studie zkoumaly možné příčiny krátkodobého zpomalení. Konstatovaly, že přestože celkový klimatický systém nadále akumuluje energii díky pozitivní energetické bilanci Země, dostupné údaje o teplotě na zemském povrchu naznačují pomalejší tempo růstu oteplování povrchu než v předchozím desetiletí. Zabývaly se také tím, že měření v horních vrstvách atmosféry ukazovaly, že Země přijímá více energie, než vyzařuje zpět do vesmíru a tím pádem by měla zadržená energie produkovat oteplování v klimatickém systému Země.\n\nVýzkum zveřejněný v červenci 2015, týkající se aktualizovaného souboru dat NOAA zpochybnil existenci pauzy a nezjistil žádný náznak zpomalení ani v předchozích letech. Vědci pracující na jiných souborech dat tuto studii přivítali, vyjádřili však názor, že nedávný trend oteplování byl menší než v předchozích obdobích stejné délky. Podrobná studie následně podporuje závěr, že oteplování pokračuje, ale také zjistilo, že mezi lety 2001 a 2010 došlo k menšímu oteplování, než předpovídaly klimatické modely, a že toto zpomalení lze přičíst krátkodobým změnám v tichomořské oscilaci (pacifická dekádová oscilace), která byla v tomto období negativní. Další výzkumy nenacházejí „žádný podstatný důkaz“ o pauze v globálním oteplování. Statistická studie údajů o globální teplotě od roku 1970 dochází k závěru, že pojem „pauza“ není odůvodněný. Někteří klimatologové však zpochybnili tvrzení, že pauza není podložena důkazy a tvrdí, že nedávné opravy údajů nezpochybňují její existenci.\n\nNezávisle na těchto diskusích o datech a měřeních za dřívější roky se ukázalo, že rok 2015 byl mnohem teplejší než kterýkoli z předchozích roků, a to již dříve, než začalo působení El Niño. Teplo roku 2015 z velké části ukončilo jakoukoli zbývající vědeckou věrohodnost tvrzení, že předpokládaná „pauza“ od roku 1998 měl jakýkoli význam pro trend dlouhodobého oteplování. Rok 2016 byl dokonce ještě o něco teplejší. V lednu 2017 studie zveřejněná v časopise \"Science Advances\" zpochybnila existenci nedávné pauzy s dalšími důkazy o tom, že byly podceňovány teploty oceánů. Studie z dubna 2017 zjistila, že data jsou v souladu se stabilním trendem oteplování na celém světě od 70. let 20. století, s výkyvy v očekávaném rozmezí krátkodobé proměnlivosti. Společná studie vědců z aljašské University of Fairbanks a Pekingské univerzity z listopadu 2017 zjistila, že když byly chybějící údaje z rychle se oteplující Arktidy interpolovány a zahrnuty do globálních průměrů teploty, tak by tzv. pauza zmizela úplně.\nPodnebí je dlouhodobá statistika (obvykle průměr nebo variabilita) počasí: klasické období pro průměrování proměnných počasí je 30 let v souladu s definicí stanovenou Světovou meteorologickou organizací. Instrumentální záznamy teplot ukázaly robustní multidekadální dlouhodobý trend globálního oteplování od konce 19. století, což znamenalo zvrat předešlého dlouhodobější ochlazení v předchozích stoletích, jak je vidět v paleoklimatických záznamech. V kratších meziročních až dekadálních obdobích byla značná variabilita, kdy období pauzy vykazovaly méně jisté krátkodobé trendy. Pauza 1998–2012 vykazuje nárůst o 0,05 [–0,05 až +0,15] ° C za desetiletí ve srovnání s dlouhodobějším nárůstem o 0,12 [0,08 až 0,14] ° C za desetiletí v období 1951 až 2012. Vzhled pauzy je citlivý na zvolený počáteční a konečný rok: 15leté období začínající v roce 1996 vykazuje tempo nárůstu 0,14 [0,03 až 0,24] ° C za desetiletí, ale pokud zvolíme za počátek rok 1997, tak se rychlost oteplování sníží na 0,07 [–0,02] do 0,18] ° C za desetiletí. \n\nZatímco v záznamech teploty povrchového vzduchu se objevily období pauzy, pokračovaly nárůsty teplot dalších složek klimatického systému. Zvyšování hladiny moře se v posledních letech nezastavilo a úbytek arktického mořského ledu pokračoval. Opakovaně byly zaznamenány extrémní povrchové teploty.\n\nTeplý rok El Niño v roce 1998 byl výjimečný: Třetí hodnotící zpráva IPCC z roku 2001 zdůraznila, že „vysoká globální teplota spojená s událostí El Niño v letech 1997 až 1998 vyniká jako extrémní událost a to i s ohledem na nedávnou míru oteplování.\" Odpůrci teorie globálního oteplování použili tento vrchol, aby chybně tvrdili, že oteplování se zastavilo; například v dubnu 2006, Bob Carter v \"Daily Telegraphu\" oznámil, že se oteplování zastavilo na 8 let, ale jeho názor byl brzy vyvrácen. Čtvrtá hodnotící zpráva IPCC v roce 2007 uvedla, že „roky 2005 a 1998 byly nejteplejší dva roky v instrumentálním globálním záznamu povrchové teploty od roku 1850. Povrchové teploty v roce 1998 byly zvýšeny díky jevu El Niño, ale v roce 2005 se nevyskytovala žádná taková silná anomálie. Jedenáct z posledních 12 let (1995 až 2006) – s výjimkou roku 1996 – patří mezi 12 nejteplejších let zaznamenaných od roku 1850.“\n\nV blozích a v médiích se od roku 1998 objevovaly další informace o zastavení oteplování a článek v \"Investor's Business Daily\" v roce 2008 dokonce tvrdil, že se planeta začala ochlazovat. V dubnu 2009 studie Národního úřadu pro oceán a atmosféru z USA ukázala, že podobná krátkodobá období bez trendu oteplování nebo dokonce s ochlazováním se vyskytla již dříve od roku 1901 a že dokonce byla nalezena během oteplování od roku 1975. Díky metodě „vybírání třešniček“ lze použít období 1998–2008 na podporu jednoho názoru, zatímco když vybereme období 1999–2008, vidíme silný trend oteplování. Studie statistiků Granta Fostera a Stefana Rahmstorfa z listopadu 2011 ukázala, že po zohlednění známé krátkodobé variability došlo od roku 1998 k nezmenšenému oteplování.\n\nPři přípravě páté hodnotící zprávy IPCC (AR5) chtěli zástupci vlády USA a Evropské unie získat podrobné informace o zpomalení, zástupci Německa a Maďarska oponovali, že 15leté období je příliš krátké na to, aby určilo smysluplný trend, ale IPCC zahrnulo diskusi na toto téma. Zpráva musela být zveřejněna do 15. března, což vylučovalo zahrnutí novějších prací, jako je například dokument vědců z amerického NCAR, včetně Kevina E. Trenbertha, který ukázaly, že se nárůst tepla byl uložen do hlubin oceánů.\n\nMěsíc před oficiální publikací AR5 unikl návrh zprávy, který psal že „modely obecně nereprodukují pozorované snížení trendu oteplování povrchu za posledních 10–15 let“, v tomto návrhu zprávy ale chybělo jasné vysvětlení a tak přilákal v široké míře média. Dne 16. srpna agentura Reuters uvedla, že „panel se bude snažit vysvětlit, proč se globální teploty od roku 1998 stále pokračují v růstu, ale rostou pomaleji, i když koncentrace skleníkových plynů v té době dosáhly rekordních maxim“. BBC dne 19. srpna informovala o varování IPCC, že konečný text se bude lišit, a uvedl: „Panel také nastíní, proč globální teploty od roku 1998 rostou pomaleji, což je kontroverzní zpomalení, které se vědci snaží vysvětlit.“ Uvádí, možnost, že citlivost klimatu je nižší než ukazovaly předchozí odhady. Pokrytí se lišilo: dne 22. srpna \"National Geographic\" uvedl, že „návrh zprávy IPCC také odmítá nedávné zpomalení globálního oteplování a přičítá jej krátkodobým faktorům“.\n\nPři pozdních nočních jednáních o formulaci přidal IPCC vyjasnění, včetně „z důvodu přirozené variability jsou trendy založené na krátkých záznamech velmi citlivé na počáteční a konečné datum a obecně neodrážejí dlouhodobé klimatické trendy“, ale na tiskové konferenci, když novináři zveřejnili shrnutí IPCC politiky dne 27. září, se novináři zaměřili spíše na „pauzu“ než na celkové závěry. Toto zaměření vyústilo v titulky, jako je „Globální oteplování zpomalilo ve srovnání s nárůstem emisí“ od Reuters. Dokonce i \"Nature\" uvedl zprávu „IPCC: I přes zpomalení, změna klimatu pokračuje“ – dále ale uvádí, že zpomalení od rekordního horkého roku 1998 – pravděpodobně kvůli zvýšenému příjmu tepla oceány – není známkou toho, že by se globální oteplování zastavilo, jak by někteří doufali“.\n\nSpolečná zpráva britské Královské společnosti a Národní akademie věd USA v únoru 2014 uvedla, že změna klimatu nemá „pauzu“ a že dočasné a krátkodobé zpomalení tempa růstu průměrných globálních povrchových teplot v nepolárních regionech se v blízké budoucnosti pravděpodobně znovu zrychlí. \"Globálně se nárůst průměrné teploty povrchu se zpomalil. Neznamená to ale zastavení. Závisí to na použitých datových sadách. Pokud se podíváte na datové sady, které zahrnují Arktidu, je jasné, že globální teploty stále rostou,\" řekl Tim Palmer, spoluautor zprávy a profesor na Oxfordské univerzitě.\n\nPři oznamování výroční zprávy Světové meteorologické organizace o klimatu v březnu 2014 uvedl její generální tajemník Michel Jarraud, že nedošlo k žádné pauze, a v roce 2013 pokračoval trend dlouhodobého oteplování. Rok 2013 byl šestým nejteplejším rokem a 13 ze 14 nejteplejších roků bylo zaznamenáno od roku 2000. Řekl, že se „zrychlilo oteplování našich oceánů ve větších hloubkách. Více než 90 procent přebytečné energie zachycené skleníkovými plyny je uloženo v oceánech.\n\nVe výroční zprávě za rok 2013 se uvádí, že „zatímco v posledních letech se tempo zvyšování teploty povrchového vzduchu zpomalilo, v systému Země je stále zachycováno teplo, většinou jako zvýšený tepelný obsah oceánu. Asi 93 procent přebytečného tepla bylo v letech 1971 až 2010 zachyceno oceánem. Od roku 2000 do roku 2013 absorbovaly oceány přibližně třikrát více tepla než v předchozích 20 letech, zatímco před rokem 2000 byla většina tepla zachycena mezi hladinou moře a hloubkou 700 metrů“, od roku 2000 do roku 2013 bylo nejvíce tepla uloženo mezi 700 a 2 000 metry. Zpráva informuje, že by to mohlo být způsobeno změnami atmosférického a oceánského proudění v tropických oblastech Tichého oceánu, interakcí s El Niño – Southern Oscillation a Pacifickou oscilací.\n"}
{"id": "1513844", "url": "https://cs.wikipedia.org/wiki?curid=1513844", "title": "Ilinden", "text": "Ilinden\n\nIlinden (makedonsky: \"Илинден\") je město v Severní Makedonii, asi 13 kilometrů od centra hlavního města, Skopje. Žije zde obyvatel. Leží ve Skopském regionu.\n\nIlinden je hlavním městem opštiny Ilinden, ve které žije celkem 15 894 obyvatel.\n\nV Ilindenu žije převaha Makedonců (4285), dále zde žijí Albánci (340) a Srbové (176), v menší míře také ostatní národnosti.\n\nZnámé Ilindenské povstání se nejmenuje podle tohoto města, ale podle svatého Elijáše.\n"}
{"id": "1513849", "url": "https://cs.wikipedia.org/wiki?curid=1513849", "title": "Diecéze Acufida", "text": "Diecéze Acufida\n\nDiecéze Acufida je titulární diecéze římskokatolické církve.\n\nAcufida, identifikovatelná s \"Cafrida\" v dnešním Alžírsku, je starobylé biskupské sídlo nacházející se v římské provincii Mauritania Sitifensis.\n\nJediným známým biskupem teto diecéze je Justus, kterého roku 484 s dalšími katolickými preláty pozval vandalský král Hunerich.\n\nDnes je využívána jako titulární biskupské sídlo; v současnosti nemá svého titulárního biskupa.\n\n\n\n"}
{"id": "1513850", "url": "https://cs.wikipedia.org/wiki?curid=1513850", "title": "Somlószőlős", "text": "Somlószőlős\n\nSomlószőlős (vyslovováno [šomlóséléš]) je vesnice v Maďarsku v župě Veszprém, spadající pod okres Devecser. Nachází se asi 9 km severozápadně od Devecseru. V roce 2015 zde žilo 671 obyvatel. Dle údajů z roku 2011 tvoří 86,3 % obyvatelstva Maďaři, 5,7 % Romové, 0,6 % Němci, 0,3 % Slováci a 0,2 % Rumuni, přičemž 13,7 % obyvatel se k národnosti nevyjádřilo.\n\nSousedními vesnicemi jsou Borszörcsök, Doba, Iszkáz, Kisszőlős, Somlójenő, Somlóvásárhely, Somlóvecse a Tüskevár, sousedním městem Devecser.\n\nNázev vesnice se skládá ze dvou částí: \"Somló\" je název kopce, který se nad vesnicí vypíná. \"Szőlős\" je součástí názvu mnoha maďarských vesnic a znamená \"místo, kde jsou hrozny\".\n"}
{"id": "1513856", "url": "https://cs.wikipedia.org/wiki?curid=1513856", "title": "Marie Alžběta Šlesvicko-Holštýnsko-Gottorpská", "text": "Marie Alžběta Šlesvicko-Holštýnsko-Gottorpská\n\nMarie Alžběta Šlesvicko-Holštýnsko-Gottorpská (21. března 1678, Hamburk – 17. července 1755, Quedlinburg) byla od roku 1718 abatyší z Quedlinburgu.\n\nVévodkyně Marie Alžběta se narodila v Hamburku jako nejmladší dítě vévody Kristiána Albrechta Holštýnsko-Gottorpského a jeho manželky, dánské princezny Frederiky Amálie. Uvažovalo se o ní jako o nevěstě švédského krále Karla XII., ten i však odmítl.\n\nV roce 1718 byla zvolena abatyší Quedlinburgu. Pruští králové, kteří jako braniborští kurfiřti získali v roce 1698 patronát nad tímto opatstvím-knížectvím, se však pokusili vnutit tomuto malému státu ve Svaté říši římské, svou autoritu. Pokusili se ovlivnit volbu abatyše a dosadit na její místo svou vlastní příbuznou. Marie Alžběta byla během interregna zvolena několikrát, zatímco opatství-knížectví bylo ovládáno Marií Aurorou von Königsmarck. Pruský král Fridrich Vilém I. ale každou volbu odmítl a císař Karel VI. následně odmítl volby potvrdit. Volby však nakonec proběhly, ale výběr vévodkyně šlesvicko-holštýnsko-gottorpské místo pruské princezny způsobil rozruch. Kvůli svým sporům s pruským králem se Marie Alžběta obrátila na císaře Svaté říše římské, ale bez úspěchu.\n\nJako vládkyně obnovila Marie Alžběta hrad, opatství a jeho kostel svatého Serváce, kde také byla později v Quedlinburgu pohřbena. Po její smrti byla nakonec novou abatyší zvolena pruská princezna Anna Amálie Pruská.\n"}
{"id": "1513857", "url": "https://cs.wikipedia.org/wiki?curid=1513857", "title": "Zita Pallavicini", "text": "Zita Pallavicini\n\nZita Pallavicini, rozená Pallavicini Borbála Zita (* 5. ledna 1971 Budapešť) je italsko-česko-maďarská novinářka, publicistka, příležitostná televizní komentátorka a herečka, pracovala také jako manažerka modelingové agentury.\n\nNarodila se jako dcera maďarského hraběte italského původu Andráše Borbály Pallaviciniho, její prababička Borbála Andrássy pocházela ze slovenské větve Andrássyů z Krasné Horky. Její matka Tamara Papulajová (1951–1991) byla adoptovana*. Její adoptivni otec - Zitin dědeček -, Josef Papulaj (1917-1998) se narodil v Šariši v Prešovském okrese, vystudoval práva, postupně pracoval jako učitel i československý diplomat v Bagdádu, pak studoval teologii, z Vídně emigroval do Kanady a ve věku 65 let se v Torontu dal vysvětit řeckokatolickým knězem.\n\nZita strávila dětství střídavě v Praze nebo na venkově s matkou a s mladší nevlastní sestrou. Ve své životopisné knize vzpomíná mimo jiné na pražskou školu, na balet a na hodiny gymnastiky v oddílu Sparta Praha, kde ji trénovala Věra Čáslavská. U excentrické matky se projevovala duševní nemoc (bipolární porucha), která posléze Zitu donutila k odchodu. V 13 letech se přestěhovala k babičce Judit Székelyové do Budapešti, kde studovala balet. Po úrazu její kariéra skončila. Roku 1989 emigrovala do Kanady za otcem a jeho druhou manželkou Agnes Timárovou. Pracovala tam postupně jako prodavačka, letuška a statistka u divadla. Z Toronta se vrátila do Prahy v roce 1990, seznámila se s Johnem Casablancasem, spolumajitelem agentury \"American Elite Modeling\", který jí nabídl práci manažerky a bydlení. Svou matku zastihla jen krátce, než ta byla za nevyjasněných okolností zavražděna na Silvestra roku 1991 .\n\nV roce 1995 se poprvé vdala za Rakušana Haralda Weidlera z Vídně, v roce 2015 se provdala za Oliviera Tondola. Má dvě děti, syna Eduarda a dceru Lavinii. Za otce svého syna označila knížete Karla Schwarzenberga, s nímž podle svých slov udržovala v Praze šest let poměr. Schwarzenbergova rodina dala udělat testy DNA, ale výsledky nezveřejnila.\n\nZita po otci pochází z prastarého lombardského rodu Pallaviciniů, kteří užívali od 12. století titul markrabě. Rod se od středověku rozrostl do několika rodových větví nejen v Itálii, ale také v Uhrách se sídly v Čechách (Dašice na Královéhradecku) a na Moravě (Jemnice, posledním majitelem zámku byl do konce druhé světové války bratr Zitina pradědečka Alfons Pallavicini (1853–1933)).\n\nRodina získala roku 1803 uherský indigenát, roku 1811 český inkolát a roku 1843 byla povýšena do hraběcího stavu.\n\nZitin dědeček z otcovy strany byl Antal Pallavicini (1922–1957), major maďarské armády, dal se za 2. světové války přejmenovat na Pálinkás, roku 1944 přešel na stranu protifašistického odboje a později byl zajat Rudou armádou; přidal se k NKVD. Po komunistickém převratu v Maďarsku roku 1956 byl zatčen a v prosinci 1957 popraven. Jeho rodiči byli György Pallavicini (kterého odvlekli ruští vojáci za druhé světové války a není známo místo jeho hrobu, prababičkou Zity byla Borbála Andrássyová, hraběnka Csíksentkirály z Krásné Hôrky v okrese Rožňava na Slovensku. Matka György Pallaviciniho byla dcerou soudce György Mailátha, který bydlel v Maďarsku. Hraběnka Borbála Andrássyová byla vnučkou státníka Gyuly Andrássyho z Miercurea-Ciucu a Krásné Hôrky.\n\nZita Pallavicini udržuje památku svých předků, otevřela památník svého dědečka Györgyho a odhalila jeho sochu v muzeu v Móra. Podílí se také na renovaci Andrássyovského hradu v Tiszadobu v severovýchodnbím Maďarsku.\n\n"}
{"id": "1513860", "url": "https://cs.wikipedia.org/wiki?curid=1513860", "title": "Cena Rudolfa Eitelbergera", "text": "Cena Rudolfa Eitelbergera\n\nCena Rudolfa Eitelbergera je ocenění za zdařilý počin v oblasti architektury, urbanismu a péče o památky v Olomouci a Olomouckém kraji. Uděluje jej spolek Za krásnou Olomouc od roku 2008 na základě nominací odborné i laické veřejnosti a rozhodnutím odborné poroty. \n\nPrvní ročník hodnotil realizace v Olomouci a na Olomoucku souhrnně za léta 1990–2008, poté je cena udělována vždy za dvouleté období.\n\nCena je pojmenována po olomouckém rodákovi, rakouském historiku umění Rudolfu Eitelbergerovi.\n\nSeznam oceněných realizací vychází z oficiálních stránek CRE.\n"}
{"id": "1513861", "url": "https://cs.wikipedia.org/wiki?curid=1513861", "title": "Bedřich Kružík", "text": "Bedřich Kružík\n\nBedřich Kružík (14. února 1909 Třebíč – 3. září 1971 Třebíč) byl český holič, voják-navigátor, dělník a politický vězeň. \n\nBedřich Kružík se narodil v roce 1909 v Třebíči, jeho otcem byl pekař. Vystudoval základní školu a vyučil se holičem/kadeřníkem. Nastoupil na vojenskou základní službu k letectvu v Olomouci. Od roku 1937 pracoval ve Zlíně ve firmě Baťa. Měl být vyslán do indické pobočky společnosti, ale byl hned na počátku okupace povolán do armády na vojenské cvičení. Až do července roku 1938 působil v Opavě u leteckého pluku. V srpnu roku 1938 se vrátil do zaměstnání a odjel do Indie. Spolu s Josefem Pospíšilem se v dubnu roku 1939 přihlásil do československé armády a v lednu roku 1940 společně odjeli do Velké Británie. V únoru roku 1940 dopluli do Gibraltaru a následně do Británie. Následně byl Kružík vyslán bojovat do Francie, kde působil až do kapitulace Francie, po ní se vrátil zpět do Británie.\n\nV lednu roku 1941 po dokončení výcviku se dostal do československé letky 68. pluku. Byl navigátorem RAF, v pluku zůstal až do dubna roku 1945. Po skončení druhé světové války odešel z RAF a přešel do československé armády v Československu. V československé armádě působil do roku 1953, následně byl z politických důvodů degradován a propuštěn. V únoru 1953 byl odsouzen na 9 let nucených prací v jáchymovských uranových dolech. Propuštěn byl v roce 1960 na amnestii prezidenta republiky. Po návratu do Třebíče pracoval v Západomoravských strojírnách.\n\nZemřel roku 1971.\n\nObdržel 3x Československý válečný kříž 1939, 2x Československou medaili Za chrabrost, 2x Československou medaili Za zásluhy, Pamětní medaili 1939–1945, The France and Germany Star, The George VI. R.I. Star 1939–1945, The Defence Medal 1939–1945, The Medal of India 1939–1945 a Croix de guerre. Jeho jméno je uvedeno na pamětní desce letcům na třebíčské radnici. Jeho osudem se zabývá kniha Šest statečných vydaná v roce 2016. Roku 2001 obdržel in memoriam Pamětní plaketu k výročí založení kláštera 1101–2001.\n\nDne 3. září 2019 byla na jeho počest slavnostně odhalena pamětní deska na budově Borovinské továrny nedaleko ekocentra Alternátor. O spolupráci s Bedřichem Kružíkem promluvil Karel Picmaus, setkání se účastnili Richard Horký, Pavel Pacal, Hana Žáková, Monika Oborná nebo Pavel Franěk. V ekocentru alternátor je vystavena uniforma Bedřicha Kružíka a jeho hodinky.\n"}
{"id": "1513862", "url": "https://cs.wikipedia.org/wiki?curid=1513862", "title": "Blanka Anglická", "text": "Blanka Anglická\n\nBlanka Anglická (jaro 1392 – 22. května 1409), známá také jako Blanka z Lancasteru, byla členkou rodu Lancasterů a dcerou anglického krále Jindřicha IV. a jeho první manželky Marie de Bohun.\n\nBlanka se narodila na hradě Peterborough v Cambridgeshire jako šesté ze sedmi dětí Jindřicha z Lancasteru a jeho první manželky Marie de Bohun. V době jejího narození byl její otec pouze hrabětem z Derby a díky sňatku také hrabětem z Northamptonu a Herefordu. Jako jediný syn Jana z Gentu a Blanky z Lancasteru byl dědicem lancasterského vévodství. Blanka dostala jméno právě po této své babičce z otcovy strany.\n\nBlančina matka zemřela 4. června 1394 na hradě Peterborough po porodu svého posledního dítěte, dcery Filipy. O pět let později, 13. října, Blančin otec sesadil svého bratrance Richarda II. a zmocnil se trůnu. O tři roky později, v roce 1402, se otec znovu oženil s Janou, dcerou krále Karla II. Navarrského a vdovou po vévodovi Janovi V. Bretaňském. Jindřich s Janou neměl žádné potomky.\n\nPo nástupu na anglický trůn chtěl král Jindřich IV. vytvořit vlivné aliance k udržení a legitimizaci své vlády. Jedním potřebným spojencem byl německý král Ruprecht, který se také ujal vlády po sesazení svého předchůdce. Brzy byl domluven sňatek mezi Ruprechtovým nejstarším synem Ludvíkem a Jindřichovou nejstarší dcerou Blankou.\n\nManželská smlouva byla podepsána 7. března 1401 v Londýně. Nevěstino věno bylo stanoveno na 40 000 \"nobelnů\". Sňatek mezi Blankou a Ludvíkem byl uzavřen o rok později, 6. července 1402 v německé katedrále svatého Petra v Kolíně nad Rýnem. Blančino věno zahrnovalo také nejstarší známou anglickou královskou korunu. Navzdory politickým důvodům, které vedly k uzavření manželství, byl svazek šťastný. O čtyři roky později, 22. června 1406, porodila Blanka v Heidelbergu syna, který po dědečkovi dostal jméno Ruprecht.\n\nV roce 1408 obdržela Blanka podvazkový řád. O rok později během druhého těhotenství v Haguenau v Alsasku zemřela na horečku. Byla pohřbena v kostele Panny Marie v Neustadtu.\n\nOvdovělý Ludvík se stal po smrti svého otce, krále Ruprechta, v roce 1410 falckým furfiřtem a v roce 1417 se znovu oženil, a to s Matyldou, dcerou Amadea Savojského, která mu porodila pět dětí. Blančin syn Ruprecht (přezdívaný \"Anglický\") zemřel v roce 1426 svobodný a bezdětný.\n"}
{"id": "1513863", "url": "https://cs.wikipedia.org/wiki?curid=1513863", "title": "Klinkerový expresionismus", "text": "Klinkerový expresionismus\n\nKlinkerový expresionismus ( ) je termín popisující konkrétní variantu expresionistické architektury, která používá cihly, slínkové cihly (tzv. klinkery) nebo dlaždice jako hlavní viditelný stavební materiál. Budovy v tomto stylu byly stavěny většinou ve 20. letech 20. století, a to primárně v Německu a Nizozemsku, kde styl vznikl.\n\n\n"}
{"id": "1513866", "url": "https://cs.wikipedia.org/wiki?curid=1513866", "title": "Eusauropoda", "text": "Eusauropoda\n\nEusauropoda (\"praví sauropodi\") byli významnou a rozšířenou skupinou sauropodních dinosaurů, žijících v období spodní jury až pozdní svrchní křídy na území dnešní Severní Ameriky, Jižní Ameriky, Evropy, Asie, Afriky i Austrálie. Žili tedy v době před asi 180 až 66 miliony let. Tento klad ustanovil paleontolog Paul Upchurch v roce 1995.\n\nNa výčtu anatomických znaků společných všem eusauropodům se paleontologové stále nemohou dohodnout, a to zejména z důvodu chybějících fosilií některých raných zástupců kladu. Zástupci této skupiny byli vesměs velcí až obří kvadrupední (po všech čtyřech se pohybující) býložravci s dlouhými ocasy a krky, malými hlavami, sloupovitými končetinami a mohutným trupem různého tvaru. Patří mezi ně i největší suchozemští obratlovci, známí vědě, tedy někteří titanosaurní a diplodokoidní sauropodi. Hmotnost některých z nich (například druh \"Argentinosaurus huinculensis\") pravděpodobně přesahovala 60 000 nebo dokonce 90 000 kg a délka 35 metrů. Z původně bipedních (po dvou se pohybujících) předků se eusauropodi vyvinuli v obligátně kvadrupední (graviportální) živočichy.\n\n\n\n"}
{"id": "1513867", "url": "https://cs.wikipedia.org/wiki?curid=1513867", "title": "Alašská autonomie", "text": "Alašská autonomie\n\nAlašská autonomie ( \"Алаш аутономиясы\", ; \"Алашская автономия\" ) byl suverénní Kazašský stát, který existoval mezi 13. prosincem 1917 a rokem 1918 na území přibližně odpovídající současnému Kazachstánu. Hlavním městem bylo Semej, tehdy známé jako Alaš-kala. Alašká autonomie bojovala na straně Bílého hnutí proti bolševikům.\n\nV 16. století vznikl územně velmi rozlehlý Kazašský chanát. Tehdy také došlo k ustavení kazašské národní identity a kazaštiny. V 17. století však vedla klanová rivalita k rozdělení chanátu na tři žuzy neboli hordy – Velkou, Střední a Malou. Chanát posléze oslabovaly i nájezdy Ojratů, federace čtyř mongolských kmenů, které sice kazašský chán Ablaj roku 1729 v bitvě u Anrakaje porazil a chanát opět sjednotil, ale země byla těmito boji značně vysílena. Toho využili nejprve povolžští Kalmykové a poté i Uzbeci z Bucharského emirátu. Nakonec však oblast ovládlo carské Rusko.\n\nBěhem 18. století vybudovalo carské Rusko na své jižní hranici soustavu pevností na obranu území před nájezdy kazašských a džungarských nomádů. Na obraně hranice se podíleli také kozáci. Během Pugačovova povstání využili Kazaši chaosu a podnikali nájezdy na osady Rusů a povolžských Němců. Ablaj-chán, který byl nejmocnějším vládcem tzv. Střední hordy, udržoval s Ruskem spojenectví.\n\nCarské Rusko začalo střední Asii obsazovat v průběhu 19. století v rámci koloniálního soupeření s Britským impériem (tzv. Velká hra). Území dnešního Kazachstánu Rusové postupně ovládli mezi roky 1813–1907. Formálně bylo k Rusku připojeno v roce 1846. Zavedení ruštiny na úřadech a ve školách vyvolávalo od 60. let 19. století značný odpor obyvatelstva. Ke konci 19. století lze hovořit o vzniku kazašského národního obrození, jehož hlavním cílem bylo zachránit kazaštinu. Ještě větší napětí však vyvolaly davy osadníků z evropské části ruské říše, které začaly do země proudit v 90. letech 19. století. Ruští a ukrajinští rolníci se usazovali převážně na severu země. Další velkou migrační vlnu spustilo dokončení železnice mezi Orenburgem a Taškentem v roce 1906. Počet kolonizátorů krátce poté převýšil počet původních obyvatel. Ruská vláda migraci podporovala. V roce 1905 byl místodržitelem a správcem Kazachstánu (v té době známého jako Ruský Turkestán) jmenován Vasilij Balabanov, který v této funkci setrval až do roku 1920, kdy uprchl před vojsky Rudé armády do Číny, kde byl považován za právoplatného guvernéra Kazachstánu. Balabanov byl vládním garantem a administrátorem procesu migrace.\n\nV roce 1916 to nakonec vyvolalo ozbrojený odpor Kazachů, kteří začali napadat vesnice kolonistů, carské vojáky a kozáky (tzv. Basmačské povstání či hnutí basmačů). Povstání pak bylo vpleteno do Ruské občanské války a basmači se postavili na stranu Bílých proti bolševické Rudé armádě. Povstání bylo nakonec rozdrceno a Kazachstán se stal součástí nově vznikající sovětské říše. Basmači operovali v afghánských horách až do 30. let 20. století.\n\nPo pádu carské vlády vznikl na území Kazachstánu 13. prosince 1917 nakrátko státní útvar zvaný Alašská autonomie, který v podstatě kontrolovala protikomunistická Bílá armáda. Hlavním městem státu se stal Semej na severovýchodě Kazachstánu. Alašští vůdci sestavili provizorní vládu neboli Alaš Orda ( \"Алаш Орда\" neboli Kazašská horda), jež byla propojena s Bílou armádou. Měla 25 členů, z čehož bylo 10 míst vyčleněno pro Nekazachy. Předsedou vlády se stal politik, publicista, učitel, spisovatel a etnograf Alichan Bukejchanov, který byl v přímé linii Čingischánovým potomkem. Vláda vytvořila zvláštní vzdělávací komisi a rovněž oddíly zeměbrany coby své ozbrojené síly. Vydala také řadu zákonodárných výnosů. V prvním z nich z 11.–24. června 1918 stojí: „Bylo dohodnuto zrušit platnost veškerých dekretů vydaných na území Alašské autonomie sovětskou mocí. V roce 1919, když vojska bělogvardějců ustupovala, začala Alaš Orda vyjednávat s bolševiky.\n\nKazašské území se v letech 1919–1920 dostalo pod kontrolu bolševiků. Rudá armáda porazila Bílou armádu a Kazachstán obsadila. 26. srpna 1920 zřídila sovětská vláda Kyrgyzskou autonomní sovětskou socialistickou republiku (Rusové totiž tehdy Kazachy nazývali obecně \"Kyrgyzy\") s hlavním městem Orenburgem, kde žili především etničtí Rusové. Tato republika byla součástí Ruské sovětské federativní socialistické republiky (RSFSR). V červnu 1925 byla republika přejmenována na Kazašskou autonomní sovětskou socialistickou republiku a její správní centrum bylo přemístěno do města Kyzylorda. V dubnu 1927 se pak hlavním městem stala Alma-Ata (dnešní Almaty). V prosinci 1936 byla tato autonomní republika povýšena na právoplatnou svazovou republiku čili na Kazašskou sovětskou socialistickou republiku. Po obsazení Kazachstánu bolševiky odešlo přes 300 000 Kazachů přes hory do sousední Číny.\n\nV návaznosti na rozpad Sovětského svazu vyhlásil Kazachstán 16. prosince 1991 nezávislost. V roce 1997 se hlavním městem stala Astana, přejmenovaná v březnu 2019 na Nur-Sultan.\n\n"}
{"id": "1513868", "url": "https://cs.wikipedia.org/wiki?curid=1513868", "title": "Primos", "text": "Primos\n\nPrimos je brazilský hraný film z roku 2019, který režírovali Mauro Carvalho a Thiago Cazado. Film popisuje vztah mezi dvěma bratranci. Snímek měl světovou premiéru na DIGO - Goiás Sexual Diversity and Gender International Film Festival 29. května 2019.\n\nLucas je sirotek, kterého po smrti rodičů vychovává jeho nábožensky založená teta Lourdes. Lucas rád hraje na klavír a doprovází setkání katolických žen, které se u jeho tety scházejí. Dává rovněž hodiny klavíru Sonie, která je do něj zamilovaná. Teta odjíždí na několik dnů na pouť a oznámí Lacasovi, že mezitím přijede jeden z jeho vzdálených bratranců, kterému nabídla na několik dní ubytování. Mario vypadá zpočátku zmateně a vůči Lucasovi nepřístupně, ale postupem času se spřátelí a zamilují se do sebe.\n\nKdyž se teta vrátí, akceptuje jejich vztah. Nikoliv Sonia, která proti nim poštve ostatní obyvatele včetně majitelky domu, kde bydlí. Teta spolu s Lucasem a Mariem najdou přístřeší u souseda Emilia.\n"}
{"id": "1513872", "url": "https://cs.wikipedia.org/wiki?curid=1513872", "title": "Storm Area 51, They Can't Stop All of Us", "text": "Storm Area 51, They Can't Stop All of Us\n\n\"Storm Area 51, They Can't Stop All of Us\" () byla mediálně známá událost na sociální síti Facebook, naplánována na 20. září 2019. Cílem pro případné účastníky bylo vběhnout do areálu přísně střežené Oblasti 51 v americkém státě Nevada a dostat se až k samotné základně, kde se údajně ukrývají důkazy o existenci mimozemšťanů. Akce byla vytvořena 27. června 2019 vysokoškolským studentem Mattem Robertsem a celá její pointa byla jen recese. Nicméně na sociální síti získala značnou pozornost a na samotné facebookové stránce se k jejímu zúčastnění přihlásilo více než 2 miliony lidí a dalších 1,5 milionů vybralo možnost „mám zájem“. Později se autor zřekl zodpovědnosti za jakékoliv ublížení na zdraví či škody na majetku.\n\nAkce skončila fiaskem, když se u bran Oblasti 51 nakonec sešlo zhruba sto lidí.\n\nOblast 51 je od 50. let 20. století (ve stejné době se zde začaly testovat špionážní letouny U2) předmětem konspiračních teorií týkajících se mimozemšťanů a pozorování neidentifikovatelných létajících objektů. Konspirační teoretici se domnívají, že se jakékoliv důkazy o mimozemských bytostech a jejich technologií, nacházejí právě uvnitř komplexu. Situaci moc nepomohlo ani značně opožděné odtajnění dokumentů CIA a přiznání existence této základny, k němuž došlo až v roce 2013. V červnu 2019 poskytl Pentagon třem členům Kongresu informace o UFO, se kterými se setkali piloti námořnictva. O nevysvětlitelném jevu byl taktéž seznámen i americký prezident, Donald Trump. \n\nMatt Roberts přišel s nápadem k vytvoření této události poté, co zhlédl podcast \"Joe Rogan Experience\", dne 20. června 2019, kde Rogan vyzpovídal informátora z Oblasti 51, konspiračního teoretika Boba Lazara a filmového tvůrce Jeremyho Corbella. Lazar zde tvrdil, že v podzemní části základny pracoval s mimozemskou lodí.\n\nAkce byla naplánována na 20. září v čase 03:00 až 06:00 hodin pacifického standardního času (tj. 12:00 až 15:00 středoevropského času). Popisek na stránce události zněl: „Všichni se setkáme u mimozemského centra Oblasti 51. Použijeme-li Naruto běh, můžeme být rychlejší než jejich kulky. Pojďme se podívat na ty mimozemšťany.“\n\nPřed brány Oblasti 51 dorazilo 20. září ráno zhruba sto lidí. Do samotné Oblasti 51 se podle policie pokusila proniknout jen jedna žena. Byla zadržena na krátkou dobu a poté znovu propuštěna. Policisté zajistili také několik dalších lidí za drobné přestupky (močení na veřejnosti apod.).\n\nZhruba 1500 lidí se shromáždilo v přilehlých městech Rachel a Hiko, kde se konaly hudební festivaly. \n\nAutor akce vůbec netušil, že získá obrovskou pozornost po celém světě. Ještě 3 dny po vytvoření se akce chtělo zúčastnit pouhých 40 osob. Náhle však získala obrovskou popularitu a již v první polovině července se k účasti přihlásil více než milion lidí. Neunikla ani tvorbě internetových memů. První z nich začal pravděpodobně šířit web Reddit, později aplikace TikTok a Instagram. Přímo do diskuze pod událostí na Facebooku začali lidé hromadně zveřejňovat své vlastní memy a další satirické příspěvky.\n\n10. července mluvčí amerického letectva, Laura McAndrews, uvedla pro The Washington Post, že úředníci si jsou všeho vědomi a vydali prohlášení: „Oblast 51 je otevřený výcvikový areál pro americké letectvo a chceme odradit každého od pokusu vniknout do areálu, kde cvičí americké ozbrojené síly.“, přičemž dále dodává: „Americké letectvo je vždy připraveno chránit vlast a její majetek.“ Mluvčí Nellisovy letecké základny sdělil, že jakýkoliv nelegální pokus o vstup do areálu Oblasti 51 bude tvrdě odražen, i za pomoci smrtící síly. Kromě toho FBI sledovala vývoj situace a počet zúčastněných osob.\n\nMezi 18. zářím (07:00 PST) a 22. zářím (20:00 PST) byl v oblasti preventivně omezen veškerý letecky provoz. \n\nMajitelé podniků ve vesnici Rachel nedaleko základny, která má pouze 56 obyvatel, se připravili na zářijový příliv nadšenců. Connie West, spolumajitelka motelu potvrdila zarezervování všech 13 pokojů a též plánovala využít 30 hektarů svého pozemku pro kempování. Podnikatel z Las Vegas, George Harris, se chystal najmout hudební skupiny, jež budou hrát na každoročním festivalu \"The Swarm\". I sám Matt Roberts o něj vyjádřil svůj zájem. Dokonce i obchod \"Aliens R Us\", vzdálený 274 kilometrů od Oblasti 51 zaznamenal zvýšení počtu zákazníků, jak potvrdil jeho majitel, Kosmic Kae.\n\nNemalý počet obchodů v celých Spojených státech začaly prodávat produkty inspirované touto událostí. Společnost Budweiser vyrábějící pivo \"Bud Light\" plánuje vydat propagační etiketu s motivem mimozemšťanů a slíbila bezplatné pivo „jakémukoliv mimozemšťanovi, který dokáže, že jím skutečně je“, za předpokladu, že tweet firmy získá 51 000 retweetnutí. Řetězec rychlého občerstvení Arby's na 20. září chystá prodávat speciální menu.\n\n"}
{"id": "1513875", "url": "https://cs.wikipedia.org/wiki?curid=1513875", "title": "Somlóvásárhely", "text": "Somlóvásárhely\n\nSomlóvásárhely (vyslovováno [šomlóvášárhej]) je velká vesnice v Maďarsku v župě Veszprém, spadající pod okres Devecser. Nachází se asi 4 km severozápadně od Devecseru. V roce 2015 zde žilo 1 108 obyvatel. Dle údajů z roku 2011 tvoří 87 % obyvatelstva Maďaři, 4,6 % Romové, 1,3 % Němci a 0,3 % Rumuni, přičemž 12,7 % obyvatel se k národnosti nevyjádřilo.\n\nSousedními vesnicemi jsou Borszörcsök, Doba, Iszkáz, Somlójenő, Somlószőlős a Tüskevár, sousedním městem Devecser.\n\nNázev vesnice se skládá ze tří částí: \"Somló\" je název kopce, který se nad vesnicí vypíná, \"vásár\" je maďarský výraz pro \"trh\" a \"hely\" znamená \"místo\".\n"}
{"id": "1513876", "url": "https://cs.wikipedia.org/wiki?curid=1513876", "title": "Lumnitzera racemosa", "text": "Lumnitzera racemosa\n\nLumnitzera racemosa je menší, stálezelený strom nebo keř, jeden ze dvou druhů rodu \"Lumnitzera\", který je běžnou dřevinou v bahnitých či písčitých sedimentech tropických mangrovových houštin. Další druh \"Lumnitzera littorea\" má podobnou morfologii i nároky na prostředí, na prvý pohled se však odlišuje červeně zbarvenými květy a nižším vzrůstem. Oba druhy rostou ve stejném habitatu, ovšem z neobjasněných příčin nikdy ne společně na jednom stanovišti.\n\nJménem \"Lumnitzera\" pojmenoval rod německý botanik C. L. Willdenow na počest významného lékaře a botanika Štefana Lumnitzera (1750–1806), který se zasloužil o popis flóry v širším okolí rodné Bratislavy. Druhové jméno \"racemosa\" je odvozeno z latinského názvu pro hroznovité květenství.\n\nAreál těchto dřevin se rozkládá na převážné části pobřeží Indického oceánu a na březích západního Tichého oceánu. Na východním pobřeží Afriky se rozprostírá od Somálska na severu přes Tanzanii, Keňu a Mosambik po Jihoafrickou republiku na jihu, včetně ostrova Madagaskaru. Dále pokračuje v západní Asii od Indie a Bangladéše na západě přes Myanmar, Thajsko, Malajsii, Kambodžu, Vietnam, jižní Čínu, Tchaj-wan, Filipíny a Indonésii až po Novou Guineu. Původní rostlinou je také na téměř všech ostrovech Indického oceánu, včetně Srí Lanky. Mimo Asii je rozšířena i na tropickém pobřeží severní Austrálie a na ostrovech v Melanésii, včetně Nové Kaledonie.\n\nNásledkem rozptylu plodů mořskými proudy a schopnosti semen přežívat déletrvající pobyt v mořské vodě se může šířit na nová, k růstu příhodná území.\n\nBývá součástí vegetace mangrove a obvykle roste v již zpevněné bahnité nebo písčité, vodou přesycené půdě ve vnitřních částech mangrovových porostů mořských břehů, na místech, kde je již mimo dosah nejsilnějšího erozního působení mořské vody při přílivu a odlivu. Vyskytuje se také okolo slaných močálů, lagun i na písčitých březích přeplavovaných slanou nebo brakickou vodou, dobře snáší prostředí s vysokou salinitou vody i půdy. Roste často v porostech okolo ústí do moře vtékajících řek a to až tak daleko do vnitrozemí, kam se za přílivu vzdouvá mořská voda.\n\nNejlépe prospívá ve vlhkých nížinných oblastech s denními teplotami v rozmezí 22 až 28 °C, toleruje rozsah od 15 do 32 °C. Upřednostňuje prostředí s ročními dešťovými srážkami v množství 800 až 4000 mm a nadmořskou výšku do 70 m n. m. Pokud roste v přímořských bažinách a je pravidelně zaplavován, může přežít i roční srážky pouhých 100 mm.\n\nNa podmáčených, špatně prokysličených půdách se snižuje příjem iontů, (např. K a HPO) a jeho růst je značně omezen. Pro získání potřebného kyslíku vyrůstají na bázi kmene kratičké adventivní kořínky a z kotevních kořenů ojediněle rostou vzhůru, ven z půdy, kolenovitě ohnuté dýchací kořeny, pneumatofory.\n\nLumnitzera racemosa je nižší strom vysoký do 10 m, nebo keř dorůstající do 5 m. Kmen staršího stromu nebývá silnější než 30 cm a má drsnou, rozpraskanou, šedou až tmavě hnědou kůru, mladé větvičky jsou pýřité a později lysé. Listy bývají nahuštěné na koncích větví, kde rostou střídavě ve spirále, jsou světle zelené a mají krátký řapík nebo jsou téměř přisedlé. Jejich celokrajné, kožovité čepele bývají eliptické až obvejčité, 2 až 9 cm dlouhé a 1 až 3 cm široké, u báze jsou klínovité, na vrcholu zaoblené a po obvodě celokrajné a mírně zvlněné.\n\nKvěty jsou bílé, asi 1 cm velké, vyrůstají z úžlabí listů a vytvářejí hroznovitá květenství 2 až 7 cm dlouhá. Jsou pravidelné, pětičetné, oboupohlavné a slabě voní. Drobné, vytrvalé kališní lístky tvořící trubku jsou zelené, široce vejčité a okolo 5 mm dlouhé. Opadavé korunní lístky jsou bílé, úzce obkopinaté, asi 7 mm dlouhé a s kališními lístky alternují. Deset tyčinek, zhruba stejně dlouhých jako korunní lístky, vyrůstá ve dvou přeslenech a uprostřed nich je vytrvalá nitkovitá čnělka. Rozkvetlé květy jsou bohaté na nektar a opyluje je létající hmyz.\n\nZ opyleného květu vznikne plod, což je vejčitá, zploštěle vřetenovitá, 1 až 2 cm velká nažka, která se vytvoří z vytrvalého kalichu a čnělky. Plod, obsahující jediné podlouhlé semeno, má korkovitou stěnu a s postupem zralosti se jeho barva mění ze zelené do červenavě hnědé.\n\nPlod bývá dlouhý asi 15 mm, široký 9 mm, váží 3 gramy a obsahuje asi 65 % vody. Ve zralosti z větve opadne a pokud spadne do vody dobře plave. Od mateřské rostliny může být zanesen vodním proudem na velkou vzdálenost, zůstává i po dlouhém pobytu v mořské vodě životaschopný. Na rozdíl od jiných rodů rostoucích v mangrove nejsou semena rodu \"Lumnitzera\" viviparidní, ale klíčí klasicky až po dosednutí na bahnitou či písčitou půdu.\n\nSemeno je citlivé na dehydrataci, nemá žádnou dobu dormance, klíčí epigeální prodloužením osy hypokotylu, obvykle při teplotách 15 až 35 °C. Schopnost vyklíčit i při 10 °C dává semenu možnost rozptylu i studenými mořskými proudy, může kolonizovat území ve větším rozsahu zeměpisné šířky. Dokáže přežít větší chlad než podobné rody tvořící mangrove, např. kolíkovník (\"Avicennia\") a kořenovník (\"Rhizophora\").\n\nPři umělém rozmnožování, kdy je nutno vysázet nové jedince na místa po vymýcených dřevinách nebo na zcela nová stanoviště, se používají plody odebrané ze stromů nebo posbírané opadané. Plody se zasunují do poloviny své délky šikmo do bahna v kontejnerech a udržují trvale vlhké, za rok již bývají semenáče vysoké od 20 do 30 cm a mohou se vysazovat na stanoviště. Klíčení semen je závislé na slanosti půdy, při vysoké salinitě se rychlost i procento vyklíčených semen snižuje. V odlehlých nebo hůře přístupných mangrove, kde není lidmi \"Lumnitzera racemosa\" kácena, se tento druh dostatečně obnovuje přirozeným způsobem.\nDřevina poskytuje tvrdé, trvanlivé dřevo, jeho nevýhodou jsou malé rozměry, vyrábí se z něj drobný nábytek a různé nástroje do domácnosti. Hrubší části se používají na stěny dřevěných domů, nebo při stavbě lodí. Z tyčí menšího průměru se dělají krokve dřevěných střech, nebo složí jako bidla při plavbě v mělké vodě či se z nich vytvářejí oplocení. Dřevo je považováno za dobré palivo a také se z něj připravuje žádané dřevěné uhlí, nejkvalitnější je z hrubších kmenů. Někdy je využívaná i kůra, obsahuje hojně taninu používaného k barvení látek. Lumnitzera racemosa může přirozeně vytvořit monospecifické porosty na nově vzniklých holinách.\n\n"}
{"id": "1513877", "url": "https://cs.wikipedia.org/wiki?curid=1513877", "title": "Arcidiecéze atlantská", "text": "Arcidiecéze atlantská\n\nArcidiecéze atlantská (latinsky \"Archidioecesis Atlantensis\") je římskokatolická arcidiecéze na části území severoamerického státu Georgie se sídlem ve městě Atlanta a s katedrálou Krista Krále v Atlantě. V současnosti je vakantní.\n\n\"Diecézi Atlanta\" zřídil papež Pius XII. v roce 1956 vyčleněním z Diecéze Savannah-Atlanta, roku 1962 byla povýšena na metropolitní arcidiecézi.\n\nJde o metropolitní arcidiecézi, která zahrnuje území států Georgie, Severní Karolína a Jižní Karolína a jíž jsou podřízena tato sufragánní biskupství:\n\n\n"}
{"id": "1513879", "url": "https://cs.wikipedia.org/wiki?curid=1513879", "title": "Arcidiecéze hartfordská", "text": "Arcidiecéze hartfordská\n\nArcidiecéze hartfordská (latinsky \"Archidioecesis Hartfortiensis\") je římskokatolická arcidiecéze na části území severoamerického státu Connecticut se sídlem ve městě Hartford a s katedrálou sv. Josefa v Hartfordu. Jejím současným arcibiskupem je Leonard Paul Blair.\n\n\"Diecézi Hartford\" zřídil papež Řehoř XVI. v roce 1843 vyčleněním z Arcidiecéze bostonské, roku 1872 byla povýšena na metropolitní arcidiecézi.\n\nJde o metropolitní arcidiecézi, která zahrnuje území států Connecticut a Rhode Island a jíž jsou podřízena tato sufragánní biskupství:\n\n\n"}
{"id": "1513880", "url": "https://cs.wikipedia.org/wiki?curid=1513880", "title": "Lycée Turgot", "text": "Lycée Turgot\n\nLycée Turgot je střední škola (gymnázium) v Paříži. Sídlí ve 3. obvodu na adrese 69, \"Rue de Turbigo\" ve čtvrti Marais. Lyceum bylo vybudováno na místě kláštera Madelonnettes, zbořeného v letech 1865–1866 kvůli stavbě \"Rue de Turbigo\". Školu navštěvuje přibližně 1300 studentů. Škola nese jméno Michela Étienna Turgota (1690–1751), který byl v letech 1729–1740 prévôt des marchands.\n\nŠkola vznikla jako první střední škola (École primaire supérieure) v Paříži a byla otevřena 14. října 1839. První rok se zapsalo 76 studentů.\n\nV roce 1847 byla škola přejmenována na „École municipale Colbert“. Po revoluci 1848 byla škola přejmenována na „École municipale Turgot“.\n\nV roce 1856 proběhlo rozšíření školy. O devět let později na škole došlo k požáru. V roce 1867 byla škola opět rozšířena.\n\n\n\n"}
{"id": "1513883", "url": "https://cs.wikipedia.org/wiki?curid=1513883", "title": "Hyperspektrální cytometrie", "text": "Hyperspektrální cytometrie\n\nHyperspektrální cytometrie je velmi účinný cytometrický nástroj, díky kterému je možné zkoumat velké množství biologických částic v jednom časovém úseku (řádově několik tisíc). V současnosti je možné zkoumat okolo 8–15 parametrů a pozorované částice lze zkoumat živé.\n\nPrincipem hyperspektrální cytometrie je excitace fluoroforů (organické barvy, nanočástice, fluorescenční bílkoviny) vázaných na biologické částice. Následně emitovaný paprsek světla je rozložen na celé spektrum. Jednotlivé části spektra jsou poté usměrněny soustavou zrcadel filtrů a detektorů. Hlavním rozdílem od běžných cytometrů je rozklad zkoumaného paprsku na jednotlivé části spektra. To umožňuje jednodušší a kvalitnější sběr více parametrů. Soubor těchto parametrů charakterizuje jednotlivou částici. Udává její tzv. footprint (otisk).\n\nK excitaci se využívá svazek jednoho anebo více laserů. Biologické částice jsou seřazeny jedna po druhé v kapiláře pomocí proudu vody. Procházejí postupně paprskem laseru při excitačním času okolo 1–10 µs. Emitované spektrum se pohybuje v rozmezí 350–800 nm. Emitované světlo a světlo odražené je rozděleno soustavou dichroických zrcadel a band-pass filtrů (pásmová propust). Problémem může být, že část světla bývá na těchto filtrech a zrcadlech pohlcena. Tento problém se řeší vhodným nastavením úhlů těchto zrcadel filtrů. Nejprve bývají odkloněny části spektra o větší vlnové délce, kvůli daleko větší energii. K vedení jednotlivých paprsků se využívá optických kabelů. Výsledné vyfiltrované paprsky jsou sbírány fotonásobiči a následně ukládány k další analýze. Pro Forward Scatter a SideScatter se užívá fotodiod a pro fluorescenční emisi fotonásobičů.\n\nHyperspektrální cytometrie se využívá v genetice, imunologii, mikrobiologii, diagnostické medicíně, molekulární biologii a dalších přírodních vědách.\n"}
{"id": "1513885", "url": "https://cs.wikipedia.org/wiki?curid=1513885", "title": "HC Slavia Praha 2019/2020", "text": "HC Slavia Praha 2019/2020\n\nHC Slavia Praha 2019/2020 popisuje působení hokejového klubu HC Slavia Praha ve druhé nejvyšší české soutěži v sezóně 2019/2020.\n\nSoučástí přípravy mělo být 27. srpna ještě utkání s HC Slovan Ústí nad Labem, které se mělo odehrát v pražském Edenu, avšak vlivem marodky v celku hostí se utkání neuskutečnilo.\n\n"}
{"id": "1513886", "url": "https://cs.wikipedia.org/wiki?curid=1513886", "title": "Károly Kisfaludy", "text": "Károly Kisfaludy\n\nPocházel ze šlechtické rodiny. Narodil se jako nejmladší z osmi dětí, jeho matka při porodu zemřela. Roku 1804 nastoupil na vojenskou akademii v Rábu a během napoleonských válek sloužil v Itálii, Srbsku a Bavorsku. Domů se roku 1811 vrátil jako poručík. Prožil nešťastnou lásku, a protože měl již od mládí neshody s otcem, bydlel u své vdané sestry. Vystudoval malířství na Akademii výtvarných umění ve Vídni, pak žil v Itálii a ve Sremsku a teprve roku 1817 se trvale usídlil v Pešti. Dlouho se rozhodoval, zda bude malířem, nebo básníkem a dramatikem.\n\nPrvní literární díla začal psát již během služby v armádě, úspěch mu však přinesla až divadelní hra \"Ilka\" z roku 1819. Následovala další dramata, z nichž mnohá byla přeložena do němčiny a hrána ve Vídni. Svůj styl zdokonaloval pod vlivem Ference Kazinczyho a vypracoval si vlastní literární postupy inklinující k romantismu. Ve spolupráci se svým starším bratrem, básníkem Sándorem Kisfaludym, založil roku 1822 almanach \"Aurora\", kolem kterého se soustředili nastupující maďarští romantičtí autoři jako József Bajza, Ferenc Toldy, Mihály Vörösmarty nebo Gergely Czuczor. Almanach, do kterého přispíval svými prozaickými texty, redigoval až do své smrti. Zemřel na tuberkulózu roku 1830. Na jeho počest byla roku 1836 založena v Pešti Kisfaludyho společnost (Kisfaludy Társaság), která patřila k nejvýznamnějším literárním institucím v Uhrách.\n\nVe svém díle, prodchnutém vlasteneckým a demokratickým smýšlením. podal pravdivý obraz soudobé uherské společnosti, kritizoval omezenost a přízemnodt venkovské šlechty i inteligence a podařilo se mu přiblížit maďarskou literaturu lidu. Jako autor divadelních her psal především vlastenecká dramata. Z veseloher vynikají hry na soudobé náměty. Psal také povídky, epigramy a humoristické i satirické příběhy a zasloužil se o rozvoj nových literáníchh žánrů, jako je například balada. Kromě toho, že je považován za zakladatele maďarského národního dramatu, je rovněž zakladatelem maďarské humoristické školy.\n\n\n"}
{"id": "1513887", "url": "https://cs.wikipedia.org/wiki?curid=1513887", "title": "Apoštolská nunciatura ve Spojených státech amerických", "text": "Apoštolská nunciatura ve Spojených státech amerických\n\nApoštolská nunciatura ve Spojených státech amerických je oficiálním zastoupením Svatého stolce ve Spojených státech amerických se sídlem v Washingtonu. Již v roce 1893 jmenoval papež Lev XIII. apoštolského delegáta, nunciatura byla zřízena v roce 1984 papežem Janem Pavlem II.. Současným nunciem ve Spojených státech je od roku 2016 Christophe Pierre.\n\n\n"}
{"id": "1513892", "url": "https://cs.wikipedia.org/wiki?curid=1513892", "title": "Bohumil Sláma", "text": "Bohumil Sláma\n\nBohumil Sláma (2. července 1887 České Budějovice – 21. dubna 1961 Praha) byl český architekt. Absolvoval c. k. Českou vysokou školu technickou v Praze, obor architektury a pozemního stavitelství, také studijní cesty po Itálii, Francii, Belgii, Londýně a Německu.\n\nAutor významných projektù, z nichž byly realizovány zejména budova Československého rozhlasu v Praze 2 (1. cena), poštovní budova na Kladně, v Praze Vršovicích a Střešovicích, městské krematorium Nymburk (1924, společně s Bedřichem Feuersteinem), soutěžní návrh na nové divadlo v Praze (1922, ve spolupráci s Bedřichem Feuersteinem), palác Skaut se stejnojmennou pasáží v Praze, kostel Božského Srdce Páně v Hradci Králové (1928–1932), nájemní domy v pražské Slezské ul. čp. 1736–1739 a soutěžní návrh mostu přes Nuselské údolí (1934).\n\n\n\n"}
{"id": "1513895", "url": "https://cs.wikipedia.org/wiki?curid=1513895", "title": "U 45", "text": "U 45\n\nU 45 byla německá ponorka typu VIIB postavená před druhou světovou válkou pro německé válečné námořnictvo. V období 19. srpna 1939 až 9. října 1939 vyplula pouze na dvě bojové plavby, při nich potopila dvě lodi o celkové tonáži 19 313 BRT. Do služby byla zařazena 25. června 1938 pod velením kapitänleutnanta (Kptlt.) Alexandra Gelhaara.\n\nNěmecké ponorce typu VIIB předcházely kratší ponorky typu VIIA. U 45 měla výtlak 753 tun při plavbě na hladině a 857 tun při plavbě pod hladinou. Měla délku 66,50 m, šířku 6,20 m, výšku 9,50 m a ponor 4,74 m. Pohon zajišťovaly dva čtyřtaktní šestiválcové diesel motory Germaniawerft F46 o výkonu 2 800 až 3 200 PS při plavbě na hladině a dva elektrické motory BBC GG UB 720/8 s výkonem 750 PS při plavbě pod hladinou. Byla vybavena dvěma hřídeli a dvěma 1,23 m lodními šrouby. U 45 mohla operovat v hloubce až 230 metrů.\n\nU 45 dosáhla maximální rychlosti na hladině 17,9 uzlů (33,2 km/h) a 8 uzlů (15 km/h) při plavbě pod hladinou. Operační dosah činil 90 nm (170 km) při rychlosti čtyř uzlů (7,4 km/h) pod hladinou moře a 8 700 nm (16 100 km) při rychlosti 10 uzlů (19 km/h) při plavbě na hladině.\n\nVe výzbroji U 45 bylo pět torpédometů ráže 533 mm (4 na přídi a 1 na zádi), 88 mm námořní kanón SK C/35 a jeden 20 mm protiletadlový kanón.\n\nPosádku tvořilo čtyřicet čtyři až šedesát mužů.\n\nPonorka U 45 byla objednána v loděnicích Friedrich Krupp Germaniawerft AG v Kielu pod výrobním číslem 583. Výroba byla zahájena 23. ledna 1938 a na vodu byla spuštěna 27. dubna 1938. Do služby byla zařazena 25. června 1938. U 45 vykonala pouze dvě bojové plavby.\n\nPo ukončení výcviku, opustila Kiel dne 19. srpna 1939 a vyplula na první bojovou plavbu (před vypuknutím druhé světové války), pod vedením Kptlt. Alexandra Gelhaara a vrátila se zpět do Kielu 15. září 1939. Během dvaceti osmi denní plavby nebyla napadena žádná nepřátelská plavidla.\n\nDne 9. října 1939 U 45 vyplula ke své druhé bojové plavbě opět pod velením Kptlt. Alexandra Gelhara. Dne 14. října 1939 zachytila a zaútočila na konvoj KJF-3 asi 230 nm (430 km) jihozápadně od Irska. Potopila dvě lodi o celkové tonáži 19 313 BRT. Při útoku na britský parník Karamea (10 350 BRT) jediné vypálené torpédo předčasně vybuchlo (běžný problém na začátku války), takže parník nebyl poškozen. Přeživší členy posádek napadených lodí vyzvedla HMS Ilex a dopravila je do Plymouthu.\nPři útoku na spojenecký konvoj 14. října 1939 byla ponorka U 45 napadena hlubinnými pumami britských válečných lodí HMS \"Inglefield\", HMS \"Ivanhoe\" a HMS \"Intrepid\" na pozici 50° 58′ 0″ N, 12° 57′ 0″ W. Celá posádka 38 mužů zahynula.\n\n"}
{"id": "1513897", "url": "https://cs.wikipedia.org/wiki?curid=1513897", "title": "Mořic Daublebský ze Sternecku", "text": "Mořic Daublebský ze Sternecku\n\nMořic Daublebský (také Daudlebský, Doudlebský) ze Sternecku (24. května 1834 Praha – 18. října 1917) pocházel z rodu Daudlebských ze Sternecku a byl velitelem válečné školy ve Vídni a od roku 1890 majitelem 35. českého pěšího pluku v Plzni.\n\nNarodil se v Praze - Staré Město, v rodině JUDr. Jakuba Daublebského ze Sternecku (1800–1876), zemského advokáta, a jeho manželky Marie (1802–1875), rozené Kalinové z Jäthensteina. Pocházel z pražské větve rodu, založené budějovickým purkmistrem Františkem Daublebským ze Sternecku (1750–1815), jeho dědečkem. Měl osm sourozenců. Bratra Roberta, Jindřicha (1838–1896). \n\nV roce 1871 se Mořic D. oženil s Annou Amtmannovou a měli spolu následující děti: syna Mořice Daublebského, dcery Marii Daublebskou a Annu Daublebskou.\n\nAbsolvoval staroměstské Akademické gymnázium a v letech 1845–1852 studoval na Vojenské akademii ve Vídeňském Novém Městě. V roce 1864 mu byl udělen řád Železné koruny III. třídy a roce 1866 byl povýšen do rytířského stavu. Stal se zástupcem generálního štábu a v roce 1891 byl vojenským velitelem Vídně a císařský tajný rada. V roce 1893 odešel do výslužby v hodnosti polního zbrojmistra. Zemřel v roce 1917 v Jenbachu a byl pohřben ve Vídni v rodinné hrobce.\n\n\n"}
{"id": "1513898", "url": "https://cs.wikipedia.org/wiki?curid=1513898", "title": "Mysra", "text": "Mysra\n\nMysra nebo Miusera ( Мысра, მიუსერა - Miusera) je sídlo městského typu v Abcházii, nacházející se v okrese Gudauta. Leží přibližně 17 km severozápadně od okresního města Gudauty na pobřeží Černého moře. Obec sousedí na východě s Mgudzyrchvou a na západě s Amžikuchvou. Nachází se v Picundsko-myserské přírodní rezervaci. Mysrou protéká stejnojmenný potok, jenž pramení v kopci severně od obce. \n\nV Mysře, jež se specializuje na turistický ruch, se nachází množství hotelů a tábořišť. Jsou zde i dvě dači dvou slavných sovětských vůdců Stalina a Michaila Gorbačova. V minulosti byla Mysra součástí obce Mgudzyrchva.\n\nDle nejnovějšího sčítání lidu z roku 2011 je počet obyvatel tohoto sídla městského typu 50 a jejich složení následovné:\n\n\nPřed válkou v Abcházii žilo v obci 447 obyvatel.\n"}
{"id": "1513900", "url": "https://cs.wikipedia.org/wiki?curid=1513900", "title": "Arcidiecéze Mobile", "text": "Arcidiecéze Mobile\n\nArcidiecéze Mobile (latinsky \"Archidioecesis Mobiliensis\") je římskokatolická arcidiecéze na části území severoamerického státu Alabama se sídlem ve městě Mobile a s katedrálou Neposkvrněného Početí v Mobile. Jejím současným arcibiskupem je Thomas John Rodi.\n\nV roce 1825 byl z Diecéze Louisiany a obou Florid vyčleněn \"Apoštolský vikariát Alabama a Florida\", a již v roce 1829 z něj vznikla \"Diecéze Mobile\" , která byla roku 1980 povýšena na metropolitní arcidiecézi.\n\nJde o metropolitní arcidiecézi, která zahrnuje území států Alabama a Mississippi a jíž jsou podřízena tato sufragánní biskupství:\n\n\n"}
{"id": "1513902", "url": "https://cs.wikipedia.org/wiki?curid=1513902", "title": "Námořní milice ozbrojených sil lidu", "text": "Námořní milice ozbrojených sil lidu\n\nNámořní milice ozbrojených sil lidu je ozbrojeným sborem Čínské lidové republiky, který je součástí tamní Lidové milice. Milice vznikla roku 1949. Je to největší ozbrojená složka svého druhu na světě (podobnou funkci a velikost má pouze vietnamská námořní milice). Dle Číny milici tvoří prostí rybáři, ve skutečnosti jde o uniformovanou ozbrojenou složku podléhající armádnímu velení. Milice je využívána jako politický nástroj v oblastech, jako jsou Jihočínské a Východočínské moře, o které ČLR vede územní spory. V těchto oblastech zajišťuje čínskou přítomnost, aniž by došlo k nasazení válečných lodí, nebo provádí rybolov ve sporných vodách. Poněkud nejasný statut milicionářů (jejich plavidla vystupují jako civilní rybářské lodě) druhé straně znesnadňuje reakci při jejich zapojení do námořních incidentů. Jejich nasazením Čína snižuje riziko vypuknutí ozbrojeného konfliktu a vyhýbá se tomu, aby byla vnímána jako země, která své nároky prosazuje zbraněmi.\n\nDne 11. ledna 1974 se čínská námořní milice zapojila do bitvy o Paracelské ostrovy, ve které ČLR získala kontrolu nad ostrovy, které byly do té doby v držení Vietnamu.\n\nV roce 2009 byla v mezinárodních vodách jižně od ostrova Chaj-nan čínskými plavidly, včetně lodí milice, obklíčena a přinucena k nouzovému zastavení americká výzkumná loď USNS \"Impeccable\" (T-AGOS-23).\n\nV roce 2012 se cca 40 „rybářských člunů“ milice zapojilo do konfliktu s vietnamským námořnictvem, které se snažilo zastavit provoz čínské ropné plošiny na sporném území na Spratlyho ostrovech.\n\n\n"}
{"id": "1513903", "url": "https://cs.wikipedia.org/wiki?curid=1513903", "title": "Cladoselache", "text": "Cladoselache\n\nCladoselache je jedním z nejstarších známých rodů žraloků, který žil v období svrchního devonu. Fosilní nálezy pocházejí ze Severní Ameriky, především z takzvaných Clevelandských břidlic.\n\nDorůstal délky okolo 180 cm a vzhledem připomínal lamnovité. Měl dvě zdvojené hřbetní ploutve, proudnicový tvar těla mu umožňoval rychlý pohyb. Na bocích měl pět až sedm žaberních štěrbin, nos byl zaoblený a ústa ještě nebyla posunuta na spodní stranu hlavy, takže se nedala otevřít doširoka. Ani jeho tělo nebylo kryto plakoidními šupinami typickými pro moderní žraloky. Obýval pelagiál a živil se menšími rybami a hlavonožci. Největší nebezpečí pro něj představoval vrcholový predátor \"Dunkleosteus\".\n\n\n"}
{"id": "1513905", "url": "https://cs.wikipedia.org/wiki?curid=1513905", "title": "Emilian Mrázek", "text": "Emilian Mrázek\n\nEmilian Mrázek (13. prosince 1920 Náměšť nad Oslavou – 21. srpna 1943 Biskajský záliv) byl český voják. \n\nEmilian Mrázek se narodil v roce 1920 v Náměšti nad Oslavou, jeho otcem byl přednosta náměšťského železničního nádraží. Později se rodina přestěhovala do Kudlovic. Poté, co Emilian Mrázek vystudoval obecnou školu v Křenovicích a gymnázium Bučovice, nastoupil na strojní inženýrství na technice v Brně. V květnu 1940, po uzavření českých vysokých škol v listopadu 1939, spolu s bratrem Karlem Mrázkem odešel do Budapešti a následně do Bělehradu, kde v květnu 1940 vstoupil do československé armády. Odtud odešel do Arcu v Sýrii, kde se na začátku roku 1941 dostal k letectvu. Později se školil v Palestině a Alexandrii. V témže roce odešel do Velké Británie, kde v červenci roku 1941 vstoupil do RAF, stal se radiotelegrafistou a střelcem. Na podzim roku 1942 vstoupil do 311. československé bombardovací perutě. \n\nZemřel 21. srpna 1943 při letecké bitvě nad Biskajským zálivem, jeho tělo nebylo nalezeno. Zahynul společně s Jindřichem Breitcetlem, Františkem Fenclem, Josefem Haladou, Eduardem Pavelkou, Vilémem Jakšem, Michalem Pizúrem a Josefem Felklem.\n\nJeho jméno je uvedeno na pomníku obětem druhé světové války v Křenovicích, na pamětní desce uvnitř městského úřadu v Náměšti nad Oslavou, na budově železniční stanice Náměšť nad Oslavou, na památníku v Runnymede ve Velké Británii a na pomníku obětem druhé světové válce v Praze 6. Byla vydána kniha o osudu letců, kteří spolu s Emilianem Mrázkem zemřeli v srpnu 1943, její název je Nad Biskajem čeká smrt.\n"}
{"id": "1513907", "url": "https://cs.wikipedia.org/wiki?curid=1513907", "title": "Heaven's Gate", "text": "Heaven's Gate\n\nHeaven's gate (český Božská brána), byl UFO kult, který byl založen roku 1975 Marshallem Applewhitem a Bonnie Lu Trousdale Nettlesovou v San Diegu, Kalifornii. Dne 26. března 1997, členové San Diegské policie našli 39 mrtvých těl v předměstském domě v San Diegu. V tento den se také na obloze objevila Hale-Boppova kometa, což považovali za vhodný okamžik k nalodění a odletu ze země. To byl důvod, proč celý kult spáchal hromadnou sebevraždu.\n\n \n"}
{"id": "1513908", "url": "https://cs.wikipedia.org/wiki?curid=1513908", "title": "Josef Ouroda", "text": "Josef Ouroda\n\nJosef Ouroda (1905, dle britského archivu 13. března 1909, Radkovice u Hrotovic – 2. října 1978, Velká Británie) byl český kovář a letecký mechanik. \n\nJosef Ouroda se narodil v roce 1905 v Radkovicích u Hrotovic. Pracoval jako vyučený kovář, nastoupil na základní vojenskou službu a později pracoval ve Zlíně ve firmě Baťa. V roce 1938 odešel do Polska a vstoupil do československé armády. Následně odešel do Sovětského svazu, kde byl internován do tábora v Orankách. Posléze odešel do Velké Británie, kde pracoval jako mechaník u 311. československé bombardovací perutě.\n\nPo skončení druhé světové války zůstal ve Velké Británii, kde se oženil a roku 1978 zemřel.\n"}
{"id": "1513909", "url": "https://cs.wikipedia.org/wiki?curid=1513909", "title": "Centrum (Štětín)", "text": "Centrum (Štětín)\n\nCentrum je městské sídliště ve středu polského města Štětína. Leží na levém břehu Odry a tvoří ho centrum města. Náleží k městské části Śródmieście. Celková katastrální výměra činí 1,03 km². Samosprávná městská část vznikla v roku 1990, její úřad sídlí ve středu města. Žije zde 16 364 obyvatel.\n\nNa severu Centrum sousedí se sídlištěm Śródmieście-Północ, na východě se Starým Městem, na jihu s Novým Městem a na jihozápadě se sídlištěm Śródmieście-Zachód.\n\nCharakteristické je hvězdné uspořádání ulic s Grunwaldovým náměstím ve tvaru hvězdy, pravděpodobně inspirovaným Pařížským náměstím Place Charles-de-Gaulle. Vedle starší zástavby v jádru Štětína se zde nacházejí také moderní výškové budovy i panelové sídliště. Dominantu městské části představuje mrakodrap Pazim na náměstí Rodła. Na území městské části se nachází také park Władysława Andersa. Vzhledem ke své poloze v rámci Štětína je Centrum administrativním, hospodářským a kulturním centrem, v němž tradičně sídlí řada úřadů a institucí, hned několik základních i středních škol. Městské sídliště Centrum představuje vzhledem ke své poloze ve středu Štětína významný dopravní uzel, do něhož směřuje řada nejen autobusových, ale i tramvajových linek městské hromadné dopravy.\n\n\n"}
{"id": "1513916", "url": "https://cs.wikipedia.org/wiki?curid=1513916", "title": "Wakil Hussain Allahdad", "text": "Wakil Hussain Allahdad\n\nWakil Hussain Allahdad (1986–2018) byl hazárský zápasník, podnikatel a komunitní záchranář v Afghánistánu.\n\nAllahdad se narodil roku 1986 v Afghánistánu v hazárské rodině. Ve věku 12 let začal zápasit pod vedením Shera Jana Ahmadiho, zástupce vedoucího wrestlingové federace země. Ve váhové třídě 214 liber získal řadu medailí na domácích turnajích včetně stříbrné medaile na mezinárodním turnaji v Pákistánu. Z wrestlingu odešel z v roce 2014 poté, co utrpěl utržení svalu v noze. Poté začal trénovat v místním wrestlingovém klubu a denně vyučoval 150 studentů. \n\nBěhem útoku na svatyni Sakhi shrine dne 11. října 2016 byl jedním ze záchranářů a fotografie agentury Agence France-Presse, na které nese zraněnou dívku, byla hojně publikovaná. Jako zachránce také pomáhal po útoku na kábulskou mešitu v červnu 2017.\n\nWakil Hussain Allahdad byl také podnikatel, který provozoval několik malých podniků včetně obchodu s nádobím, cestovní kanceláře a fotografické laboratoře. 22. dubna 2018 byl zabit v Kábulu při sebevražedném bombovém útoku v osadě Dashte Barchi západně od Kábulu, k němuž došlo přes ulici od jeho fotografického obchodu. Byl převezen do nemocnice Isteqlal a poté přemístěn do traumatologického zařízení provozovaného italskou nevládní organizací Emergency, kde zemřel.\n"}
{"id": "1513918", "url": "https://cs.wikipedia.org/wiki?curid=1513918", "title": "Sierra Club", "text": "Sierra Club\n\nSierra Club je ekologická organizace ve Spojených státech amerických.\n\nOrganizaci založil 28. května 1892 v San Franciscu v americké Kalifornii John Muir, který se stal jejím prvním prezidentem. Sierra Club působí především ve Spojených státech amerických; přidružená organizace, Sierra Club Canada, působí v Kanadě a zabývá se výhradně kanadskými otázkami. \n\nKlub byl tradičně spojen s progresivním hnutím a byl jednou z prvních velkých organizací na ochranu životního prostředí na světě. V současné době se angažuje při lobbování politiků podporujících zákony na ochranu životního prostředí. Klub podporuje využívání udržitelných energii, zasazuje se o zmírnění globálního oteplování a je proti využívání fosilních paliv. Ve volbách většinou podporuje liberální a progresivní kandidáty. \n\nPosláním Sierra Clubu je „Objevovat místa s nedotčenou přírodou, těšit se z nich a chránit je; Odpovědně využívat ekosystémy a přírodních zdroje na naší planetě a nabádat lidstvo, aby činilo totéž ; Vzdělávat lidi a získávat je k tomu, aby chránili a obnovovali kvalitu přírodního prostředí a prostředí, ve kterém žijí a aby k dosažení těchto cílů používali všechny zákonné prostředky. “\n\nV roce 1903 John Muir doprovázel prezidenta Theodora Roosevelta při návštěvé Yosemitského údolí a loboval u něho za to, aby se ztohoto území stal národní park. A to se také o dva roky později stalo. Sierra Club tak získal své první lobbistické vítězství vytvořením v pořadí již druhého národního parku (Yellowstonský národi park vznikl v roce 1872). \n\nV první dekádě dvacátých let 20. století se Sierra Club zapletl do kontroverze týkající se přehrady Hetch Hetchy, kdy proti sobě stáli zastánci budování vodní přehrady na řece Tuolumne, jedné z největších řek jižní části pohoří Sierry Nevada, a odpůrci její výstavby v čele s J. Muirem a Sierra Clubem. \n\nZákon o přehradě Hetch Hetchy byl schválen kongresem v roce 1913, a tak Sierra Club prohrál svou první velkou bitvu.\n\n"}
{"id": "1513919", "url": "https://cs.wikipedia.org/wiki?curid=1513919", "title": "Sunjatsenova univerzita", "text": "Sunjatsenova univerzita\n\nSunjatsenova univerzita () je univerzita v Kantonu v Čínské lidové republice. Založil ji v roce 1924 Sunjatsen, čínský revoluční vůdce a první prezident Čínské republiky, Zpočátku se jmenovala \"Národní kuangtungská univerzita\" (); k poctě Sunjatsena byla přejmenována až v roce 1926 po jeho smrti.\n\nUniverzita má čtyři kampusy ležící v Jüe-siou, Ču-chaji, Chaj-ču a Pchan-jü. Má přes padesát tisíc studentů.\n"}
{"id": "1513925", "url": "https://cs.wikipedia.org/wiki?curid=1513925", "title": "Albert Steiner", "text": "Albert Steiner\n\nAlbert Steiner nebo také Albert Steiner-Hirsbrunner (4. ledna 1877 Frutigen – 4. června 1965) byl švýcarský fotograf. \n\nAlbert Steiner se narodil jako syn pekaře Christiana Steinera a Albertiny, rozené Riederové. Po krátké učňovské přípravě v podnikání svého otce, se začal učit fotografovat u Jeana Moegleho v Thunu. Studium přerušil jednoletým zaměstnáním v národní továrně na výrobu munice v Thunu, které dokončil v roce 1897. Ve stejném roce se Steiner připojil k ženevskému fotografovi Fredu Boissonnasovi, následující rok po smrti svého otce převzal rodinnou pekárnu. V roce 1901 získal Albert Steiner opět zaměstnání u Boissonnase, kterého se vzdal v roce 1904, aby převzal řízení vlastního podniku na Rue Faller 6 v Ženevě. V roce 1905 se přestěhoval do Bernu, kde vedl studio se svým bratrem Hermannem.\n\nV roce 1906 se Steiner přestěhoval do Svatého Mořice, kde byl nejprve zaměstnán u fotografa Walthera Küpfera, než v roce 1909 otevřel vlastní fotografické studio. To provozoval od roku 1915 do roku 1919 společně s Hansem Robertsonem. Albert Steiner se přestěhoval v roce 1924 do nového, velkého studia v bývalé restauraci \"Innfall\", které v roce 1950 předal svému synu Hansovi. Steiner se v roce 1910 oženil s Helenou, rozenou Hirsbrunnerovou, dcerou obchodního cestujícího, která zemřela ve Frutigenu v roce 1965 ve věku 88 let. \n\nAlbert Steiner fotografoval zejména krajiny z Engadine, které patří mezi nejvíce reprodukované své doby. Tyto fotografie, které splňují nejvyšší technické a estetické standardy, podpořily obraz Švýcarska jako alpské země v zahraničí. \n\n\n\n"}
{"id": "1513926", "url": "https://cs.wikipedia.org/wiki?curid=1513926", "title": "Markéta Wakeová", "text": "Markéta Wakeová\n\nMarkéta Wakeová, \"suo jure\" 3. baronka Wakeová z Liddellu a hraběnka z Kentu (1297 – 19. září 1349) byla manželkou Edmunda z Woodstocku, 1. hraběte z Kentu nejmladšího syna anglického krále Eduarda I. a Markéty Francouzské.\n\nMarkéta se narodila jako dcera Jana Wakea, 1. barona Wakea z Liddellu (syn Balduina Wakea a Hedviky de Quincy) a Jany de Fiennes. Přes babičku Hedviku byla pravnučkou Heleny, dcery Llywelyna ap Iorwertha, knížete z Gwyneddu, a Johany Anglické, nemanželské dcery krále Jana Bezzemka. Její matka Jana de Fiennes byla dcerou Viléma de Fiennes a Blanky de Brienne. Její sestra Markéta de Fiennes byla matkou Rogera Mortimera, 1. hraběte z Marchu, který byl sám pravnukem Gwladus Ddu, dcery Llywelyna ap Iorwertha. Jana de Fiennes byla také potomkem Jana z Brienne a Berenguely Leónské, vnučky kastilské královny Eleonory Anglické.\n\nMarkéta se kolem roku 1312 provdala za Jana Comyna, syna lorda Jana III. Comyna, který byl v roce 1306 zavražděn Robertem Brucem. Její manžel Jan zemřel v bitvě u Bannockburnu a jejich jediné dítě, syn Aymer Comyn, zemřelo jako batole. Podruhé se Markéta provdala za Edmunda z Woodstocku, 1. hraběte z Kentu. Povolení obdrželi v říjnu 1325 a svatba proběhla o Vánocích.\n\nZ tohoto manželství se stala matkou dvou hrabat z Kentu, Markéty a Jany z Kentu, manželky z černého prince Eduarda. Těhotná Markéta byla s dětmi ubytována na stísněném hradu Salisbury a její bratr Tomáš Wake, 2. baron Wake z Lidellu byl obviněn ze zrady, ale později mu bylo odpuštěno. Když král Eduard III. dosáhl plnoletosti a svrhl své regenty, ujal se Markéty a jejích dětí a zacházel s nimi jako se svou vlastní rodinou. Nakrátko se Markéta v roce 1349 stala baronkou Wakeovou z Liddellu, ale na podzim zemřela na mor.\n\nPřes vnuka Tomáše Hollanda, 2. hraběte z Kentu, patřil mezi její potomky také král Eduard IV. a Jindřich VII. Tudor. Tomášova dcera Markéta Hollandová byla také předkem všech skotských králů od Jakuba II., zatímco Alinor královen Anny Nevillové a Kateřiny Parrové.\n"}
{"id": "1513928", "url": "https://cs.wikipedia.org/wiki?curid=1513928", "title": "Jiří Otoupalík", "text": "Jiří Otoupalík\n\nJiří Otoupalík (* 15. listopadu 1957, Brno) je bývalý český hokejový útočník. Po skončení aktivní kariéry působil jako trenér.\n\nV československé lize hrál za TJ ZKL/Zetor Brno a v době povinné vojenské služby za Duklu Trenčín. Odehrál 12 ligových sezón, nastoupil ve 399 ligových utkáních, dal 111 ligových gólů a měl 73 ligových asistencí. Reprezentoval Československo na mistrovství světa juniorů do 20 let v roce 1977, kde tým skončil na 3. místě.\n\n"}
{"id": "1513929", "url": "https://cs.wikipedia.org/wiki?curid=1513929", "title": "Arnold Odermatt", "text": "Arnold Odermatt\n\nArnold Odermatt (* 25. května 1925) je švýcarský policejní fotograf, jehož práce trvala více než 40 let. Původně se vyučil pekařem, ale působil jako fotograf pro okresní policii v Nidwaldenu od roku 1948 až do svého odchodu do důchodu v roce 1990. Nejznámější je svými strašidelně krásnými černobílými fotografiemi následků havárií motorových vozidel. Odermatt se připojil k policii v roce 1948 a stal se poručíkem, šéfem dopravní policie a zástupcem hlavního inspektora okresní policie v Nidwaldenu, než odešel do důchodu. \n\nNa začátku 90. let objevil Odermattovu fotografii jeho syn Urs Odermatt během rešerší pro jeho film \"Wachtmeister Zumbühl\" a toto dílo se stalo ústředním tématem filmu. Urs spojil práce svého otce v pracovních skupinách s názvem \"Meine Welt, Karambolage, Im Dienst\" a \"In zivil\" a od té doby publikoval práci Arnolda Odermatta ve spolupráci s frankfurtskou historičkou umění Beatou Kemfertovou a berlínskou galerií Springer & Winckler.\n\nV roce 2001 byly Odermattovy fotografie vybrány kurátorem Haraldem Szeemannem na výstavu 49. benátském bienále. V roce 2002 vystavoval James Rondeau Odermattovo dílo na Institutu umění v Chicagu, stejně jako Urs Stahel ve Fotomuseu Winterthur v roce 2004.\n\nOdermatt se narodil v Oberdorfu v kantonu Nidwalden ve Švýcarsku. Ze zdravotních důvodů byl nucen vzdát se své původní kariéry pekaře a cukráře a k nidwaldenské policii nastoupil v roce 1948. V počátcích své policejní kariéry, když Arnold použil fotoaparát ke katalogizaci dopravních nehod, šlo o švýcarskou policejní revoluci. Když se poprvé objevil se svým Rolleiflexem na místě nehody – aby pořídil fotografie, které doplní policejní zprávu, lidé to považovali za poněkud znepokojující. V té době byla fotografie něčím jiným než nezávislým prostředkem, jak policii poskytovat důkazy. \n\nKolega pozoroval Arnolda Odermatta, když fotografoval a byl podezřelý. Bylo mu nařízeno, aby se okamžitě hlásil svému veliteli. Odermattovi se podařilo přesvědčit své nadřízené o průkopnické práci, kterou dělal. Umožnili mu přeměnit starou toaletu na pozorovacím stanovišti ve Stans na provizorní temnou komoru. Když bylo o několik let později pozorovací stanoviště přesunuto do jiné budovy, dostal první švýcarský policejní fotograf vlastní laboratoř.\n\nNejvětším vzorem Arnolda Odermatta byl fotograf spolku Magnum Werner Bischof. Jednou se s ním setkal náhodou, když chtěl fotografovat herce Charlieho Chaplina během bezpečnostní operace na Bürgenstocku. Odermattův vlastní styl byl charakterizován střízlivostí a autentičností. Spartanský lingvistický výraz jeho policejních zpráv lze nalézt také na jeho obrazech. O jeho řemeslu není pochyb, jeho fotografickému oku nic neuniklo. V jeho nejslavnější sérii prací \"Karambolage\" nejsou zobrazeny zmrzačené oběti, ale éterické surrealistické sochy z kovového šrotu. S jemností a melancholií Jacquese Tatiho se dívá na důsledky rychlosti a hektické povahy moderní doby.\n\nPo dobu 40 let zachycoval Arnold Odermatt každodenní práci policejních sborů v Nidwaldenu. O jeho fotografie se zajímal pouze místní tisk, soud nebo pojišťovna. Na začátku devadesátých let objevil fotografie Arnolda Odermatta jeho syn, filmový a divadelní režisér Urs Odermatt, při práci na svém celovečerním filmu. Poté, co v devadesátých letech 20. století představil fotografie na samostatné výstavě ve Frankfurtu nad Mohanem, se o jeho dílo začala poprvé zajímat také umělecká scéna. Po inspirativní výstavě následovala fotokniha \"Meine Welt\" (\"Můj svět\"). Náhle každodenní pozorování ze střední švýcarské provincie získalo stejné postavení jako pozorování svého cestujícího předchůdce Wernera Bischofa.\n\n\n\nV 60. letech 20. století dokumentoval Arnold Odermatt výstavbu švýcarských dálnic v Achereggu a tunelu Lopper s rozsáhlými fotografiemi a 16mm černobílým filmovým záznamem. V roce 1991 Urs Odermatt spojil všechny tyto historické filmové materiály do dokumentárního filmu \"Lopper\". \n\nV 90. letech pracoval jako fotograf během natáčení celovečerních filmů svého syna Urse Odermatta: \"Rotlicht !, Gekauftes Glück\" a \"Wachtmeister Zumbühl\".\n\n\n"}
{"id": "1513930", "url": "https://cs.wikipedia.org/wiki?curid=1513930", "title": "Lví král (film, 2019)", "text": "Lví král (film, 2019)\n\nLví král (v anglickém originále The Lion King) je americký počítačem animovaný hudební dobrodružný film z roku 2019, produkovaný společností Walt Disney Pictures. Režie se ujal Jon Favreau, který již dříve adaptoval \"Knihu džunglí\". Scénář napsal Jeff Nathanson. Snímek je fotorealistický počítačem animovaný remake stejnojmenného animovaného filmu z roku 1994. Dabingu postav se chopili Donald Glover, Seth Rogen, Chiwetel Ejiofor, Alfre Woodard, Billy Eichner, John Kani, John Oliver, Beyoncé a James Earl Jones.\n\nFilm měl premiéru 18. července 2019 a do konce měsíce vydělal miliardu dolarů, čímž se stal jedním z nejvýdělečnějších filmů roku. V srpnu 2019 film v tržbách překonal hranici 1,33 miliardy dolarů, čímž se stal nejvýdělečnějším animovaným filmem historie. U kritiků se film dočkal smíšených reakcí; chváleny byly vizuální efekty, výkony dabérů a zpěv, naopak kritizována byla neoriginalita a emoční výrazy postav (zvířat).\n\n\n\nZ původního filmu se vrátili skladatelé Hans Zimmer a Elton John, kteří upravili původní skladby pro novou verzi filmu. \"\" byl vydán v červenci 2019 a obsahuje nově nahrané původní písně ze soundtracku z roku 1994. A také novou píseň „Spirit“, kterou pro album nahrála zpěvačka Beyoncé.\n\nO týden později byl v červenci 2019 vydán také druhý soundtrack \"\", který obsahuje písně inspirované filmem. Kurátorkou alba byla Beyoncé.\n"}
{"id": "1513931", "url": "https://cs.wikipedia.org/wiki?curid=1513931", "title": "Řetězovka virginská", "text": "Řetězovka virginská\n\nŘetězovka virginská (\"Physostegia virginiana\") je vytrvalá rostlina z čeledi hluchavkovitých, původní v Severní Americe a často pěstovaná pro okrasu.\n\nJe to oddenkatá vytrvalá bylina s tuhými, čtyřhrannými lodyhami, dorůstající výšky (40)–60–120–(150) cm. Listy jsou vstřícné, přisedlé, kopinaté, se zubatými okraji. Na vrcholu lodyhy vyrůstá husté, dlouze hroznovité květenství složené z dvoukvětých lichopřeslenů. Kalich je trubkovitý s pěti zuby, koruna pyskatá s dlouhou trubkou, 2–3 cm dlouhá, bílá, růžová nebo purpurová. Květy rozkvétají od července do září. Zajímavostí je, že pokud se na květy zatlačí, nevrátí se do původní polohy, ale zůstanou v ohnuté poloze. Plodem jsou tvrdky.\n\nRod \"Physostegia\" zahrnuje 12 druhů; v čeledi hluchavkovitých patří do podčeledi \"Lamioideae\" a tribu \"Synadreae\", jehož zástupci se vyskytují výhradně v Severní Americe. Linném byla řetězovka virginská původně (v roce 1753) zařazena do rodu včelník jako \"Dracocephalum virginianum\". Jsou rozeznávány dva poddruhy:\n\n\n\nZahradní kultivary jsou pravděpodobně výsledkem hybridizace obou poddruhů a co do uvedených znaků nabývají intermediátních rysů. Ploidie druhu je 2n = 38.\n\nŘetězovka virginská je zajímavou ozdobnou rostlinou, vytvářející atraktivní květy ve vrcholném a pozdním létě. Vyžaduje úrodné, čerstvě vlhké půdy a slunné či polostinné stanoviště; dobře se hodí k zahradním rybníčkům nebo k okrajům vodních toků, kde se může někdy až agresivně rozrůstat. Při bujném růstu vyžaduje podpěru nebo tvarování, jinak má tendenci se ohýbat a rozklesávat. Na podzim je vhodné rostlinu zastřihnout a na zimu přikrýt chvojím. Květy jsou vhodné k řezu do vázy.\n\nBylo vyšlechtěno množství kultivarů, například:\n\n"}
{"id": "1513934", "url": "https://cs.wikipedia.org/wiki?curid=1513934", "title": "Eufrozina Dukaina Kamatera", "text": "Eufrozina Dukaina Kamatera\n\nEufrozina Dukaina Kamatera (asi 1155 – 1211) byla sňatkem s byzantským císařem Alexiem III. Angelem byzantskou císařovnou.\n\nEufrozina se narodila jako dcera Andronika Kamatera, vysoce postaveného úředníka a držitele titulů \"megas droungarios\" a \"pansebastos\", a jeho manželky, neznámé ženy z rodiny Kantakouzena. Eufrozina byla příbuzná s císařem Konstantinem X. a císařovnou Irenou Dukainou, manželkou Alexia I. Komnena. Oba její bratři však povstali proti císaři Andronikovi I. a jeden byl uvězněn a druhý oslepen.\n\nEufrozina se asi roku 1169 provdala za Alexia Angela, staršího bratra budoucího císaře Izáka II. I když císař Izák II. udělil svému bratrovi četné tituly a posty, Alexios bratra 8. dubna 1195 sesadil a sám se prohlásil císařem. K tomu přispěla i Eufrozina, která organizovala skupinu aristokratických podporovatelů. Eufrozina převzala kontrolu nad palácem, potlačila opozici a úplatky zajistila manželův nástup na trůn.\n\nEufrozina byla dominantní žena s talentem pro politiku a prakticky vládla císařství ve jménu Alexia III., který se věnoval především rozkoším. Vydávala příkazy a když se jí to hodilo, dokonce měnila Alexiova nařízení, a zařídila odvolání schopného ministra Konstantina Mesopotamita. Eufrozina s manželem byli kritizováni za svou lásku k nádheře a za obohacování vlastních příbuzných na úkor státu. Eufrozinin vlastní bratr Basil Kamateros a zeť Andronikos Kontostefanos, ji obvinili z cizoložství s jedním z jejích ministrů, šlechticem Vatatzem. Alexios III. obviněním uvěřil a nechal Vatatze popravit. Eufrozina byla zbavena císařského šatu a v říjnu 1196 vykázána do kláštera Nematarea. Její příbuzní však přesvědčili Alexia, aby ji přijal zpět, což na jaře 1197 také učinil.\n\nV roce 1203 Alexios čelil čtvrté křížové výpravě a návratu synovce Alexia IV. Alexios III. raději s velkolepým pokladem a několika příbuznými, včetně dcery Ireny, prchl z Konstantinopole. Eufrozina byla novou vládou okamžitě zadržena a uvězněna. Alexios IV. byl brzy zardoušen Alexiem Mourtzouflem, milencem Eufrozininy dcery Eudokie, který se pak sám prohlásil císařem Alexiem V. V dubnu 1204 prchla Eufrozina spolu s dcerou a Alexiem V. z města. Odešli do Mosynopole, kde našel útočiště Eufrozinin manžel Alexios III. Alexios III. nechal Alexia V. oslepit a zanechal jej ]křižákům, kteří ho popravili.\n\nEufrozina a Alexios III. prchli přes Řecko do Soluně a Korintu, ale nakonec byli zajati Bonifácem z Montferratu a uvězněni. V roce 1209 nebo 1210 byli vykoupeni bratrancem Michalem I. z Epira. Eufrozina strávila zbytek života v Artě.\n\nEufrozina měla s Alexiem III. tři dceryː\n\n"}
{"id": "1513938", "url": "https://cs.wikipedia.org/wiki?curid=1513938", "title": "Club Dates/Rolling Stones Tour", "text": "Club Dates/Rolling Stones Tour\n\nClub Dates/Rolling Stones Tour bylo malé koncertní turné australské hardrockové skupiny AC/DC. Sestávalo ze čtyř malých koncertů a ze čtyř velkých koncertů, kde skupina předskakovala skupině The Rolling Stones pro některé koncerty v rámci turné Licks Tour.\n\n\nPřídavekː\n\n\nAC/DC\n\n"}
{"id": "1513939", "url": "https://cs.wikipedia.org/wiki?curid=1513939", "title": "Štvanice (Králický Sněžník)", "text": "Štvanice (Králický Sněžník)\n\nŠtvanice (německy \"Schwarze Jagd\") je vrch v pohoří Králický Sněžník, jehož vrchol je v nadmořské výšce 866 metrů nad mořem. Tvoří samostatnou část geomorfologického okrsku zvaného Hraniční hřbet. Jde o nejvyšší bod mezi obcemi Hynčice pod Sušinou a Stříbrnice. K oběma obcím vedou z vrcholu kopce lyžařské sjezdovky, na vrcholu se nachází rozhledna Kraličák, vysoká 35 metrů, a odpočívadlo, oba objekty byly postaveny v roce 2018.\n\n"}
{"id": "1513941", "url": "https://cs.wikipedia.org/wiki?curid=1513941", "title": "Rozhledna Kraličák", "text": "Rozhledna Kraličák\n\nRozhledna Kraličák je dřevěná vyhlídková věž na vrchu Štvanice v pohoří Králický Sněžník nacházející se v Jesenické oblasti. Konstrukčně jde o 35 metrů vysokou, štíhlou válcovou vertikálu zajištěnou lany. Skládá se z modřínového dřeva a oceli. Uprostřed vede schodiště se 152 schody, horní vyhlídka je krytá. Byla navržena architektonickým ateliérem Huť Martina Rajniše, investorem celoročně otevřené rozhledny je zdejší lyžařské středisko Kraličák. Současně s rozhlednou zde bylo postaveno také odpočívadlo. Oba objekty vznikly v roce 2018.\n\n"}
{"id": "1513942", "url": "https://cs.wikipedia.org/wiki?curid=1513942", "title": "Kamská bitva", "text": "Kamská bitva\n\nKamská bitva (rusky \"Камское побоище\") je bylina vyprávějící o konci bohatýrů. Vypráví o tom, jak se většina ruských bohatýrů pod vedením Ilji Muromce postavila neporazitelné mongolské armádě obléhající Kyjev. Ač se bitva původně vyvíjela dobře, vítězství jim uniklo kvůli chvástání bohatýrů, v jedné variantě například Aljoši Popoviče a Gavrila Dlouhopolského, že kdyby existovalo schodiště do nebe, tak by „porazili sílu nebeskou“. Po tomto projevu zpupnosti začali mrtví Mongolové ožívat a vychloubační hrdinové z bitvy utekli a spáchali sebevraždu, zbytek se nebesům omluvil a přežil. Podle jiné varianty uprchli všichni bohatýři do hor, kde zkameněli. Podle některých variant byl při bitvě poražen i Dobryňa Nikitič, a to babou Latyngorkou, a ač přežil a byl pomstěn Iljou Muromcem, ze studu spáchal sebevraždu. Předobraz Kamské bitvy byl shledáván v několika historických bitvách mezi Rusy a Mongoly, především v bitvě na řece Kalce v roce 1223, která byla velkou porážkou Kyjevského knížectví a jeho spojenců.\n"}
{"id": "1513943", "url": "https://cs.wikipedia.org/wiki?curid=1513943", "title": "Eudokia Angelina", "text": "Eudokia Angelina\n\nEudokia Angelina (1173–1211) byla v letech 1190 až 1200 manželkou rašského župana a pozdějšího srbského krále Štěpána Prvověnčaného. Později se provdala za krátce vládnoucího byzantského císaře Alexia V. a jejím třetím manželem byl korintský vládce Leo Sgouros. Eudokia se narodila jako dcera císaře Alexia III. a jeho manželky Eufroziny Dukainy Kamatery.\n\nEudokia se poprvé provdala za Štěpána, druhého syna velkého rašského župana Štěpána Nemanji. Sňatek byl domluven jejím strýcem, císařem Izákem II. kolem roku 1190, zatímco byl její otec v exilu v Sýrii. V roce 1196 se stal její manžel po otcově odchodu do kláštera vládcem Srbska. Podle byzantského historika Niketa Choniata se manželé hádali a rozešli se. Jeden druhého obviňovali z cizoložství a tak byla Eudokia v roce 1200 nebo 1201 vyhoštěna ze Srbska. Eudokia utekla pěšky ke dvoru Štěpánova bratra Vukana, vládci knížectví Zeta, který se s ní přátelil a postaral se o ni. Poté odešla do města Drač, odkud se byzantskou lodí vrátila ke svému otci do Konstantinopole. Zapuzení Eudokie ukazovalo pokles byzantské moci a prestiže.\n\nV Konstantinopoli se Eudokia stala milenkou budoucího císaře Alexia V., se kterým (a se svou matkou) 12. dubna 1204 opustila město a prchla do Thrákie před křižáky čtvrté křížové výpravy, kteří město drancovali. V Mosynopoli jí její sesazený otec dovolil se provdat za Alexia V., který byl však na příkaz Alexia III. zatčen a znetvořen. Eudokia na svého otce zuřila. Poté byl její všemi opuštěný manžel Alexios zajat křižáky a odsouzen k smrti.\n\nEudokia se potřetí provdala za Lea Sgoura, nezávislého vládce Korintu, poté, co jí a její rodině nabídl v roce 1204 azyl. Leo Sgouros v roce 1207/1208, blokovaný v korintské pevnosti, spáchal sebevraždu. Eudokia zemřela zřejmě kolem roku 1211.\n\nEudokia měla ze svého prvního manželství se Štěpánem tři dětiː\n\n"}
{"id": "1513946", "url": "https://cs.wikipedia.org/wiki?curid=1513946", "title": "Aacy", "text": "Aacy\n\nAacy ( Аацы, ააცი - Aaci) je vesnice a vesnické správní centrum v Abcházii v okrese Gudauta. Leží přibližně 10 km severovýchodně od okresního města Gudauty. Obec sousedí na západě s Abgarchukem, na severozápadě s Ačandarou, na východě s Mcarou a s Anchvou a na jihu se Ckvarou. Na severu od obce se nachází těžko prostupný Bzybský hřbet. Aacemi protéka řeka Aapsta. Skrz obec prochází hlavní silnice od hranice s Ruskem do Suchumi.\n\nAacy jsou vesnické správní centrum s oficiálním názvem Vesnický okrsek Aacy \"(rusky Аацинская сельская администрация, abchazsky Аацы ақыҭа ахадара)\", za času Sovětského svazu se okrsek jmenoval Aacynský selsovět \"(Аацинский сельсовет)\". Součástí vesnického okrsku Aacy jsou následující části:\n\n\nNa starých tureckých mapách ze 17. století se vesnice odpovídající dnešnímu Aacy jmenovala Agha nebo Agaco. V obci žili tehdy převážně sunnitští muslimové abchazské národnosti. Během mahadžirstva mnoho těchto obyvatel opustilo Abcházii a do téměř opuštěných Aaců přišli kolem roku 1880 osadníci z Ruska a Ukrajiny. Přesto obec Aacy zůstala jediným sídlem v Abcházii, kde po mahadžirstvu žila většina populace islámského vyznání. Noví osadníci založili oddělenou ves \"Baklanovka\" či \"Baklanka\", pojmenovanou podle generála Baklanova. Podíl Abchazů v obci poté k počátku 20. století klesl na zhruba 20 %, přičemž dominantní etnickou skupinou zůstávali Ukrajinci. Roku 1923 bylo k Aacům přičleněno pět okolních vesniček a v roce 1952 k nim byla administrativně přičleněna i Baklanovka, která s ní splynula. V současné době žijí v Aacích opět převážně Abchazové.\n\nDle nejnovějšího sčítání lidu z roku 2011 je počet obyvatel vesnického okrsku 1061 a jejich složení je následovné:\n\n\nV roce 1989, před válkou v Abcházii žilo v Aacích 371 obyvatel a v celém Aacynském selsovětu 1396 obyvatel. \n\nV roce 1959 žilo v tomto selsovětu 1331 obyvatel.\n\n"}
{"id": "1513947", "url": "https://cs.wikipedia.org/wiki?curid=1513947", "title": "Maurice Risch", "text": "Maurice Risch\n\nMaurice Risch (* 25. ledna 1943 Paříž) je francouzský filmový a divadelní herec a dabér.\n\nVystudoval Conservatoire national supérieur d'art dramatique. Pro film ho objevil v roce 1966 Louis de Funès, s nímž hrál ve filmech \"Grand restaurant pana Septima\", \"Senzační prázdniny\" a především \"Četník a mimozemšťané\" a \"Četník a četnice\", kde ztvárnil jednu z hlavních rolí Beaupieda. Působil také v pařížských divadlech Théâtre du Palais-Royal, Théâtre des Bouffes-Parisiens a Théâtre des Nouveautés, kde některá představení také režíroval.\n\nZtvárňoval obdobný typ komického tlouštíka jako Jacques Villeret, často si je pletli i odborníci. Jejich podobnosti využil režisér Jacques Rozier ve filmu \"Les Naufragés de l'île de la Tortue\", kde je obsadil do rolí bratrů. Svoje schopnosti zahrát tragickou postavu prokázal Maurice Risch ve válečném filmu \"Poslední metro\". Jedinou hlavní roli měl ve filmu \"Gros dégueulasse\".\n"}
{"id": "1513948", "url": "https://cs.wikipedia.org/wiki?curid=1513948", "title": "Maud Marshalová", "text": "Maud Marshalová\n\nMaud Marshalová, hraběnka z Norfolku a ze Surrey (jinak také \"Matylda Marshalová\"; 1192 – 27. března 1248) byla anglo-normanská šlechtična a bohatá spoludědička svého otce Viléma Maréchala, 1. hraběte z Pembroke a své matky, Isabely de Clare, suo jure 4. hraběnky z Pembroke. Maud byla jejich nejstarší dcerou. Dvakrát se provdala, poprvé za Huga Bigoda, 3. hraběte z Norfolku a podruhé za Viléma z Warrene, 5. hraběte ze Surrey.\n\nMaud se narodila jako nejstarší dcera Viléma Maréchala, 1. hraběte z Pembroke a Isabely de Clare 4. hraběnky z Pembroke, jedné z největších dědiček Walesu a Irska. Maud měla pět bratrů a čtyři mladší sestry. Byla spoludědičkou rozsáhlých bohatých statků.\n\nJejími prarodiči byli John Marshal a Sibyla ze Salisbury a Richard de Clare, 2. hrabě z Pembroke (známý jako \"Strongbow\") a Aoife MacMurroughová.\n\nNěkdy před postní dobou roku 1207 se Maud poprvé provdala za Huga Bigoda, 3. hraběte z Norfolku. V roce 1215 byl Hugo jedním z ručitelů Magna charty. Titul zdědil v roce 1221, takže toho roku se Maud stala hraběnkou z Norfolku. Manželé spolu měli několik dětíː\n\n\nHugo Bigod zemřel v roce 1225 a Maud se před 13. říjnem toho roku provdala za Viléma z Warrene, 5. hraběte ze Surrey. Měli spolu dvě dětiː\n\n\nMaudin druhý manžel zemřel v roce 1240. Jejich syn Jan se stal 6. hrabětem ze Surrey, ale kvůli jeho mládí se stal správcem jeho statků Petr Savojský, strýc anglické královny Eleonory z Provence.\n\nMaud zemřela 27. března 1248 a byla pohřbena v klášteře Tintern.\n"}
{"id": "1513949", "url": "https://cs.wikipedia.org/wiki?curid=1513949", "title": "Latinský pohár", "text": "Latinský pohár\n\nLatinský pohár byl mezinárodní fotbalový turnaj za účasti klubů z Itálie, Francie, Španělska a Portugalska hraný v letech 1949 až 1957. Pojmenování dostal podle toho, že jazyky všech 4 zemí jsou románské, vznikly tedy z latiny. Každý ročník se hrál vždy jen v jedné zemi, účastnit se ho měli úřadující mistři svých zemí, ti však byli někdy nahrazeni dalšími týmy v pořadí.\n\nPohár byl založen v roce 1949 FIFA na žádost fotbalových federací 4 zemí, byl nakonec ale fakticky řízen těmito federacemi.\n\nPohár se hrál ve dvou 4letých cyklech, tedy celkem 8 ročníků. V každém cyklu byla každá země jednou pořadatelem. Za celkové umístění klubu získala země body: vítěz 4, 2. místo 3, 3. místo 2, poslední 1. Hlavní trofej získala za celý cyklus federace země s největším počtem bodů. Kluby, které vyhrály jednotlivé ročníky, dostaly menší kopii.\n\nV roce 1949 se zúčastnil FC Turín měsíc před tím, než spadlo letadlo s celým týmem a skončila nejslavnější éra klubu.\n\nV roce 1950 se nemohli zúčastnit hráči, kteří byli na mistrovství světa, proto byla Itálie reprezentována Laziem, které bylo v lize až čtvrté.\n\nV roce 1954 se kvůli mistrovství světa nehrálo vůbec.\n\nPohár lze svou povahou a snad i prestiží považovat za nástupce meziválečného Středoevropského poháru, který už po válce upadal, a předchůdce Poháru mistrů evropských zemí (PMEZ). Poslední ročníky se překrývají s prvními ročníky PMEZ. Důkazem sportovní váhy Latinského poháru je fakt, že prvních 11 ročníků PMEZ vyhrály kluby ze Španělska, Portugalska a Itálie (1956-1966) a v tomto období navíc 9 z 11 poražených finalistů PMEZ bylo ze 4 zemí Latinského poháru. Až v roce 1970 bylo finále PMEZ bez klubů z těchto 4 zemí.\n\nPokud nebyl tým mistrem, je v závorce uvedeno ligové umístění.\n"}
{"id": "1513952", "url": "https://cs.wikipedia.org/wiki?curid=1513952", "title": "Martha Higareda", "text": "Martha Higareda\n\nMartha Elba Higareda Cervantes (* 24. srpna 1983 Villahermosa, Tabasco, Mexiko) je mexická herečka, producentka a scenáristka.\n\nNarodila se ve městě Villahermosa v mexickém státě Tabasco jako dcera herečky Marthy Cervantes a umělce a terapeuta Joseho Luise Higaredy. Její sestrou je herečka Miriam Higareda. Už od útlého věku hrála v divadle a také se věnovala tanci, zejména jazzu, flamencu, stepu a folklórnímu tanci. Ve čtrnácti letech se přestěhovala do Ciudad de México, aby se mohla věnovat herecké kariéře. Byla nadanou studentkou, a tak mohla jít na vysokou školu o sedm let dříve, ve věku 15 let. Studovala komunikaci na soukromé vysoké El Tecnologico de Monterrey. O rok později se k ní přistěhovaly také její matka a sestra a chodily s ní na kurzy herectví. \n\nRežisér Alfonso Cuarón hledal představitelku Cecilie do svého filmu \"Mexická jízda\" a Higareda roli získala, ale nakonec ji musela odmítnout, protože byla v té době ještě nezletilá a kvůli roli by se ve filmu musela úplně svléknout. Cuarón ji nicméně povzbudil, aby v hraní pokračovala. Higareda tedy krátce nato změnila svůj obor na vysoké škole a začala studovat múzická umění. V roce 2002 ztvárnila svou první hlavní roli ve filmu \"Amarte Duele\", který režíroval Fernando Sariñana a získala za něj cenu Silver Goddess Award.\n\nV roce 2003 získala hlavní roli v mexickém seriálu \"Enamórate\". Zahrála si hlavní role například ve filmech \"7 dní\" nebo \"Sexo, amor y otras perversiones\", za nějž získala další cenu Silver Goddess Award. V roce 2006 byla nominována na cenu mexické filmové akademie pro herečku ve vedlejší roli za film \"Tam, kde končí nebe\". O rok později se objevila ve filmu \"Niñas Mal\", kde ztvárnila tvrdohlavou Adelu. Ve stejném roce se objevila i ve svém první americkém filmu, \"Borderland\". Když se film promítal na American Film Market, přišel k ní agent a představil ji Craigovi Shapirovi, s nímž začala od té doby spolupracovat na své produkční společnosti. Shapiro ji též přesvědčil, aby se přestěhovala do Los Angeles. V roce 2008 se přestěhovala do Hollywoodu, aby mohla chodit na konkurzy a studovat scenáristiku. Ve stejném roce se objevila ve filmu Davida Ayera, \"Street Kings\", kde hrála po boku Keanu Reevese, Hugha Laurieho a Foresta Whitakera.\n\nVe věku 25 let napsala a produkovala svůj první nezávislý film, \"Te presento a Laura\". V roce 2012 ztvárnila americkou reportérku ve filmu \"Hello Herman\". V roce 2015 se objevila ve vedlejší roli ve filmu \"\" režisérky Nikki Caro. V roce 2016 hrála hlavní roli ve filmu \"No manches, Frida\", který též produkovala. V roce 2019 vzniklo jeho pokračování s názvem \"No Manches Frida 2\". V roce 2018 hrála roli vyšetřovatelky Kristin Ortegy v seriálu \"Půjčovna masa\", který produkoval Netflix.\n\n"}
{"id": "1513954", "url": "https://cs.wikipedia.org/wiki?curid=1513954", "title": "Maďarská opera", "text": "Maďarská opera\n\nPůvod maďarské opery má počátky na konci 18. století, kdy do Uher pronikala opera a další koncertní styly ze západu. Rozvíjela se zejména v největších městech Uherského království: Bratislavě (maďarsky \"Pozsony\"), Budapešti, \"Kismartonu\" (dnes Eisenstadt v Rakousku), Sibini (maď. \"Nagyszeben\") ad. \n\nTehdejší tvorba však byla zpočátku zastoupena operami německými nebo italskými. Domácí maďarská opera měla na konci 18. století předchůdce ve školních inscenacích dramatických představení a interpolacemi, tj. přepisy německých oper. Školní dramata se hrála ve škole paulínů v Sátoraljaújhely, kalvínské škole v Csurgó, či piaristické škole v Besztercích (dnešní Bistrița v Rumunsku) .\n\nPrvním místem v Uhrách, kde probíhaly experimenty na poli hudebního dramatu byla Bratislava/Pozsony, díky činnosti Gáspára Pachy a Józsefa Chudého. Byla to Chudého skladba z roku 1793 \"Pikkó hertzeg és Jutka Perzsi\" (\"Princ Pikkó a Jutka Perzsi\"), která je obecně považována za první maďarskou operu. Text byl překladem německého textu \"Prinz Schnudi und Prinzessin Evakathel\" Philippa Hafnera. Tento styl byl stále silně formován vídeňským komickým žánrem \"Zauberspiel\", což zůstalo po celé 19. století. Ačkoli tyto opery využívaly cizích stylů, \"idylické, lyrické a heroické\" části příběhu byly vždy založeny na verbunkoších, které se staly symbolem maďarského národa v této době . \n\nV roce 1840 dokončil Ferenc Erkel operu \"Bátori Mária\" první vlastní operu v maďarském jazyce, podle francouzského a italského vzoru (Rossini), čímž položil základ vlastní maďarské opeře .\n\n\n\n"}
{"id": "1513957", "url": "https://cs.wikipedia.org/wiki?curid=1513957", "title": "Červenec 2019", "text": "Červenec 2019\n\n\n\n\n\n\n\n"}
{"id": "1513988", "url": "https://cs.wikipedia.org/wiki?curid=1513988", "title": "Dust Bowl Ballads", "text": "Dust Bowl Ballads\n\nDust Bowl Ballads je debutové album amerického folkaře Woodyho Guthrieho. Nahrál je 26. dubna a 3. května 1940 ve studiu společnosti Victor Records v Camdenu. Album vyšlo původně jako komplet šesti desek o rychlosti 78 otáček za minutu (na každé straně jedna skladba), v roce 1964 vydala firma Folkways Records jeho reedici ve formátu dlouhohrající desky. Další verze, vydaná Buddah Records v roce 2000, obsahuje navíc písně „Pretty Boy Floyd“ a „Dust Bowl Blues“.\n\nWoody Guthrie složil slova i melodii všech písní na albu (pouze u skladby „Blowing Down This Road“ je uveden jako spoluautor Lee Hays) a sám je nazpíval pouze s vlastním doprovodem kytary. Jeho styl interpretace je označován jako „mluvené blues“.\n\nMuzikologové označují \"Dust Bowl Ballads\" za první konceptuální album v historii populární hudby. Všechny texty se týkají přírodní pohromy zvané Dust Bowl (prašná mísa), která zavinila ve vnitrozemských oblastech USA ve třicátých letech 20. století velkou neúrodu. Woody Guthrie vycházel z vlastní zkušenosti, kdy byl jedním z příslušníků migrační vlny tzv. Okies, hledajících obživu v bohatších krajích. Jedna z písní byla inspirována osudy Toma Joada, hlavního hrdiny románu Johna Steinbecka \"Hrozny hněvu\". Guthrieho zájem o sociální problematiku ovlivnil pozdější interprety amerického folku, k nimž patřili Bob Dylan nebo Phil Ochs. \n\nServer Allmusic udělil albu maximální počet pěti hvězdiček. \n\n\n"}
{"id": "1513993", "url": "https://cs.wikipedia.org/wiki?curid=1513993", "title": "Alžběta z Vermandois (1131)", "text": "Alžběta z Vermandois (1131)\n\nAlžběta z Vermandois, hraběnka z Leicesteru (1085 – 13. února 1131) se narodila jako dcera Huga I. z Vermandois, syna francouzského krále Jindřicha I., a jeho manželky Adelaidy z Vermandois. Prvním sňatkem s Robertem z Beaumontu se stala hraběnkou z Leicesteru a druhým sňatkem s Vilémem z Warrene hraběnkou ze Surrey.\n\nV roce 1096 Robert Beaumont, hrabě z Meulanu, údajně \"nejmoudřejší muž své doby mezi Londýnem a Jeruzalémem\", v rozporu se zákony církve trval na tom, že se ve svých více než padesáti letech ožení s velmi mladou Alžbětou z Vermandois. Na počátku roku 1096 biskup Ivo sňatek zakázal z důvodu blízkého příbuzenství snoubenců. V dubnu toho roku odešel Alžbětin otec Hugo na křížovou výpravu. Jako křižák dokázal přesvědčit papeže Urbana, aby se sňatkem souhlasil.\n\nJejí manžel byl francouzským šlechticem, po matčině strýci Jindřichovi zdědil hrabství Meulan a byl znám jako bojovník v bitvě u Hastingsu a druh Viléma Dobyvatele. Byl odměněn devadesáti statky v Leicestershire, Northamptonshire, Warwickshire a Wiltshire. Hrabě z Meulanu byl jedním ze čtyř moudrých poradců anglického krále Jindřicha I. a jedním z králových velitelů v bitvě u Tinchebray 28. září 1106. V roce 1107 se Robert stal hrabětem z Leicesteru.\n\nAlžběta, hraběnka z Meulanu, měla údajně mimomanželský poměr a opustila manžela, když byl blízko smrti. Historik James Planché (1874) tvrdí, že se hraběnka zamilovala do mladého šlechtice Viléma z Warrene. Neexistují však důkazy, že by se ještě během Alžbětina prvního manželství stali milenci. Vilém v roce 1093 hledal královskou nevěstu, ale jeho pokus oženit se s Matyldou Skotskou, také známou jako Edita, selhal, a Matylda se provdala za krále Jindřicha I. Anglického. Nevěstu královské krve získal v roce 1118, když se krátce po smrti hraběte z Leicesteru oženil s Alžbětou.\n\nZ prvního manželství s Robertem Beaumontem měla Alžběta tři syny a pět dcerː\n\n\nZe druhého manželství s Vilémem z Warrene měla Alžběta tři syny a dvě dceryː\n\n"}
{"id": "1513996", "url": "https://cs.wikipedia.org/wiki?curid=1513996", "title": "Anu (bohyně)", "text": "Anu (bohyně)\n\nAnu či Ana je irská bohyně, kterou Cormakův glosář, irský encyklopedický slovník, z 10. století zmiňuje jako matku irských bohů, které dobře krmila a jejímž prsy jsou Dá Chích Anann „Prsy Anu“, dva kopce v historické provincii Munster. Ačkoliv jí Cormac přisuzuje tak významnou pozici, jako je matka bohů, její jméno není v jiných pramenech zmiňováno. James McKillop a Mark Williams považují její ztotožnění s hypotetickou Danu za problematické a navrhují ji chápat jako lokální bohyni Munsteru. McKillop Anu srovnává s bohyněmi řek a pramenů římské Galie jako Dea Matrona (Marna), Dea Sequana (Seina) nebo Souconna (Saôna). Michael Clarke ji dokonce považuje za učenou literární fikci inspirovanou maloasijskou Kybelé.\n"}
{"id": "1514001", "url": "https://cs.wikipedia.org/wiki?curid=1514001", "title": "Honeywell/ITEC F124", "text": "Honeywell/ITEC F124\n\nHoneywell/ITEC F124 je dvouproudový motor s nízkým obtokovým poměrem vyvinutý z civilního typu Honeywell TFE731. F125 je varianta s přídavným spalováním. Vývoj motoru začal na konci 70. let pro letoun AIDC F-CK Indigenous Defence Fighter (IDF) tchajwanského letectva a k prvnímu rozběhu došlo v roce 1979. Od té doby byly motory F124/F125 zamýšleny pro použití v letounech jako T-45 Goshawk a SEPECAT Jaguar. V současné době pohání letouny Aero L-159 Alca a Alenia Aermacchi M-346. Motor F124 má poněkud neobvyklou konstrukci pro dvouhřídelový turbínový motor - ve vysokotlaké části je použit axiální i radiální kompresor. V současné době existují pouze tři výrobní varianty motoru, třebaže po dobu životnosti motoru se objevily návrhy na další verze.\n\n\n\n\n\n\n"}
{"id": "1514003", "url": "https://cs.wikipedia.org/wiki?curid=1514003", "title": "Conair Firecat", "text": "Conair Firecat\n\nConair Firecat je hasicí letoun vyvinutý v 70. letech 20. století v Kanadě modifikací z vyřazených vojenských strojů Grumman S-2 Tracker. Úpravy provedly dílny společnosti Conair, z nichž později vznikla nezávislá společnost Cascade Aerospace.\n\nStroje Firecat vznikly úpravou z letounů Grumman S-2 Tracker, jejichž větší množství Conair zakoupil po jejich vyřazení od Kanadského královského námořnictva a menší počet také z řad letadel dříve sloužích v Námořnictvu Spojených států amerických. Pro letecké hašení požárů byly Firecaty modifikovány zvýšením podlahy kabiny o 20 cm a instalací nádrží na 3 296 litrů hasicí kapaliny na místo původní pumovnice určené pro torpéda. Bylo odstraněno veškeré nadbytečné vojenské vybavení a prázdná hmotnost klesla o téměř 1 500 kg ve srovnání s původními Trackery. První stroj byl upraven v roce 1978. \n\nNěkteré exempláře byly modernizovány instalací turbovrtulových pohonných jednotek Pratt & Whitney Canada PT6 a následně vstoupily ve známost pod jménem Turbo Firecat. Ty se dále vyznačují větším objemem integrální nádrže na hasicí kapalinu a instalací přídavných nádrží paliva pod křídly. Jejich maximální vzletová hmotnost vzrostla o 680 kg na celkových 12 480 kg, přičemž hmotnost prázdného stroje naopak poklesla, protože turbínové motory jsou lehčí než původní pístové. První Turbo Firecat vzniklv roce 1988.\n\nAdaptací na typ Firecat a Turbo Firecat prošlo celkem 35 letounů Grumman S-2.\n\nConair zahájil provoz Firecatů v roce 1978. Stroje obou provedení byly dříve provozovány firmou Conair a vládami kanadských provincií Ontario a Saskatchewan. V květnu 1982 začaly dodávky typu francouzské organizaci civilní ochrany \"Sécurité civile\", která v průběhu pěti let postupně získala celkem čtrnáct strojů, které poté postupně procházely konverzí na verzi Turbo Firecat. Čtyři stroje Firecat a tři Turbo Firecaty byly ztraceny při nehodách, takže k roku 2016 jí zbývalo pouze devět strojů Turbo Firecat. \n\n\n\n\n\n\n"}
{"id": "1514004", "url": "https://cs.wikipedia.org/wiki?curid=1514004", "title": "Microcoelus", "text": "Microcoelus\n\nMicrocoelus („malé tělo“, vztahuje se k podobě dochovaného obratle) byl vědecky pochybný rod velkého sauropodního dinosaura z kladu Titanosauria, žijícího v období svrchní křídy (geologický věk santon, zhruba před 85 miliony let) na území dnešní Argentiny (provincie Neuquén, lokalita Sierra Roca). Jedinou dochovanou fosilií ze souvrství Bajo de la Carpa je izolovaný fragment hrudního obratle (kat. ozn. \"MLP Ly 23\"), který byl formálně popsán britským paleontologem Richardem Lydekkerem v roce 1893.\n\nVzhledem k nekompletnosti fosilního materiálu jsou původ a vědecká platnost druhu \"M. patagonicus\" pochybné. Dříve byla do tohoto taxonu zahrnována také levá pažní kost sauropoda ze stejných vrstev, ta je však nyní řazena do rodu \"Neuquensaurus\". Je dokonce možné, že i holotyp \"M. patagonicus\" patří ve skutečnosti do druhu \"Neuquensaurus australis\". Původce obratle pravděpodobně spadal do kladu (podčeledi) Saltasaurinae.\n\n\n"}
{"id": "1514006", "url": "https://cs.wikipedia.org/wiki?curid=1514006", "title": "Erectopus", "text": "Erectopus\n\nErectopus („vzpřímená noha“) byl rod středně velkého teropodního dinosaura, který je pravděpodobně vývojově primitivním (bazálním) zástupcem kladu Allosauroidea, žijícím v období spodní křídy (alb, asi před 110 miliony let) na území dnešní východní Francie (departement Meuse, lokalita Louppy-le-Château).\n\nFosilie tohoto masožravého dinosaura byly v odborné literatuře poprvé zmíněny roku 1875. V roce 1882 prozkoumal další objevený fosilní materiál paleontolog Henri Émile Sauvage a stanovil nové vědecké jméno \"Megalosaurus superbus\". Německý paleontolog Friedrich von Huene roku 1923 usoudil, že fosilie nespadá do rodu \"Megalosaurus\", a stanovil nové rodové jméno \"Erectopus\". Dnes předpokládáme, že se jednalo o zástupce kladu Allosauroidea a jeho hmotnost dosahovala asi 200 kilogramů. Paleontolog Thomas R. Holtz, Jr. odhadl hmotnost erektopa zhruba na několik stovek kilogramů.\n\n"}
{"id": "1514007", "url": "https://cs.wikipedia.org/wiki?curid=1514007", "title": "Turistická značená trasa 4294", "text": "Turistická značená trasa 4294\n\nTuristická trasa má svůj počátek u autobusového nádraží v Ústí nad Orlicí, kde přímo navazuje na stejně značenou trasu 4232 ze Žamberka a odkud vychází velké množství dalších tras:\n\nTrasa je nejprve vedena jihozápadním směrem městskými ulicemi v souběhu s trasami 0455 a 1911 do místní části Mendrik. Odsud již samostatně stoupá severovýchodním úbočím Andrlova chlumu podél zdejší křížové cesty. V jejím horním zakončení se nachází rozcestí se zde výchozí žlutě značenou Poustevníkovou stezkou vedoucí k nedaleké Poustevníkově studánce. Trasa stoupá dále lesními pěšinami na vrchol Andrlova chlumu v závěru v souběhu se žlutě značenou trasou 7300, která na něm končí. Trasa 4294 provádí prudký obrat k jihovýchodu a po lesních cestách tvoří hřebenovou cestu Řetovského hřbetu. V sedle pod Andrlovým chlumem kříží modře značenou trasu 1908. Na vrcholu Kozlovce se nachází rozcestí se zde výchozí žlutě značenou trasou 7366 do Řetové. Z lesního masívu vystupuje trasa nad Dlouhou Třebovou, kde se nachází rozcestí se zde výchozí žlutě značenou trasou 7349 do Skuhrova. Trasa 4294 se zde stáčí na jihozápad a opět přes les pokračuje do Přívratu, po asfaltové komunikaci prochází jeho okrajem a poté po silnici stoupá k rozcestí se zde výchozí žlutě značenou trasou 7331 do Sloupnice. Za ním trasa přechází silnici II/358 a po lesní cestě stoupá na Zhořský vršek. Na něm se kříží se žlutě značenou trasou 7329 z České Třebové do Svitav a o něco dále se zeleně značenou trasou 4292 z Lanškrouna do Litomyšle. Trasa 4294 pokračuje dále po asfaltové komunikaci k jihovýchodu nejprve lesem a poté loukou na okraj Kozlova, kde vstupuje do krátkého souběhu s modře značenou trasou 1906 z České Třebové do Semanína a opět žlutě značenou trasou 7329. Pod Kozlovským kopcem trasa na rozdíl od obou ostatních končí na rozcestí s červeně značenou Jiráskovou cestou.\n\n"}
{"id": "1514008", "url": "https://cs.wikipedia.org/wiki?curid=1514008", "title": "Období Reiwa", "text": "Období Reiwa\n\nObdobí Reiwa (: 令和) nebo éra Reiwa či Reiwa je aktuální období dějin Japonska. Tato éra začala nástupem císaře Naruhita na trůn po abdikaci předchozího císaře Akihita 1. května, 2019. \"Reiwa\" se překládá jako „překrásná harmonie“.\n\n"}
{"id": "1514009", "url": "https://cs.wikipedia.org/wiki?curid=1514009", "title": "Julia Piaton", "text": "Julia Piaton\n\nJulia Piaton (* 29. ledna 1985 Francie) je francouzská herečka. Proslavila se rolí Odile ve filmech \"Co jsme komu udělali?\" a \"Co jsme komu zase udělali?\"\n\nJejími rodiči jsou Jean-Marc Piaton a režisérka Charlotte de Turckheim. Má dvě sestry, Claru a Johannu. Vystudovala magisterský program žurnalistika. Poté začala chodit na hodiny herectví u Thibaulta de Montalemberta. Účinkovala v divadle Ciné 13 Théâtre ve hře \"Histoires de Famille\" od chorvatské autorky Biljany Srbljanović. Poté ji učil i John Strasberg v New Yorku a hrála v inscenaci \"Lascivisous Something\", kterou napsala Sheila Callaghan. V roce 2014 si zahrála po boku Philippa Laudenbacha v Čechovově inscenaci \"Tři sestry\".\n\nJako svou hereckou inspiraci uvedla Romy Schneider. V srpnu 2017 se jí narodil syn.\n\n"}
{"id": "1514010", "url": "https://cs.wikipedia.org/wiki?curid=1514010", "title": "Katovna (Jeseník)", "text": "Katovna (Jeseník)\n\nKatovna v Jeseníku je barokní stavba na ulici Palackého, která je chráněna jako nemovitá kulturní památka.\n\nPřízemní budova na půdorysu stlačeného obdélníka s převýšenou „slezskou střechou“ prolomenou drobnými obloučkovými vikýřky (ty v současné podobě odpovídají soudobému využití podkroví). Střecha je kryta šindelem. Hlavní průčelí je prolomeno čtyřmi okenními osami s kvazikasulovými okny. V kratších bočních průčelích jsou tři okenní osy. Vstup je ve středu hlavního průčelí, jde o plochý portikus s obloučkovým frontonem.\n\nSpolehlivě doložená historie domu sahá do závěru 18. století a této době odpovídá i architektura pozdního baroka s některými rokokovými ozdobami. Dům vznikl jako obytný, dobře rozvržený měšťanský dům při obnově města, ovšem ani starší jádro ze 17. století není vyloučeno. Jméno katovna je paradoxní nebo spíše jen legendární, neb obydlí kata není doloženo, ba ani pravděpodobné, vzhledem k poloze a architektuře budovy.\n\nSoučástí Katovny je také současná expozice s multimediálními prvky Niského knížectví, která pomocí moderních technologií přináší velký rozsah informací o společném historickém vývoji města Jeseníku a blízkého polského města Glucholazy. Obě města patřila v minulosti pod správu historického územního celku nazývaného Niské knížectví, jehož hlavním městem byla polská Nisa. Expozice je rozdělena do pěti tematických celků, které se prolínají historií obou regionů. Těmito tématy jsou: lázeňství, zlato, Slezsko, církev a turistika. Expozice je koncipována pokročilou interaktivní formou, kde každý návštěvník si může sám o sobě ověřit své znalosti a získat památeční vysvědčení.\n\n\n"}
{"id": "1514011", "url": "https://cs.wikipedia.org/wiki?curid=1514011", "title": "Rádio Zet", "text": "Rádio Zet\n\nRádio Zet může být:\n"}
{"id": "1514016", "url": "https://cs.wikipedia.org/wiki?curid=1514016", "title": "Altán Básníků", "text": "Altán Básníků\n\nAltán Básníků stojí pod \"Vítkovým vrchem\" u \"Beethovenovy cesty\" na svahu klesajícím k řece Teplé v lázeňských lesích města Karlovy Vary.\n\nO historii vzniku tohoto altánu není zatím mnoho známo. Stavebníkem bylo patrně město Karlovy Vary. Je pravděpodobné, že nynější kovový altán byl postaven na místě staršího dřevěného objektu. Na starých mapách jsou uváděna různá pojmenování, jako \"Heroldovo zátiší\", \"Železný altán\", \"chata Lesníků\" a \"altán Básníků\". Podle jiného zdroje tu altán stojí od 19. století a dal jej postavit průmyslník z Karlových Varů známý též jako stavitel historického zastřešení karlovarského nádraží.\n\nPoslední větší opravu sponzorovala v roce 2000 akciová společnost Imperial.\n\nJedná se o otevřený litinový altán obdélného půdorysu, je zdoben litinovými květy a hroznovými listy. Po obou stranách jsou umístěny lavičky. Nad vstupem je do oblouku tvarovaná tabule s výraznou informací o rekonstrukci. Objekt je celoročně volně přístupný.\nPod altánem se rozprostírá široká vlhká rokle porostlá olšemi, do které stékají podzemní vody. Jeden z přítoků byl ještě nad roklí sveden do jímky u altánu.\n\nTento zdroj pramenité vody byl zpřístupněn veřejnosti v roce 2000. Ředitel společnosti Imperial a. s. Jiří Milský společně se spisovatelem Vladimírem Páralem pak tento vývěr pokřtili. Byl nazván Živá voda, ale navzdory svému názvu není pitný.\n\n"}
{"id": "1514018", "url": "https://cs.wikipedia.org/wiki?curid=1514018", "title": "FK Sloboda Tuzla", "text": "FK Sloboda Tuzla\n\nFudbalski klub Sloboda Tuzla je fotbalový klub z města Tuzla v Bosně a Hercegovině, účastník nejvyšší domácí soutěže. Hraje na stadionu Tušanj s kapacitou 7200 míst. Fanoušci si říkají \"Fukare\", klubové barvy jsou červená a černá. \n\nSloboda má tradici levicového a multietnického klubu. Vznikla v roce 1919 pod názvem \"RSD Gorki\" podle spisovatele Maxima Gorkého, členem vedení byl pozdější hrdina protifašistického odboje Mitar Trifunović. V roce 1924 byl klub rozpuštěn v důsledku zákona proti komunistickým aktivitám, v roce 1927 obnovil činnost pod názvem \"Sloboda\". Poprvé postoupil do jugoslávské nejvyšší soutěže v roce 1959, ale hned sestoupil. Další účast v sezóně 1962/63 také skončila okamžitým sestupem, ale od roku 1969 hrála Sloboda první ligu nepřetržitě až do rozpadu Jugoslávie. Nejlepším výsledkem bylo třetí místo v roce 1977, kterým se poprvé kvalifikovala do evropských pohárů. Tým byl také finalistou jugoslávského poháru v roce 1971 a vyhrál skupinu Interpoháru v roce 1983.\n\nV letech 1994 až 2000 hrála Sloboda První ligu Bosny a Hercegoviny, v níž účinkovaly pouze kluby z muslimské části země. V roce 1996 obsadila třetí místo. Po ukončení občanské války byla v roce 2000 vytvořena celostátní Premijer liga; Sloboda byla jejím zakládajícím členem a hraje v ní dosud s výjimkou let 2012 až 2014, které strávila v druhé lize. V roce 2016 se stala vicemistrem země. Je také šestinásobným finalistou poháru (1995, 1996, 2000, 2008, 2009 a 2016). \n\n"}
{"id": "1514019", "url": "https://cs.wikipedia.org/wiki?curid=1514019", "title": "Garrett TFE731", "text": "Garrett TFE731\n\nGarrett TFE731 (dnes Honeywell TFE731) je série dvouproudových motorů s převodovkou (reduktorem, angl. \"Geared turbofan\"). Většina z nich je používána na business jetech. Motor původně navrhla a vyráběla společnost Garrett AiResearch, po fúzích přešla výroba pod firmu AlliedSignal a dnes jej vyrábí Honeywell Aerospace.\n\nOd roku 1972, kdy byl motor uveden do služby, bylo vyrobeno přes 11 000 kusů, které nalétaly 100 milionů letových hodin.\n\nKonstrukce TFE731 je založena na jádru motoru TSCP700, který byl speciálně vyvinut pro použití na letounech McDonnell Douglas DC-10 jako jednotka APU. Konstrukce se vyznačovala dvěma důležitými faktory: nízkou spotřebou paliva a nízkou hlučností, která splňovala nově zavedené americké předpisy o snižování hluku.\n\n\n\n\n\n\n"}
{"id": "1514023", "url": "https://cs.wikipedia.org/wiki?curid=1514023", "title": "Graffiti na pilíři Karlova mostu", "text": "Graffiti na pilíři Karlova mostu\n\nGraffiti na Karlově mostě, které vytvořili 15. července 2019 dva němečtí turisté ve věku 23 a 30 let na severozápadní straně 10. pilíře pod sochou sv. Judy Tadeáše u hlavního břehu ostrova Kampa, vyvolalo mimořádný zájem médií a politických představitelů. Primátor Zdeněk Hřib je označil za naprosté kulturní barbarství a totéž zopakoval i německý velvyslanec v České republice Christoph Israng s tím, že tato chaotická čmáranice Němce naplňuje hanbou a omlouvají se za ni. Vedoucí odboru péče o památkový fond Národního památkového ústavu Martin Pácal uvedl, že tento rozsah poškození se vyskytl prvně. Jedenáctý den po vzniku nápisu uzavřel správce mostu, TSK hl. m. Prahy, s restaurátorem Janem Mjartanem smlouvu o odstranění ve lhůtě 20 dnů za cenu 40 tisíc Kč, přičemž oprava měla být provedena pomocí chemických rozpouštědel a kuchyňského kartáčku. Mezitím památkové oddělení magistrátu zamítlo návrh firmy, které nabízela odborné očištění laserem zdarma a na počkání. Situaci pak zkomplikoval občan a podnikatel Miloslav Černý, který nápis v neděli 28. července 2019 tajně a bez souhlasu správce a úřadů během dvou hodin odborně odstranil sám. Restaurátor i správce mostu jej zpočátku obviňovali z neodborného postupu a možného poškození mostu, ale laboratorní zkoumání správce přesvědčilo, že zdivo poškozeno nebylo. Primátor jeho guerillovou metodu ocenil a tento případ označil za pomyslný vztyčený prst nad nastavenými procesy magistrátu. Rovněž uvedl, že jej překvapil postup, který byl zvolen pro čištění restaurátorem Mjartanem.\n\n15. července 2019, kdy dva němečtí turisté ve věku 23 a 30 let posprejovali pilíř na Kampě směrem k ulici U lužického semináře nápisem o výšce 2 metrů a šířce 5 metrů. Deník Blesk později klikyháky interpretoval jako nápis „SEPSIS“. Policií byli dopadeni při činu. Jeden z nich soudu uvedl, že byli opilí a neuvědomili si, o jak významnou památku se jedná. \n\nHned 18. července 2019 Obvodní soud pro Prahu 1 rozhodl o jejich vyhoštění z České republiky (opustit ji museli do páteční půlnoci) na dobu pěti let, peněžitých trestech ve výši 100 000 korun, povinnosti uhradit způsobenou škodu a roční tresty odnětí svobody s podmíněným odkladem. Rozhodnutí údajně nabylo ihned právní moci, obhájce však proti němu později podal odpor a proto soudkyně nařídila na 4. září 2019 hlavní líčení.\n\nPrimátor Zdeněk Hřib označil posprejování za naprosté kulturní barbarství a jako důvod k jeho netolerování uvedl, že město nabízí mnoho legálních ploch pro graffiti. Německý velvyslanec v ČR Christoph Israng primátorovi přisvědčil a na Twitteru uvedl: „Tato chaotická čmáranice je činem kulturního barbarství. Nás Němce to naplňuje hanbou. Omlouváme se. Návštěvníci tohoto úžasného města k němu musí mít respekt.“ \n\nMartin Pácal, vedoucí odboru péče o památkový fond Národního památkového ústavu, uvedl, že drobná poškození se řeší každou chvíli, ale tento rozsah je prvně.\n\nTechnická správa komunikací hl. m. Prahy usoudila, že k odstranění tak rozsáhlého graffiti je nutný památkáři schválený restaurátorský záměr, který určí metodu, jež nenaruší kámen. Restaurátoři odebrali vzorky k expertize složení použitých sprejů, a následně byl připravován „restaurátorský záměr“, který měl reflektovat laboratorní výsledky. Podle Pácala „bude způsob odstranění po chemické stránce, tedy rozpouštědly“, protože mechanickým způsobem by došlo k narušení kamene do hloubky a po poškození by zůstala stopa. Rozpouštědla podle něj naruší barvu tak, aby šla snáze smýt, přičemž existuje celá škála různých emulzí, které naměkčují poškozený povrch. Kromě toho Pácal zmínil za další alternativní prostředky například laser. \n\nV pátek 26. července 2019 podepsala TSK smlouvu s restaurátorem Janem Mjartanem, podle níž měl nápis odstranit do 15. srpna 2019 za 40 tisíc Kč. Metodu čištění museli schválit památkáři z pražského magistrátu i generálního ředitelství Národního památkového ústavu. Restaurátorskému záměru předcházel rozbor použitých sprejů. Práce zahájil Jan Mjartan spolu s asistentkou za velkého mediálního zájmu v sobotu 27. července 2019 ráno a pracovali zde asi do 17 hodin. Uvedl, že lépe se daří odstraňovat černou barvu a tyrkysová je odolnější, a zatím odmítl odhadovat, zda na kamenech zbudou po sprejích stíny. Chemické prostředky nechali působit 30 minut a následně pod fólií déle než hodinu, protože „několik minut“ doporučených výrobcem údajně nestačilo. Poté se pokoušeli nápis smýt čističem, kartáčkem a tlakovým proudem vody. Následující pondělí měli průběh prací přijít zkontrolovat památkáři. \n\nPodle TSK byl nápis proveden alkyd-akrylovými barvami a protože jejich účinným rozpouštědlem jsou organická rozpouštědla, byla podle smlouvy s restaurátorem základním prostředkem čistění. Postup navrhuje restaurátor, následně ho schvalují památkáři z pražského magistrátu i generálního ředitelství Národního památkového ústavu.\n\nMiloslav Černý později uvedl, že ho překvapilo, když viděl, že restaurátoři používají přípravek Graffiti Stop 2, který je to nejlevnější, co můžete koupit v každé drogerii.\n\nPrimátora překvapilo, že na čištění restaurátorem nakonec mělo být použito běžné čistidlo a kuchyňský kartáč. \n\nPodle primátora Hřiba ještě před odstraněním nápisu oslovila magistrát firma, která nabízela odstranění za použití laseru zdarma, ale tento postup zamítlo oddělení památkové péče na magistrátu. \n\nSlavnostní zahájení odstraňování nápisu ukázalo, že vyjádření městských památkářů bylo jen obecným shrnutím dostupných postupů a nerozhodlo o nějaké konkrétní metodě; restaurátor se rozhodl vyzkoušet různé chemické prostředky a kartáček, příčemž následně o svých metodách do televize prohlásil: „V tomto případě to nezabralo.“ Česká tisková kancelář se zmínila o jeho výroku, že nechce odhadovat, zda na kamenech zbudou po sprejích stíny. Šlo tedy o metodu pokus-omyl. Restaurátor zjevně nebyl v problematice odstraňování graffiti vzdělán a odbornický nádech spojený s laboratorními zkouškami a dlouhým čekáním byl založen na přístupu „zkusíme a uvidíme“. iRozhlas.cz se ztotožnil s názorem, že by nápisy z památek měli odstraňovat odborníci, ale vyjádřil pochybnost, zda takovými odboníky jsou právě ti památkáři, kteří vyberou delší, složitější a dražší způsob odstranění grafitti a čištěním pověří člověka, který nepozná běžné čištění a spekuluje o záhadných chemikáliích. IRozhlas připomněl, že TSK už jednou graffiti z mostu odstraňovala, měla to hotové druhý den a nikdo nezaznamenal zděšení památkářů, že by byly poškozeny nějaké kameny. Za pravděpodobnější považuje, že zakázka je projev letitého systému „brácha na bráchu“.\n\nV neděli 28. července 2019 po páté nebo po čtvrté hodině ráno však neznámá osoba během dvou hodin nápis odstranila tak, že z laického pohledu po něm nebyly viditelné žádné stopy. \n\nRestaurátor Jan Mjartan objevil nový stav při svém příchodu v neděli v 10 hodin. Později uvedl: „K očištění došlo nějakým proudem. Na zemi jsou stékance. Zda byla použita chemikálie, nemusíme nyní poznat. Pokud to byla chemikálie, byla by to jistě těkavá látka, která nemusí být cítit.“ Podle Českého rozhlasu dokonce Jan Mjartan přímo tvrdil, že „poškození mostu je nepozorovatelné, protože chemie, kterou někdo na vyčištění nejspíše použil, vnikla do kamene,“ a že jiná možnost, než odstranění pomocí chemie, není, protože tak silný proud vody, který by to mohl dokázat, by kámen poškodil. Uvedl: „To už jsme v sobotu zkoušeli a zdálo se, že je to velice rezistentní. A kdyby to byla horká parní vapka, ta taky nedává takový výkon. Musel by mít přístroj, který neznáme.“ Poté, co server iRozhlas.cz položil Janu Mjartanovi několik dotazů, Mjartan jakýkoli komentář odmítl.\n\nMluvčí TSK Barbora Lišková k tomu uvedla, že na zdi zůstaly zbytky zateklé barvy a do spár mohlo zatéct také ředidlo. Památkáři na místě odebrali vzorky kamene a ze spár, aby laboratorně zjistili, jaký prostředek byl k očištění použit a zda při zásahu nemohlo dojít k poškození kamene i do budoucna chemikálií neslučitelnou s pískovcem. Poté měl být zvolen další postup a restaurátor bude muset dočistit části, kde zůstala barva a kde zatekla do spár nebo zůstala na kameni. Mluvčí TSK uvedla, že smlouva s restaurátorem je i nadále platná, stejně bude muset být proveden restaurátorský zásah a ještě se k tomu dělají laboratorní zkoumání. \n\nK očištění pilíře se zpočátku nikdo nepřihlásil, městské kamery podle sdělení mluvčí TSK na místě nejsou. Policie na očištění neobdržela žádné trestní oznámení, ale z vlastní iniciativy se pustila do obecného prověřování věci, nepojala však zatím podezření z konkrétního trestného činu. „Experti z firem, které se odstraňováním graffiti zabývají“ se podle Aktuálně.cz shodli na tom, že neodborné vyčištění mohlo být záměrnou snahou znehodnotit práci restaurátorů. Podle Jana Kučery ze společnosti Austur nelze vyloučit ani odstranění někým ve spolupráci s podezřelými, kteří se chtěli vyhnout vysokým nákladům na opravu, a je také velmi pravděpodobné, že někdo chce odstranění použít k reklamním účelům. Jednatel firmy „A Servis Lipka“ Petr Lipka uvedl, že profesionální stoprocentní chemické odstranění tohoto nápisu by u jeho firmy stála 5390 Kč bez DPH a zabralo by tři hodiny, mechanická oprava neodborně odstraněného graffiti o stejném rozsahu na stejném místě by stála i trvala přibližně dvakrát tolik.\n\nVe veřejné diskusi byla v nadsázce za „pachatele“ nápravy označována Bílá paní z filmu Zdeňka Podskalského z roku 1965; ve stejném duchu později primátor prohlásil, že teď už je jasné, že graffiti neodstranily chobotničky. \n\nJako ilegální čistič se ve čtvrtek 1. srpna 2019 policii sám přihlásil Miloslav Černý, který se likvidací graffiti živí. Uvedl k tomu: „Nemohl jsem chodit okolo, vědět, že to mohu odstranit a nic neudělat.“ K přiznání jej přiměly spekulace, které byly rozvíjeny o tom, kdo nápis odstranil, i jednostranná a realitě neodpovídající vyjádření, jako že odstranění bylo neodborné. Přitom popřel že by motivem jeho přiznání byla snaha prezentovat či zviditelnit svou práci. Když však začal číst vyjádření policie, jak hledají toho, kdo graffiti odstranil, začal se bát a bojí se i po svém přiznání. Uvedl, že podobných zákroků, placených i neplacených, provedl už stovky, protože je přesvědčen, že když v Praze žije, musí pro ni také něco udělat a je v jeho zájmu, aby ten prostor nějak vypadal. Chodit kolem posprejovaného Karlova mostu a vědět, že s tím můžete udělat krátký proces, nebo chodit kolem a dívat se na to, označil za otázku vlastního svědomí. Na otázku, zda ho nenapadlo jednat s úřady a vlastníkem, uvedl, že pokud žijete v podmínkách České republiky, tak tato představa je mimo mísu, protože se s vámi nikdo nebude bavit a blížil se konec doby, po kterou jdou nápisy ještě šetrně odstranit, a následně už je to složitější. K odstranění použil silnou vysokotlakou wapku, která dosahuje tlaku 250 barů nebo až 500 barů a teplotu na hraně bodu varu, tedy páru. K odstranění je podle něj důležitá teplota a reakční doba, kdy se do odstranění pustíte, protože pokud by nápis zůstal neodstraněn čtrnáct dnů, tak se barvy stabilizují a je obtížnější je šetrně odstranit, což bylo i důvodem, proč se k zákroku odhodlal. Připustil, že na zdivu mohly zůstat zbytky barev, a přislíbil, že je ochoten je zdarma dočistit. V rozhovoru pro iDnes.cz uvedl, že ho mrzí oplétačky, které z toho vznikly, a že očekává, že bude policií zřejmě obviněn z poškozování cizí věci. \n\nPolicie potvrdila, že se jí přihlásila osoba, která nápis odstranila, a že probíhá prověřování, avšak dosud nejsou žádné podklady k zahájení trestního řízení.\nMluvčí TSK hl. m. Prahy poté potvrdila, že podle laboratorních výsledků nedošlo odstraněním graffiti k poškození zdiva. Ačkoliv původně TSK označila odstranění za neodborné, 1. srpna 2019 uvedla, že o podání trestního oznámení neuvažuje a vzhledem k tomu, že nedošlo k poškození mostu, nebudou zřejmě žádná další opatření potřeba. Osoba operující facebookovým účtem „Zdeněk Hřib – primátor města“ na tomto účtu primátorovým jménem „navečer“ uvedla, že navrhne, aby bylo Černému za jeho pomoc zaplaceno.\n\nVedoucí památkového oddělení magistrátu Jiří Skalický poté prohlásil, že na neodbornosti odstranění i tak trvá, a osvětlil důvody, proč spolu s restaurátorem a zástupci Technické správy komunikací partyzánskou akci neschvaluje: „Tak jako si každý nemůže na národní kulturní památku jen tak čmárat, totéž platí i o odstranění čmáranic.” Novinky.cz jeho postoj prezentovaly tak, že „zhrzení památkáři nemohou skousnout vyčištění Karlova mostu obyčejnou vodou“.\n\nPolicie došla v září 2019 k závěru, že při čištění graffiti Miloslavem Černým nevznikla žádná škoda, tedy se nejedná o přestupek ani trestný čin, a věc odložila. Miloslav Černý ocenil objektivní přístup policie.\n\nTechnická správa komunikací hl. m. Prahy převzala dílo od restaurátora Mjartana 16. srpna. Míra vyčištění ke dni převzetí podle ní odpovídá požadavkům památkové péče. K 21. srpnu mluvčí TSK uvedla, že zatím nebylo panem Mjartanem nic fakturováno a TSK čeká na závěrečnou zprávu, která je součástí zakázky jako celku a že cena včetně všech zpráv a stanovisek, laboratorních zkoušek, dočištění a retuše činí 25 tisíc korun. Bezplatné služby čističe Černého TSK podle slov své mluvčí nevyužila proto, že restaurátor Mjartan je autorizovaný restaurátor, oprávněný vykonávat zásahy na národní kulturní památce, musí být řádně pojištěn, musí využívat akreditovanou laboratoř a připravený technický postup musí konzultovat s OPP MHMP a NPÚ. Část práce přitom podle TSK reálně odvedl.\n\n2. srpna 2019 Miloslav Černý s iDnes.cz natočil přiznání, že si nezaslouží a nechce gloriolu, protože je velký darebák a zločinec, který v minulosti neomluvitelně zavraždil dva lidi. Uvedl, že mu přišly asi dva tisíce děkovných e-mailů, které však ani nečetl a nechce je dostávat, stejně jako nechce být navrhován na státní vyznamenání. Popsal svůj zločin a svoji cestu k nápravě, přičemž v některých bodech se jeho pojetí lišilo od toho, jak události pojímal v roce 2000 soudce Bernát, jehož senát ho tehdy odsoudil. Uvedl, že důvod, proč si vybral současné podnikání, je i ten, že odstraňování graffiti, ničení plevelu vroucí vodou a podobně má i etický rozměr, a není to tedy jen o byznysu, ale dělá něco s přidanou hodnotou. Uvedl, že ho potěšilo, že byl požádán primátorem o účast se workshopu o moderním odstraňování graffiti, a rovněž uvedl, že graffiti nevnímá jen negativně, ale dokáže i uznat jeho uměleckou hodnotu. K antigraffiti programům se dostal během svého pobytu v Anglii, kde po svém propuštění z vězení mimo jiné pracoval u myčky aut a spolupracoval s charitativní organizací. Primátor Hřib však následujícího dne potvrdil, že se s čističem i nadále chce setkat, protože trest si odpykal a chce být užitečný. Zároveň uvedl, že náprava a návrat odsouzených do společnosti je důležitým aspektem funkčního a bezpečného státu a že pan Černý by mohl svůj příběh spojit například s projektem yellowribbon.cz, který se věnuje tématu zaměstnávání bývalých vězňů.\n\nPodle satirického článku Jakuba Kučery z 5. srpna 2019 přelom července a srpna 2019 náhodou trávil v Praze britský filmový scenárista a režišér Christopher Nolan. Příběh ho okamžitě zaujal a na svém facebooku ho komentoval slovy: „Je jako Batman, ale mnohem autentičtější.” Označil jej za „neobyčejný příběh plný humoru a tragédie, pokání a překvapení“, který chce předat celému světu. Uvedl, že Praha je neuvěřitelně inspirativní, ale tohle by ho nenapadlo ani ve snu.” Vzápětí zkontaktoval hned několik hollywoodských studií a celý příběh Miroslava Černého hodlá v Praze natočit. Sám už údajně k 5. srpnu měl napsaných asi 50 stránek scénáře. Jako první kandidát pro hlavní roli ho napadl Leonardo DiCaprio. Ten má hned 6. srpna 2019 přiletět do Prahy, aby si prohlédl Karlův most, ale už teď je jasné, že má zájem. Komplexní dramatický příběh o nevěře, vraždě, vězení, kde se viník věnuje vzdělávání, po propuštění si zařídí firmu na likvidaci graffiti a proslaví se v médiích tím, že anonymně zesměšní památkáře a stane se lokální celebritou, údajně přijde do kin za dva roky, rozpočet se má pohybovat kolem 300 milionů dolarů. Miloslav Černý má v projektu spolupracovat zejména jako konzultant ohledně techniky likvidace graffiti.\n\nKauza spustila v médií též sérii článků o vězeňském systému a nápravě vězňů. Například dne 7. 8. 2019 byli Černý spolu s ředitelkou spolku s názvem Mezinárodní vězeňské společenství Gabrielou Kabátovou hosty ve videopořadu Rozstřel na idnes.cz, věnovaném tématu vězeňského systému a návratu do společnosti.\n\nMěsto Olomouc pod vedením primátora Miroslava Žbánka (ANO) si firmu Miloslava Černého začátkem srpna 2019 objednalo za 10 tisíc Kč na odstranění dvou křídových červených čar o délce zhruba po 100 metrech na chodnících v ulici 8. května v centru města, kterými chtěli aktivisté z řad radniční opozice upozornit veřejnost na záměr města rozšířit při rekonstrukci vozovku o parkovací pruh na úkor chodníků. Tento triumf nad opozicí představitelé města spojili s prezentací činnosti firmy pana Černého, s níž údajně město spolupracovalo již 4 roky předtím, a to na likvidaci plevele a žvýkaček v centru města. Firma představitelům města a Technických služeb předvedla odstraňování graffiti či vylepených plakátů. O odstraňování graffiti projevilo vedení města zájem již před Černého akcí na Karlově mostě a údajně to s ní nijak nesouviselo, některá média však souvislost firmy s případem Karlova mostu zdůrazňovala. \n\nPrimátorský účet uvedl, že se panu Černému ani nediví, že se do toho tak trochu po „pirátsku“ pustil sám. Vyjádřil spokojenost, že TSK po analýze neshledala žádné nedostatky v postupu Miloslava Černého, a vyslovil naopak pochybnosti o přístupu magistrátu. Tento případ označil za pomyslný vztyčený prst nad nastavenými procesy magistrátu, a vyjádřil pevnou víru, že díky zdokonalení těchto procesů nebude veřejnost muset sahat po guerillových řešeních, která nejsou bez rizik. Přislíbil, že vedení města bude řešit systémový přístup k takovýmto situacím. \n\nHřib zároveň ve čtvrtek 1. srpna 2019 oznámil, že magistrát bude v pondělí 5. srpna 2019 od 16:30 hodin pořádat workshop na téma odstraňování graffiti, na který pozve Černého, přičemž součástí má být praktická ukázka čištění na limnigrafu Na Františku. Akce se mají zúčastnit odborníci a zástupci Technické správy komunikací hl. m. Prahy. Generální ředitelství Národního památkového ústavu podle mluvčí pozvánku neobdrželo, ředitel pražského pracoviště Ondřej Šefců pozvánku dostal, ale z účasti se omluvil. Vedoucí oddělení památkové péče na pražském magistrátu Jiří Skalický na otázky novinářů nereagoval. Miloslav Černý uvedl, že by na akci nerad chyběl a je připravený předvést i další dvě technologie.\n\n"}
{"id": "1514024", "url": "https://cs.wikipedia.org/wiki?curid=1514024", "title": "Štefan Gubrický", "text": "Štefan Gubrický\n\nŠtefan Gubrický [\"štěfan\"] (* 4. listopadu 1953) je bývalý slovenský fotbalový útočník. Žije v Trnavě.\n\nV československé lize hrál za Spartak TAZ Trnava ve dvou utkáních, aniž by skóroval (17. 4. 1976 – 16. 5. 1976). Během základní vojenské služby nastupoval za Rudou hvězdu Železná Ruda, které v sezoně 1973/74 pomohl k postupu z I. A třídy do Západočeského krajského přeboru. Hráčskou kariéru uzavřel v ŠK Rapid Hrnčiarovce nad Parnou.\n\n"}
{"id": "1514026", "url": "https://cs.wikipedia.org/wiki?curid=1514026", "title": "Neotheropoda", "text": "Neotheropoda\n\nNeotheropoda (\"noví teropodi\") je velmi početný, druhově bohatý a evolučně úspěšný klad teropodních dinosaurů, a to včetně všech pravěkých i současných ptáků. Jedná se prakticky o všechny teropody s výjimkou velmi primitivních triasových forem, jako byli hererasauridi a rody jako \"Eodromaeus\", \"Tawa\" nebo \"Daemonosaurus\". Neoteropodi jsou zřejmě jedinými teropody, kteří přežili hromadné vymírání na přelomu triasu a jury před 201 miliony let.\n\nPůvodní definici tohoto kladu zavedl paleontolog Robert T. Bakker ve své knize \"The Dinosaur Heresies\" (\"Dinosauří kacířství\") z roku 1986. Tehdy stanovil neoteropody jako zástupce podskupin Ceratosauria a Tetanurae. Jako skutečný klad vymezil tuto skupinu až paleontolog Paul Sereno v roce 1998 (\"Coelophysis\" + současní ptáci). V tomto širším pojetí je klad Neotheropoda definován dodnes - zahrnuje v podstatě všechny teropody kromě těch vývojově nejprimitivnějších (nejvíce bazálních) forem. Synonymní a neplatné jsou taxony Avepoda (Paul, 2002) a Eutheropoda (Novas, Haro & Canale, 2003).\n\n\nNa základě studie Hendrickx, C.; \"et al.\" (2015).\n\n"}
{"id": "1514031", "url": "https://cs.wikipedia.org/wiki?curid=1514031", "title": "Michal Pizur", "text": "Michal Pizur\n\nMichal Pizur (případně Michal Pizúr, 6. prosince 1914 Lukov, případně Snakov – 21. srpna 1943 Biskajský záliv) byl český voják a stolař.\n\nMichal Pizur se narodil v roce 1914 v Lukově nebo dle jiných zdrojů na Slovensku ve Snakově. Odešel na Slovensko a Maďarsko, v lednu roku 1940 se přesunul do Francie, kde působil do července téhož roku. Následně odešel do Velké Británie, kde působil od září roku 1940, u 311. československé bombardovací perutě. Létal spolu s Emiliánem Mrázkem z Náměště nad Oslavou. Zemřel nad Biskajským zálivem v srpnu roku 1943.\n\nJeho jméno je uvedeno na památníku československých letců v Runnymede v Británii, obdržel Československou medaii Za chrabrost a Československý válečný kříž.\n"}
{"id": "1514035", "url": "https://cs.wikipedia.org/wiki?curid=1514035", "title": "Répertoire International des Sources Musicales", "text": "Répertoire International des Sources Musicales\n\nRépertoire International des Sources Musicales (zkráceně RISM, česky \"Mezinárodní lexikon hudebních pramenů\", \"International Inventory of Musical Sources\", \"Internationales Quellenlexikon der Musik\") je obecně prospěšná organizace založená roku 1952 v Paříži s mezinárodní působností. Jejím cílem je dokumentace a katalogizace hudebních a muzikologických pramenů v celosvětovém měřítku. Jedná se zároveň o největší globální organizaci svého druhu na poli dokumentace písemných hudebních pramenů.\n\nRISM shromažďuje a eviduje hudební prameny, jako jsou notové rukopisy nebo tištěné noty, spisy o hudbě a libreta, které jsou umístěny po celém světě v knihovnách, archivech, církevních archivech, školách či soukromých sbírkách. RISM pak ve svých katalozích uvádí, které materiály jsou k dispozici a kde jsou uchovávány. V oblasti hudby a hudební vědy je RISM ústřední světovou autoritou pro odkazy k hudebním pramenům.\n\n"}
{"id": "1514037", "url": "https://cs.wikipedia.org/wiki?curid=1514037", "title": "Aleš Valenta (historik)", "text": "Aleš Valenta (historik)\n\nAleš Valenta (* 17. květen 1964 Jilemnice) je český historik.\n\nVystudoval gymnázium v Jilemnici a historii na Filozofické fakultě UK (1982–1986). Kvůli aktivitám v disentu propuštěn z Východočeského muzea v Hradci Králové, od září 1989\npracoval jako topič. Aktivní v OF Chlumec nad Cidlinou, od dubna 1990 působil jako okresní manažer OF v Hradci Králové. V letech 1991–1992 pracoval na ministerstvu zahraničních věcí.\nPoliticky činný v ODA (do roku 1995), počátkem 90. let též aktivní publicisticky (regionální tisk, Respekt).\n\nV letech 1995–2011 vyučoval na pedagogické, resp. filozofické fakultě Univerzity Hradec Králové historii a archivnictví, později pracoval v archivu. Od roku 2015 pracuje jako překladatel, publicista (Neviditelný pes, Literární noviny, Kontexty), od r. 2016 též jako analytik Institutu Václava Klause. Kromě publikací na historická témata vydal v roce 2018\nknihu \"Německo: mýtus a realita. Politika v SRN 1998–2017\". Je ženatý, má dvě dcery, žije v Opočně. \n\n\"Německo: mýtus a realita. Politika v SRN 1998–2017, vydalo nakladatelství Mladá Fronta, Praha 2018, ISBN 978-80-204-4961-0\"\n\n"}
{"id": "1514038", "url": "https://cs.wikipedia.org/wiki?curid=1514038", "title": "Argyrosauridae", "text": "Argyrosauridae\n\nArgyrosauridae (\"argyrosauridi\") byla čeleď obřích titanosaurních sauropodů, tedy velkých býložravých dinosaurů. Jejich fosilní pozůstatky známe v současnosti pouze z Jižní Ameriky a severní Afriky, a to ze sedimentů pocházejících z počátku období svrchní křídy (geologické věky cenoman až turon, asi před 100 až 90 miliony let). Tuto čeleď stanovili paleontologové Jeffrey A. Wilson a Paul C. Sereno v roce 1998.\n\nDo čeledi argyrosauridů dnes řadíme pouze dva známé a formálně popsané rody, jedním je argentinský \"Argyrosaurus\", formálně popsaný britským paleontologem Richardem Lydekkerem již roku 1893, a druhým \"Paralititan\" z Egypta, popsaný roku 2001 mezinárodním vědeckým týmem. Jedná se o monofyletickou skupinu, jak ukázala vědecká studie z roku 2012.\n\nV případě druhu \"Argyrosaurus superbus\" se jednalo o obrovského sauropoda. Dosahoval délky až 28 metrů, výšky kolem 8 metrů a hmotnosti kolem 42 tun, byl tedy jedním z největších známých suchozemských živočichů všech dob. Některé odhady velikosti běžných exemplářů argyrosaura jsou však podstatně nižší - délka pouze asi 17 metrů a hmotnost 12 tun.\n\n\"Paralititan stromeri\" byl podobně velký, ačkoliv jeho 169 cm dlouhá pažní kost (humerus) patřila dosud nedospělému a plně nedorostlému jedinci. I tak byl tento sauropod dlouhý až okolo 32 metrů. Odhadovaná hmotnost paralititana činila asi 50. Podstatně nižší odhady nabízí opět Gregory S. Paul, a to délku jen lehce přes 20 metrů a hmotnost zhruba 20 tun.\n"}
{"id": "1514042", "url": "https://cs.wikipedia.org/wiki?curid=1514042", "title": "Stiff Upper Lip World Tour", "text": "Stiff Upper Lip World Tour\n\nStiff Upper Lip World Tour bylo koncertní turné australské hardrockové skupiny AC/DC, které sloužilo jako propagace studiového alba \"Stiff Upper Lip.\" Turné trvalo od roku 2000 do roku 2001. V rámci turné skupina vystoupila v Praze na Strahovském stadionu, kam dorazilo asi 25 000 diváků. Koncert v německém Mnichově nahrávala a vydala pod názvem \"Stiff Upper Lip Live\" na DVD.\n\n\nPřídavekː\n\n\nAC/DC\n\n"}
{"id": "1514046", "url": "https://cs.wikipedia.org/wiki?curid=1514046", "title": "Metriacanthosauridae", "text": "Metriacanthosauridae\n\nMetriacanthosauridae (\"metriakantosauridi\") byla čeleď středně velkých až obřích masožravých dinosaurů (teropodů) z nadčeledi Allosauroidea, žijících v období střední jury až spodní křídy (asi před 176 až 135 miliony let). Jejich fosilie známe pouze z území současné Evropy a Asie (zejména Číny a Thajska).\n\nV současnosti řadíme k metriakantosaurům šest rodů teropodních dinosaurů, které můžeme přibližně rozdělit do dvou vývojových skupin. První je obří čínský rod \"Yangchuanosaurus\" s délkou až kolem 11 metrů a hmotností 3 tuny a jeho nejbližší příbuzní, druhou pak zástupci početnější podčeledi Methriacanthosaurinae. Synonymem je dnes již neplatný taxon Sinraptoridae.\n\n\n\n"}
{"id": "1514049", "url": "https://cs.wikipedia.org/wiki?curid=1514049", "title": "Bohuslav Černý (architekt)", "text": "Bohuslav Černý (architekt)\n\nBohuslav Černý (16. května 1857, Staré Benátky – ??, Praha) byl český architekt a stavitel.\n\nBohuslav Černý se narodil ve Starých Benátkách v rodině stavitelského mistra Karla Černého a jeho manželky Alžběty jako nejstarší ze čtyř dětí. V letech 1874–1879 studoval na české technice v Praze inženýrské stavitelství. V 90. letech 19. století pracoval v Karviné pro centrální ředitelství Larisch-Mönnichů.\n\nOd roku 1903 žil v Praze II. v ulici Sokolská čp. 1882. 17. listopadu 1910 zde získal stavitelskou koncesi. K roku 1910 je v Pražském adresáři uváděn jako přísedící soudní znalec.\n\n\n\n"}
{"id": "1514050", "url": "https://cs.wikipedia.org/wiki?curid=1514050", "title": "Sunshine Coast", "text": "Sunshine Coast\n\nSunshine Coast může znamenat:\n\n"}
{"id": "1514051", "url": "https://cs.wikipedia.org/wiki?curid=1514051", "title": "SK Slaný", "text": "SK Slaný\n\nSK Slaný (celým názvem: Sportovní klub Slaný) je český fotbalový klub, který sídlí ve Slaném ve Středočeském kraji. Založen byl v roce 1907 pod názvem S. K. Slaný. V sezóně 2017/18 skončil v krajské soutěži na třetím místě a získal tak právo na postup do Divize B, kde také od sezóny 2019/20 působí. Klubové barvy jsou modrá a bílá. Největším rivalem SK Slaný je SK Kladno. Zajímavostí je, že po postupu Slaného do B spolu oba týmy budou hrát po 53 letech – ve fotbalové sezóně 1965–66 spolu hrály ve druhé lize.\n\nZdroje: \n\n\n\n"}
{"id": "1514054", "url": "https://cs.wikipedia.org/wiki?curid=1514054", "title": "Princezna zakletá v čase", "text": "Princezna zakletá v čase\n\nPrincezna zakletá v čase je připravovaná česká fantasy pohádka režiséra Petra Kubíka. Natáčí se v zatopených lomech v okolí Lipnice nad Sázavou, v zámeckém areálu v Sobotíně na Šumpersku a na hradě Točník na Berounsku. Premiéra je plánována na březen 2020.\n\n"}
{"id": "1514055", "url": "https://cs.wikipedia.org/wiki?curid=1514055", "title": "Natália Germáni", "text": "Natália Germáni\n\nNatália Germáni (* 27. ledna 1993, Nitra) je slovenská herečka.\n\nPo dokončení střední školy podala přihlášku na Vysokou školu múzických umění v Bratislavě, kam byla přijata.\n\nPřed kamery se dostala při hledání nových tváří a jednou z jejích první rolí byla postava Saši, která si touží splnit sen – tetování – v seriálu \"Deň a noc\". Po skončení seriálu se objevila jako dcera Soni Norisové v seriálu \"Dr. Ema\", který měl pouze jednu sérii.\n\nV roce 2015 natočila seriál \"Divocí koně\", kde ztvárnila postavu Miriam Fábry, nadějné herečky, která Adamovi (Ján Dobrík) zamotala hlavu. Ve stejném roce hrála v historickém seriálu \"Poslední vízum\", který měl premiéru v Šanghaji.\n\nV roce 2018 se objevila jako právnička Alice v seriálu \"Vlci\", kde hraje po boku Anny Javorkové, Emila Horvátha ml. či Ivana Krúpy. V Česku na sebe upoutala filmem \"Věčně tvá nevěrná\". Působí v divadle GUnaGU a ve Slovenském národním divadle.\n\nV roce 2019 hraje ve filmu Amnestie.\n\n"}
{"id": "1514057", "url": "https://cs.wikipedia.org/wiki?curid=1514057", "title": "Lycée Sophie-Germain", "text": "Lycée Sophie-Germain\n\nLycée Sophie-Germain je střední škola (gymnázium) v Paříži. Sídlí ve 4. obvodu na adrese 9, \"Rue de Jouy\" ve čtvrti Marais. Jedná se o původní internát lycea Charlemagne. Škola je pojmenována na počest Sophie Germainové (1776–1831), francouzské matematičky, fyzičky a filozofky. Na škole studuje zhruba 1000 studentů.\n\nŠkola sídlí v bývalém paláci Fourcy. V roce 1858 byl palác přeměněn na penzion Harent, ve kterém byli ubytováni studenti z lycea Charlemagne. V roce 1880 byly prostory přiděleny ženské základní škole, první v Paříži, a město Paříž koupilo budovu v roce 1882. V roce 1888 byla škola pojmenována po Sophii Germainové. Zpočátku se jednalo o dívčí pobočku nedalekého Lycée Charlemagne, která se v 70. letech osamostatnila.\n\n"}
{"id": "1514058", "url": "https://cs.wikipedia.org/wiki?curid=1514058", "title": "Somlóvecse", "text": "Somlóvecse\n\nSomlóvecse (vyslovováno [šomlóveče]) je malá vesnička v Maďarsku v župě Veszprém, spadající pod okres Devecser. Nachází se asi 14 km severozápadně od Devecseru. V roce 2015 zde žilo 66 obyvatel. Dle údajů z roku 2011 tvoří 96,4 % obyvatelstva Maďaři a 6 % Němci, přičemž 2,4 % obyvatel se k národnosti nevyjádřilo.\n\nSousedními vesnicemi jsou Somlószőlős a Vid.\n"}
{"id": "1514059", "url": "https://cs.wikipedia.org/wiki?curid=1514059", "title": "Lukavice na Moravě (nádraží)", "text": "Lukavice na Moravě (nádraží)\n\nLukavice na Moravě (do roku 1945 \"Lukavice,\" německy \"Lukawetz\") jsou železniční stanice v obci Lukavice v okrese Šumperk. Nachází se v nadmořské výšce 265 m na železniční trati 270 Česká Třebová – Přerov – Bohumín, v km 47,340.\n\nV roce 1845 byla u Lukavic postavena olomoucko-pražská železniční trať společnosti Severní státní dráhy (NStEG) se železniční stanicí V. třídy. Byl zde postaven přízemní patrový strážní domek s čekárnou. Zvýšení důležitosti stanice nastalo po připojení vlečky bratří Kleinů k rudným dolům. NStEG původní zastávku změnila na stanici a strážní domek prodloužila o tři metry. Při zdvoukolejnění byla staniční budova snesena a postavena nová výpravní budova.\n\nV rámci modernizace II. železničního koridoru (od srpna 2005 do října 2008) byly ve stanici položeny nové koleje a přibylo jedno ostrovní nástupiště, přístupné zastřešeným podchodem s výtahem a vybavené přístřeškem.\n\nStanice nezajišťuje odbavení cestujících, k dispozici je bezbariérové WC.\n\nStanice je dálkově řízena Centrálním dispečerským pracovištěm Přerov.\n\nVýpravní budova s folklorními prvky byla postavena v roce 1923. Patrová zděná stavba na půdorysu obdélníku stojí na bosovaném kamenném soklu. Je členěna vertikálně římsami z neomítaných cihel v kontrastu s omítanými plochami. Střecha je polovalbová s podlomenicí. Fasáda na straně do kolejiště je symetrická, se dvěma jednoosými vikýři s bedněnými štíty. Fasáda otevřená do ulice je nesymetrická se schodišťovým rizalitem a jedním vikýřem obdobné konstrukce jako na straně kolejiště.\n\nV sousedství byla postavena přízemní stavba s obdobnou polovalbovou střechou, která byla určena pro záchodky.\n\n"}
{"id": "1514060", "url": "https://cs.wikipedia.org/wiki?curid=1514060", "title": "Bodorfa", "text": "Bodorfa\n\nBodorfa je malá vesnička v Maďarsku v župě Veszprém, spadající pod okres Sümeg. Nachází se asi 8 km jihozápadně od Devecseru a asi 13 km severovýchodně od Sümegu. V roce 2015 zde žilo 94 obyvatel. Dle údajů z roku 2011 tvoří 98,1 % obyvatelstva Maďaři, přičemž 1,9 % obyvatel se k národnosti nevyjádřilo.\n\nJedinou sousední vesnicí je Nemeshany.\n"}
{"id": "1514061", "url": "https://cs.wikipedia.org/wiki?curid=1514061", "title": "Ministerstvo bytové výstavby a rozvoje měst Spojených států amerických", "text": "Ministerstvo bytové výstavby a rozvoje měst Spojených států amerických\n\nMinisterstvo bytové výstavby a rozvoje měst (\"anglicky:United States Department of Housing and Urban Development,\" zkráceně HUD ) je součást výkonné moci federální vlády Spojených států . Bylo založeno v roce 1965 v době prezidentství Lyndona Johnsona, aby vyvíjelo a realizovalo zásady politiky v oblasti bydlení a velkých měst . \n"}
{"id": "1514065", "url": "https://cs.wikipedia.org/wiki?curid=1514065", "title": "Arcidiecéze Omaha", "text": "Arcidiecéze Omaha\n\nArcidiecéze Omaha (latinsky \"Archidioecesis Omahensis\") je římskokatolická arcidiecéze na části území severoamerického státu Nebraska se sídlem ve městě Omaha a s katedrálou sv. Cecilie v Omaze. Jejím současným arcibiskupem je George Joseph Lucas.\n\nPapež Pius IX. zřídil v roce 1857 \"Apoštolský vikariát Nebraska\", z něhož se v roce 1885 stala Diecéze Omaha, povýšená roku 1945 na metropolitní arcidiecézi.\n\nJde o metropolitní arcidiecézi, která zahrnuje území státu Nebraska a jíž jsou podřízena tato sufragánní biskupství:\n\n\n"}
{"id": "1514068", "url": "https://cs.wikipedia.org/wiki?curid=1514068", "title": "Ministerstvo dopravy Spojených států amerických", "text": "Ministerstvo dopravy Spojených států amerických\n\nMinisterstvo dopravy Spojených států ( anglicky \"United States Department of Transportation\", zkráceně USDOT nebo DOT ) je ministerstvo federální vlády Spojených států zabývající se dopravou. Bylo zřízeno 15. října 1966 v době prezidentství Lyndona B. Johnsona. Později byly některé odbory přesunuty na jiná ministerstva: \n\n"}
{"id": "1514071", "url": "https://cs.wikipedia.org/wiki?curid=1514071", "title": "Sojuz MS-15", "text": "Sojuz MS-15\n\nSojuz MS-15 je ruská kosmická loď řady Sojuz. Start proběhl 25. září 2019 ve 13:57 UTC. Nosná raketa Sojuz-FG odstartovala z kosmodromu Bajkonur k Mezinárodní vesmírné stanici (ISS), kam dopravila tři členy Expedice 61. Kosmická loď se připojila k dokovacímu portu modulu Zvezda. Jde o poslední let rakety Sojuz-FG, další pilotované lety budou prováděny s raketou Sojuz 2.1a.\n\nHlavní posádka:\n\n\n\nV závorkách je uveden dosavadní počet letů do vesmíru včetně této mise.\n\n"}
{"id": "1514073", "url": "https://cs.wikipedia.org/wiki?curid=1514073", "title": "Ministerstvo práce Spojených států amerických", "text": "Ministerstvo práce Spojených států amerických\n\nMinisterstvo práce Spojených států (anglicky \"United States Department of Labor\", zkráceně DOL ) je ministerstvo federální vlády USA na úrovni kabinetu odpovědné za bezpečnost práce, mzdové a hodinové sazby, podporu v nezaměstnanosti, služby v oblasti opětovného zaměstnávání a některé ekonomické statistiky . \n\nMinisterstvo bylo zřízeno 4. března 1913 za prezidentství Williama Howarda Tafta. V roce 1967 prezident Lyndon Johnson neúspěšně usiloval o sloučení ministerstva obchodu a ministerstva práce. \n\n"}
{"id": "1514074", "url": "https://cs.wikipedia.org/wiki?curid=1514074", "title": "Bazilika svatého Jana Křtitele (Štětín)", "text": "Bazilika svatého Jana Křtitele (Štětín)\n\nBazilika svatého Jana Křtitele je štětínský novogotický halový kostel, stojící na půdorysu latinského kříže. Nachází se na sídlišti Centrum, na křižovatce ulic Bogurodzicy a Kaszubské.\n\nKostel byl postaven v letech 1888–1890 pro katolickou diasporu v luteránském Štětíně. Autorem projektu byl architekt Engelbert Seibertz z Berlína. Kostel byl vysvěcen dne 30. září 1890 vratislavským biskupem Georgem Koppem. Až do roku 1931 (kdy byl vysvěcen nyní zaniklý kostel Krista Krále) byl kostel sv. Jana Křtitele jediným římskokatolickým kostelem ve Štětíně.\n\nZa druhé světové války v roce 1944 shořela střecha kostela, přilbová střecha věže a zvonice. Válečná akce gestapa „Fall Stettin“ byla namířena proti katolíkům ve Štětíně, byli zavražděni tři kněží a mnoho věřících bylo zatčeno. Po válce byl kostel zrekonstruován, ale původní podoba věže byla obnovena až v 80. letech. Na rozích a portálech kostela jsou umístěny charakteristické kovové chrliče ve tvaru okřídlených draků. Uvnitř jsou obrazy čtyř evangelistů.\n\nHlavní oltář, zasvěcený Polské Panně Marii, je poválečný, z let 1960–1961. Ze starého zařízení se zachovaly novogotické boční oltáře, kazatelna a vitráže.\n"}
{"id": "1514079", "url": "https://cs.wikipedia.org/wiki?curid=1514079", "title": "Ministerstvo financí Spojených států amerických", "text": "Ministerstvo financí Spojených států amerických\n\nMinisterstvo financí (anglicky Department of the Treasury, zkráceně USDT) plní funkce ministerstva financí a státní pokladny federální vlády Spojených států. Ministerstvo bylo zřízeno kongresem v roce 1789.\n\nMinisterstvo financí prostřednictvím \"Bureau of Engraving and Printing\" (Úřad rytin a tisku) a Mincovna Spojených států tiskne bankovky a razí mince do oběhu; prostřednictvím \"Internal Revenue Service\" (Dańový úřad) vybírá všechny federální daně; stará se o americké vládní dluhové nástroje ; uděluje licence, dohlíží nad bankami, spořitelnami a radí legislativě a exekutivě v záležitostech fiskální politiky. \n\nMinisterstvo řídí ministr financí, který je zároveń členem kabinetu . Vrchním poradcem ministra je pokladník Spojených států. Podpisy obou úředníků jsou zobrazeny na všech amerických bankovkách.\n\nPrvním ministrem financí se stal Alexander Hamilton, a to 11. září 1789. Hamilton vybudoval - téměř samostatně - finanční systém nově vzniklé republiky a několik let byl významným členem Washingtonovy administrativy. Jeho portrét je vytištěn na lícové straně desetidolarové bankovky, zatímco budova ministerstva financí je zobrazena na rubu.\n\n"}
{"id": "1514085", "url": "https://cs.wikipedia.org/wiki?curid=1514085", "title": "Ministerstvo pro záležitosti veteránů Spojených států amerických", "text": "Ministerstvo pro záležitosti veteránů Spojených států amerických\n\nMinisterstvo pro záležitosti veteránů (anglicky \"United States Department of Veterans Affairs\", zkráceně VA ) je federální vládní agenturou, která poskytuje zdravotnické služby vojenským veteránům ve svých zdravotnických zařízeních po celé zemi; dále poskytuje dávky pro zdravotně postižené, profesní rehabilitace, pomoc při vzdělávání, půjčky na bydlení, životní pojištění a pohřební dávky . \n\nBenefity byly poskytovány vojenským veteránům už od dob americké války za nezávislost, ale federální agentura zaměřená výhradně na veterány byla založena až v roce 1930 - byla to Veterans Administration. Ta se pak v roce 1989 stala ministerstvem pro záležitosti veteránů. \n\n"}
{"id": "1514091", "url": "https://cs.wikipedia.org/wiki?curid=1514091", "title": "FC Ordabasy", "text": "FC Ordabasy\n\nFC Ordabasy (kazašsky: \"Ордабасы Футбол Клубы\", \"Ordabasy Fýtbol Klýby\") je fotbalový klub z kazašského Šymkentu. Domácí utkání se hrají na Stadionu Kažymukana Munaitpasova.\n\nKlub vznikl v červenci 2000 jako \"FC Dostyk\" spojením prvoligových \"FC Žiger\" a \"FC Tomiris\". Klub se hlásí k odkazu obou týmů. Od začátku sezóny 2003 se celek jmenuje \"FC Ordabasy\".\n\n"}
{"id": "1514092", "url": "https://cs.wikipedia.org/wiki?curid=1514092", "title": "Ministerstvo školství Spojených států amerických", "text": "Ministerstvo školství Spojených států amerických\n\nMinisterstvo školství (anglicky \"United States Department of Education\", zkráceně ED nebo DoED), je ministerstvo federální vlády Spojených států. Vzniklo v roce 1979 za prezidentství Jimmyho Cartera rozdělením ministerstva zdravotnictví, školství a sociálních věcí na dvě nová ministerstva - ministerstvo školství a ministerstvo zdravotnictví a sociálních věcí.\n\nHlavní náplní práce ministerstva školství je stanovení zásad federální pomoci ve vzdělávání, v koordinaci této pomoci a shromažďování údajů o amerických školách. Ministerstvo školství nezřizuje školy na žádném stupni vzdělávání.\n\nNa rozdíl od systémů většiny ostatních zemí je vzdělání ve Spojených státech vysoce decentralizované a federální vláda a ministerstvo školství se příliš nezabývají určováním učebních osnov nebo vzdělávacích směrnic. To bylo ponecháno na státních a místních školních obvodech (\"school districts\"). Kvalita vzdělávacích institucí a akademických titulů, které udělují, je udržována neformálním soukromým procesem známým jako akreditace. \n\n"}
{"id": "1514096", "url": "https://cs.wikipedia.org/wiki?curid=1514096", "title": "Ministerstvo zdravotnictví a sociální péče Spojených států amerických", "text": "Ministerstvo zdravotnictví a sociální péče Spojených států amerických\n\nMinisterstvo zdravotnictví a sociálních služeb (anglicky \"United States Department of Health & Human Services\", zkráceně HHS), je ministerstvem americké federální vlády na úrovni kabinetu s cílem chránit zdraví Američanů a poskytovat jim základní sociální služby. Než bylo v roce 1979 vytvořeno samostatné federální ministerstvo školství, tak agenda školství i zdravotnictví patřila pod jedno ministerstvo - \"Department of Health, Education, and Welfare.\" \n\nMinisterstvo spravuje 115 federálních programů , které spadají do oblasti sociálních služeb, občanských práv a ochrany soukromí ve zdravotnictví, programů připravenosti na katastrofy a výzkumů souvisejících se zdravím. HHS nabízí celou řadu programů sociálních služeb zaměřených na osoby s nízkým příjmem, zdravotním postižením a sociální služby pro vojenské rodiny a pro seniory. Příkladem takových programů jsou například Medicare (zdravotní pojištění pro starší a zdravotně postižené Američany) a Medicaid (zdravotní pojištění pro osoby s nízkými příjmy).\n\n"}
{"id": "1514104", "url": "https://cs.wikipedia.org/wiki?curid=1514104", "title": "Králíček Jojo", "text": "Králíček Jojo\n\nKrálíček Jojo, v anglickém originále Jojo Rabbit, je komediální drama z roku 2019 režiséra Taiky Waititi. Film je inspirován knihou \"Caging Skies\" od Christine Leunens. Hlavní role ztvárnili Waititi, Roman Griffin Davis, Thomasin McKenzie, Rebel Wilson, Stephen Merchant, Alfie Allen, Sam Rockwell a Scarlett Johansson.\n\nSvětová premiéra filmu proběhla 8. září 2019 na mezinárodním filmovém festivalu v Torontu, kde se filmu dostalo pochvalných kritik a získal též cenu diváků. V amerických kinech měl film oficiální premiéru dne 18. října 2019, v českých kinech se film objeví od 23. ledna 2020. \n\nBěhem druhé světové války se osamělému německému chlapci Jojo „Rabbitovi“ Betzlerovi (Roman Griffin Davis) převrátí život vzhůru nohama. Zjistí totiž, že jeho osamělá matka Rosie (Scarlett Johansson) ukrývá doma v podkroví mladou Židovku (Thomasin McKenzie). Jojo s pomocí svého imaginárního kamaráda Adolfa Hitlera (Taika Waititi) musí čelit svému zaslepenému nacionalismu.\n\n"}
{"id": "1514108", "url": "https://cs.wikipedia.org/wiki?curid=1514108", "title": "Chapsy", "text": "Chapsy\n\nChapsy neboli minichapsy jsou jezdecké návleky, které chrání lýtko před odřením o třmenové řemeny a holeň před nárazy. Nejčastěji se nosí v letních obdobích společně s nízkými jezdeckými botami neboli pérky. Upínají se kolem podrážky před patou pomocí suchého zipu a jsou dlouhé až pod kolena. Pro snadnější navlékání jsou chapsy vybaveny zipem po celé délce od podrážky až ke koleni. Nejčastěji jsou vyrobeny ze syntetické kůže nebo z neoprenu doplněné o silikonové protiskluzové potisky na vnitřní straně.\n"}
{"id": "1514109", "url": "https://cs.wikipedia.org/wiki?curid=1514109", "title": "Lukáš Zeman", "text": "Lukáš Zeman\n\nLukáš Zeman (* 1980) je český fotograf přírody, nakladatel a majitel fotoateliéru, grafického studia E-SMILE.cz a Tiskárny ARA.\n\nPo studiu na Gymnáziu Pardubice vystudoval informatiku na tehdy nově vzniklém Ústavu informatiky na Univerzitě Pardubice, kde získal bakalářský titul a díky v té době nedokončené transformaci Ústavu informatiky na plnohodnotnou Fakultu informatiky a elektrotechniky dokončil inženýrský titul na Dopravní fakultě Jana Pernera v oboru Aplikovaná informatika v dopravě. Po škole pracoval rok v reklamním studiu a následně založil vlastní grafické studio EVERSMILE, později přejmenované na E-SMILE.cz, ke kterému po čase přidal i tiskárnu ARA a fotoateliér Foto s úsměvem. Fotografování se věnuje už od dětství, intenzivně potom s nástupem digitální fotografie. V poslední době se mu prolíná profesní fotografování pro zákazníky s fotografování přírody ve volném čase.\n\nS fotografií je spojená i filmová tvorba, v roce 2003 natočil amatérský dokument Pardubice v toku času, ve kterém srovnal tehdejší záběry města Pardubice s historickými fotografiemi. Snímek byl několikrát promítán v rámci různých akcích konaných ve městě. V roce 2008 vyhrál se svým krátkým klipem Let's MINI soutěž pořádanou českým zastoupením automobilky MINI s názvem MINI Film Makers. V roce 2009 natočil oficiální záznam VIII. Mistrovství světa juniorů v muškaření v Chotěboři. V roce 2013 vytvořil spolu s režisérem Tomášem Klementem upoutávku pro pardubické Divadlo EXIL na pořady Bez šťávy, ve kterém účinkovala Jolana Voldánová. Filmová spolupráce s Tomášem Klementem pokračovala v roce 2017, kdy vytvořili upoutávku pro letní divadelní open air festival Pernštejnlove konaný každý rok na Zámku Pardubice.\n\nLukáš Zeman se jako fotograf specializuje na divokou přírodu, krajinu a architekturu. V roce 2018 uspěl ve fotografické soutěži Czech Press Photo v kategorii Příroda, věda a životní prostředí, kde jsem získal první místo, které jsem následně potvrdil v hlavní části, a to jako vítěz celého ročníku Czech Press Photo 2018. Po vítězi v soutěži absolvoval několik rádiových a novinových rozhovorů, byl například hostem v pořadu Lucie Výborné v Českém rozhlase Radiožurnál – záznam z rozhovoru.\n\nOd mládí rád cestuje Kromě velké části evropských států procestoval Keňu a Tanzanii, Kostariku a ostrov Borneo (Kalimantan) v Indonésii. Ze svých cest pořádá přednášky.\n\nPod názvem nakladatelství \"Ing. Lukáš Zeman – E-SMILE.cz\", poslední dobou známější pod značkou \"Knihy s úsměvem.cz\" vydává od roku 2015 knihy s cestovatelskou tematikou. Vše začalo pracemi pro Klub přátel Pardubicka a Sdružení přátel Pardubického kraje, pro které zpracovává a tiskne různé publikace a časopisy (například Vlastivědné Listy Pardubického kraje). V roce 2015 se domluvil s jedním z autorů, s pardubickým patriotem, architektem urbanistou Ing. arch. Vladimírem Rozehnalem, který napsal průvodce/knihu \"Města Pardubického kraje\", který představuje deset vybraných lokalit v každém z jedenácti měst Pardubického kraje, které jsou zajímavé z hlediska historie, kultury, architektury a technických památek a poskytuje čtenáři základní přehled o tom, co byste měli v tomto kraji vidět. Od začátku bylo plánované pokračování této série, takže v roce 2016 na ni navazuje kniha \"Tajemství Trstenické stezky\", která v osmi etapách, představuje další města, vesnice a přírodní památky na trase tzv. Trstenické stezky, která v dávné minulosti vedla od Kolína po Olomouc. Knížka je koncipována jako průvodce kde v každé etapě je samostatná barevná mapka oblasti, podrobný popis trasy s uvedením vzdáleností a GPS souřadnice obsažené též v QR kódech. Součástí publikace je více jak 240 barevných originálních fotografií autora. Tuto knihu napsal Ing. arch. Vladimír Rozehnal spolu se svojí ženou, MUDr. Zdenkou Rozehnalovou, která doplnila faktickou část o fiktivní příběhy z historie jednotlivých míst. Jsou míněny jako uvolnění nebo rozvedení tématu. V roce 2017 na tyto dvě knihy navazuje třetí, s názvem \"Pernštejnská stezka v 21. století\", ve které jsou uvedena další dříve nepublikovaná města a obce Pardubického kraje, která jsou spojena sítí cest, z nichž některé mají charakter starých dálkových stezek, po kterých můžou čtenáři objevovat krásnou polabskou krajinu plnou luk, lesů, rybníků, řek, i architektonických a industriálních památek od Přelouče po Holice. I na této knize se podílela MUDr. Zdenka Rozehnalová jako autorka fiktivním příběhů z uvedených míst. Zatím posledním počinem ze série Města Pardubického kraje je kniha \"Po Čechách stezkami ušlechtilých koní\", která vyjde v září 2019 a zaměřuje se tentokrát na města a obce ve Východních Čechách, která jsou spjata s chovem koní. Čtenáři se za pomoci knihy seznámí s chovem těchto elegantních a nenahraditelných zvířat a podívají se do slavných hřebčínů a projdou se místy, která jsou s koňmi spjata. V knize je samozřejmě i národní hřebčín Kladruby nad Labem, který byl nečekaně v létě 2019 zapsán na Seznam světového dědictví UNESCO.\n\nVedle výše uvedené série knih vydalo nakladatelství Lukáš Zeman i historickou knihu autorky MUDr. Zdenky Rozehnalové s názvem \"Ta země je i tvá\". Autorka knihu psala několik let a vydala ji ke stému výročí vzniku Československé republiky Tato kniha se poctivě snaží přiblížit čtenářům vznik Československé republiky. Jednotlivé kapitoly jsou drobnými příběhy významných lidí, a tedy i účastníků této slavné doby. Jsou podány tak, jak by se mohly odehrát. Publikace se snaží o historickou autentičnost. Protože je téma vzniku Československé republiky převážně naučné, autorka zvolila pro uvolnění a rozvedení tématu fiktivní příběhy z jednotlivých období, vložené do dialogu otce se synem.\n\nNa jaře 2019 vydalo nakladatelství knihu \"Záhadné hlavolamy pro chytré hlavičky\" autora Jindry Hojera, který je známý z komiksu Rychlé šípy, který vytvořil Jestřáb Jaroslav Foglar. Jméno Jindry Hojera si pro postavičku vypůjčil se svolením Jindry a jeho rodičů. Knížku napsal Jindra Hojer ve svých 94 letech a je plná logických a matematických úloh. Má za cíl zábavnou formou naučit čtenáře logicky myslet. Čtenářem mohou být děti i dospělí. Jak uvádí maďarsko-americký matematik George Pólya, i řešení matematických a logických problémů je umění praktické, kterému se učíme stejně tak jako například plavat, lyžovat a nebo chodit – tím, že danou činnost vykonáváme a zkoušíme. Námitka, že na výuku logického myšlení je dostatek času až v pozdějším věku, neobstojí. Stejně bychom mohli scestně tvrdit, že na učení se chodit, plavat atd. je dost času v pozdějším věku. Ale s jejich učením se začíná prakticky po narození. Začněme tedy s učením se logickému uvažování včas! Mezi logikou a matematikou platí, že jedna bez druhé nemůže být. Každá kapitola obsahuje popis a návod, jak hlavolam řešit, dále cvičný příklad s řešením a řadu cvičných příkladů. Nedílnou součástí je i česko-matematický slovník. Knížkou provází Jindra Hojer v kreslené podobě od ilustrátorky MgA. Hany Krauseové a radí, jak které úlohy efektivně řešit. Závěr knihy je věnován samotnému Jindrovi Hojerovi, který v několika etapách představí významné okamžiky svého života – jak ty veselé, tak i méně veselé až smutné. V září 2019 vyjde druhá kniha Jindry Hojera, pod názvem \"Střípky ze života Jindry Hojera\", kterou si autor nadělil ke svým 95. narozeninám a je ryze o jeho životě. Povídky a příběhy ze svého života předává svým čtenářům s osobitou nadsázkou, lehkostí a vtipem, který provází všechny jeho příběhy, a to i ty smutné. Prostě tak, jak to umí jen pravý, celoživotní optimista! Příběhy ze života i z cest po Řecku a Itálii z doby před sametovou revolucí i těsně po ní provázejí fotografie, barvitě doplňující čtenářovu fantazii. V knize navíc ožívá i smyšlená postava pana Šmodrchy, se kterým prožijete neobyčejná dobrodružství obyčejného života. Veselé (občas lechtivé) příběhy, plné ironických zvratů, připravoval autor několik desítek let.\nNa jaře 2019 vydává nakladatelství knihu \"Muž, který ulehl do své postele\" australského autora polského původu Alexe Skovrona v překladu prof. Josefa Tomáše a PhDr. Hany Tomkové. Čtrnáct povídek představuje výběr protagonistů, prekérních situací, bizarních hlasů a způsobů vyprávění – hravých, seriózních, spekulativních, ironických, intimních, hořko sladkých, neskutečných. Jedná se o druhou knihu beletrie Alexe Skovrona po jeho novele \"The Poet (2005)\" – český překlad Básník vyšel v roce 2014 v nakladatelství U Veverky.\nAlex Skovron a prof. Josef Tomáš stojí za překladem básnické sbírky Jiřího Ortena – Elegie do angličtiny. Nakladatelství se rozhodlo tuto sbírku v dvojjazyčné podobě vydat ku příležitosti stého výročí autorova narození 30. srpna 1919.\n\nOd ukončení studií na Univerzitě Pardubice se Lukáš Zeman věnuje grafickým návrhům ve svém vlastním studiu E-SMILE.cz. V roce 2017 založil i vlastní Tiskárnu ARA. Jméno tiskárny je inspirováno jeho láskou k přírodě a cestou do Kostariky, kam vyrazil fotografovat tamní přírodu a samozřejmě i tyto nádherné papoušky Ara arakanga. Motto tiskárny je \"Hrajeme barvami\". Ve své práci klade velký důraz na kvalitu.\n\nDíky dlouholeté praxi v grafickém a tiskařském oboru začal v roce 2015 pořádat vlastní přednášky na téma \"Zásady správné grafiky\", ve který se snaží laikům přiblížit zásady a zákonitosti vytváření grafických návrhů a přiblížit pojmy, které pomůžou posluchačům v komunikaci s grafiky či tiskárnami. Tyto přednášky oslovily mnohá města, kraje a instituce, takže pravidelně přednáší po celé republice. Na základě zkušeností a doporučení byl roce 2015 osloven, zdali by doplnil tým učitelů na Střední škole cestovního ruchu a grafického designu v Pardubicích a od té doby patří k externím členům pedagogického sboru.\n\n\n"}
{"id": "1514110", "url": "https://cs.wikipedia.org/wiki?curid=1514110", "title": "Leonard Smrček", "text": "Leonard Smrček\n\nLeonard Smrček (29. prosince 1915 Budišov – 23. června 1941 Nieuwe Niedorp, Nizozemsko) byl český voják.\n\nLeonard Smrček se narodil v roce 1915 v Budišově, jeho otec byl krejčím. Navštěvoval obecnou školu v Budišově a roku 1936 odmaturoval na reálném gymnáziu ve Velkém Meziříčí. V červnu téhož roku vstoupil dobrovolně do československé armády, nastoupil do letky v Prostějově a následně zkráceně absolvoval Vojenskou akademii v Hranicích, kde byl povýšen do hodnosti poručíka. V srpnu absolvoval a byl zařazen do leteckého pluku v Hradci Králové. Působil s ním i jeho spolužák z gymnázia František Doležal. V srpnu roku 1939 odešel na Slovensko, pak do Maďarska, do Jugoslávie a do Řecka. Následně pak doplul do Francie, kde byl v únoru přiřazen do letectva československé armády. Po kapitulaci Francie odešel do Velké Británie, kde působil od července roku 1940 jako radiotelegrafista u 311. československé bombardovací perutě.\n\nZemřel v červnu 1941 po sestřelení letadla při návratu na základnu, letadlo spadlo nedaleko farmy v obci Nieuwe Niedorp. Pád letadla přežil pouze jediný z letců, a to Vilém Bufka, kterému se podařilo vyskočit.\n\nBěhem druhé světové války byla rodina Leonarda Smrčky perzekvována, v září roku 1942 zatklo gestapo otce, matku i sestru Leonarda Smrčky. Otec byl uvězněn v Kounicových kolejích v Brně, matka a sestra byly uvězněny ve Svatobořicích.\n\nV roce 1946 byl in memoriam povýšen na kapitána a roku 1991 na podplukovníka. Jeho hrob je umístěn na místě, kam dopadlo letadlo, hrob byl obnoven v roce 1989 a následně znovu odhalen v roce 1990. Jeho jméno je také uvedeno na památníku letcům v Runnymede, na pomníku obětem druhé světové války v Prostějově, na pomníku obětem války v rodném Budišově a na pomníku obětem v Praze 6. Po válce byl vyznamenán Československým válečným křížem 1939 a Československou medailí Za chrabrost. V roce 2016 si v rodném Budišově občané připomněli 75 let od posledního letu Leonarda Smrčky, účastnil se i Emil Boček, Pavel Vránský nebo Libor Štefánik. Byla také uvedena výstava o letci v Budišově a také byla představena kniha \"S Royal Air Force nad Evropou\", která se zabývá osudy Leonarda Smrčka a dalších letců z Vysočiny. \n\nPřátelil se i s letcem Františkem Horkým, který pocházel z blízkého Hodova.\n"}
{"id": "1514116", "url": "https://cs.wikipedia.org/wiki?curid=1514116", "title": "Vlastimil Vajčner", "text": "Vlastimil Vajčner\n\nVlastimil Vajčner (* 22. února 1959 Brno) je bývalý český hokejový útočník. \n\nV československé lize hrál za TJ ZKL/Zetor Brno, Duklu Trenčín a TJ Gottwaldov. Odehrál 8 ligových sezón, nastoupil ve 246 ligových utkáních, dal 36 ligových gólů a měl 56 ligových asistencí. Reprezentoval Československo na mistrovství světa juniorů do 20 let v roce 1978, kde tým skončil na 4. místě, na mistrovství světa juniorů do 20 let v roce 1979, kde tým skončil na 2. místě a na mistrovství Evropy juniorů do 18 let v roce 1977, kde tým skončil na 2. místě. V nižších soutěžích hrál i za TJ Plastika Nitra, TJ Lokomotiva Ingstav Brno a TJ ZVL Žilina.\n\n"}
{"id": "1514121", "url": "https://cs.wikipedia.org/wiki?curid=1514121", "title": "Ivan Stěpanovič Prochanov", "text": "Ivan Stěpanovič Prochanov\n\nIvan Stěpanovič Prochanov (rus. \"Иван Степанович Проханов\"; 17. dubna 1869, Vladikavkaz – 6. října 1935, Berlín) byl ruský evangelikální kazatel, teolog, spisovatel, publicista, inženýr a politik. Sehrál klíčovou roli při rozšíření evangelikalismu na území Ruského impéria, díky čemuž byl neoficiálně nazýván „reformátorem Východu“.\n\nStál u zrodu Všeruského svazu evangelických křesťanů. V letech 1911–1928 působil jako viceprezident Světového svazu baptistů. Od roku 1928 žil v exilu, kde i zemřel. Opakovaně navštívil Československo.\n\nNapsal více než tisíc duchovních písní; je autorem několika teologických rozprav.\n\nJeho synem byl botanik Jaroslav I. Prochanov (1902–1965).\n\n"}
{"id": "1514123", "url": "https://cs.wikipedia.org/wiki?curid=1514123", "title": "Metropolitní a hlavní město Řím", "text": "Metropolitní a hlavní město Řím\n\nMetropolitní a hlavní město Řím (též \"Metropolitní město Řím\", italsky úředně \"Città Metropolitana di Roma Capitale\", nebo \"Città Metropolitana di Roma\") je metropolitní město v italském regionu Lazio. Správní sídlo je v římském Palazzo Valentini.\n\nSprávní jednotka Metropolitní město Řím vznikla 1. ledna 2015 jako právní nástupce zrušené provincie Řím (italsky \"Provincia di Roma\").\n\nMetropolitní město Řím, které se rozprostírá na území dřívější provincie, má 4.355.725 obyvatel (stav k 31. prosinci 2017) ve 121 obcích na ploše 5351,81 km².\n\nSousedí na severu s provinciemi Viterbo a Rieti, na východě s provinciemi L'Aquila a Frosinone, na jihu s provincií a Latina a na západě její někdejší břehy omývá Tyrhénské moře.\n\nPo uzavření Lateránských smluv v roce 1929 byl na území dnešního Metropolitního města (městě Římě) založen městský stát Vatikán.\n\nMěsta s více než 15 000 obyvatel (stav k 31. prosinci 2017)\n"}
{"id": "1514126", "url": "https://cs.wikipedia.org/wiki?curid=1514126", "title": "Libušina chata", "text": "Libušina chata\n\nLibušina chata stojí pod \"Vítkovým vrchem\" u \"Beethovenovy cesty\" na svahu klesajícím k řece Teplé v lázeňských lesích města Karlovy Vary.\n\nChata pochází z roku 1959. O historii jejího vzniku zatím nejsou známy podrobnosti.\n\nJedná se o otevřenou dřevěnou chatu obdélného půdorysu s výraznou protáhlou sešikmenou střechou. Lze k ní vystoupat po několika (patnácti) schodech z \"Beethovenovy cesty\". Je celoročně volně přístupná.\n\n"}
{"id": "1514129", "url": "https://cs.wikipedia.org/wiki?curid=1514129", "title": "Městská knihovna Český Brod", "text": "Městská knihovna Český Brod\n\nMěstská knihovna Český Brod je příspěvková organizace města Český Brod. Je základní veřejnou knihovnou zajišťující veřejné knihovnické a informační služby obyvatelům Českého Brodu a okolí. Knihovna sídlí v budově Staré radnice čp. 1.\n\nKnihovna nabízí absenční výpůjčky knih, časopisů, audioknih pro děti a dospělé, prezenční výpůjčky a shromažďování regionální literatury. Umožňuje rovněž meziknihovní výpůjční službu. Knihovna provozuje online katalog, kde je možné online prodloužení, rezervace či objednání dokumentu. V budově knihovny je wi-fi připojení. Knihovna nabízí reprografické služby (černobílý tisk či kopírování z materiálů knihovny). Knihovna se podílí na organizaci kulturních a vzdělávacích pořadů, jako jsou knihovnicko-informační besedy pro mateřské a základní školy, Týden knihoven, Odpoledne s Andersenem nebo Březen měsíc čtenářů.\n\n\n"}
{"id": "1514130", "url": "https://cs.wikipedia.org/wiki?curid=1514130", "title": "Petr Nouza", "text": "Petr Nouza\n\nPetr Nouza (* 9. září 1998 Praha) je český profesionální tenista.. Ve své dosavadní kariéře na okruhu ATP World Tour nevyhrál žádný turnaj, na okruhu ATP vyhrál dva turnaje ve čtyřhře.\n\nNa turnajích hraje od května 2015. Dosavadním vrcholem jeho kariéry v žebříčku ATP bylo ve dvouhře 536. místo dne 5. srpna 2019 a ve čtyřhře 313. místo dne 7. října 2019. Jeho spoluhráčem ve čtyřhře bývají David Škoch, Vít Kopřiva, Ondřej Štyler nebo Michael Vrbenský.\n18. srpna 2019 vyhrál spolu s Davidem Škochem svůj první turnaj v mužské čtyřhře na turnaji M25 ve Schlierenu ve Švýcarsku, ve finále porazili bratry Huntera a Yatese Johnsona poměrem 2:0 (7:5, 6:3).\n\n"}
{"id": "1514132", "url": "https://cs.wikipedia.org/wiki?curid=1514132", "title": "Den nula", "text": "Den nula\n\nDen nula má více významů:\n"}
{"id": "1514133", "url": "https://cs.wikipedia.org/wiki?curid=1514133", "title": "Nariño", "text": "Nariño\n\nNariño je jeden ze 32 departementů, na které se dělí republika Kolumbie. Nachází se v západní části země, sousedí s departementy Cauca a Putumayo a s Ekvádorem, na severozápadě jeho pobřeží omývá Tichý oceán. Má rozlohu 33 268 km² (jedenáctý největší departement) a žije v něm okolo 1,7 milionu obyvatel (sedmý nejlidnatější departement). Hlavním městem je Pasto. Území departementu je rozděleno do 64 obcí (\"municipios\").\n\nSeverozápadní část departementu tvoří přímořská nížina porostlá tropickým pralesem. Většina populace žije na hornatém jihovýchodě, nejvyšší horou Nariña je Cumbal (4764 m n. m.). Nedaleko Pasta se nachází druhé největší kolumbijské jezero Laguna de la Cocha. Nejvýznamnější řekou je Patía. Na území departementu leží národní park Sanquianga.\n\nPůvodními obyvateli byli příslušníci etnik Awa-Kwaiker, Emberá a Quillacingas. Jako první Evropan přistál u pobřeží Pascual de Andagoya v roce 1522, vnitrozemí prozkoumal v roce 1535 Juan de Ampudia. Departement zde byl zřízen v roce 1904 a pojmenován podle Antonia Nariña (1765–1823), jednoho z tvůrců kolumbijské nezávislosti.\n\nÚzemím departementu prochází dálnice Panamericana. Pěstuje se kukuřice, pšenice, ječmen, kávovník a olejnice, důležitými odvětvími ekonomiky jsou i těžba zlata, rybolov a dřevařství. Region je známý jako hlavní kolumbijský producent kokainu.\n\nNa území departementu se nachází významné poutní místo svatyně Las Lajas.\n\n"}
{"id": "1514135", "url": "https://cs.wikipedia.org/wiki?curid=1514135", "title": "Prague Pride 2019", "text": "Prague Pride 2019\n\nPrague Pride 2019 byl devátý ročník pražského festivalu LGBT hrdosti Prague Pride zaměřeného na gay, lesbickou, bisexuální a transgender tematiku, jehož program byl ohlášen na týden od pondělí 5. srpna do neděle 11. srpna 2019. Součástí naplánovaného programu bylo asi 140 jednotlivých akcí. Tradičně nejvýraznějším bodem programu se stal sobotní karnevalový průvod Prahou. Devátý ročník byl uspořádán v roce 50. výročí tzv. stonewallských nepokojů, tj. prvních spontánních protestů emancipačního hnutí LGBT lidí v New Yorku.\n\nPoprvé bylo ohlášeno symbolické nasvícení petřínské rozhledny v duhových barvách. Záměr vyvěsit na svých budovách v průběhu festivalového týdne duhovou vlajku ohlásil pražský magistrát a některá zahraniční velvyslanectví. Ambasadoři a ambasadorky 16 zemí (Albánie, Dánska, Finska, Francie, Izraele, Kanady, Kypru, Mexika, Nizozemska, Rakouska, Řecka, Británie, Španělska, Švédska, Švýcarska, USA) podepsali společné prohlášení, v němž vyjádřili podporu lidským právům a základním svobodám LGBTI lidí. Duhovou vlajku na budově Nové radnice vyvěsil v pondělí 5. srpna primátor Zdeněk Hřib (Piráti) spolu s náměstkem Petrem Hlubučkem (STAN), radní Hanou Třeštíkovou (Praha sobě) a ředitelkou festivalu Hanou Kulhánkovou.\n\nMezi asi 140 jednotlivými akcemi v rámci týdenního programu byly ohlášeny mimo jiné diskuse o počátcích českého aktivismu, ženském fotbale či právech LGBT komunity v Číně, Vietnamu i Rusku či speciální program pro seniory ve spolupráci s organizací Život 90, součástí programu byla také divadelní představení, výstavy, semináře i sportovní akce.\n\nJako trojici tzv. maršálů, tedy osobností zahajujících sobotní karnevalový průvod, pořadatelé ohlásili dřívějšího dlouholetého předsedu SOHO v ČR Jiřího Hromadu, poslankyni a někdejší ministryni Karlu Šlechtovou a romského LGBT aktivistu Davida Tišera. Ohlášená trasa vedla z Václavského náměstí ulicí Na Příkopě, dále přes náměstí Republiky, Dvořákovo nábřeží a Čechův most a po schodech na Letnou. Úředně nahlášená očekávaná účast čítala 30 tisíc lidí. Počet zúčastněných byl oproti předchozímu ročníku o něco nižší, zejména kvůli vydatnému dešti, který celý sobotní průvod doprovázel.\n\nI přesto, že žádné protesty proti devátému ročníku festivalu oficiálně nahlášeny nebyly, neobešla se akce bez žádných vážných či méně vážných incidentů. Ať už problémů s vandalismem, kdy neznámí pachatelé zapalovali a ničili duhovou výzdobu po celé Praze či v noci na sobotu polili schody na Letnou (kde každoročně končí trasa průvodu) 20 litry fritovacího oleje, až po přímé střety, když se jeden z protestujících pokusil z účastnice sobotního průvodu strhnout její duhovou vlajku. K dalšímu incidentu došlo ve čtvrtek kolem desáté hodiny večerní, kdy neznámý pachatel do lidí na Střeleckém ostrově, kde právě končil denní program festivalu, střílel římské světlice a další pyrotechniku.\n\n"}
{"id": "1514137", "url": "https://cs.wikipedia.org/wiki?curid=1514137", "title": "Alexandra Dahlströmová", "text": "Alexandra Dahlströmová\n\nLena Marina Alexandra Dahlströmová (* 12. února 1984 Gävle) je švédská herečka, scenáristka a režisérka.\n\nPochází ze smíšené švédsko-ruské rodiny. V jednom rozhovoru prohlásila, že se v dětství chtěla stát rockovou hvězdou nebo sériovou vražedkyní. Ve filmu debutovala jako třináctiletá, mezinárodní úspěch zaznamenala díky filmu Lukase Moodyssona \"Láska je láska\", v němž ztvárnila spolu s Rebeckou Liljebergovou mileneckou dvojici. Obě představitelky získaly v roce 1998 za svůj výkon cenu Zlatohlávek.\n\nVystudovala tlumočnictví, hovoří švédsky, rusky, italsky, anglicky, německy a francouzsky. V roce 2004 vystupovala v televizní talk show \"Sen kväll med Luuk\". Za hlavní roli ve filmu \"Fröken Sverige\" (2004) obdržela cenu Undine pro nejlepší mladou herečku ze severských zemí. Účinkovala i v nizozemském televizním seriálu \"Goede tijden, slechte tijden\". Působí také jako diskžokejka, v roce 2014 režírovala hudební dokument \"All We Have Is Now\".\n\n"}
{"id": "1514138", "url": "https://cs.wikipedia.org/wiki?curid=1514138", "title": "GMA Network", "text": "GMA Network\n\nGMA Network, Inc. (běžně známý jako GMA) je filipínská mediální společnost se sídlem v Dilimanu v Quezon City. Je primárně zapojena do rozhlasového a televizního vysílání, přičemž dceřiné společnosti se zabývají různými podniky souvisejícími s médii. Většina jeho zisků pochází z reklamních a marketingových příjmů spojených s televizní distribucí.\n\nSpolečnost byla založena v roce 1950 jako první rozhlasová stanice. Vlastní a provozuje dvě národní televizní sítě (GMA Network a GMA News TV), dvě národní rozhlasové stanice (Super Radyo DZBB 594 kHz a Barangay LS 97.1), dvě regionální rozhlasové sítě (Super Radyo a Barangay FM) a tři mezinárodní kanály (GMA Pinoy TV, GMA Life TV a GMA News TV International).\n\n\n\n\n\n\n\n\n"}
{"id": "1514139", "url": "https://cs.wikipedia.org/wiki?curid=1514139", "title": "Bosiljevo", "text": "Bosiljevo\n\nBosiljevo je malá vesnička a sídlo stejnojmenné opčiny v Chorvatsku v Karlovacké župě. Nachází se asi 20 km jihozápadně od Dugy Resy a asi 23 km jihozápadně od Karlovace. V roce 2001 žilo v Bosiljevu 67 obyvatel, v celé opčině pak 1 486 obyvatel.\n\nBosiljevo je známé tím, že se blízko něj nachází dálniční křižovatka \"Bosiljevo II\", která odděluje dálnici A6 (vedoucí do Rijeky a Puly) od dálnice A1. Úsek dálnice A1 vedoucí jižně od dálniční křižovatky je pak často označován jako Bosiljevo-Split.\n\nV opčině se nachází celkem 43 malých vesnic, většina z nich však nedosahuje ani 50 obyvatel, některé ani deseti. Největšími vesnicemi (většími než středisko opčiny \"Bosiljevo\") jsou Grabrk (126 obyvatel), Pribanjci (117 obyvatel), Mateše (76 obyvatel) a Sela Bosiljevska (75 obyvatel), vesnice Otok na Dobri je stejně velká jako Bosiljevo.\n\n"}
{"id": "1514144", "url": "https://cs.wikipedia.org/wiki?curid=1514144", "title": "Andrés Rodrígues", "text": "Andrés Rodrígues\n\nAndrés Rodríguez Pedotti (19. června 1923 – 21. dubna 1997) byl v letech 1989 až 1993 prezidentem Paraguaye.\n\nK moci se dostal vojenským převratem proti jeho předchůdci Alfredu Stroessnerovi, jehož byl dříve blízkým spolupracovníkem a s nímž byl i příbuzensky spřízněn přes sňatek jejich dětí.\n"}
{"id": "1514148", "url": "https://cs.wikipedia.org/wiki?curid=1514148", "title": "Paolo Pulici", "text": "Paolo Pulici\n\nPaolo Pulici (čti ˈpaólo ˈpúliči) (* 27. dubna 1950, Roncello) je bývalý italský fotbalista spjatý hlavně s FC Turín. \n\nJe nejlepším střelcem v historii klubu – 172 gólů v soutěžních zápasech, z toho 134 ligových. 3× byl králem střelců italské ligy.\n\nByl členem italské reprezentace na Mistrovství světa ve fotbale 1974 a 1978, ale v zápasech tam nenastoupil.\n\n\n"}
{"id": "1514151", "url": "https://cs.wikipedia.org/wiki?curid=1514151", "title": "Joseph DePietro", "text": "Joseph DePietro\n\nJoseph Nicholas DePietro, krátce Joe DePietro (10. června 1914 Paterson – 19. března 1999 Fair Lawn) byl americký vzpěrač bantamové váhy. Pocházel z rodiny italských přistěhovalců. Získal zlatou medaili na mistrovství světa ve vzpírání 1947 i na olympijských hrách 1948, kde vytvořil světový rekord ve trojboji 307,5 kg. Na MS 1949 skončil na třetím místě a v roce 1951 vyhrál Panamerické hry. Získal devět titulů mistra USA. Byl pravděpodobně nejmenším mužským olympijským vítězem v historii – měřil pouhých 140 cm a měl tak krátké paže, že při úspěšném pokusu se činka téměř dotýkala jeho hlavy.\n\n"}
{"id": "1514152", "url": "https://cs.wikipedia.org/wiki?curid=1514152", "title": "Turistická značená trasa 6688", "text": "Turistická značená trasa 6688\n\nTuristická trasa má svůj počátek v prostoru Annínského kempu na rozcestí s červeně značenou trasou 0226 ze Sušice na Modravu. S ní vede trasa 6688 v souběhu do centra Annína, za ním přechází Otavu a pokračuje po silnici II/145 k severovýchodu k Bohdašickému Mlýnu. Zde silnici opouští a vede východním směrem lesní cestou proti proudu Račího potoka, dále po silnici k jihu přes osadu Příčná a posléze po asfaltové komunikaci k severovýchodu přes Dolní Dvorce do Trhových Dvorů. Zde přechází za cestu pokračující střídavě lesy a loukami přes osadu Nový Dvůr na rozcestí opět s červeně značenou trasou 0226 vedoucí ze Sušice na Královský kámen. Trasa 6688 odtud pokračuje po lesní pěšině k jihu a poté vstupuje na asfaltovou komunikaci a zároveň do souběhu se zeleně značenou trasou 3625 ze Strašína do Kašperských Hor. Souběh končí u vstupu do hradu Kašperka, trasa 6688 od něj stoupá lesní pěšinou východním směrem na Pustý hrádek a poté klesá na okraj Žlíbku. V krátkém souběhu opět s trasou 0226 vede ještě severním směrem po silnici na rozcestí opět s trasou 3625, kde končí.\n\nTrasa dříve nebyla vedena přes Dolní Dvorce, ale kratší variantou po lučních cestách podél Račího potoka.\n\n"}
{"id": "1514153", "url": "https://cs.wikipedia.org/wiki?curid=1514153", "title": "Vuelta a España 2019", "text": "Vuelta a España 2019\n\nVuelta a España 2019 je třetí ze závodů Grand Tour v sezóně 2019. Probíhá od 24. srpna do 15. září, jedná se již o 74 ročník. Závod začíná týmovou časovkou v Torrevieja na Costa Blanca.\n\nVuelta 2019 bude závodem vrchařů:\n\n\nMezi favority závodu patří: Alejandro Valverde (Movistar Team), Nairo Quintana (Movistar Team), Miguel Ángel López (Astana Pro Team) a Enric Mas (DECEUNINCK - QUICK - STEP).\n\n\"(řazeno abecedně)\"\n\n\n\"Řazeno podle data vydání\"\n\n\"Řazeno abecedně\"\n\n\n"}
{"id": "1514154", "url": "https://cs.wikipedia.org/wiki?curid=1514154", "title": "Skaugum", "text": "Skaugum\n\nSkaugum je zámek a oficiální sídlo norského korunního prince Haakona a jeho manželky Mette-Marit korunní princezny norské. Zámek se nachází v obci Asker, 19 km jihozápadně od Osla, na úpatí hory Skaugumsåsen, a patří k němu 48 ha zemědělské půdy a 50 ha lesů.\n\nStatek patřil od středověku norské církvi, koncem 19. století jej koupil F. W. Jarlsberg, který zde dal postavit dřevěný zámeček a roku 1929 vše prodal královské rodině. Roku 1930 zámeček zcela vyhořel a roku 1932 na jeho půdorysu vznikla současná zděná stavba. Za druhé světové války byl sídlem nacistických pohlavárů, po válce se vrátil královské rodině. Jakožto soukromé sídlo není přístupný veřejnosti.\n"}
{"id": "1514162", "url": "https://cs.wikipedia.org/wiki?curid=1514162", "title": "Grabrk", "text": "Grabrk\n\nGrabrk je vesnice v Chorvatsku v Karlovacké župě, spadající pod opčinu Bosiljevo. Nachází se asi 8 km jižně od Bosiljeva, asi 14 km severovýchodně od Ogulinu a asi 34 km jihozápadně od Karlovace. V roce 2011 zde žilo 117 obyvatel, v roce 2001 zde bylo 40 domů. Grabrk je největším sídlem opčiny Bosiljevo, není však jejím správním střediskem.\n\nV blízkosti Grabrku prochází dálnice A1, u Grabrku taktéž prochází řeka Dobra. Sousedními vesnicemi jsou Dani, Malik, Mateše a Podrebar.\n"}
{"id": "1514163", "url": "https://cs.wikipedia.org/wiki?curid=1514163", "title": "Restaurování v Prachaticích", "text": "Restaurování v Prachaticích\n\nRestaurování v Prachaticích je dlouhodobý proces obnovy kulturních památek a restaurování sgrafit a fresek na fasádách domů v Městské památkové rezervaci Prachatice. Restaurování probíhá od druhé poloviny 19. století, kdy byly poprvé zpracovány seznamy významných památek v Prachaticích. Na restaurování se podílejí generace restaurátorů tvořících v Prachaticích.\n\n\n"}
{"id": "1514164", "url": "https://cs.wikipedia.org/wiki?curid=1514164", "title": "GRRR!", "text": "GRRR!\n\nGRRRǃ je kompilační album britské rockové skupiny The Rolling Stones, které vyšlo v roce 2012. Bylo vydáno při příležitosti 50. výročí založení skupiny. Kompilace obsahuje největší hity i dvě nové skladby \"Doom and Gloom\" a \"One More Shot\".\n\nThe Rolling Stones\n\n"}
{"id": "1514166", "url": "https://cs.wikipedia.org/wiki?curid=1514166", "title": "Boj o moc", "text": "Boj o moc\n\nSpojení Boj o moc může mít různé významy:\n\n"}
{"id": "1514168", "url": "https://cs.wikipedia.org/wiki?curid=1514168", "title": "Metropolitní města v Itálii", "text": "Metropolitní města v Itálii\n\nMetropolitní města v Itálii (italsky \"città metropolitane d'Italia\") je souhrrné označení 14 měst se zvláštním statusem \"metropolitní město\". \n\nÚzemní jsou řazena abecedně podle názvu.\n"}
{"id": "1514169", "url": "https://cs.wikipedia.org/wiki?curid=1514169", "title": "R. Bojko", "text": "R. Bojko\n\nR. Bojko, vlastním jménem Alois Horák (31. března 1877 Bedřichov (okres Blansko) – 22. prosince 1952 Napajedla) byl český (moravský) spisovatel. \n\nNarodil se v rodině hostinského a řezníka v Bedřichově Karla Horáka (1837–1880) a jeho manželky Eleonory Dufkové, jako jedno ze čtyř dětí. Když mu byly tři roky, otec zemřel.\nJako třináctiletý odešel do Brna studovat české gymnázium, kde maturoval v roce 1898.\n\nV letech 1898–1903 vystudoval právnickou fakultu české Karlo–Ferdinandovy univerzity. Po soudní a koncipientské advokátní praxi v Brně si roku 1910 otevřel vlastní advokátní kancelář v Napajedlích.\n\n\nDne 23. listopadu 1903 se v Křeptově oženil s Magdalenou Válkovou (1879–??), dcerou místního gruntovníka. Manželé Horákovi měli čtyři děti.\n\nDílo R. Bojka je básnické, výjimkou je román \"Jejich život\", ve kterém se pokusil zobrazit historii venkovského a maloměstského živnostnického rodu do konce 1. světové války.\n\nR. Bojko přispíval do časopisů jako \"Besedy Času\" (nedělní příloha deníku \"Čas\"), \"Zvon\", \"Zlatá Praha\" a deníků.\n\n\n\n\n"}
{"id": "1514172", "url": "https://cs.wikipedia.org/wiki?curid=1514172", "title": "International Road Movie Festival", "text": "International Road Movie Festival\n\nPrvní ročník festivalu se odehrál v roce 2018 v plzeňském industriálním prostoru DEPO2015. Na zahájení byla promítnuta první česká road movie Jízda z původního 35mm filmového pásu. Festival v prvním ročníku uvedl celkem 23 filmů (z toho 17 českých premiér), 2 cestovatelské přednášky a jednu panelovou diskusi.\n\n"}
{"id": "1514174", "url": "https://cs.wikipedia.org/wiki?curid=1514174", "title": "Enová reakce", "text": "Enová reakce\n\nEnová reakce (také Alderova enová reakce, jelikož ji objevil Kurt Alder) je reakce alkenu s allylovým vodíkem (enem) a sloučeniny obsahující násobnou vazbu (enofilem) a vzniká tak další vazba σ přesunem dvojné vazby enu a přemístěním vodíku mezi pozicemi 1 a 5. Produktem je substituovaný alken s dvojnou vazbou posunutou do allylové pozice.\n\nEnové reakce jsou druhem pericyklických reakcí a tak jsou k jejich provedení často potřeba vysoce aktivované substráty a nebo vysoké teploty. Při reakci ovšem může ovšem být na enu i enofilu připojeno mnoho různých funkčních skupin Bylo vyvinuto též mnoho enových reakcí katalyzovaných Lewisovými kyselinami, díky čemuž lze dosáhnout vysoké výtěžnosti a selektivity při mnohem nižších teplotách, což z enové reakce činí užitečný postup tvorby vazeb C-C při přípravě složitějších molekul.\n\nEny jsou látky s molekulami alespoň jednu vazbu pí a jedním či více aktivními vodíkovými atomy na allylové, propargylové nebo v α pozici. Skupiny v enech mohou být například alkenové, alkynové, allenové, aromatické, cyklopropylové a také vazby uhlík-heteroatom. Enové reakce se obvykle účastní allylový vodík allenových sloučenin, avšak u allenylsilanů dochází k přesunu allenového vodíku v poloze α vůči substituentu obsahujícímu křemík, čímž se vytváří silylalkyn. Enovou složkou reakce může být také fenol; příkladem může být reakce s dihydropyranem, která ovšem proníhá za vysokých teplot (150–170 °C). Eny s velkým úhlovým napětím a malými cykly reagují i za výrazně nižších teplot.\n\nByly též popsány eny se skupinami C=O, C=N a C=S, ovšem objevují se vzácně.\n\nEnofily jsou molekuly s násobnými vazbami, které mají substituenty snižující elektronovou hustotu. Může jít o sloučeniny s násobnými vazbami mezi atomy uhlíku, mezi atomem uhlíku a heteroatomem (například C=O, C=N, C=S, C≡P) mezi dvěma heteroatomy (N=N, O=O, Si=Si, N=O, S=O), kumulenovými systémy (N=S=O, N=S=N, C=C=O, C=C=S, SO) a nebo elektricky nabitými systémy (C=N, C=S, C≡O, C≡N).\n\nHlavní interakcí hraničních orbitalů objevující se při enové reakci je ta mezi HOMO enu a LUMO enofilu. HOMO enu vzniká kombinací orbitalu vazby pí ve vinylové skupině a orbitalu vazby mezi uhlíkem a allylovým vodíkem. Všechny uhlíkovo-enové reakce mají vysokou aktivační bariéru, při reakcích propenu a ethenu je to asi 138 kJ/mol. S rostoucí polaritou (od ethanu k formaldehydu) enofilu má ovšem jeho LUMO větší amplitudu na uhlíku, což vede k většímu překryvu C-C a menšímu překryvu H–O, kvůli čemuž reakce probíhá asynchronně. Při nahrazení kyslíku sírou v molekule enofilu se aktivační bariéra snižuje na přibližně 61,5 kJ/mol. Zkoumáním aktivačních bariér a aktivačních napětí různých enových reakcí s propenem jako enovým reaktantem bylo zjištěno, že se aktivační bariéry postupně snižují v řadě HC=CH > HC=NH > HC=CH(COOCH) > HC=O > HC=PH > HC=S a v této řadě se také reakce stává stále asynchronnější a aktivační napětí se postupně snižuje.\n\nUvedené vlastnosti tohoto typu reakce byly ověřeny experimentálně a reakce byla ve Woodwardově notaci označena jako [2 + 2 + 2]. Jako meziprodukt tepelné enové reakce propenu s formaldehydem byla nejprve navržena molekula s obálkovou konformací a úhlem C–O–H o velikosti 155°.\n\nV roce 2011 byly prozkoumány nekatalyzhované vnitromolekulární karbonylo-enové reakce používané na přípravu cyklopentanových fragmentů přírodních i umělých jatrofa-5,12-dienů, což je skupina P-glykoproteinových modulátorů. Výpočetními metodami bylo zjištěno, že reakce může probíhat přes dva různé spojené meziprodukty s obálkovými či podobnými konformacemi. Selektivita tohoto procesu se vysvětluje vlivem 1,3-transanulárních interakcí.\n\nStudium karbonylo-enových reakcí probíhajících za přítomnosti Lewisových kyselin, jako například glyoxylát-enových reakcí katalyzovaných hliníkem, vedlo k domněnkám, že židličkové a podobné konformace zaujímají až později vznikající meziprodukty enových reakcí. \n\nPokud je reakce podle soustředěného mechanismu geometricky nevýhodná, tak může tepelná enová reakce probíhat biradikálově nebo, pokud se v reakční směsi nacházejí iniciátory radikálů, přes volné radikály. Jako příklad lze uvést reakce cyklopentenu a cyklohexenu s diethylazodikarboxyláty, které mohou být katalyzovány iniciátory radikálů. Postupný průběh reakce je, jak je znázorněno na následujícím obrázku, podpořen cyklopentenylových a cyklohexenylových radikálů a také tím, že cyklopenten a cyklohexen by při soustředěném mechanismu obtížně zaujímaly ideální geometrii.\n\nPodobně jako u každé cykloadice úspěšnost enové reakce značně závisí na sterické dostupnosti allylového vodíku u enu. Obecně platí, že methylové a methylenové atomy vodíku se odstraňují snadněji než methynové vodíky. U tepelných enových reakcí reaktivita klesá v řadě primární skupina > sekundární skupina > terciární skupina, což odpovídá stabilitě alkenového meziproduktu. Při reakcích katalyzovaných Lewisovými kyselinami snadnost odtržení methylového či methylenového vodíku značně ovlivňuje dvojice enofil/Lewisova kyselina.\n\nOrientaci adice enu lze určit pomocí relativní stabilizace vznikajících částečných nábojů v nesymetrickém meziproduktu při tvorbě vazeb σ. Více zastoupený stereoizomer vznikne z přechodného stavu, u kterého jsou částečné náboje orientací enu a enofilu stabilizovány nejlépe.\n\nPři zkoumání diastereoselektivity s ohledem na nově vznikající chirální centra byly kvalitativně pozorovány endo produkty, tuto preferenci ovšem mohou pozměnit sterické efekty.\n\nVnitromolekulární enové reakce mají nižší zápornou entropii aktivace, díky čemuž se často snadněji provádějí, dochází k nim i u jednoduchých enofilů, jako jsou neaktivované alkeny a alkyny. Vysoká regioselektivita a stereoselektivita těchto reakcí poskytuje možnost připravovat složité cyklické molekuly.\n\nV závislosti na poloze skupiny spujující en a enofil Oppolzer rozdělil tepelné a Lewisovými kyselinami katalyzované vnitromolekulární enové reakce do tří druhů (I, II a III) a Snider přidal další druh (IV) (viz následující obrázek). Při těchto reakcích je překryv orbitalů enu a enofilu ovlivňován převážně geometrií přiblížení obou reaktantů.\n\nTepelné enové reakce mají řadu nevýhod jako jsou potřeba vysokých teplot a vedlejší reakce, například protony katalyzované polymerace alkenů nebo izomerační reakce. Jelikož mají enofily nedostatek elektronů, tak jejich spojení s Lewisovými kyselinami reakci urychluje:\n\nK zachytávání protonů se nejčastěji používají alkylaluminiové halogenidy, které rozšiřují možnosti enových reakcí a umožňují jejich zkoumání za mírnějších podmínek.\n\nLewisovy kyseliny mohou přímo vytvořit komplex s karbonylovým kyslíkem a proto bylo vyvinuto mnoho trialkylaluminiových katalyzátorů obsahujících vazbu C=O. Bylo zjištěno, že (CH)AlCl je velmi vhodným katalyzátorem enových reakcí α,β alifatických, především nenasycených, aldehydů a ketonů; tuto vlastnost má díky tomu, že příslušný komplex dále reaguje za vzniku methanu a hlinitého alkoxidu, což může zabránit přesmykům katalyzovaným protony a solvolýze, jak je znázorněno na následujícím obrázku:\n\nPři řízených karbonyl–enových reakcích byla pozorována vysoká regioselektivita a stereoselektivita po přidání Lewisovy kyseliny, což lze vysvětlit pomocí meziproduktů s židličkovitými či podobnými konformacemi. Některé z těchto reakcí mohou probíhat za velmi nízkých teplot a stále přitom poskytovat velmi dobré výnosy jednoho stereoizomeru.\n\nKatalytická množství Lewisových kyselin jsou užitečná při mnoha enových reakcích s reaktiními enofily, protože omezují vedlejší reakce. Potřebné množství Lewisovy kyseliny se může značně lišit, jelikož záleží na realtivní zásaditosti enofilu a enového adduktu. Z hlediska rozpouštědel bývají největší výtěžky dosaženy při použití halogenovaných uhlovodíků jako rozpouštědel; polární rozpouštědla jako ethery nejsou vhodná, protože tvoří s Lewisovými kyselinami komplexy a tím je jakožto katalyzátory deaktivují.\n\nI když jsou sterické efekty stále významné při určení výsledku enových reakcí katalyzovaných Lewisovými kyselinami, tak mají významný vliv na reaktivitu i elektronové jevy, protože v těchto reakcích vzbiká na centrálním uhlíkovém atomu enu významný kladný náboj. V důsledku toho jsou alkeny s alespoň jedním disubstituovaným vinylovým uhlíkem mnohem reaktiuvnější než mono- nebo 1,2-disubstituované alkeny.\n\nEnové reakce katalyzovaných Lewisovými kyselinami mohou proběhnout soustředěným mechanismes, při kterém se tvoří polární meziprodukt, nebo postupným mechanismem s amfiontovým meziproduktem. Energie těchto mechanismů ovlivňuje výběr enu, enofilu i katalyzátoru; obecně platí, že čím reaktivnější je en nebo komplex enofilu a Lewisovy kyseliny, tím více je upřednostňován postupný mechanismus.\n\nK aktuálně studovaným tématům v oblasti enových reakcí katalyzovaných Lewisovými kyselinami patří vývoj asymetrické tvorby vazeb C-C. Bylo popsáno použití chirálního komplexu titanu (viz následující obrázek) při asymetrické enové reakci za vzniku prochirálního glyoxylátového esteru. Katalyzátor byl připaven na místě z (i-PrO)TiX a opticky čistého binaftolu, výměna alkoxyligandů byla provedena pomocí molekulárních sít. Reakcí vznikají α hydroxyestery s vysokou enantiomerní čistotou, látky, které jsou významné biologicky i synteticky.\n\nJelikož jsou (S)-BINOL i (R)-BINOL běžně dostupné v enantiomerně čisté podobě, tak lze tímto postupem připravit oba enantiomery α hydroxyesterů a jejich derivátů. Uvedenou reakci lze ovšem použít pouze na 1,1-disubstituované alkeny, protože komplex titan-BINOL nemá příliš velkou kyselost.\n\nRoku 1997 byl navrhnut počáteční meziprodukt této reakce za účelem vysvětlení pozorované vysoké enantioselektivity (za předpokladu, že je reakce exotermní, jak bylo vypočítáno ze standardních vazebných energií). I když struktura aktivního katalyzátoru není známa, tak tento model předpovídá následující: aldehyd je aktivován komplexací s chirálním katalyzátorem (R)-BINOL-TiX s formylovým volným elektronovým párem v poloze \"syn\" vzhledem k formylovému vodíku za vzniku struktuchiálně katalyzovanoury s koordinačním číslem 5. Vazba CH—O se opbjevuje na stereoelektronově nejvíce upřednostňovaném volném elektronovém páru kyslíku ligandu. V této látce je vrchní strana formylové skupiny mnohem lépe dostupná pro nukleofilní atak, protože spodní strana je krytá naftolovou skupinou.\n\nRoku 2002 byla popsána totální syntéza laulimalidu, s využitím enové reakce - C3-C16 fragment jeho molekuly se vytváří chirálně katalyzovanou enovou reakcí vytvářející C15 stereocentrum. Reakcí koncové allylové skupiny sloučeniny 1 s ethylglyoxylátem za přítomnosti (S)-BINOL-TiBr jako katalyzátoru vzniká požadovaný alkohol se 74% výtěžností a 95% diastereomerním přebytkem.\n\nPři tomto postupu není třeba připojovat na konec molekuly chránící skupinu. Provedením této reakce se lze vyhnout tvrdším podmínkám a nižším výtěžkům spojeným se zaváděním exomethylenových skupin v dalším půběhu syntézy.\n\nD. A. Evans se svými apolupracovníky nový druh enantioselektivních C2-symetrických měďnatých katalyzátorů, které mohou zajišťovat chelaci substrátů prostřednictvím dvou karbonylových skupin. Tyto katalyzátory mají vysokou míru asymetrické indukce při některých reakcích, jako jsou enové reakce ethylglyoxylátu s různými nenasycenými alkeny.\n\nU prvních dvou katalyzátorů se asymetrickou indukcí vytváří čtvercový komplex katalyzátoru s glyoxylátem, jak je zobrazeno na následujícím obrázku, přičemž je Re strana aldehydu stíněna \"terc\"-butylovými substituenty, díky čemuž alkeny atakují pouze Si stranu.\n\nVýznam postupu vyvinutého Evansem a spolupracovníky byl potvrzen úspěšnou přeměnou vznikajícího alfa-hydroxyesteru na odpovídající methylester, volnou kyselinu, Weinrebův amid a alfaazidoester, a to bez jakékoliv racemizace. Azidové odstranění alkoholu představuje užitečný způsob přípravy ortogonálně chráněných aminokyselin.\n\nSyntetická přínosnost C2-symetrické měďnatých katalyzátorůl byla potvrzena přípravou C17 stereocentra části (+)-azaspiracid-1 kruhu (+)-azaspiracidu-1, což je jed vytvářený živočichy jako jsou ústřice, hřebenatky, škeble a srdcovky. Reakce vytvářející toto stereocentrum je katalyzována 1 molárním procentem měďnatého komplexu; autoři naznačují, že i při použití 20 g bude mít reakce velmi dobrý výtěžek a vysokou enantioselektivitu. Produkt je také možné, aniž by došlo ke ztrátě selektivity, převést na odpovídající Weinrebův amid, což umožňuje snadné zavedení C14 skupiny. Tento katalyytický enantioselektivní postup lze jednoduše zahrnout do složitějších syntéz, obzvláště na žačátku procesů, kdy je důležité dosáhnout vysoké výtěžnosti.\n"}
{"id": "1514177", "url": "https://cs.wikipedia.org/wiki?curid=1514177", "title": "Koro zemní", "text": "Koro zemní\n\nKoro zemní (\"Hoplomys gymnurus\") je hlodavec z čeledi korovití (monotypický zástupce). Vyskytuje se v Latinské Americe od Hondurasu po Ekvádor. Koro zemní se vyznačuje pásem bodlin na hřbetě a bocích.\n\nDospělci váží 218–790 gramů a samci váží v průměru více než samice. Mláďata se rodí s jemnou srstí a bodliny jim začínají růst po prvním měsíci. Bodliny na hřbetě a bocích měří do 33 milimetrů délky a 2 mm v průměru; jejich barva je na bázi bílá a nahoře černá. Trup s hlavou měří na délku 220–320 milimetrů a neosrstěný ocas dalších 150–255 milimetrů. Zbarvení těla je v rozmezí od černé po rezavohnědou, vždy s bílým spodkem těla. Koro zemní se může podobat z dálky \"Proechimys semispinosus\", se kterým sdílí přibližně stejný areál výskytu, na rozdíl od něj má však menší oči a protáhlejší oční šťerbiny. Koro žije nejčastěji v páru. Samička je březí 64 dnů a vrhne 1 až 3 mláďata, která odstaví za 3 až 4 týdny. Mladí jedinci pohlavně dospívaji po 5 měsících.\n\nKoro zemní je zemní živočich s převážně noční aktivitou, který obýva nory. Tyto nory jsou obvykle umístěny ve strmých svazích blízko zdroje vody a mohou měřit až 2 metry na délku před hnízdní komorou. Koro se specializuje výhradně na území pokrytá lesy a vyskytuje se od nížin až do nadmořské výšky 800 metrů nad mořem. Koro se živí převážně ovocem, případně semeny, méně častěji částmi rostlin a příležitostně hmyzem.\n\nKoro zemní je významný disperzor semen palmy \"Attalea butyraceae\", ale také zdroj a mezihostitel různých nemocí, z nichž některé mohou být přenostné i na člověka. Dále při sběru potravy vytváří cestičky, čímž vytváří prostředí pro jiné živočichy. Bylo zaznamenáno i využívání jeho nor jinými živočichy.\n"}
{"id": "1514178", "url": "https://cs.wikipedia.org/wiki?curid=1514178", "title": "Porsche 992", "text": "Porsche 992\n\nPorsche 992 je označení osmé generace legendárního vozu Porsche 911, která si svou premiéru odbyla na autosalonu v Los Angeles. Koncem listopadu roku 2018 byly představeny modely Carrera S a Carrera 4S. Začátkem následujícího roku byly obě varianty představeny jako kabriolet. V současnosti je představen i základní model Carrera ve verzi kupé i kabriolet.\n\n\n"}
{"id": "1514185", "url": "https://cs.wikipedia.org/wiki?curid=1514185", "title": "Anna Hesensko-Darmstadtská", "text": "Anna Hesensko-Darmstadtská\n\nAnna Hesensko-Darmstadtská (25. května 1843 – 16. dubna 1865) byla druhou manželkou velkovévody Bedřicha Františka II. Meklenbursko-Zvěřínského.\n\nPrincezna Anna se narodila v Bessungenu jako třetí dítě, jediná dcera, Karla Hesenského a jeho manželky Alžběty Pruské. Jejím dědečkem byl velkovévoda Ludvík II. Hesenský a její matka byla vnučkou pruského krále Fridricha Viléma II.\n\nJejí nejstarší bratr Ludvík se v roce 1862 oženil s britskou princeznou Alicí, dcerou královny Viktorie.¨\n\nV dětství byla považována za možnou nevěstu pro budoucího britského krále Eduarda VII. (v rodině znám jako \"Bertie\"). Zatímco jeho matka Viktorie byla nakloněna Anně, Bertieho starší sestra byla proti, protože věřila, že má Anna \"znepokojující křeče\". Postupe času však Viktoriina netrpělivost rostla a snažila se ignorovat dceřiny náznaky o Annině nevhodnosti. Nakonec však byla jako manželka pro Bertieho vybrána princezna Alexandra Dánská.\n\nAnna se 4. července 1864 v Darmstadtu provdala za ovdovělého velkovévodu Bedřicha Františka II. Meklenbursko-Zvěřínského (jeho první manželka Augusta Reuss Köstritz zemřela v roce 1862). Měli spolu jednu dceruː\n\n\nAnna zemřela na poporodní horečku několik dní po porodu dcery. Pohřbena byla ve schwerinské katedrále. Její manžel se znovu oženil, a to s Marií Schwarzbursko-Rudolstadtskou.\n\n"}
{"id": "1514186", "url": "https://cs.wikipedia.org/wiki?curid=1514186", "title": "Portsmouthská smlouva", "text": "Portsmouthská smlouva\n\nPortsmouthská smlouva formálně ukončila rusko-japonskou válku. Byla podepsána 5. září 1905, po jednáních, která probíhala od 6. do 30. srpna v Kittery ve státě Maine. Uzavření smlouvy napomohl americký prezident Theodore Roosevelt, který byl za vynaložené úsilí oceněn Nobelovou cenou za mír.\nVe válce v letech 1904–05 se utkalo Rusko, imperiální mocnost s jednou z největších armád, a Japonské císařství, teprve nedávno industrializovaná země, která se vymanila z dvě a půl století trvající izolace. Po řadě bitev na liaotungském poloostrově byly ruské armády vytlačeny z jižního Mandžuska a bitva u Cušimy skončila katastrofální porážkou carského námořnictva. Široké společenské vrstvy v Rusku válku odmítaly a země se ocitla na pokraji revoluce. Japonsko sice dosáhlo vítězství, ale ekonomika byla válkou silně postižena a země se potýkala s rychle narůstajícími zahraničními dluhy. Kromě toho se silám dislokovaným v Mandžusku prodloužily zásobovací trasy. Rusové neztratili žádné území a nadále přisunovali posily po Transsibiřské magistrále. Japonsko shledávalo vleklou válku jako nevýhodnou a již v červenci 1904 začala vláda hledat prostředníka, který by pomohl dosáhnout příměří.\n\nPo oslovení japonskou stranu se role zprostředkovatele ujal americký prezident Theodore Roosevelt, který veřejně vyjádřil projaponský postoj na začátku války. Jak ale válka postupovala, Roosevelt začal projevovat obavy z vojenské síly Japonska a dopadu posílení na dlouhodobé zájmy Spojených států v Asii. V únoru 1905 poslal Roosevelt návrhy ruské vládě prostřednictvím amerického vyslance v Petrohradě. Rusové zpočátku nereagovali a Mikuláš II. se stále domníval, že Rusko časem dosáhne převahy a nakonec zvítězí. V tu chvíli se i Japonci stavěli k uzavření míru vlažně, neboť série vítězství pokračovala bez přerušení. Po bitvě u Mukdenu, která byla z hlediska živé síly i materiálních zdrojů pro obě strany mimořádně nákladná, však japonský ministr zahraničí Komura Jutarō usoudil, že nastal čas, aby se zasadil o urovnání.\n\nMasatake Terauči, japonský ministr války, se 8. března 1905 sešel s americkým velvyslancem v Japonsku Lloydem Griscomem proto, aby tlumočil Rooseveltovi, že Japonsko je připraveno jednat. Z ruské strany však žádná reakce nepřicházela. Teprve dva dny po ztrátě ruského loďstva v bitvě u Cušimy se Mikuláš II. sešel s velkoknížaty a s vojenským velením a svolil k mírovým jednáním. Jako místo pro jednání Roosevelt zvolil Portsmouth v New Hampshire především proto, že rozhovory začaly v srpnu a chladnější klima v Portsmouthu bylo příznivější, než vrcholící léto ve Washingtonu, D.C.\n\nJaponskou delegaci vedl ministr zahraničí Komura Jutarō, doprovázel jej vyslanec ve Washingtonu Takahira Kogorō. Ruskou delegaci vedl bývalý ministr financí Sergej Witte, doprovázený bývalým vyslancem v Japonsku Romanem Rosenem a odborníkem na mezinárodní právo a arbitráž Friedrichem Martensem. Obě delegace přijely do Portsmouthu 8. srpna a ubytovaly se v New Castle v Hotelu Wentworth (kde bylo podepsáno příměří) a každý den byli převáženi přes řeku Piscataqua na námořní základnu v Kittery v Maine, kde jednání probíhala.\n\nJednání probíhala v budově \"General Stores\" (nyní číslo 86). Mahagonový nábytek v jednací místnosti byl objednán ve Washingtonu podle vzoru z \"Cabinet Room\" v Bílém domě.\n\nPřed zahájením jednání zaujal Mikuláš II. tvrdou linii a zakázal svým delegátům souhlasit s jakýmikoli územními ústupky, reparacemi či s omezeními v rozmístění ruských sil na Dálném východě. Japonci požadovali uznání jejich zájmů v Koreji, odsun všech ruských sil z Mandžuska a značné reparace. Jako trumf Japonci vznesli požadavek na uznání držby Sachalinu, který ovládli teprve v červenci 1905. \n\nMezi 9. a 30. srpnem se uskutečnilo celkem 12 zasedání. Během prvních osmi setkání delegáti dosáhli shody v osmi bodech, mezi jiným se dohodli na okamžitém příměří, uznání japonských nároků v Koreji a odchodu ruských vojsk z Mandžuska. Dále na Rusku požadovali navrácení pronajatých území Číně (Port Arthur a Dalnyj) a předání Jihomandžuské železniční společnosti a těžebních koncesí Japonsku. Čínskou východní dráhu v severním Mandžusku si Rusové měli ponechat. \n\nNa zbývajících čtyřech jednáních se řešily nejsložitější záležitosti: otázka reparací a otázka územních změn. 18. srpna Roosevelt doporučil, aby Rosen navrhl k vyřešení územních nároků Sachalin rozdělit. 23. srpna však Witte navrhl, aby si Japonci ponechali Sachalin a upustili od nároků na reparace. Když Komura návrh zamítl, Witte varoval, že byl pověřen, aby ukončil jednání a že válka bude pokračovat. Toto ultimátum přišlo v okamžiku, kdy do Mandžuska dorazily čtyři nové ruské divize a kdy ruská delegace začala okázale balit kufry a hotovit se k odjezdu. Witte byl přesvědčen, že Japonci si nemohou dovolit znovu zahájit válku, a prostřednictvím tisku a s pomocí amerických hostitelů vyvíjel nátlak, aby přesvědčil Japonce, že peněžní kompenzace je něco, s čím Rusko nikdy nebude souhlasit. Komura nakonec Wittemu ustoupil a výměnou za jižní polovinu Sachalinu Japonci upustili od nároků na odškodnění.\n\nSmlouva byla podepsána 5. září, ratifikována byla japonskou Tajnou radou 10. října a v Rusku 14. října 1905.\n\nPodpis smlouvy okamžitě vyřešil spory na Dálném východě a na tři desetiletí zajistil mírové soužití ve válce zúčastněných stran. Smlouva potvrdila vzestup Japonska mezi přední mocnosti ve východní Asii a přiměla Rusko opustit expanzionistickou politiku. \n\nAle Japonci smlouvu nepřijali. Veřejnost si byla vědoma nepřerušeného řetězce vojenských vítězství nad Rusy, ale nevnímala vynaložené náklady. Ve světle vítězství se výsledek smlouvy zdál být rezignací před evropskými mocnostmi a frustrace přivedla k Hibijským nepokojům a k pádu kabinetu Katsury Tarō 7. ledna 1906.\n\nDíky roli, kterou sehrál americký prezident Theodore Roosevelt, se Spojené státy staly nepominutelnou silou světové diplomacie. Roosevelt obdržel v roce 1906 Nobelovu cenu míru za zprostředkování mírových rozhovorů a za podporu během jednání. A to přesto, že do Portsmouthu vůbec nedorazil.\n\n"}
{"id": "1514195", "url": "https://cs.wikipedia.org/wiki?curid=1514195", "title": "Rozhledna Salaš", "text": "Rozhledna Salaš\n\nRozhledna Salaš se nachází u obce Salaš u Uherského Hradiště ve Zlínském kraji. Je z ní pohled na pohoří Chřiby, její kóta je v nadmořské výšce 866 metrů. Veřejně přístupná rozhledna se železnou konstrukcí a dřevěným obložením byla postavena mezi podzimem 2014 a srpnem 2015. Její tvar připomíná hasák, má výšku 21,1 metrů, vede na ni 112 schodů. Její stavbu zainvestoval soukromý investor, návrh vyšel z architektonické soutěže od kanceláře CAD Projekt plus s.r.o. podle návrhu architekta Jana Smékala.\n\n"}
{"id": "1514199", "url": "https://cs.wikipedia.org/wiki?curid=1514199", "title": "Otto Intze", "text": "Otto Intze\n\nOtto Intze (17. května 1843 Laage, Meklenbursko – 28. prosince 1904 Cáchy, celým jménem: Otto Adolf Ludwig Intze) byl německý stavební inženýr a univerzitní profesor . Vyučoval hydrauliku, stavebnictví a nauku o stavebních materiálech na Technické univerzitě v Cáchách, kde působil v letech 1895 až 1898 jako rektor. \n\nJeho otcem byl lékař, který mu umožnil technické vzdělání na reálné škole. Po ukončení studia získal Intze v 17 letech práci u britské společnosti jako stavitel železniční tratě z Rigy do vnitrozemí v dnešním Lotyšsku. Po dvou a půl letech této práce začal na podzim roku 1862 studovat na Polytechnické škole v Hannoveru, kde získal titul inženýra; absolvoval v roce 1866 jako nejlepší v ročníku. \n\nPoté krátce pracoval jako učitel na stavební škole v Holzmindenu, dokud se nepřesunul do hamburského přístavního úřadu, kde vedl výstavbu mostů, nábřeží a přístavišť. V této pozici se cítil dostatečně zabezpečený na to, aby založil rodinu. V létě roku 1868 se oženil s Charlotte Emilie Theodore Lorenzovou, se kterou měl čtyři syny a čtyři dcery. \n\nKdyž August von Kaven, který byl profesorem silničního a železničního stavitelství a jedním z učitelů Intze v Hannoveru, vybudoval polytechnickou školu pro tehdejší pruskou rýnskou provincii v Cáchách, přivedl ho do nového ústavu jako lektora stavebního a vodního stavitelství. V roce 1870, kdy byla tato škola otevřena, byl Intze ve věku 27 let jmenován profesorem. Jeho putovní život tak skončil a v 70. letech 20. století byl zodpovědný za stavbu několika významných továrních objektů v Cáchách. Ačkoliv později obdržel několik nabídek k zaměstnání z technických univerzit v Braunschweigu, Berlíně a Mnichově, zůstal až do konce svého života v Cáchách. \n\nIntze pracoval také jako nezávislý inženýr. Všechny své zakázky a projekty vždy vykonával s obrovských pracovním nasazením. Stále ještě v profesním životě na podzim roku 1904 vážně onemocněl. Z této nemoci se již nezotavil a 28. prosince téhož roku zemřel. \n\nIntze byl oddaný luterán. Protože v té době nebyl v katolických Cáchách žádný protestantský kostel, navštěvoval bohoslužby v blízkém nizozemském městečku Vaals. Otto Intze je pohřben spolu se svou manželkou na hřbitově Nieuwe Hertogenweg ve Vaals.\n\nIntze byl jedním z prvních, který uznal výhody použití oceli pro stavbu věžových vodojemů. Poptávka po stavbě vodojemů rostla s tím, jak města budovala veřejné vodovody a také pro tankování vody do parních lokomotiv. Prostřednictvím nového tvaru - nádrž navržená Intzeho společností byla dole zkosená a neměla plochý, ale zakřivený vrcholek podlahy - dosáhl toho, že horizontálně působící síly působily proti sobě, čímž se vyrušily. Nádrž tak mohla být uložena na relativně úzkém kruhovém prstenci, což zase umožnilo stavbu věží štíhlejších, a tím pádem i levnějších. \n\nPodle tohoto patentovaného principu (tzv. první Intzeho princip) bylo v Německu do roku 1900 postaveno celkem 467 vodních a 74 plynových věžových nádrží, stejně tak jako ve zbytku Evropy a zámoří, z nichž první byl postaven v Remscheidu v roce 1883. Kromě toho bylo postaveno pod Intzeho vedením kolem 30 továrních budov. Navrhl také systémy ústředního vytápění pro velké budovy a postavil tucet železných vodních kol pro lehký průmysl v Eifelu.\n\nIntze se dále také zasloužil o založení moderního vodního hospodářství v Německu. Na 23. výroční valné hromadě Asociace německých inženýrů (VDI) v Magdeburgu v roce 1882 představil Intze program „racionálního využívání vodních zdrojů v Německu“. Jeho první realizovaný projekt se však nezaměřoval na vodní energii, ale na zásobování vodou. \n\nV roce 1884 postavilo město Remscheid vodovod s podzemní studnou, která však již brzy nestačila uspokojovat rostoucí poptávku po vodě. Intze tedy navrhl stavbu přehrady. Nejprve si ale musel udělat představu o dostupném množství vody. Proto zkonstruoval automatický měřič úrovně hladiny a současně měřil srážky ve dvou bodech v povodí. Z těchto údajů dokázal odvodit očekávané průměrné množství srážek v okolí řeky Eschbach a tím i požadovaný objem přehrady. \n\nPodle Intzeho výpočtů stačil k zajištění zásobování města i továren dostatečným množstvím vody skladovací prostor o velikosti jednoho milionu metrů krychlových. Z tohoto důvodu musela být 5eka Eschbach přehrazena hrází o výšce 25 metrů. Intze navrhl stěnu z lomového kamene, která se zužovala od základny ke koruně a klenula se k vodní hladině. Stěna byla dokončena po třech letech stavby v roce 1892. Podle tohoto vzoru, tzv. druhého Intzeho principu, byly vytvořeny všechny jeho ostatní hráze. Po dokončení se přehrada na řece Eschbach stala první přehradou v Německu postavenou za účelem získávání pitné vody. \n\nZatímco ještě pracoval na své první přehradě, byl Intze povolán do údalí řeky Wupper. Tam docházelo v některých letech z důvodu nedostatku vody k uzavření několika továren na čtyři až pět měsíců. Intze navrhl vyřešit problém stavbou nádrží v horních tocích řeky a tím zvýšit průtok vody v letních měsících až na trojnásobek. Ostatní jednotliví uživatelé vody však projekt zablokovali. Zákon o povinném vytvoření vodních družstev z roku 1891 však tuto překážku pomohl odstranit a projekt tak mohl být realizován. Díky tomu dosáhl objem všech přehrad již téměř 13 milionů metrů krychlových. Ale to byla jen předehra k mnohem většímu projektu. Bylo nutné zajistit zásobování vodou oblasti Porúří. \n\nAčkoli se těžba a průmysl rozšířily ve druhé polovině 19. století z Porúří na sever do Emscheru, oblast zůstala i nadále závislá na vodě z Porúří, protože Emscher byl zcela znečištěn odpadními vodami a ve studnách v důsledku poklesu podzemní vody při těžbě už žádná voda nezbyla. Na konci 19. století dosáhl odběr vody z Porúří více než 100 milionů metrů krychlových ročně a bylo možné předvídat, že by řeka v létě vyschla, pokud by se spotřeba i nadále zvyšovala. \n\nNa základě Intzeho průzkumu založila města a průmyslníci v roce 1899 Sdružení pro přehrady v Porúři (německy Ruhrtalsperrenverein). S poplatkem za vodu ve výši 1,5 pfennigů za 10 metrů krychlových se do fondu sdružení vybraly značné prostředky, a tak mohlo být podle Intzeho plánů vybudováno do roku 1904 na horním toku Porúří a jeho přítoků nejméně sedm přehrad. Po jeho smrti práce pokračovala. Pod vedením Ernsta Linkeho, jednoho z jeho asistentů, byla postavena nádrž Möhnetalsperre na řece Möhne. Tato přehrada svým objemem 135 milionů metrů krychlových daleko překonala všechny dříve vytvořené nádrže. \n\nSouběžně s prací v Porúří pověřila správa pruské rýnské provincie Intzeho průzkumem protipovodňové ochrany na Rouru (německy Rur) v Eifelu. Uvědomil si, že díky topografii protipovodňové ochrany ji lze velmi příznivě kombinovat s výrobou vodní energie. Řeka Rour se vine hluboko v údolí přes Eifel. S elektrárnou ne na úpatí hráze, ale po proudu, by se mohl použít relativně krátký tunel, který by odřízl říční smyčky a tím pádem vznikl značný výškový rozdíl. Nejlepší místo pro přehradu našel Intze na přítoku řeky Urft. Odtud bylo možné získat pokles 110 metrů pomocí 2,6 km dlouhého tunelu do Heimbachu. Elektrárna měla maximální výkon 12 megawattů, což z ní v krátkodobém horizontu činilo nejvýkonnější v Evropě. \n\nPřehrada Urft (německy Urfttalsperre) je 58 metrů vysoká oblouková přehrada, která se zužuje od 50 metrů u základny na 6 metrů u koruny. Po straně následuje přepad, přes který padá voda při velkém přílivu vody. Stavba trvala včetně přípravných prací od roku 1899 do roku 1904. V létě zde pracovalo až 800 pracovníků, zejména z Itálie, Chorvatska a Polska. \n\nZároveň byl Intze aktivní i ve vzdáleném Slezsku. Na přítocích Odry z Krkonoš došlo v letech 1888 a 1890 a znovu v létě 1897 k silným záplavám. Císař Vilém II. proto naléhal na opatření proti riziku povodní. Jako člen výboru cestoval Intze postiženými oblastmi a již v únoru 1898 předložil relativně podrobné návrhy na projekty přehrad. Přednáškou před císařem se mu podařilo získat podporu a byl také jmenován do konce života členem pruské sněmovny (německy Preußischen Herrenhauses). Intze tak nyní mohl podstatně ovlivnit průběh věcí i na politické úrovni. \n\nV červenci 1900 vstoupil v platnost Slezský zákon o ochraně před povodněmi, který, jak navrhl Intze, rovněž zajišťoval výstavbu dvou velkých přehrad na řekách Bobr a Kwisa. Přehrady v polských městech Pilchowice a Leśna byly vybaveny vodními elektrárnami, jako v případě přehrady na řece Urft. Konečné zpracování a dokončení projektů bylo v rukou Curta Bachmanna. \n\nStejně jako ve Slezsku byly také Čechy v roce 1897 na horních tocích řeky Nisy sasaženy povodněmi. Intze, který se podílel na plánování, sem navrhl šest přehrad. V průěhu práce na těchto projektech avšak umřel. \n\nAž do této doby bylo pod vedením Intze vybudováno jedenáct přehrad, dalších dvanáct bylo ve výstavbě a stejný počet byl v různých fázích plánování a přípravy. \n\nV letech 1889 až 1914 bylo v celé Německé říši a v Rakousku-Uhersku postaveno více než 40 nových přehrad podle osobních návrhů Intze nebo podle Intzeho principu (devět ve Vestfálsku, sedm v Bergisches Land, sedm v Sasku, šest v Čechách, čtyři ve Slezsku, dva v Eifelu a jedna v Durynsku). \n\nSeznam přehrad seřazený podle data dokončení: \n\n\nAčkoli následující přehrady byly navrženy Ottou Intzem, jedná se o hráze sypané: \n\n\nNásledující přehrady byly dokončeny po první světové válce podle Intzeho plánů nebo postaveny podle Intzeho principu: \n\n\nV roce 1893 jmenovalo město Remscheid Intze svým čestným občanem města. V roce 1902 mu Technická univerzita v Drážďanech udělila čestný doktorát (Dr.-Ing. E. h.). Se jmenováním do pruské sněmovny byl Intze jmenován do rady pro tajné budovy. V roce 1894 získal medaili Grashof-Denkmünze od Asociace německých inženýrů (německy Verein Deutscher Ingenieure). \n"}
{"id": "1514200", "url": "https://cs.wikipedia.org/wiki?curid=1514200", "title": "Marie z Lancasteru", "text": "Marie z Lancasteru\n\nMarie z Lancasteru (1320 – 1. září 1362) byla nejmladším potomkem hraběte Jindřicha z Lancasteru a jeho manželky Maud Chaworthové. Přes otce byla pravnučkou anglického krále Jindřicha III.\n\nMarie se narodila v roce 1320. Byla sestrou Jindřicha z Grosmontu, 1. vévody z Lancasteru, Maud, hraběnky z Ulsteru, Jany, baronky z Mowbray, a Eleonory, hraběnky z Arundelu. Přes bratra Jindřicha byla tetou Blanky z Lancasteru, první manželky Jana z Gentu a matky anglického krále Jindřicha IV.\n\nV září 1334 se Marie na hradě Tutbury provdala za Jindřicha Percyho, nejstaršího syna Jindřicha Percyho, 2. barona Percyho a Idoine z Cliffordu. V roce 1352 se její manžel stal 3. baronem Percy. Marie s ním měla čtyři dětiː\n\n\nMarie zemřela 1. září 1362 v Alnwicku, Northumberlandu, kde byla také pohřbena. Její manžel Jindřich se poté oženil s Janou Orrebyovou, dcerou a dědičkou Jana, 2. lorda Orrebyho.\n"}
{"id": "1514202", "url": "https://cs.wikipedia.org/wiki?curid=1514202", "title": "Crédit municipal de Paris", "text": "Crédit municipal de Paris\n\nCrédit municipal de Paris (CMP) je banka v Paříži. Její sídlo se nachází na adrese 55, \"Rue des Francs-Bourgeois\" ve 4. obvodu. Jedná se o nejstarší finanční instituci v Paříži. Nabízí bankovní služby, zastavárnu a úschovu cenností.\n\nV roce 1637 založil novinář a filantrop Théophraste Renaudot (1586-1653), mj. zakladatel prvních francouzských novin \"La Gazette\", na ostrově Cité v Paříži zastavárnu zvanou \"Mont-de-Piété\", aby tím bojoval proti lichvě.\n\nPo smrti kardinála Richelieu a Ludvíka XIII. ztratil Renaudot své ochránce a pařížský parlament dne 1. března 1644 zastavárnu zrušil. Až Ludvík XVI. povolil opět činnost \"Mont-de-Piété\" patentem z 9. prosince 1777. Instituce se usídlila ve čtvrti Marais.\n\nNa začátku 19. století udělil Napoleon Bonaparte zastavárně monopol a umožnil zřídit nové pobočky. Ve 20. století došlo ke změně instituce. Její služby začala využívat též střední třída, což vedlo dne 24. října 1918 ke změně ze zastavárny na bankovní ústav s názvem \"Crédit Municipal de Paris\", přičemž vedle bankovních aktivit poskytovala nadále půjčky i na zastavěné předměty. Od roku 1992 je jediným akcionářem město Paříž.\n\nV roce 2005 došlo k reorganizaci CMP tím, že se oddělil bankovní sektor od tradiční zastavárny. Dceřiná společnost CMP Banque tak spravuje bankovní oddělení, jako jsou restrukturalizační půjčky, hotovostní půjčky, sociální půjčky, bankovní účty, spoření a investiční produkty. Mateřská společnost Crédit Municipal de Paris provozuje tradiční činnosti jako zastavárna, dražba, oceňování a úschova cenností.\n\nOd října 2008 nabízí Crédit Municipal de Paris rovněž mikroúvěry ve spolupráci se sociálními službami a bankami sdruženými ve Fondu sociální soudržnosti. Od roku 2011 nabízí poradenství při předlužení.\n\nCrédit Municipal de Paris finančně podporuje kulturní aktivity města Paříže, jako jsou dočasné výstavy v muzeích, hudební a divadelní představení (Festival d'automne), Dny evropského dědictví, Fête de la musique nebo Bílá noc, a také pořádá výstavy ve vlastní galerii.\n\n"}
{"id": "1514204", "url": "https://cs.wikipedia.org/wiki?curid=1514204", "title": "Martin Spano", "text": "Martin Spano\n\nMartin Spano se narodil 16. května 1985 v Želiezovcích jako jediné dítě do rodiny daňového účetního a lékařky. Celé dětství prožil ve vesnici Čaka na jihu Slovenska, kde zároveň navštěvoval základní školu. Zde se poprvé v knize 2001: Vesmírná Odysea od Arthura C. Clarka setkává s konceptem umělé inteligence. Krátce na to začíná programovat. Později studoval na bilingválním Gymnáziu Milana Hodži v Sučanech, od roku 2004 do roku 2009 na Matematicko-fyzikální fakultě Karlovy Univerzity v Praze obor počítačová věda.\n\nPo skončení studia odchází do Vídně, kde pracuje jako softwarový vývojář se smart technologiemi. V roce 2017 zveřejňuje nástroj na pokročilé hledání na Facebooku, který rozšiřuje možnosti standardního hledání o hledání na základě kritérii jako bydliště, zaměstnavatel a jiné. V době vydání se mělo jednat o jediný nástroj umožňující takové hledání. Následně tento nástroj uvolnil v podobě Android aplikace SearchApp. V roce 2018 zveřejnil KeywordsApp, online databázi 300 milionů nejčastějších hledání na Google, která rozšiřuje Google Trends. V současnosti už ani jeden z nástrojů není k dispozici, protože Spano ukončil jejich podporu a věnuje se čistě publikační činnosti.\n\nV roce 2019 Spano vydal knihu The Artificial Intelligence in a Nutshell. Kniha obsahuje úvod do oblasti umělé inteligence pro netechnické publikum. Stala se bestsellerem na Amazonu v sekcích umělá inteligence a kybernetika. Byla přeložena do slovenštiny pod názvem Umelá inteligencia v orechovej škrupinke. Kniha je psána formou příběhů pro snadnější pochopení témata umělé inteligence. Důvodem pro její napsání bylo podle Spana vyvrácení mýtů a fámů, které se v oblasti umělé inteligence začaly vytvářet. Spano vidí v umělé inteligenci a vyspělých technologiích ne hrozbu, ale prostředek pro zvýšení produktivity a pomoc při řešení globálních problémů jako jsou klimatické změny, zvýšení životní úrovně v chudých zemích či léčba rakoviny. Předpokládá, že automatizace skoncuje s těžkou nehumánní prací a lidé se budou moci věnovat činnostem, které je baví a naplňují. Po úspěchu knihy se Spano rozhodl věnovat osvětové činnosti v oblasti programování umělé inteligence a počítačové vědy. V současnosti připravuje další knihu.\n\nV souvislosti s osvětovými aktivitami v oblasti umělé inteligence na Slovensku připravil Spano iniciativu Slovakia.ai, v jejímž rámci představil svůj návrh strategie umělé inteligence na Slovensku. Jeho cílem je urychlit rozvoj umělé inteligence. Tato iniciativa byla po jeho pozvání do nově vznikajícího Slovenského centra pro výzkum umělé inteligence včleněna do nové iniciativy Slovak-AI. \n\n"}
{"id": "1514214", "url": "https://cs.wikipedia.org/wiki?curid=1514214", "title": "Tomáš Smola", "text": "Tomáš Smola\n\nTomáš Smola (* 19. ledna 1989, Československo) je fotbalový útočník od léta 2019 patřící pod Moravskoslezský klub FC Baník Ostrava.\n\nSmola je odchovancem Loun, v dorosteneckém věku prošel také Teplicemi, ale do ligového kádru se nedostal. Hostoval v okolních klubech a pak se vrátil do Loun, odkud po několika dalších hostováních v roce 2013 přestoupil do Ústí nad Labem, krátce hostoval na Střížkově.\n\nV roce 2016 přestoupil do Opavy, kde odehrál 85 soutěžních zápasů, ve kterých dal 29 gólů, čímž pomohl svému týmu vrátit se z fotbalové národní ligy do 1. ligy, kde v 1. sezoně zaznamenal 9 gólů a stal se oporou týmu a nejlepším střelcem sezony.\n\nV létě 2019 neprodloužil smlouvu s Opavou a přestoupil k největšímu rivalovi, do Ostravy k tamnímu Baníku, a hned svůj druhý gól v Baníku vstřelil svému bývalému klubu na jeho stadionu v městských sadech a pomohl Baníku k výhře 2:0.\n"}
{"id": "1514220", "url": "https://cs.wikipedia.org/wiki?curid=1514220", "title": "Abgarchuk", "text": "Abgarchuk\n\nAbgarchuk ( Абгархықә nebo Абҕархықә, აბღარხუქი - Abgarchuki) je vesnice v Abcházii v okrese Gudauta. Leží přibližně 7 km severovýchodně od okresního města Gudauty. Obec sousedí na západě s Kulanyrchvou, na severu s Ačandarou, na východě s Aacemi a na jihu se Ckvarou. Abgarchukem protékají řeky Aapsta, která ji odděluje od Aaců, dále Čbaarta a Dochurta, jež se na území obce do sebe vlévají a poté do Aapsty. Jižně od obce prochází hlavní silnice od hranice s Ruskem do Suchumi.\n\nAbgarchuk je vesnické správní centrum s oficiálním názvem Vesnický okrsek Abgarchuk \"(rusky Абгархукская сельская администрация, abchazsky Абҕархықә ақыҭа ахадара)\". Za časů Sovětského svazu se okrsek jmenoval Abgarchucký selsovět \"(Абгархукской сельсовет)\". Součástí vesnického okrsku Abgarchuk jsou následující části:\n\nBěhem 19. století byl Abgarchuk rozdělen mezi okolní vsi, takže první řádná data o tamním obyvatelstvu byla dostupná až od začátku 20. století, kdy byla obec osamostatněna pod jménem \"Ladari-Arhabla\". V průběhu stalinské éry se sem přistěhovalo mnoho gruzínských rodin, které se usídlily převážně do střední a západní části do osady Bagikyta. V roce 1948 došlo k přejmenování obce na Abgarchuk, respektive na Abgarchuki. Většina z přistěhovalých Gruzínů se velmi dobře naučila hovořit abchazsky, ale během války v Abcházii drtivá většina těchto Gruzínů vesnici opustila a počet obyvatel se snížil z 1483 na současných 1024.\n\nDle nejnovějšího sčítání lidu z roku 2011 je počet obyvatel vesnického okrsku 1024 a jejich složení je následovné:\n\n\nV roce 1989, před válkou v Abcházii žilo v Abgarchuku 219 obyvatel a v celém Abgarchukském selsovětu 1385 obyvatel.\n\nV roce 1959 žilo v tomto selsovětu 1483 obyvatel.\n\n"}
{"id": "1514221", "url": "https://cs.wikipedia.org/wiki?curid=1514221", "title": "Železniční skanzen Lupěné", "text": "Železniční skanzen Lupěné\n\nŽelezniční skanzen Lupěné se nachází na opuštěné železniční trati mezi Lupěné a Hněvkovem v okrese Šumperk. Nachází se v nadmořské výšce 292 m a prochází údolím řeky Moravská Sázava.\n\nŽelezniční skanzen a zároveň naučná stezka s cyklistickou stezkou byla zřízena a dokončena v listopadu 2011 na opuštěném úseku původní železniční trati olomoucko-pražské dráhy, která byla postavena v roce 1845 a ukončen provoz v červnu 2006. V rámci modernizace třetího železničního koridoru byla trať 270 v úseku Krasíkov – Zábřeh na Moravě přestavbou dvou úseků napřímena a zkrácena o jeden kilometr. Na opuštěném úseku trati vinoucí se malebným údolím Moravské Sázavy byl snesen kolejový svršek a na náspu byla zřízena cyklistická stezka v délce dvou a půl kilometrů. Železniční skanzen je na počátku a pokračuje naučnou stezkou o pěti zastaveních.\n\nVe skanzenu byla umístěna historická parní lokomotiva řady 317 z roku 1950, mechanické závory a návěstidla. V roce 2014 byl osazen k lokomotivě vodní jeřáb, který původně sloužil na železniční stanici Ústí nad Orlicí. Dne 9. července 2018 byl k lokomotivě umístěn služební dvounápravový vagon Daa-k 30 54 940 7 182-5, určen pro nákladní vlaky.\n\nSoučástí skanzenu je železniční násep, tři původní železniční mosty přes řeku Moravskou Sázavu, skalní zářezy, kamenné milníky původní dráhy a tři strážní domky. Jedním z nich je strážní domek v Lupěné postavený v roce 1845 společností Severní státní dráhy (StEG). Objekt zasazený do železničního náspu s typickým půlkruhovým okénkem ve štítu.\n\nŽelezniční skanzen a \"Naučná stezka na opuštěném tělese dráhy\" se nachází na cyklistické stezce 6232.\n\nV blízkosti je i nově přeložená železniční trať s Hněvkovským tunelem II procházející vrchem Hejnice (403 m n. m.)\n\nNaučná stezka má celkem pět zastavení:\n\nŽelezniční muzeum je dostupné ze železniční zastávky Lupěné nebo stanice Hoštejn na železniční trati 270 Česká Třebová – Přerov – Bohumín.\n\n"}
{"id": "1514222", "url": "https://cs.wikipedia.org/wiki?curid=1514222", "title": "Marie de Luna", "text": "Marie de Luna\n\nMarie de Luna (1358 – 20. prosince 1406) byla sňatkem s Martinem I. Aragonským v letech 1396 až 1406 aragonskou královnou. Na počátku manželovy vlády vládla jako regentka, zatímco se Martin věnoval záležitostem na Sicílii, na niž si dělal nárok. Marie byla dcerou a dědičkou aragonského šlechtice Lopa, lorda a 1. hraběte z Luny a lorda ze Segorby, a jeho druhé manželky Briandy d’Agout, aristokratky z Provence. Marie byla s Martinem zasnoubena jako dítě a vychována u dvora jeho matky, královny Eleonory. Pár byl oddán 13. června 1372 v Barceloně, a po manželově nástupu na trůn v roce 1396 se Marie stala královnou. V době svého nástupu na trůn byl Martin na Sicílii, takže Marie vládla, spolu s královnou vdovou Jolandou z Baru a hrabětem z Foix Matoušem, jako regentka až do jeho návratu v roce 1397. Marie byla politicky aktivní a měla vliv jak na politiku, tak na společnost, a byla považována za mnohem nadanějšího vládce než sám Martin. Finančně podporovala chudé, ovládala daně, přijímala židovské i muslimské uprchlíky, pokusila se ukončit spory mezi šlechtickými rody a vedla korespondenci s avignonským vzdoropapežem Benediktem XIII. (který sám pocházel z Aragonie), aby mu navrhla zrušení zákonů a praktik, které jí přišly nespravedlivé. Byla popisována jako moudrá, spravedlivá, milosrdná a pobožná, aniž by byla fanatičkou, zajímala se o hudbu a literaturu, ale nezahrnovala se nádherou a luxusem.\n\nMarie se narodila v roce 1358 jako nejstarší dcera hraběte Lopa z Luny a jeho druhé manželky Briandy d’Agout. Její rodina byla jedna z nejvlivnějších ve Španělsku, její členové zabírali některé nejvyšší politické i církevní úřady v zemi. Mezi Mariiny příbuzné patřil například hrabě Lope Fernandez de Luna, arcibiskup ze Zaragozy nebo vzdoropapež Benedikt XIII. Její otec ještě více prosazoval zájmy rodiny. Jeho neochvějná věrnost aragonské koruně byla štědře odměněna - nejdříve byl pasován na rytíře a o několik let později byl jmenován hrabětem. Mariin rod měl poté tu čest být jediným v Aragonii, jehož člen dosáhl titulu \"hraběte\". Z prvního manželství s Violantou Aragonskou neměl Lope žádné potomky a tak byla Marie krátce po svém narození oficiálně uznána otcovou dědičkou. Přestože měl Lope staršího nemanželského syna a další dceru s Briandou, Mariino postavení jako jeho dědičky nebylo nikdy ohroženo či zrušeno.\n\nLope v roce 1360 zemřel a z dvouleté Marie se stal jeden z nejbohatších vlastníků půdy ve Španělsku. Z toho důvodu brzy přitáhla pozornost aragonského krále Petra IV., který dychtil po jejím sňatku s jeho mladším synem Martinem. Jednání vedla Mariina matka a mocný příbuzný, zaragozský arcibiskup. Jednání byla dokončena v létě 1361, bylo stanoveno, že Marie zůstane do osmi let se svou rodinou a poté odejde ke dvoru své budoucí tchyně, královny Eleonory, než se ve čtrnácti letech za Martina provdá.\n\nPlán popsaný v zásnubní smlouvě Marie a Martina byl zřejmě urychlen. Marie se v účetních knihách královny Eleonory objevila na začátku roku 1362, což naznačuje, že se u jejího dvora pohybovala již ve čtyřech nebo pěti letech - o několik let dříve, než původně určovala smlouva. Marie vyrostla v těsné blízkosti svého budoucího manžela. Ačkoliv je dostupných jen málo informací o její výchově u dvora, její vzdělání bylo s nejvyšší pravděpodobností důkladné, vzhledem k důkazům o jejím psaní, sbírce knih, kterou měla, a jak rychle se v dospělosti ujala správy svých statků.\n\nMarie se za Martina provdala 13. června 1372 v kostele Santa Maria del Mar v Barceloně za přítomnosti krále Petra, biskupa Jauma z Valencie a mnoha význačných šlechticů země. V následujících letech byla Marie z velké části zaměstnána porody, vedením domácnosti a řízením vlastních statků. Marie s manželem si užívali královské přízně, v následujících patnácti letech po jejich svatbě král Petr pokračoval v udělování úřadů a půdy mladšímu synovi. Po Petrově smrti v lednu 1387 se stal novým krále jeho prvorozený syn Jan. V prvních týdnech vlády Jan udělil Martinovi vévodství Montblanc. Do té doby bylo jediným aragonským vévodstvím Girona, která byla určena dědici trůnu. Takové udělení tak bylo pro Martina a Marii velkou ctí.\n\nV roce 1396 král Jan zemřel bez legitimního dědice. Trůn tak přešel na jeho mladšího bratra, Mariina manžela Martina. V té době byl však Martin na vojenském tažení na Sicílii a tak dostal zprávu o bratrově smrti až o několik týdnů později. Proto byla Marie v Barceloně provolána královnou a ujala se vlády v království jako regent za svého manžela. Její přechod z vévodkyně na královnu byl plný povstání a nejistot. V zoufalé snaze zachovat si moc, trvala královna vdova Jolanda z Baru na tom, že čeká Janovo posmrtné dítě. Mnoho šlechticů tak váhalo s podporou Martina a Marie, pro případ, že by Jolanda porodila syna. Tou dobou Janova dcera z prvního manželství, Johana z Foix, vznesla nárok na aragonský trůn, v čemž ji podpořil její manžel Matouš z Foix a jeho mocná rodina. Uprostřed tohoto neklidu se Marie neúspěšně pokusila přesvědčit Martina, aby se vrátil do Aragonie a pomohl jí při stabilizaci země. Martin se zdráhal vzdát vojenské tažení a mnoho měsíců odolával prosbám své ženy. S tvrzením, že má obavy o zdraví těhotné Jolandy, poslala Marie svou soupeřku na jeden ze svých vlastních hradů a izolovala ji od jejích stoupenců. Brzy bylo Jolandino těhotenství odhaleno jako podvod. Marie poté shromáždila armádu, uvěznila Jolandu a Matošovy podezřelé stoupence a zbavila je jejich aragonského majetku. Nakonec se Marii podařilo porazit i Johanu a Matouš z Foix. Brzy poté se vrátil domů Martin.\n\nMartin se do Aragonie vrátil v roce 1397, čímž skončila Mariina vláda jako regentky. Politický vliv si však udržela i nadále. Marie měla blízký vztah se svým synem Martinem a během jeho vlády na Sicílii mu byla cenným zdrojem rad, jak ji viděl i její manžel.\n\nMarie de Luna zemřela v zimě roku 1406 ve Villarrealu na mrtvici, při cestě do Segorby, kde se měla setkat s manželem. Pohřbena byla v klášteře Poblet.\n\nMarie měla s Martinem čtyři děti, jen nejstarší z nich se však dožil dospělostiː\n\n"}
{"id": "1514225", "url": "https://cs.wikipedia.org/wiki?curid=1514225", "title": "Markéta z Prades", "text": "Markéta z Prades\n\nMarkéta z Prades (1395 – 23. července 1429) byla sňatkem s králem Martinem Aragonským aragonskou královnou.\n\nMarkéta se narodila jako dcera Petra Aragonského, barona z Entenzy (1352–1395), a jeho manželky Johany z Cabrery.\n\nDne 17. září 1409 se provdala za krále Martina Aragonského, příbuzného svého otce. Nevěstě bylo čtrnáct let a ženichovi padesát tři. Všichni Martinovi potomci z prvního manželství s Marií de Luna zemřeli a tak potřeboval legitimního dědice. Zemřel však již šest měsíců po svatbě, 31. března 1410 bezdětný. Jeho smrt vedla k dvouletému interregnu, které ukončila smlouva z Caspe, která určila za nového krále Ferdinanda, mladšího syna Martinovy sestry Eleonory.\n\nMarkéta zůstala vdovou asi čtyři roky. V roce 1415 se provdala za Jana z Vilaragutu a o rok později v tajnosti porodila syna, který dostal jméno Joan Jeroni de Vilaragut (1416–1452). Manžel Jan zemřel v roce 1422 a Markéta vstoupila do kláštera Bonrepòs, kde v roce 1429 zemřela.\n"}
{"id": "1514228", "url": "https://cs.wikipedia.org/wiki?curid=1514228", "title": "Ministerstvo zemědělství Spojených států amerických", "text": "Ministerstvo zemědělství Spojených států amerických\n\nMinisterstvo zemědělství Spojených států (anglicky \"United States Department of Agriculture\", zkráceně USDA) je ministerstvo federální vlády USA odpovědné za formulaci a implementaci federálních zákonů týkajících se zemědělství, lesnictví a potravin. Jeho cílem je uspokojit potřeby zemědělců a chovatelů dobytka, podporovat zemědělský obchod a výrobu, dále zajištění bezpečnosti potravin, ochrana přírodních zdrojů, podpora odlehlých venkovských komunit a boj proti hladu ve Spojených státech a ve světě. \n\nPřibližně 80 % rozpočtu USDA ve výši 141 miliard dolarů jde na potravinový program \"Food and Nutrition Service\" (FNS). Největší složkou rozpočtu FNS je program doplňkové výživy \"Supplemental Nutrition Assistance Program\" (dříve známý pod názvem \"Food Stamp program\"). Tento program poskytuje každý měsíc jídlo více než 40 milionům lidí s nízkými příjmy a bezdomovcům.\n\nOd počátku založení Spojených států měla americká ekonomika výrazně agrární charakter. V té době úředníci federální vlády usilovali o zlepšení zemědělských výnosů. Hledali v zahraničí nové a vylepšené odrůdy semen, rostlin a zvířat, které by dovezli a patentovali ve Spojených státech. Zemědělská divize patentového úřadu, která za tímto účelem vznikla, se tak stal základem budoucího úřadu zemědělství. \nV roce 1849 byl patentový úřad převeden pod nově vytvořené ministerstvo vnitra. 15. května 1862 založil Abraham Lincoln nezávislé ministerstvo zemědělství, v jehož čele stál komisař, který nebyl členem prezidentova kabinetu. \n\n"}
{"id": "1514230", "url": "https://cs.wikipedia.org/wiki?curid=1514230", "title": "Poštovní služba Spojených států amerických", "text": "Poštovní služba Spojených států amerických\n\nPoštovní služba Spojených států amerických (anglicky \"United States Postal Service\", zkráceně USPS, známá také jako \"Post Office\" nebo \"U.S. Mail\") je nezávislá agentura výkonné moci federální vlády USA, která odpovídá za poskytování poštovních služeb ve Spojených státech, včetně jejich ostrovních oblastí. Je to jedna z mála vládních agentur výslovně schválených ústavou Spojených států. \n\nKořeny USPS spadají do roku 1775, kdy byl prvním nejvyšším poštmistrem (\"postmaster genera\"l) jmenován Benjamin Franklin. \n\n\"Post Office Department\" byl založen v roce 1792. V roce 1872 byl povýšen na kabinetní úřad a v roce 1970 se přeměnil na USPS jako nezávislou agenturu. \n\nUSPS má od roku 2017 644 124 aktivních zaměstnanců, což z ní činí třetího největšího civilního zaměstnavatele ve Spojených státech za federální vládou a Walmartem. V roce 2014 provozovala 211 264 vozidel. Je provozovatelem největšího civilního vozového parku na světě. Je ze zákona povinná sloužit všem Američanům, poskytovat služby za jednotnou cenu a ve stejné kvalitě. Je to geograficky a objemově největší poštovní systém na světě, který doručuje 47% světové pošty. Vozový park USPS je pozoruhodný tím, že mnoho z jeho vozidel má volant umístěný na pravě straně, aby řidiči měli snadný přístup ke schránce umístěné u silnice.\n\nObjem přepravené dopisní pošty dosáhl vrcholu v roce 2001, do roku 2017 se snížil o 43% v důsledku rostoucího využívání e – mailů a World Wide Web pro korespondenci a obchodní transakce. USPS také konkurují soukromé doručovací služby, jako jsou United Parcel Service a FedEx, a to při doručování expresních dopisů a balíků.\n\n"}
{"id": "1514231", "url": "https://cs.wikipedia.org/wiki?curid=1514231", "title": "Audi Cup", "text": "Audi Cup\n\nAudi Cup je dvoudenní předsezónní fotbalový turnaj pro čtyři týmy, utkání se hrají v Mnichově v Allianz Areně, domovském stadionu Bayernu Mnichov. Soutěž se koná každý lichý rok od roku 2009 před začátkem Bundesligové sezóny. Vítězem posledního ročníku je Tottenham Hotspur.\n\nPrvní ročník Audi Cupu se konal v roce 2009 k připomenutí stoletého výročí vzniku názvu značky Audi. Turnaj se tento rok konal místo Poháru Franze Beckenbauera (\"Franz Beckenbauer Cup\"), který se konal dva předcházející roky a ještě následující rok. Nejúspěšnějším týmem soutěže je domácí Bayern Mnichov se třemi tituly (2009, 2013 a 2015), jedenkrát se podařilo zvítězit Barceloně (2011), Atléticu Madrid (2017) a Tottenhamu (2019).\n\nAudi Cupu se účastní čtyři pozvané týmy v letech, kdy se nekoná mistrovství světa nebo Evropy, tj. každý lichý rok. Turnaj organizuje společnost Audi, která má dvanáctinový podíl akcií v Bayernu Mnichov, ten se doposavad účastnil každého turnaje jako domácí celek v Allianz Areně. Do ročníku 2015 se soutěže také pravidelně účastnil AC Milán, se kterým mělo Audi od roku 2007 sponzorskou smlouvu.\n\nSoutěž se hraje standardním vyřazovacím systémem. Vítězové obou zápasů prvního hracího dne se utkají následující den o vítězství v této soutěži, zatímco poražení semifinalisté hrají o třetí místo. Je-li po 90 minutách hry stav utkání nerozhodný, dojde přímo k penaltovému rozstřelu. Vítěz turnaje získá 60 cm vysoký hliníkový pohár.\n\n\n"}
{"id": "1514237", "url": "https://cs.wikipedia.org/wiki?curid=1514237", "title": "Pose", "text": "Pose\n\nPose je dramatický televizní seriál, jehož první řada měla premiéru v červnu 2018. Seriál se věnuje afroamerické a latino bálové subkultuře LGBTQ+ z 80. let 20. století (ve druhé sérii počátku 90. let). Tvůrci seriálu jsou Ryan Murphy, Brad Falchuk a Steven Canals. Premiéru měl v červnu 2018 na televizní stanici FX. V seriálu si zahráli MJ Rodriguez, Dominique Jackson, Billy Porter, Indya Moore, Ryan Jamaal Swain, Charlayne Woodard, Evan Peters, Kate Mara, James Van Der Beek, Hailie Sahar, Angelica Ross, Angel Bismark Curiel, Dyllón Burnside a Sandra Bernhard. Podle produkční společnosti šlo v době vydání o televizní seriál s nejvíce transgender herečkami.\n\nPrvní série se dočkala velmi vřelého přijetí u kritiků (například hodnocení 96 % na Rotten Tomatoes) a byla nominována na Zlatý glóbus za nejlepší seriál (drama) a Zlatý glóbus za nejlepší mužský herecký výkon v seriálu (drama) pro Billyho Portera. Uznání kritiků se dočkala také druhá série (opět 96 % na Rotten Tomatoes), která měla premiéru v červnu 2019. V roce 2019 herec Billy Porter získal cenu Emmy pro nejlepšího herce v dramatickém seriálu. \n\nSeriál popisuje život afroamerických a latino transgender osob a komunity LGBTQ+ v New Yorku pozdních 80. let (ve druhé sérii počátku 90. let) a zejména jejich bálovou subkulturu. V ní proti sobě soutěží členové různých domů (či rodů) v soutěžích napodobujících módní přehlídky. Domy či rody byly uskupení (či rodiny) transgender a LGBTQ+ lidí, kteří byli vyloučeni ze svých původních rodin a vytvořili si tak rodinu novou, která je přijímá takové, jací jsou. Domy (či rody) byly vedeny matkou nebo otcem, kterými zpravidla byli starší členové LGBTQ+ komunity, kteří se starali o mladší.\n\n"}
{"id": "1514238", "url": "https://cs.wikipedia.org/wiki?curid=1514238", "title": "Vila Otakara Riegela", "text": "Vila Otakara Riegela\n\nVila Otakara Riegela je rodinný dům, který stojí v Praze 5-Hlubočepích ve vilové čtvrti Barrandov v ulici Barrandovská.\n\nVilu postavenou v letech 1937-1938 pro klenotníka, restaurátora a majitele starožitností Otakara Riegela navrhl architekt Jindřich Friedl.\n\n\n"}
{"id": "1514244", "url": "https://cs.wikipedia.org/wiki?curid=1514244", "title": "Federální bezpečnostní informační služba", "text": "Federální bezpečnostní informační služba\n\nFederální bezpečnostní informační služba (FBIS, slovensky Federálna bezpečnostná informačná služba) byla československá státní zpravodajská služba s vnitřním polem působnosti (kontrarozvědka), existující v letech 1991–1992. Jejími nástupci se v rozděleném Československu staly od počátku roku 1993 Bezpečnostní informační služba České republiky (v Česku) a Slovenská informační služba (na Slovensku).\n\nPo sametové revoluci vznikl v únoru 1990, na základě rozkazu ministra vnitra, Úřad pro ochranu ústavy a demokracie Federálního Ministerstva vnitra (ÚOÚD), který sloužil pro kontrarozvědné účely a který fungoval do konce roku 1990. Tehdy byl podle rozkazu ministra vnitra přetransformován na Federální informační službu Federálního Ministerstva vnitra (FIS FMV). Ta fungovala do června 1991.\n\nNa základě zákona č. 244/1991 Sb. vznikla k 1. červenci 1991 samostatně působící Federální bezpečnostní informační služba (FBIS). Její kontrolu vykonávalo Federální shromáždění. V čele FBIS stál ředitel, jenž byl odpovědný Federálnímu shromáždění. Jmenován byl prezidentem republiky na návrh federální vlády a odvoláván byl prezidentem republiky na návrh federální vlády nebo Federálního shromáždění. Federální bezpečnostní informační služba plnila úkoly ve věcech vnitřního pořádku, bezpečnosti státu a jeho ústavního zřízení.\n\nVzhledem k zániku Československa na konci roku 1992 byla FBIS zákonem č. 543/1992 Sb. k 31. prosinci 1992 zrušena. V Česku ji nahradila Bezpečnostní informační služba České republiky, zřízená již 24. listopadu 1992, a na Slovensku Slovenská informační služba.\n\n\n\n\n"}
{"id": "1514245", "url": "https://cs.wikipedia.org/wiki?curid=1514245", "title": "Svatá Eufémie z Chalkédónu", "text": "Svatá Eufémie z Chalkédónu\n\nSvatá Eufémie z Chalkédónu, chorvatsky také Eufemija nebo Fuma, rusky Евфи́мия Всехва́льная (3. století Chalkédón, † 304 Chalkédón) byla řecká křesťanka, panna a mučednice, popravená se svými druhy počátkem 4. století a uctívaná v západní i východní církvi, zejména v Itálii, Francii, Španělsku, Portugalsku, Chorvatsku a Rusku. Svátek v řecké ortodoxní církvi se slaví 16. září.\n\nEufemie žila ve 3. století za spoluvlády římských císařů Diokleciána a Maximiana. Byla údajně dcerou římského patricije a senátora v Chalcedonu. Během pronásledování křesťanů otevřeně vyznávala křesťanskou víru+; odmítla se zúčastnit městských oslav římského svátku boha Marta. Na příkaz městského prefekta Prisca byla zatčena a mučena. Podle Zlaté legendy byla Eufemie pověšena za vlasy a stlačována mezi kameny po dobu sedmi dnů. Jídlo jí bylo odepřeno. V té době ji živil anděl, a ona se modlila, až se kameny rozpadly na prach a Eufemie byla volná. Po té byla znovu uvězněna a uvržena do arény se lvy v hipodromu, ale ti jí nic neudělali. Dva popravčí pak skočili do arény a bodli Eufémii dýkou (nebo jí sťali hlavu mečem). Rozzuření lvi je rozsápali. \n\nEufémie byla pohřbena se všemi poctami. Její tělo bylo vloženo do sarkofágu a uctíváno již během církevního koncilu v Chalcédónu v roce 451. Z obavy ořed nájezdem Arabů byly ostatky roku 617 přeneseny do Konstantinopole, tam se o úctu ke světici zasloužila byzantská císařovna Irena († 703). Část ostatků byla vložena do zlaté a stříbrné relikviářové skříně v kostele sv. Jiří konstantinopolských patriarchů (\"Hagios Georgios\"), kde je uctívána dosud 11. července, tj. ve svátek přenesení těla (translatio). Tělo je uloženo na více místech, zčásti v kamenném sarkofágu v Rovinji, hlavu přenesli templáři do Nikosie na Kypru.\n\nBývá vyobrazena jako svatá panna mučednice v římské tunice s věncem nad hlavou. K nejstarším vyobrazením patří mozaika v chrámu San Apollinare Nuovo v Ravenně ze 6. století. V reprezentačních vyobrazeních se objevuje stojící a jako atributy svého mučednictví drží palmovou ratolest, meč nebo lilii; stojí-li s pažemi rozepjatými v gestu orantky, pak se u jejích nohou zvedají buď dva hadi (zničená mozaika v Římě), nebo se k ní lísají lvi (v Rovinji). V epických scénách je vícekrát zobrazena v hipodromu či v aréně, předhozená lvům a sledovaná z tribuny rodinou římského císaře. Jindy je zobrazena klečící s katanem, který jí stíná hlavu mečem nebo ji bodá dýkou.\n\n\n\n"}
{"id": "1514250", "url": "https://cs.wikipedia.org/wiki?curid=1514250", "title": "Oldřich Soukup", "text": "Oldřich Soukup\n\nOldřich Soukup (19. července 1920 Moravské Budějovice – 12. března 1942 Severní moře) byl český voják. \n\nOldřich Soukup se narodil v roce 1920 v Moravských Budějovicích, jeho otcem byl hodinář. V září 1937 se přihlásil dobrovolně do armády a nastoupil na pilotní výcvik. V lednu roku 1940 odešel do Francie, kde působil u letectva v Agde. Po kapitulaci Francie odešel do Velké Británie, v níž v červenci roku 1940 vstoupil do RAF a absolvoval její základní letecký výcvik. Od března téhož roku cvičil ve Flying training school a v červenci vstoupil do 311. československé bombardovací perutě. \n\nV březnu 1942 se jako druhý pilot letounu, jemuž velel první kapitán Jiří Fína a jehož posádku dále tvořili navigátor Jaroslav Kula, radiotelegrafista Josef Cibulka a střelci Alois Mezník spolu s Františkem Raiskupem, účastnil náletu na Kiel. Když přelétali Severní moře, v důsledku silné námrazy jejich letadlo havarovalo a piloti museli nouzově přistát na rozbouřeném moři. Následné pátrací akce po letounu nebo po tělech vojáků skončily bezúspěšně. Jméno Oldřicha Soukupa je uvedeno na památníku obětem v Runnymede.\n"}
{"id": "1514251", "url": "https://cs.wikipedia.org/wiki?curid=1514251", "title": "Františka Bollardová", "text": "Františka Bollardová\n\nFrantiška Bollardová (7. ledna 1838 Praha – 22. května 1892 Praha) byla česká divadelní herečka, členka takzvané Staré gardy Národního divadla v Praze.\n\nNarodila se v Praze v početné rodině krejčího Václava Bollarda, nadšeného ochotníka. Divadlo začala hrát spolu se svojí sestrou Antonií a bratrem Jindřichem nejprve s ochotníky v Praze na Smíchově. V roce 1858 debutovala ve Stavovském divadle, kde o rok později získala i stálé angažmá. V roce 1862 přešla spolu s několika dalšími herci do Prozatímního divadla a v letech 1881–1886 byla členkou činohry Národního divadla v Praze. V květnu roku 1892 podlehla na Královských Vinohradech tuberkulóze a následně byla pohřbena na Olšanských hřbitovech.\n\n\n"}
{"id": "1514253", "url": "https://cs.wikipedia.org/wiki?curid=1514253", "title": "Život bez bouráku", "text": "Život bez bouráku\n\nŽivot bez bouráku je publikace české autorky Evy Sovové vydaná roku 2005 nakladatelstvím Olympia. Dílo obsahuje rozhovory s tehdy v České republice veřejně známými osobnostmi, se kterými autorka vedla rozhovory nad jejich životními peripetiemi či zálibami. Svými osudy do knihy přispěli například Milan Šimáček, Tereza Brodská, Pavel Zedníček, Dagmar Havlová či Zuzana Baudyšová. Mezi další osobnosti v knize popisované se řadí Milan Hein, Ondřej Kepka, Lubomír Lipský, Helena Růžičková, Lída Nopová nebo Jan Měšťák.\n"}
{"id": "1514254", "url": "https://cs.wikipedia.org/wiki?curid=1514254", "title": "Cuba", "text": "Cuba\n\nCuba (, Hepburnův přepis \"tsuba\") je prstencová záštita tradičního japonského meče, oddělující čepel od jílce.\n\nCuby jsou konstrukční součásti mečů jako katan, wakizaši, tači. Slouží jako ochrana ruky před sklouznutím na vlastní čepel i před zraněním ruky mečem soupeře, který po vlastní čepeli sklouzl, a zároveň jsou důležité pro rovnováhu zbraně.\n\nMají většinou okrouhlý, méně často čtverhranný tvar. Nejstarší cuby (z období Muromači a Azuči-Momojama) mají ryze funkční řešení, kdežto v klidnějším období Edo vzrostl důraz na umělecké zpracování štítků. Cuby jsou subtilněji zpracované, z drahých kovů a bohatě ornamentálně zdobené. Vznikaly řemeslnické dynastie zaměřující se výhradně na výrobu těchto záštit. Dnes jsou cuby předmětem sběratelského zájmu.\n"}
{"id": "1514257", "url": "https://cs.wikipedia.org/wiki?curid=1514257", "title": "Giuseppe Signori", "text": "Giuseppe Signori\n\nGiuseppe Signori (výslovnost ) (* 17. února 1968) je bývalý italský fotbalista. \n\nHrál v mnoha klubech. Vrchol kariéry zažil v římském Laziu, v jehož dresu se 3x stal králem střelců italské ligy. S italskou reprezentací získal stříbro na Mistrovství světa ve fotbale 1994, kde nastoupil ve všech zápasech kromě finále, ale žádný gól nedal.\n\n\n\n\n\n"}
{"id": "1514258", "url": "https://cs.wikipedia.org/wiki?curid=1514258", "title": "Vila Josefa Auerbacha", "text": "Vila Josefa Auerbacha\n\nVila Josefa Auerbacha je dům, který stojí v Praze 5-Hlubočepích ve vilové čtvrti Barrandov na rohu ulic Barrandovská a Skalní. Dne 25. listopadu 1992 byla zapsána na seznam kulturních památek České republiky.\n\n24. října 1932 se správní rada společnosti Elektafilm rozhodla koupit na Barrandově dvě stavební parcely, které na katastrálním úřadu nechala spojit v jednu; celkem zaplatila 278 491 korun. 25. dubna 1933 se usnesla na vzniklém pozemku vystavět vilu. V její jedné části bydlel hlavní akcionář ElektaFilmu Josef Auerbach s rodinou; nájemní smlouva byla vystavena na manželku Olgu Auerbachovou. Druhá část vily byla určena jako reprezentační místnosti pro zahraniční zájemce o české filmy.\n\nPři mobilizaci roku 1938 sloužila střecha domu jako dělostřelecká pozorovatelna. Po okupaci Československa Auerbach vilu prodal a s rodinou emigroval do USA.\n\nVila s plochou střechou postavená ve svahu je ve směru do ulice dvoupodlažní, směrem do zahrady třípodlažní. Stavba na obdélném půdorysu s ustoupeným nárožím je doplněna balkony a terasami. Obytná terasa na ploché střeše je částečně kryta otevřenou pergolou. Uliční fasáda domu je puristicky čistá a doplněná pásovými okny v přízemí a prvním patře. Hlavní vstup krytý markýzou má po stranách travertinové obklady, travertin je též na soklu domu.\n\nZe zvýšeného technického podlaží je přístup na terasu, nad ní v druhém podlaží další terasa nesená na sloupech je přístupná z obytných prostor domu; tato terasa je se zahradou propojena vřetenovým schodištěm se zábradlím s drátěnými poli. Třetí nadzemní podlaží osvětluje pás obdélných trojdílných oken a je zde balkon s balkonovou stěnou. Další, zapuštěná terasa se nachází v boční dvoupatrové fasádě na jihozápadě domu, kde je kryta štítovou uliční zdí. Z ní vede přímé schodiště na obytnou terasu na ploché střeše vily.\n\nStavba má dochovanou většinu původních stavebních prvků: zábradlí teras (skleněné výplně v zaoblených kovových rámech), okna a dveře (kovové rámy), kování, kovové rošty rohožek a větracích mřížek (geometrické řešení) a také původní oplocení (drátěná pole na podezdívce).\n\nRoku 1939 se ve vile natáčela scéna filmu Kristián, ve které Adina Mandlová pozve Oldřicha Nového k sobě domů a před Jaroslavem Marvanem hrají manželský pár.\n\n\n\n"}
{"id": "1514259", "url": "https://cs.wikipedia.org/wiki?curid=1514259", "title": "Sibyla z Fortie", "text": "Sibyla z Fortie\n\nSibyla z Fortie (zemřela 24. listopadu 1406) byla jako čtvrtá manželka aragonského krále Petra IV. aragonskou královnou.\n\nSibyla se narodila jako dcera Berenguera z Fortie a jeho manželky Francesky z Palau. Sibyla náležela k rodině Fortià z nižší šlechty s majetkem na venkovském Empordà v hrabství Empúries.\n\nSibyla byla v dospívání považována za přirozenou krásku. Poprvé se provdala za Artala z Foces. Když ovdověla, stala se během pobytu královského páru v Empordà dvorní dámou třetí manželky Petra IV., Eleonory Sicilské. Eleonora zemřela v roce 1375 a zanechala po sobě dva syny a dceru.\n\nSibyla na sebe upoutala královu pozornost brzy po Eleonořině smrti, když jí bylo kolem dvaceti let a Petrovi padesát šest. Když královi synové Jan a Martin zjistili, co se děje, postavili se proti otcovu novému sňatku, který by mohl způsobit dynastické problémy. Manželské oznámení milenců vedlo k napjatým vztahům mezi králem a jeho syny.\n\nV Barceloně se 11. října 1377 Sibyla stala čtvrtou manželkou Petra IV. Aragonského. Měla s ním tři děti:\n\n\nPostupem času se věci zhoršovaly. Sibylina rodina byla pozvána ke dvoru a král začal upřednostňovat jejího bratra Bernarda. Petr, Sibyla a její rodina utvořili u dvora jednu frakci, druhou tvořil Petrův syn a dědic Jan, jeho francouzská manželka Jolanda z Baru a jejich stoupenci.\n\nPo Petrově smrti v roce 1387 se stali Jan s Jolandou králem a královnou Aragonie a chtěli se zbavit Sibyly. Pro vlastní bezpečnost Sibyla prchla do Sant Martí Sarrocy, kde dříve žila její nevlastní dcera Eleonora. Sibyla tam nezůstala dlouho, na příkaz Jana a Jolandy byla nucena se vrátit do Aragonie.\n\nSibylu nenechali popravit, ale poslali ji pod přísným dohledem do Barcelony, kde s ní však bylo zacházeno lépe než u královského dvora. Po Janově smrti v roce 1406 se stal novým králem jeho bratr Martin, který ji nadále zanechal v Barceloně.\n\nSibyla v Barceloně zemřela 24. listopadu 1406. Na příkaz krále Martina měla státní pohřeb. Byla pohřbena v klášteře San Francesco v Barceloně, tradičním pohřebišti aragonských králů a královen. Později bylo její tělo přeneseno do kláštera Poblet.\n\nKdyž byl klášter v devatenáctém století zničen, byla 20. dubna 1852 Sibyla a další pohřbena v barcelonské katedrále. Byla jako první uložena do schrány zabudované ve zdi v kapli mučedníků.\n"}
{"id": "1514261", "url": "https://cs.wikipedia.org/wiki?curid=1514261", "title": "Isabela Aragonská (1376)", "text": "Isabela Aragonská (1376)\n\nIsabela Aragonská (1376–1424) se narodila jako dcera aragonského krále Petra IV. a jeho čtvrté manželky Sibyly z Fortie. Byla aragonskou infantkou a sňatkem hraběnkou z Urgellu.\n\nIsabela se narodila jako nejmladší dcera krále Petra IV. Aragonského. Mezi její nevlastní sourozence patřil král Jan I. Aragonský, král Martin Aragonský, sicilská královna Konstancie Aragonská, Johana, hraběnka z Ampurie a kastilská královna Eleonora.\n\nIsabela se 29. června 1407 ve Valencii provdala za hraběte Jakuba II. z Urgellu, brzy po svatbě byl Jakub v roce 1408 jmenován lajtnantem aragonského království.\n\nV roce 1413 bylo hrabství Urgell zrušeno, po čemž následovala vzpoura Isabelina manžela proti králi Ferdinandovi I., který byl v roce 1412 vybrán za nového krále, ačkoliv Jakubovi nároky byly silnější a jeho patrilinearita byla blíž královské aragonské dynastii. Král Ferdinand Jakubovi nabídl 150 000 florinů, hrabství Montblanc a navrhl sňatek mezi jeho synem Jindřichem a Jakubovou nejstarší dcerou Isabelou, Jakub však Ferdinandovu nabídku odmítl. Kromě ztráty majetku byl Jakub později odsouzen k doživotnímu vězení.\n\nIsabela měla s Jakubem pět dětí:\n\n\nIsabela zemřela v roce 1424. Její manžel byl ve vězení v Xàtivě, kde v roce 1433 zemřel.\n"}
{"id": "1514262", "url": "https://cs.wikipedia.org/wiki?curid=1514262", "title": "Generace Kolumbů", "text": "Generace Kolumbů\n\nGenerace Kolumbů či generace 1920 (pl. \"Pokolenie Kolumbów\" či \"pokolenie 1920\") je polská literární generace, jejíž příslušníci se narodili do rodícího se svobodného Polska a dospívali v časech druhé světové války, která zásadním způsobem ovlivnila (a mnohdy i předčasně ukončila) jejich tvorbu. Kteří bojovali proti zahraniční okupaci a studovali na tajných univerzitách. Jméno generace vzniklo podle románu jejího člena Romana Bratnyho \"Kolumbowie. Rocznik 20\", a má vyjadřovat, že tito autoři objevovali nové Polsko jako Kolumbus Ameriku.\n\nNejznámější představitelé generace: Krzysztof Kamil Baczyński (1921–1944), Lech Bądkowski (1920–1984), Tadeusz Borowski (1922–1951), Roman Bratny (1921–2017), Bohdan Czeszko (1923–1988), Tadeusz Gajcy (1922–1944), Józef Hen (* 1923), Gustaw Herling-Grudziński (1919–2000), Anna Kamieńska (1920–1986), Tadeusz Różewicz (1921–2014), Zdzisław Stroiński (1921–1944), Józef Szczepański (1922–1944), Andrzej Trzebiński (1922–1943) a Witold Zalewski (1921–2009).\n"}
{"id": "1514264", "url": "https://cs.wikipedia.org/wiki?curid=1514264", "title": "Lupěné (železniční zastávka)", "text": "Lupěné (železniční zastávka)\n\nLupěné je železniční zastávka v obci Nemile v okrese Šumperk. Nachází se v nadmořské výšce 290 m na železniční trati 270 Česká Třebová – Přerov – Bohumín, v km 37,764, před vjezdem do Hněvkovského tunelu II, poblíž vsi Lupěné.\n\nŽelezniční zastávka byla modernizována v rámci rekonstrukce třetího železničního koridoru v úseku železniční stanice Hoštejn – Lupěné. V Lupěném byla provedena přeložka staré trati 270 do nové trasy, která překonává řeku Moravská Sázava a navazuje na Hněvkovský tunel II pod vrchem Hejnice (403 m n. m.). Úsek byl napřímen a délka nové trati je výrazně kratší. Na původní trati byl provoz ukončen v červnu 2006, pak byl snesen kolejový svršek a na původní násep byla položen asfaltový povrch. Tři původní mosty byly částečně sneseny a upraveny pro cyklistickou stezku. Přestavba starého náspu na cyklistickou stezku v délce 2,5 km byla ukončena v roce 2011. Na začátku v blízkosti zastávky se nachází Železniční skanzen Lupěné a dále pokračuje naučná stezka na opuštěném tělese dráhy.\n\nNa zastávce není možné zakoupit jízdenky. Zastávka je bezbariérová a je vybavena vodícími liniemi pro zrakově postižené. Ochranu cestujících před nepřízní počasí zabezpečují přístřešky.\n\nNa původní trati v blízkosti Železničního skanzenu Lupěné stojí v náspu strážní domek postavený v roce 1845 společností Severní státní dráhy (StEG). Jde o objekt zasazený do železničního náspu s typickým půlkruhovým okénkem ve štítu.\n\n"}
{"id": "1514265", "url": "https://cs.wikipedia.org/wiki?curid=1514265", "title": "Argleton", "text": "Argleton\n\nArgleton byla přízračná obec, která se z ničeho nic objevila na mapách Google a v Google Earth, ačkoli tato obec nikdy neexistovala, na uvedeném místě se nikdy podobná obec nenalézala a ani nejsou záznamy o její existenci. Později byly ovšem veškeré záznamy o obci Googlem staženy.\n\nArgleton se měl dle služeb Googlu nalézat mezi silnicí A59 a nádražím v Town Green v oblasti West Lancashire v Anglii. Na tomto místě jsou ale ve skutečnosti jen prázdná pole.\n\nNěkteré další služby čerpající data z Googlu vzaly údaj o obci vážně a dokonce jí přiřadily poštovní směrovací číslo.\n\nZvláštní obce Argleton si poprvé všiml Mike Nolan, správce webových stránek nedaleké univerzity Edge Hill University, který v září 2008 zveřejnil svůj blog popisující tento zážitek.\n\nNa začátku roku 2009 navštívil místo Nolanův kolega Roy Bayfield, řídící se mapou Google, a když dorazil do cíle, nalezl jen pole, obec tam jednoduše nebyla. Potom, co se Bayfield vrátil z „návštěvy obce“ zpět, zveřejnil svůj vlastní blog.\n\nPříběh neexistující obce se stal následně hlavním zájmem místních médií.\n\nV listopadu 2009 zprávy o obci Argleton získaly globální pozornost a na Twitteru se stal dosti užívaným hashtagem „#argleton“.\n\nDne 23. prosince 2009 bylo dle statistik zjištěno, že bylo provedeno kolem 249 000 vyhledání pojmu Argleton.\n\nVznikly dokonce i webové stránky www.argleton.com s popisem (\"O čem se sakra mluví? My, dobrý lid Argletonu existujeme. Právě jsme tady!\") a www.argleton-village.co.uk (podvodná webová stránka popisující vymyšlenou historii obce Argleton a nekonající se události v obci).\n\nDne 18. září 2010 byl dokonce do BBC Rádia 4 zařazen program stopující příběh Argletonu.\n\nObec mohla vzniknout také jako tzv. papírové místo, tj. místo uvedené na mapách sloužící k odhalení porušení autorských práv tvůrců mapy. Tyto případy jsou však dosti málo časté. Dalším vysvětlením může být záměna se slovem „Aughton“, tato obec je ale na mapě zobrazena hned vedle obce Argleton. Profesor Danny Dorling, prezident Kartografického společenství považoval tuto obec jen za „nevinnou chybu“.\n\nMluvčí společnosti Google uvedl, že „zatímco většina uváděných informací je správná, občas lze nalézt i chyby“. Uživatelé byli vyzváni, aby pokud naleznou na mapě chybu, okamžitě ji nahlásili. Nikdo si ovšem nedokázal vysvětlit, jak se tato obec objevila v databázi.\n\nV květnu 2010 z Map Google navždy zmizela.\n\n"}
{"id": "1514271", "url": "https://cs.wikipedia.org/wiki?curid=1514271", "title": "Isabela z Urgellu", "text": "Isabela z Urgellu\n\nIsabela z Urgellu (12. března 1409 – 17. září 1459) byla katalánskou šlechtičnou z urgellské větve aragonské dynastie.\n\nIsabela se narodila 12. března 1409 jako nejstarší dcera Jakuba II. z Urgellu a jeho manželky Isabely Aragonské.\n\nV roce 1413 bylo hrabství Urgell zrušeno, po čemž Isabelin otec povstal proti králi Ferdinandovi I. Aragonskému, který byl v roce 1412 zvolen za nového krále, navzdory tomu, že Jakub měl ke královské aragonské dynastii nejbližší patrilinearitu. Otec byl poté odsouzen k doživotnímu vězení, v němž v roce 1433 zemřel.\n\nIsabela se 13. září 1428 v Alcolee del Cince provdala za infanta Petra, vévodu z Coimbry, mladšího syna portugalského krále Jana I. Během manželova regentství za jeho synovce Alfonsa V. Portugalského byl ujednán sňatek jejich dcery Isabely s králem.\n\nIsabela měla s vévodou Petrem z Coimbry šest dětí:\n\n\nPetr z Coimbry byl od roku 1439 regentem a v roce 1447 zosnoval sňatek svého mladého synovce Alfonsa V. Portugalského a své dcery Isabely. Shromáždil ale také mocné nepřátele, zejména Braganzy, kteří se zavděčili mladému králi a podařilo se jim zbavit Petra moci. Obě strany zůstaly ve sporu a v Portugalsku vypukla občanská válka. Po Petrově smrti v bitvě u Alfarrobeiry v květnu 1449 byla jeho rodina okamžitě a vytrvale pronásledována. Isabela s dcerou Filipou se ukryla, ale její další děti byly vyhnány do zahraničí - konstábl Petr do Kastilie, Jan, Jakub a Beatrix do burgundského vévodství, kde byla vévodkyní jejich teta Isabela Portugalská. Hrozby mocného burgundského vévody byly spojeny s prosbami Petrovy dcery, mladé královny Isabely, která prosila svého manžela o shovívavost k její rodině. Navzdory radám mocných Braganzů král v roce 1450 částečně ustoupil a povolil vévodkyni vdově Isabele z Urgellu, aby se usadila v Montemor-o-Velho a Tentúgalu (Filipě byl povolen pobyt v klášteře Odivelas, i když se později patrně nastěhovala k matce). I nadále však byla Isabela z Urgellu sužována Braganzy - Alfons, markýz z Valençy, se údajně pokusil Isabelu zbavit jejího sídla, které jí bylo ponecháno jen po dalších královniných prosbách.\n\nIsabela z Coimbry využila královy dobré nálady po narození syna a dědice Jana, k navržení kompletní a konečné rehabilitace zbytku její rodiny. Ostatky Petra z Coimbry tak mohly být přeneseny do pohřebiště avizské dynastie v klášteře Batalha a Isabele z Urgellu byl přidělen královský důchod.\n\nIsabela z Urgellu zemřela 17. září 1459 v klášteře Santa Cruz v Coimbře. Její ostatky byly pohřbeny v klášteře Batalha do hrobky jejího rehabilitovaného manžela.\n"}
{"id": "1514272", "url": "https://cs.wikipedia.org/wiki?curid=1514272", "title": "Chesters Bridge", "text": "Chesters Bridge\n\nChesters Bridge byl římský most přes řeku North Tyne ve vesnici Chollerford v hrabství Northumberland v Anglii a nacházel se v blízkosti římské pevnosti Chesters na Hadriánově valu. Tato pevnost, zmíněná v dokumentu Notitia Dignitatum, byla známa jako Cilurnum nebo Cilurvum. \nKe zbytkům mostu na východním břehu řeky North Tyne vede pěšina z nedalekého kamenného Chollerfordského mostu. Tyto pozůstatky byly nalezeny až v roce 1860. Východní opěrný pilíř zůstává vysoko na druhém břehu, i když se někdy dostane pod zvýšenou hladinu řeky. Ta v průběhu staletí posunula řečiště přibližně o 20 metrů na západ, takže západní pilíř voda zakryla nánosy nebo odnesla.\nV roce 2016 byl přístup veřejnosti k římským mostním pilířům na nějakou dobu pozastaven kvůli poškození, které způsobila tehdejší povodeň. \nPo tomto (druhém) mostě zde řeku North Tyne přecházela římská vojenská silnice Military Way cestou na sever, za Hadriánův val, a most hájila nejdříve kavalérie ze sousední pevnosti, později pěchota. \nZ raného nápisu na oltáři zasvěceném Disciplině nalezeného v roce 1978 vyplývá, že nejstarším známým vojenským oddílem byl oddíl kavalérie \"ala Augusta ob virtutem appellata\" („pojmenovaný Augusta kvůli své chrabrosti“).\nPůvodní římská cesta mezi vesnicí Corbridge a Carlisle, známá jako Stanegate, zde přecházela přes řeku North Tyne buď pomocí brodu, nebo po dřevěném mostě, který stál více než osm set metrů po proudu od pevnosti Chesters. V době, kdy se stavěl Hadriánův val, se Stanegate stále ještě používala. \n\nÚčelem mostu bylo umožnit pěším dostat se na druhou stranu řeky nahoře po Hadriánově valu. Výstavba, nebo přinejmenším příprava staveniště, začala v první nebo druhé sezoně stavby Hadriánova valu (pravděpodobně v roce 122, popřípadě 123). \nPrvní most byl méně masivní než jeho nástupce. Řeku překonával díky přinejmenším osmi šestihranným kamenným pilířům vzdáleným od sebe přibližně 4 metry. První z nich (bráno z východního konce) lze stále vidět tam, kde se stal součástí pozdějšího opěrného pilíře. \nCelková délka mostu byla 61 metr. Podle tvaru pilířů měl být široký 3 metry, tedy stejně jako Hadriánův val v této oblasti. Ten překonával řeku díky několika malých kamenných oblouků. Jejich předpokládaný počet je devět. Zdivo mostu zřejmě bylo prosté, ale odolné. \nMost pravděpodobně zůstal stát i v období od přibližně roku 140 do 160, kdy bylo vojsko z Hadriánova valu přesunuto na sever, aby hájilo novou obrannou linii, Antoninův val ve Skotsku.\nTento druhý most pravděpodobně pochází ze začátku 3. století (jiní udávají léta 162-165 nebo rok 206). \nKdyž se vojsko vrátilo na Hadriánův val poté, co bylo staženo z Antoninova valu, první most zbořili a nahradili ho mostem se silnicí. Vozovka byla šest metrů široká, na obou stranách most ohraničovaly kamenné parapety. Ty byly v pravidelných intervalech přerušovány volně stojícími sloupy: jako na jiných římských mostech podobných rozměrů i na nich pravděpodobně stály sochy. \n\nMost měl ztělesňovat prestiž Římské říše a jejího císaře. \n\nDruhý most byl mnohem vyšší. Na pevném základě vyrostl most se čtyřmi oblouky na třech odolných říčních pilířích, které od sebe dělilo 10,4 m. Mohutné kamenné kvádry tohoto šestihranného pilíře přenášeli a zvedali pomocí krepny, proto nesou stopy po otvorech pro tento nástroj. Kvádry držely pohromadě dlouhé železné spojky zapuštěné do zdiva, aby se přední strana mostu zpevnila. \n\nCelková délka mostu činila 57,6 metru. O tom, že byl z kamene, svědčí nejen několik voussoirů (kamenů ve tvaru klínu, pocházejících z oblouků), ale i římsové bloky s rýhami pro svislé parapetové desky a úhlové lišty. Existují také názory, že v horní části druhého mostu bylo použito dřevo. Na obou březích stály strážní věže. \nDo severní strany východního pilíře je vytesán symbol mužské plodnosti (petrosomatoglyf). \n\nPo 3. století neexistují žádné důkazy o dalších opravách nebo změnách na mostě.\nMince z druhé poloviny 4. století a keramika nalezená u nájezdové rampy na západním konci svědčí o tom, že most byl používán do konce římské doby na začátku 5. století. \nDemolice tohoto druhého mostu je typickým příkladem, jak Sasové využívali materiální dědictví po Římanech. Most byl v 70. letech 7. století systematicky bourán a z jeho kamene stavěli kostel sv. Wilfrida v městě Hexham.\n\nNa začátku 19. století Nathaniel Clayton, majitel Chesters House, přemístil stovky tun zeminy, aby zakryl poslední zbytky pevnosti v rámci krajinářské úpravy terénu, čímž vytvořil hladký souvislý trávník, který se svažoval k řece; Nathaniel Clayton vytvořil sbírku řady římských artefaktů, které pak zůstaly v majetku rodiny. \n\nJeho syn John Clayton, známý sběratel starožitností, však veškeré otcovy terénní úpravy odstranil, pevnost vykopal a pro své nálezy založil malé muzeum. Pustil se do dalších vykopávek, mimo jiné v římské pevnosti Housesteads, Mithrově chrámu ve vesnici Carrawburgh a v další pevnosti Hadriánova valu, Carvoranu. \n"}
{"id": "1514273", "url": "https://cs.wikipedia.org/wiki?curid=1514273", "title": "Zubr Cup", "text": "Zubr Cup\n\nZUBR Cup je turnaj v ledním hokeji, který se koná během letního přípravného období mezi jednotlivými ligovými sezónami v Přerově a případně též jeho okolí. Název turnaje je odvozen od jména jeho sponzora, pivovaru Zubr.\n\nTurnaj se pravidelně koná od roku 2016.\n\nTurnaje se účastnila tři mužstva:\n\nKonečné pořadí:\nTurnaje se účastnila čtyři mužstva:\n\nKonečné pořadí:\nTurnaje se účastnila čtyři mužstva:\n\nKonečné pořadí:\nTurnaje se účastnila čtyři mužstva:\n"}
{"id": "1514280", "url": "https://cs.wikipedia.org/wiki?curid=1514280", "title": "Isabela Mallorská", "text": "Isabela Mallorská\n\nIsabela Mallorská (1337–1406) byla od roku 1375 poslední titulární královnou Mallorky a hraběnkou z Roussillonu a Cerdanye, sňatkem markraběnkou z Montferratu.\n\nIsabela se narodila jako dcera krále Jakuba III. Mallorského a jeho první manželky Konstancie Aragonské. Jejími prarodiči byli Alfons IV. Aragonský a jeho první manželka Tereza z Entença a hrabě Ferdinand Mallorský s Isabelou ze Sabranu.\n\nPo matčině smrti se otec znovu oženil s Jolandou z Vilaragutu, se kterou měl dceru Esclaramundu.\n\nIsabela po smrti svého bratra Jakuba IV. v roce 1375 získala tituly a nároky na Mallorské království. Jejich otec však království v roce 1343 ztratil a roku 1349 zemřel v bitvě u Llucmajoru s Petrem IV. Aragonským. Isabela byla po bitvě, v níž byl otec zabit, svým strýcem Petrem Aragonským spolu s bratrem a nevlastní matkou zajata a s nevlastní matkou zavřena v klášteře Klarisek ve Valencii. V roce 1358 byla díky úsilí nevlastní matky osvobozena, pod podmínkou, že se vzdá svých práv na mallorské království.\n\nV Montpellieru se Isabela 4. září 1358 provdala za Jana II. Palailoga, markraběte z Montferratu. Sňatek domluvila Isabelina nevlastní matka, která tehdy žila u montferratského dvora.\n\nIsabela nebyla schopna vážně se pokusit získat zpět svá nárokovaná území. Isabela se v roce 1375 pokusila získat trůn a adoptovala Ludvíka I., titulárního krále Sicílie a Jeruzaléma, jako svého dědice a spoluregenta. Ludvíkovým cílem bylo obsadit Roussillon k zajištění území proti aragonské expanzi. Ludvíkovi nástupci pokračovali v připojování Mallorky mezi své tituly, i když se nikdy nepokusili ostrovní království dobýt.\n\nV roce 1375 se Isabela tajně znovu provdala (Jan v roce 1372 zemřel) za Konráda z Reischachu a Jungnau. Z manželství se narodil syn Michal, manželé později žili odděleně.\n\nIsabela zemřela ve Francii v roce 1406.\n\nIsabela měla s Janem pět dětí:\n\n\nZe druhého manželství s Konrádem měla jednoho syna:\n\n"}
{"id": "1514285", "url": "https://cs.wikipedia.org/wiki?curid=1514285", "title": "Lajos Zilahy", "text": "Lajos Zilahy\n\nLajos Zilahy (27. března 1891 Salonta – 1. prosince 1974 Novi Sad) byl maďarský prozaik a dramatik.\n\nPocházel ze zchudlé šlechtické rodiny z Krišany. Vystudoval práva na budapešťské univerzitě a od roku 1912 se věnoval žurnalistice a literatuře. Za první světové války byl raněn na východní frontě a demobilizován. Ve své době patřil k nejčtenějším maďarským autorům. Psal hry pro Nemzeti Színház, byl členem Kisfaludyho společnosti a působil ve vedení PEN klubu, vydával literární časopis \"Híd\" (\"Most\"). Věnoval se také filmu – psal scénáře, založil studio \"Pegazus\", v roce 1944 spolu s Gusztávem Oláhem režíroval film \"Valamit visz a víz\" podle vlastní předlohy. Tento námět zfilmovali také v roce 1969 Ján Kadár a Elmar Klos pod názvem \"Touha zvaná Anada\".\n\nJeho dílo bylo pro svůj pacifistický a humanistický obsah za fašistického režimu často cenzurováno. Po válce byl zvolen do Maďarské akademie věd, odmítl však nastupující komunistický režim a v roce 1947 emigroval do USA. V roce 1949 vydal své nejrozsáhlejší dílo, ságu aristokratického rodu Dukayových. Závěr života strávil v Jugoslávii. Je pochován na hřbitově Kerepesi v Budapešti.\n\nV českém překladu Arno Krause vyšel v roce 1943 jeho román \"Zlatý most\".\n\n"}
{"id": "1514288", "url": "https://cs.wikipedia.org/wiki?curid=1514288", "title": "Letiště Old Warden", "text": "Letiště Old Warden\n\nLetiště Old Warden (, označení ICAO EGTH) leží na území obce Old Warden v anglickém hrabství Bedfordshire, přibližně 75 km severovýchodně od Londýna, 20 km jihovýchodně od Cambridge a šest námořních mil (cca 11 km) východojihovýchodně od města Bedford. Je v soukromém vlastnictví a primárně slouží potřebám sbírky Shuttleworth Collection, která zahrnuje množství historických automobilů a letadel, z nichž řada je v provozuschopném stavu.\n\nAktuální informace o letišti jsou dostupné na webových stránkách Shuttleworth Collection, aktuální meteorologické informace na stránkách letiště.\n\n"}
{"id": "1514290", "url": "https://cs.wikipedia.org/wiki?curid=1514290", "title": "Ačandara", "text": "Ačandara\n\nAčandara ( Аҷандара, აჭანდარა - Ačandara) je vesnice v Abcházii, v okrese Gudauta. Leží přibližně 15 km severovýchodně od okresního města Gudauty v podhůří Velkého Kavkazu. Obec sousedí na západě s Durypšem, na jihu s Abgarchukem a s Aacy. Na severu a na východě od obce se nachází těžko prostupný Bzybský hřbet. Ačandarou protékají potoky Dochurta, tvořící hranici s Durypšem, Čbaarta a Aapsta.\n\nSeverně od Ačandary se nachází posvátná hora Dydrypš s 919 metry nad mořem. Místo slouží jako jedna ze sedmi svatyní abchazské původní víry. V okolí Ačandary se nachází též dolmeny, pocházející z 2. tisíciletí př. n. l.\n\nAčandara je vesnické správní centrum s oficiálním názvem Vesnický okrsek Ačandara \"(rusky Ачандарская сельская администрация, abchazsky Аҷандара ақыҭа ахадара)\". Za časů Sovětského svazu se okrsek jmenoval Ačandarský selsovět \"(Ачандарский сельсовет)\". Součástí vesnického okrsku Ačandara jsou tyto části:\n\nDle legendy byla obec v dávné minulosti napadena nepřáteli, kteří zajali veškeré zdejší obyvatelstvo, jejich dobytek a ukradli též veškerý jejich majetek. Jediné dvě osoby, které unikly zajetí, byly stařenka, která se sotva hýbala, a lovec jménem Čandar, který onoho dne nebyl v obci přítomen. Po svém návratu se Čandar dověděl od stařenky, co se přihodilo a pustil se do pronásledování nepřátel. Dohnal je v úžině mezi dvěma skalisky, odkud nepřátele napadl. Svým hrdinským činem Čandar pomohl osvobodit všechny zajaté vesničany, ale sám z boje vyvázl vážně zraněn. Vděční vesničané mu vyrobili z větví nejbližšího stromu nosítka a snesli ho z hor zpět do vesnice, kde nakonec zemřel. Větve použité na nosítka, potřísněné Čandarovou krví, poté vesničané zabodli do země a ty velmi rychle zakořenily. Vesničané proto k uctění Čandarovy památky pojmenovali stromy vzrostlé z těchto větví Ačandarcla (Аҷандарҵла - Čandarův strom) a později přejmenovali svou vesnici na Ačandara. V abcházštině tento název znamená „Tam, kde jsou Čandarovy stromy.“ Ve vsi se nachází obrovský platan, jehož stáří se odhaduje na tisíc let.\n\nDále se jedná o posvátné místo pro abchazský národ, díky blízkosti hory Dydrypš, na jejímž vrcholu byl kdysi postaven křesťanský kostel. Přesto od nepaměti je místními obyvateli hora ctěna dle způsobu jejich původní víry. Dle záznamů z přelomu 19. a 20. století se dochoval popis zdejší tradice: Na úpatí hory ten, kdo byl obviněn z trestného činu a chtěl své jméno očistit, provedl obětování bohu. Poté v doprovodu místního abchazského žrece vystoupil na horu, kde pronese přísahu, že je nevinen a svou nevinu hodlá dokázat. Tímto žrecem je dle tradice člen zdejšího rodu Čičba.\n\nDle nejnovějšího sčítání lidu z roku 2011 je počet obyvatel vesnického okrsku 1226 a jejich složení je následovné:\n\n\nV roce 1989, před válkou v Abcházii žilo v obci Ačandaře 178 obyvatel a v celém Ačandarském selsovětu 1522 obyvatel.\n\nV roce 1959 žilo v tomto selsovětu 1759 obyvatel.\n\n"}
{"id": "1514292", "url": "https://cs.wikipedia.org/wiki?curid=1514292", "title": "Eva Bacharachová", "text": "Eva Bacharachová\n\nEva Bacharachová či Chava Bacharach, hebrejsky \"חוה בכרך\" (kolem roku 1580, Praha – 1652, Sofie) byla pražská židovská rabínská učenkyně a hebraistka.\n\nNarodila se jako dcera Izáka ben Simson ha’Kohena a vnučka slavného pražského „Maharala“, rabbiho Löwa. Jejími bratry byli Chajim Cohen, rabín v Poznani, Neftali Cohen, rabín v Lublinu. \nJako dcera vážené rabínské rodiny získala brzy obšírnou znalost hebrejské a rabínské literatury a často se přela s rabíny o místech v textech. Takováto učenost byla v tehdejší době u žen velmi neobvyklá.\n\nV roce 1600 se vdala za Abrahama Šmuela Bacharacha, pozdějšího wormského rabína. Po jeho smrti 26. května 1615 se se synem Mojžíšem Samsónem a třemi dcerami vrátila zpět do Prahy s úmyslem věnovat se jejich dalšímu vzdělávání. Odmítla nabídku k sňatku od pražského rabína Ješaji ha-Leviho Horowitze, jenž se chystal odcestovat do Jeruzaléma, ačkoli i ona toužila se tam vydat.\n\nPoté, co se její tři dcery vdaly, doprovázela svého syna Samsona roku 1650 do Wormsu, kde převzal rabinát po otci. O rok později se skutečně vydala na pouť do Palestiny, zemřela však během cesty roku 1652 v Sofii, kde byla s velkými poctami pochována. \n\nJejí vnuk rabi Ja'ir Chajim Bacharach své paměti na její počest nazval \"Chavot Jair\" (\"Evin Jair\").\n\n\n"}
{"id": "1514294", "url": "https://cs.wikipedia.org/wiki?curid=1514294", "title": "Floriana", "text": "Floriana\n\nFloriana ( \"Il-Furjana\") je město na Maltě. Nachází se na poloostrově Sciberras v regionu Xlokk a je jihozápadním sousedem metropole Valletty. Žije v něm obyvatel.\n\nMěsto bylo založeno v roce 1724 a pojmenováno \"Borgo Vilhena\" na počest tehdejšího velmistra Maltézského řádu Antónia Manoela de Vilheny. Nakonec se však ujal název Floriana podle Pietra Paola Florianiho, který projektoval zdejší opevnění.\n\nPro obyvatele venkova je Floriana vstupní branou hlavního města s velkým autobusovým nádražím, nachází se zde také \"Boffova nemocnice\". Na hlavním náměstí \"Piazza San Publju\" stojí barokní kostel zasvěcený svatému Publiovi, který podle legendy přinesl na Maltu křesťanství, v roce 2001 zde kázal papež Jan Pavel II. Dalšími turistickými atrakcemi jsou hradby s Branou bomb, vodárenská věž a velká univerzitní botanická zahrada \"Argotti\". Každoročně se ve Florianě koná hudební festival Isle of MTV.\n\nMěsto je známé také díky fotbalovému klubu Floriana FC, který získal 25 ligových titulů a jako jediný maltský klub dokázal postoupit z předkola Ligy mistrů.\n\nNarodil se zde autor maltské státní hymny Robert Samut.\n\n"}
{"id": "1514295", "url": "https://cs.wikipedia.org/wiki?curid=1514295", "title": "Eleonora Kastilská (1359)", "text": "Eleonora Kastilská (1359)\n\nEleonora Kastilská (1307–1359) byla v letech 1329 až 1336 jako druhá manželka krále Alfonse IV. aragonskou královnou.\n\nEleonora se narodila jako nejstarší potomek krále Ferdinanda IV. Kastilského a jeho manželky Konstancie Portugalské. Ve čtyřech letech byla Eleonora zasnoubena s Jakubem, nejstarším synem a dědicem krále Jakuba II. Aragonského, prostřednictvím dohod uzavřených na zasedání v Calatayudu v roce 1311 mezi Ferdinandem IV. Kastilským a Jakubem II. Aragonským. Tou dobou byl uzavřen také sňatek mezi Marií, dcerou Jakuba II., a Petrem, bratrem Ferdinanda IV. Krátce poté byla Eleonora poslána k aragonskému dvoru, aby zde vyrůstala jako budoucí královna. Když jí bylo pět let, v září 1312 její otec Ferdinand IV. zemřel. O rok později, v listopadu 1313, zemřela i královna Konstancie. Jménem Eleonořina nezletilého bratra Alfonse XI. vládla babička Marie z Moliny.\n\nMladý Jakub, navzdory zasnoubení s Eleonorou, vyjádřil svou touhu vzdát se práva na trůn a vstoupit do kláštera. Papež Jan XXII. zasáhl, aby Jakubovi připomněl jeho povinnosti. Vzhledem k této situaci podepsali král Jakub II. a jeho syn, jejichž vztahy byly napjaté kvůli synově neochotě plnit své povinnosti, v říjnu 1319 v předvečer svatebního obřadu dokument, v němž mladý Jakub slíbil, že se ožení. Později, v rozhovoru mezi otcem a synem, oba souhlasili, že by mladý Jakub mohl být přítomen pouze u svatební mše ve městě Gandesa, zůstala však nezodpovězena otázka, zda by mělo být manželství, vzhledem k Jakubovu odporu, naplněno.\n\nSňatek mezi Jakubem Aragonským a Eleonorou Kastilskou byl uzavřen 18. října 1319. Jakub podle kronikářů při obřadu odmítl dát polibek míru, a tak to musel udělat Jakub II. Po obřadu vedeném arcibiskupem z Tarragony ženich opět otci vyjádřil svou touhu vzdát se práva na trůn a vstoupit do kláštera. Po svatebním ceremoniálu a po debatě s otcem prchl Jakub v prosinci 1319 koňmo do kláštera San Francisco v Tarragoně. Vzdal se manželky i svých práv na trůn. V klášteře Santo Domingo okamžitě přijal roucho maltézských rytířů.\n\nAlfons, mladší syn krále Jakuba II., byl prohlášen následníkem trůnu. Odmítnutí Eleonory mohlo způsobit vážné diplomatické problémy mezi kastilským a aragonským dvorem. Král Jakub II. informoval Eleonořinu babičku, královnu Marii, o své lítosti nad synovými činy, jež pro něj byly nepochopitelné. Jaro 1320 strávila Eleonora ve městě Tortosa. Během jejího pobytu si Jakub II. a Alfons uvědomili, že chce mladý Jakub získat zpět svou ženu i právo na trůn, jeho otec však spiknutí zmařil.\n\nPoté Eleonora žila v Zaragoze, Calatayudu a Atece, odkud ji nějací bohatí muži převezli zpět do království Kastilie a Leónu. Ve své domovině Eleonora odešla do kláštera Las Huelgas, závoj však nikdy nepřijala. Na začátku roku 1325 o ní anglický král Eduard II. uvažoval jako o manželce pro svého nejstaršího syna Eduarda a 6. února 1325 poslal své zástupce, aby sjednali podmínky svatby. Sňatek se však neuskutečnil.\n\nV lednu 1329 proběhlo v Ágredě zasnoubení mezi Eleonorou a králem Alfonsem IV. Aragonským, sňatek se uskutečnil o měsíc později, 5. února, v kostele San Miguel v Tarazoně. Obřadu se zúčastnil král Alfons XI. Kastilský a potomci Jakuba II. Aragonského, Marie, Jan, Petr a Ramon Berenguer. Alfons IV. dal své nové manželce město Huesca a okolní vesnice a hrady patřící aragonské koruně. Toto manželství zlepšilo vztahy mezi Kastilií a Aragonií v obnoveném spojenectví vytvořeném s cílem znovu získat Granadu. Aragonské království porušilo několik manželských dohod, vrátilo do Kastilie několik princezen poté, co přerušilo závazky, a tento sňatek tuto praxi přerušil.\n\nEleonora se v Aragonii stala rušivým elementem, plánovala prosazovat zájmy svých synů na úkor nevlastního syna Petra, narozeného z Alfonsova prvního manželství s Terezou z Entença, hraběnkou z Urgellu, která zemřela v roce 1327. Přesvědčila svého manžela, aby jejich společným dětem, Ferdinandovi a Janovi, přidělil významná území. Alfons IV. byl velkorysý a 28. prosince 1329 dal Ferdinandovi markrabství Tortosa a města Albarracín, Orihuela, Callosa, Guardamar, Alicante, Monforte, Elda, La Mola, Novelda a Aspe. Eleonořin mladší syn Jan také obdržel několik panství: Elche, Biel a Bolsu.\n\nTyto Alfonsovy dary zmenšily územní dědictví koruny a ovlivnily hlavně Petra, čímž vyvolaly u aragonského dvora pocity rozhořčení. Proto byla šlechta rozdělena do dvou táborů. Jedním byli příznivci královny Eleonory a jejích synů, druhým příznivci Petra a jeho sourozenců. Když král daroval synu Ferdinandovi města Xàtiva, Alzira, Sagunto, Morella, Borriana a Castellón de la Plana, všechna ve valencijském království, místní poddaní protestovali, a proto se král rozhodl tyto poslední dary odvolat.\n\nKrál Alfons IV. Aragonský zemřel 24. ledna 1336 v Barceloně. Eleonora poté spolu se svými syny prchla do Kastilie. Bála se totiž nového krále Petra IV. Aragonského, který byl rozzlobený na svou nevlastní matku a nevlastní bratry, kvůli kterým trpěl útlaky.\n\nVe své poslední vůli, napsané v klášteře Poblet v srpnu 1333, Alfons IV. své druhé manželce odkázal všechny její šperky a města, která jí dal ke svatbě, zatímco jejich nejstarší syn Ferdinand zdědil markrabství Tortosa a Albarracín. Při útěku do Kastilie s sebou Eleonora vzala velké množství zlata, stříbra a šperků. Král Petr IV. se snažil jim útěku zabránit. Nejdříve nový král zabavil Eleonořiny příjmy a stíhal jejího ochránce Pedra de Ejéricu, ale v roce 1338 jí a jejím synům potvrdil vlastnictví jejich panství, nechtěl si totiž znepřátelit Kastilii v době, kdy byl celý Pyrenejský poloostrov ohrožen novou maurskou invazí.\n\nV Kastilii Eleonora pokračovala ve svém rozvratném chování, tentokrát proti svému synovci, králi Petrovi I. Její mladší syn Jan byl 12. června 1358 na příkaz svého bratrance zavražděn a o rok později byla na synovcův příkaz zavražděna na hradě Castrojeriz i Eleonora. O čtyři roky později, v roce 1363, byl její syn Ferdinand v Burrianě na příkaz svého nevlastního bratra Petra IV. zavražděn.\n"}
{"id": "1514296", "url": "https://cs.wikipedia.org/wiki?curid=1514296", "title": "Argon2", "text": "Argon2\n\nArgon2 je funkce pro odvození klíče vytvořená výzkumníky z Lucemburské univerzity. V červnu 2015 se stala vítězem Password Hashing Competition. Autoři Alex Birjukov, Daniel Dinu a Dmitrij Chovratovič uvolnili referenční implementaci naprogramovanou v jazyce C pod licencemi CC0 a Apache License.\n\nUž v prosinci 2017 ji ve své verzi 7.2 zařadila mezi podporované algoritmy platforma PHP.\n\n"}
{"id": "1514297", "url": "https://cs.wikipedia.org/wiki?curid=1514297", "title": "Městská knihovna Šternberk", "text": "Městská knihovna Šternberk\n\nMěstská knihovna Šternberk je veřejná knihovna, zřizovatelem je město Šternberk. Knihovna se nachází v budově Městského kulturního centra na Masarykově ulici 20. Součástí knihovny je dětské a dospělé oddělení. Knihovna používá automatizovaný výpůjční systém Clavius. Čtenáři mohou využít služeb na místě i prostřednictvím on-line katalogu. V červnu 2019 byla zřízena před budovou knihovny pro veřejnost nová knihobudka.\n\nMěstská knihovna spolupracuje se školami a kulturními institucemi ve městě. Cílem knihovny je, aby se čtenáři rádi do knihovny znovu vraceli, aby byla místem, kam lidé často a rádi chodí.\n\n\nZačátky knihovnictví ve Šternberku mají více než stoletou tradici. První německá knihovna byla založena v roce 1865. Vznik české knihovny byl bezprostředně spjat se založením Čtenářského spolku Moravan 11. 11. 1883, při něm byla založena spolková knihovna s malou čítárnou. Z původní spolkové knihovny, která půjčovala knihy jen členům spolku, se během času stala knihovna přístupná celé české menšině. Knihovna sídlila na náměstí Svobody 10 (1883–1893) a dále v ulici Krátká 1 (1893–1913).\n\nPozději převzal činnost spolku i knihovny odbor Národní jednoty. Spolek Národní jednota zakoupil v roce 1913 budovu německé restaurace Střelnice (Olomoucká 68) pro budoucí společenské a kulturní středisko české menšiny a 15. 7. 1913 byla budova Národního domu s knihovnou předána české veřejnosti. Knihovna zde byla od roku 1913 do roku 1930.\n\nV letech 1914–1918 byla činnost knihovny přerušena. Sbírka knih a časopisů se navzdory různým těžkostem utěšeně rozrůstala a nakonec se v roce 1919, po vydání prvního knihovnického zákona (Masarykův zákon o veřejných knihovnách), stala základem české veřejné knihovny. V roce 1929 se spolková knihovna stala knihovnou veřejnou. V roce 1930 byla knihovna umístěna v Masarykově domě sociální péče v Obloukové ulici 45. Činnost knihovny se zdárně rozvíjela až do okupace, kdy byla knihovna zrušena. V roce 1938 byla část knih předána do okolních českých vesnic, zbytek byl zničen.\n\nPo válce začínala knihovna opět od začátku. Veřejná knihovna byla otevřena 1. 12. 1945, knihovně byly přiděleny místnosti po bývalé německé knihovně v Domě osvěty (Čs. armády 19), kde sídlila až do roku 1989. V roce 1981 se v rámci centralizace stala knihovna součástí Okresní knihovny Olomouc. V roce 1989 se započalo s rekonstrukcí Domu osvěty, ale po revolučních událostech byly stavební práce zastaveny. Knihovna byla přestěhována ještě téhož roku do Slovanského domu na náměstí Svobody č. 1 (1989–1992) V roce 1992 byl Slovanský dům byl prodán v aukci a knihovna se stěhovala do bývalé prodejny drogerie na ulici Čs. armády č. 1 (1992–1998).\n\nZrušením okresních úřadů se od 1. 1. 2003 knihovna stala součástí Městských kulturních zařízení, p.o. Od 70. let se řešila otázka umístění knihovny do větších prostor. Až teprve v roce 1998 se řešení našlo. Knihovna byla přestěhována do 1. patra budovy Městského kulturního centra a provedena rekonstrukce. Pro veřejnost byla knihovna slavnostně otevřena 5. října 1998.\n\n"}
{"id": "1514299", "url": "https://cs.wikipedia.org/wiki?curid=1514299", "title": "Vila Františka Kovaříka (Hlubočepy)", "text": "Vila Františka Kovaříka (Hlubočepy)\n\nVila Františka Kovaříka je rodinný dům, který stojí v Praze 5-Hlubočepích ve vilové čtvrti Barrandov ve svahu mezi ulicemi Barrandovská a Skalní. Od 25. listopadu 1992 je chráněna jako kulturní památka České republiky.\n\nProjekt vily byl roku 1937 původně vyhotoven pro ing. Němce, ještě před vlastní výstavbou jej i s pozemkem koupil hudební nakladatel František Kovařík. Jednalo se o variantu typové vily určené původně pro výstavbu v ulici Pod Habrovou, která vzešla z ateliéru architekta Jaroslava Fragnera. Pro ing. Němce ji upravil architekt Ladislav Syrový.\n\nRoku 1961 koupila vilu malířka Alena Ladová.\n\nVila prošla rekonstrukcí, při které byla zateplena. Protože měla původně hluboce rýhovanou omítku, bylo navrženo vyrobit na zakázku speciální omítku, která svou tloušťkou umožnila původní rýhování.\n\nVila je postavená ve svahu v horní části pozemku. Stavba na čtvercovém půdorysu s plochou střechou je směrem k ulici Skalní dvoupodlažní, směrem k Barrandovské třípodlažní. Jednotlivá podlaží jsou oddělena pásovými sdruženými okny. Na okna navazují průběžné terasy, v horním podlaží navíc lodžie s přesahující střechou. Omítka domu je hrubozrnná a výrazně strukturovaná. Rámy oken jsou natřené červenou barvou, stejnou barvu má i trubkové zábradlí. Obě boční fasády jsou ploché, člení je pouze pásy sdružených oken. Dům je směrem od ulice Skalní přístupný po schodišti.\n\nDochovány zůstaly vlýskové podlahy v interiéru, také originální keramické obklady a původní kování. Původní jsou také osvětlovací tělesa, dřevěné parapety, schodiště a vestavěné koupelnové skříňky.\n\nDo zahrady jsou zakomponovány kamenné zídky a terasy, které propojuje schodiště. V dolní části zahrady při ulici Barrandovská je umístěna zděná garáž.\n\n\n\n"}
{"id": "1514300", "url": "https://cs.wikipedia.org/wiki?curid=1514300", "title": "Jen (An-Š’)", "text": "Jen (An-Š’)\n\nŘíše Jen (), plným názvem Velká Jen (), byl stát založený roku 756 generálem An Lu-šanem, který na severovýchodě Číny povstal proti čínské říši Tchang. An Lu-šanovi povstalci dobyli tchangské hlavní město Luo-jang a nakrátko (v letech 756–757) ovládali i druhou tchangskou metropoli Čchang-an. Vnitřně byl stát Jen slabý, na trůně se vystřídali čtyři císaři: An Lu-šana začátkem roku 757 zavraždili jeho generálové, jeho syna a nástupce, An Čching-süa po dvouleté vládě svrhl jenský generál Š’ S’-ming, kterého roku 761 zabil jeho syn a nástupce Š’ Čchao-i. Po několika letech nerozhodných bojů Tchangové nabrali síly, s pomocí ujgurského expedičního sboru roku 762 podnikli rozhodující útok a následující rok jenský stát zanikl, když poražený Š’ Čchao-i zahynul na útěku a jeho generálové ovládající severovýchod Číny (dnešní Che-pej) byli tchangskou vládou potvrzeni v držení svých regionů.\n"}
{"id": "1514305", "url": "https://cs.wikipedia.org/wiki?curid=1514305", "title": "Chollerfordský most", "text": "Chollerfordský most\n\nChollerfordský most (Cholleford Bridge) je kamenný most, který nahradil dřívější středověký most přes řeku North Tyne ve vesnici Chollerford v anglickém hrabství Northumberland. Je uveden v seznamu budov zvláštního architektonického nebo historického významu ve Spojeném království (budova třídy II). \nLeží na silnici B6318, známé jako Military Road, protože byla postavena 8 let po povstání jakobitů, aby umožnila snazší přesuny vojenských oddílů mezi městy Newcastle a Carlisle. \nObloukový most je postaven z kamenných kvádrů. Má 5 polokruhových oblouků a celkovou délku 90 metrů. Šířka oblouků je různá, pohybuje se od 12,5 metru po 17 metrů. \n\nPravděpodobně ho navrhl John Fryer nebo John Wooler a postavili ho William Johnson a Thomas Forster v roce 1775. Jiný zdroj uvádí rok 1785 a spojuje ho s architektem Robertem Mylnem. Most byl postaven, protože při velkých povodních v roce 1771 ten předchozí smetla voda. \n\nV roce 2017 byl most téměř čtyři týdny opravován.\nHadriánův val překračoval řeku North Tyne u pevnosti Chesters na mostě Chesters Bridge přibližně 700 metrů na jihozápad. Co ze starověkého římského mostu zbylo, lze vidět před Chollefordským mostem na východním břehu North Tyne.   \n\n"}
{"id": "1514306", "url": "https://cs.wikipedia.org/wiki?curid=1514306", "title": "Diecéze Ala miliaria", "text": "Diecéze Ala miliaria\n\nDiecéze Ala miliaria je titulární diecéze římskokatolické církve.\n\nAla miliaria, identifikovatelná s \"Bénian\" v dnešním Alžírsku, je starobylé biskupské sídlo nacházející se v římské provincii Mauretania Caesariensis.\n\nJsou známi čtyři biskupové této diecéze. Mensius je zapsán jako 33. v pořadí biskupů, které roku 484 pozval vandalský král Hunerich.\n\nDalší biskupové jsou známi díky archeologickým průzkumům ve 20. století. Nemessano, biskup donatista, je zapsán v epitafu, kde je také zmíněna jeho sestra Iulia Geliola. Další epitaf zmiňuje biskupa donatistu Donata. Poslední biskup je zmíněn v epitafu, ale jeho jméno není uvedeno. \n\nDnes je diecéze využívána jako titulární biskupské sídlo; současným titulárním biskupem je Rainer Klug, emeritní pomocný biskup arcidiecéze Freiburg im Breisgau.\n\n\n\n"}
{"id": "1514307", "url": "https://cs.wikipedia.org/wiki?curid=1514307", "title": "Charlie Is My Darling (film)", "text": "Charlie Is My Darling (film)\n\nCharlie Is My Darling je dokumentární film režiséra Petera Whiteheada z roku 1966. Jedná se o debutový dokument britské rockové skupiny The Rolling Stones, který byl zaznamenán na druhém irském turné skupiny v roce 1965. Film sloužil jako test promítacího plátna, aby bylo vidět, jak se jejich hudební charisma promění ve film. Film měl premiéru na mezinárodním filmovém festivalu v Mannheimu v roce 1966. V roce 2012 byl film digitálně zremastrován, byl znovu uveden do kin a vyšel na DVD.\n\n\n"}
{"id": "1514309", "url": "https://cs.wikipedia.org/wiki?curid=1514309", "title": "Avraham Šmu'el Bacharach", "text": "Avraham Šmu'el Bacharach\n\nAvraham Šmu'el Bacharach (též \"Abraham Samuel Bacharach\", kolem roku 1575 – 26. května 1615, Gernsheim, Mohučské kurfiřtství) byl německý rabín působící v Čechách a v Německu.\n\nPocházel zřejmě z Wormsu, první zmínka o něm je však z Prahy, kde se roku 1600 oženil s Evou (Chavou) Kohenovou, vnučkou pražského vrchního rabína, slavného rabiho Löwa. Stal se rabínem v Čechách, v Kolíně a Pohořelicích na Moravě a poté byl povolán za člena významné kongregace ve Wormsu. V té době byly časté pogromy proti židům, organizované místními cechy. Po jednom z nich Avraham Bacharach uprchl z města.\n\nBacharach zemřel v exilu a byl pochován v Alsbachu. Byl respektovanou osobou pro svou učenost a zbožnost. Zastával pevný postoj proti frankfurtským rabínům, kteří si činili nárok na prominenci nad ostatními rabíny v Německu. Jeho vnuk Ja'ir Chajim několik z jeho respons publikoval roku 1679 ve sbírce \"Chut ha-šani\" ve Frankfurtu nad Mohanem. Bacharach byl autorem pojednání o židovském kalendáři, množství apologetických prací vůči křesťanstvu, liturgických veršů a kazuistických textů. Některé z jeho prací dosud existují v autografech.\n\n"}
{"id": "1514312", "url": "https://cs.wikipedia.org/wiki?curid=1514312", "title": "Griffith", "text": "Griffith\n\nGriffith může být:\n\n\n\n"}
{"id": "1514313", "url": "https://cs.wikipedia.org/wiki?curid=1514313", "title": "Za ľudí", "text": "Za ľudí\n\nZa ľudí (česky \"Za lidi\") je politická strana na Slovensku, jejíž vznik v roce 2019 ohlásil bývalý slovenský prezident Andrej Kiska. Strana byla představena na tiskového konferenci 17. června 2019 ve městě Banská Bystrica, o založení vlastního uskupení ale Kiska mluvil již v minulosti. Ve nové straně Za ľudí se angažují napříklat primátor města Nitra Marek Hattas nebo Juraj Šeliga, bývalý mluvčí iniciativy Za slušné Slovensko, která organizovala protesty v roce 2018 proti vládní straně SMER-SD Roberta Fica po vraždě novináře Jána Kuciaka a jeho partnerky. Kiska na tiskové koferenci oznámil, že jeho hnutí nebude ani konzervativní, ani liberální a bude středové. Strana také představila své programové priority, kterými jsou zdravotnictví, spravedlnost, školství nebo životní prostředí. Na sněmu 28. září 2019 byl předsedou zvolen Andrej Kiska.\n\nStrana se zúčastnila voleb do Národní rady, ve kterých obdržela 5,77 % hlasů a získala tak 12 mandátů. Volebním lídrem byl Andrej Kiska.\n"}
{"id": "1514314", "url": "https://cs.wikipedia.org/wiki?curid=1514314", "title": "Anděl milosrdenství", "text": "Anděl milosrdenství\n\nAnděl milosrdenství (angl. \"The Angel of Mercy\") je první slovensko-český film natočený po rozpadu společného státu.\n\nKomorní příběh lásky mladé vdovy po důstojníkovi k tajemnému válečnému zajatci se odehrává během první světové války. Natáčení probíhalo v okolí Bratislavy, ve Fričovcích, ve Spišských Vlachách.\n"}
{"id": "1514317", "url": "https://cs.wikipedia.org/wiki?curid=1514317", "title": "Carl Kaufmann", "text": "Carl Kaufmann\n\nCarl „Charly“ Kaufmann (25. března 1936 New York – 1. září 2008 Karlsruhe) byl západoněmecký atlet, věnující se běhu na 200 metrů a na 400 metrů. Byl známý pod přezdívkou \"Bel Ami der Aschenbahn\" (\"Miláček ze škvárové dráhy\").\n\nNarodil se v Brooklynu v rodině německých přistěhovalců. Při návštěvě staré vlasti zastihl Kaufmannovy začátek druhé světové války, který jim znemožnil návrat do USA. Usadili se v Karlsruhe, kde Charly vystudoval gymnázium. Od roku 1954 byl členem Karlsruher SC, dostal se do nominace na olympijské hry 1956 v Melbourne, ale o účast přišel vinou zranění. Na mistrovství Evropy v atletice 1958 ve Stockholmu získal se západoněmeckou čtvrtkařskou štafetou stříbrnou medaili. V roce 1959 překonal evropský rekord na 400 metrů časem 45,8 s. \n\nNa olympiádě 1960 v Římě skončil v závodě na 400 m druhý za Američanem Otisem Davisem, když o Kaufmannově porážce rozhodla až cílová fotografie. Oba závodníci vytvořili časem 44,9 s nový světový rekord. Druhé místo získal Kaufmann na olympiádě také jako finišman štafety na 4×400 m, v níž běželi kromě něj Joachim Reske, Manfred Kinder a Johannes Kaiser. Získal také čtyři tituly atletického mistra SRN a v roce 1960 byl laureátem ocenění Silbernes Lorbeerblatt. Běžeckou kariéru ukončil v roce 1964 a zaměřil se na výchovu mladých atletů. \n\nVedle atletiky se věnoval také zpěvu, se šlágrem „Amor läuft mit“ vystupoval mj. v televizním hudebně-zábavném pořadu Zum Blauen Bock. Byl nadaný tenorista a vystudoval Hochschule für Musik Karlsruhe. V roce 1967 založil v Karlsruhe studiové divadlo \"Die Käuze\" (\"Sova\"), kde byl až do konce života vedoucím a režisérem.\n\nJeho prastrýc Egon Eiermann se proslavil jako architekt.\n\n"}
{"id": "1514319", "url": "https://cs.wikipedia.org/wiki?curid=1514319", "title": "Ingram", "text": "Ingram\n\nIngram může být:\n\n\n"}
{"id": "1514320", "url": "https://cs.wikipedia.org/wiki?curid=1514320", "title": "Vila Františka Vodnika", "text": "Vila Františka Vodnika\n\nVila Františka Vodnika je rodinný dům, který stojí v Praze 5-Hlubočepích ve vilové čtvrti Barrandov v ulici Skalní. Od 27. listopadu 1992 je chráněna jako kulturní památka České republiky.\n\nVilu navrhl Rudolf Stockar pro tanečnici Václavu Pohanovou, která však od smlouvy odstopila po zahájení prací. Rozestavěnou stavbu zakoupil velkoobchodník s květinami František Vodnik a jeho manželka Luisa. Roku 1940 navrhl architekt Václav Ittner pro vilu prosklenou zimní zahradu. Zahrada u domu je založena podle návrhu majitele domu Františka Vodnika.\n\nVila postavená ve svažitém terénu na nepravidelném pravoúhlém půdorysu ve tvaru písmene „L“ je dvoupodlažní. Jihozápadní fasáda směřující na malé prostranství v ulici Skalní je velmi členitá. V její levé části je v přízemí gáráž a v patře nad garáží prosklená dřevěná konstrukce zimní zahrady. Ta rozšiřuje obytný prostor interiéru. Konstrukce zimní zahrady je v nároží podepřena pilířem a kryje schodiště do domu. Fasády směrem do zahrady jsou rovné a hladké. Člení je okenní otvory a rizalit s balkonem na jihovýchodním průčelí. Se zahradou je vila spojena schodištěm.\n\nZahrada je založena v romantickém stylu. Terasa u domu je zastíněna dřevěnou pergolou, prostor pak doplněn pískovcovými sochami putti a satyry, kamennými podstavci s vázami a barokní kamennou lavicí. Tyto doplňky údajně pocházejí z bývalé zahrady letohrádku Portheimka na Smíchově.\n\n\n\n"}
{"id": "1514321", "url": "https://cs.wikipedia.org/wiki?curid=1514321", "title": "Square Léopold-Achille", "text": "Square Léopold-Achille\n\nSquare Léopold-Achille je square v Paříži ve 3. obvodu. Jeho rozloha činí 2190 m. Nese jméno spisovatele a politika Léopolda Achilla (1844–1921).\n\nSquare je umístěno mezi ulicemi \"Rue de Sévigné\", \"Rue Payenne\" a \"Rue du Parc-Royal\", odkud je vstup přes dům č. 5. Náměstí sousedí s palácem Le Peletier de Saint-Fargeau (\"Rue de Sévigné\" č. 29).\n\nVe 13. století se na tomto místě rozkládaly pozemky zvané culture Sainte-Catherine, které byly ve vlastnictví kláštera Sainte-Catherine-du-Val-des-Écoliers. V 15. století se zde rozkládal královský park, který přiléhal paláci Tournelles. Kateřina Medicejská nechala palác zbořit a královský park poté zpustl a stal se útočištěm žebráků a tuláků.\n\nV 16. století zde vznikla zelinářská zahrada. Samotné náměstí vzniklo v roce 1913.\n\nPark se rozkládá na ploše 2190 m. Je zde dětské hřiště, pískoviště, veřejné toalety a přístup na síť Wi-Fi. Z výsadby jsou pozoruhodné dva stromy: jilm sibiřský vysazený v roce 1907 a vonokvětka. Dále zde rostou zelkova habrolistá, broskvoň obecná, lapina, platany, trnovník akát, zmarlika Jidášova, liliovník tulipánokvětý nebo topoly. U zdi Musée Carnavalet se nachází socha neznámého autora, která možná pochází z fasády původní pařížské radnice, zničené v době Pařížské komuny. Na soklu je vyryt letopočet 1841. Dále je zde výklenek obsahující artefakty z doby Františka I.: bohatě vyřezávaná klenba se dvěma přivrácenými královskými salamandry, nad kterými je zdobené písmeno „F“.\n\n"}
{"id": "1514323", "url": "https://cs.wikipedia.org/wiki?curid=1514323", "title": "Antonie Bollardová", "text": "Antonie Bollardová\n\nAntonie Bollardová, provdaná Lierová (24. ledna 1849 Praha – 7. října 1893 Písek), byla česká divadelní herečka.\n\nNarodila se v Praze do rodiny krejčího Václava Bollarda, který byl vášnivý ochotnický herec, hrál na Smíchově a do své vášně postupně zapojil celou rodinu, dcery Františku, Antonii a syna Jindřicha. Divadlo začala hrát spolu se svou starší sestrou Františkou a bratrem Jindřichem nejprve s ochotníky na Smíchově. V roce 1866 byla angažována hereckou společností F. J. Čížka pro obor tragických hrdinek. Další profesionální angažmá získala u společnosti J. J. Stránského a F. Pokorného. V roce 1867 hostovala v pražském Prozatímním divadle v roli Esmeraldy ve hře Zvoník u Matky Boží, ale následně angažmá nezískala. V roce 1868 se stala členkou Kramuelovy divadelní společnosti a roku 1870 se provdala za herce Karla Liera a od té doby hrála pod jménem Lierová. V dalších letech byla angažována mj. u divadelních společností J. Pištěka a V. Budila. \n\nAntonie Lierová zemřela předčasně v říjnu roku 1893 v Písku, kde byla i pohřbena.\n\n\n\n"}
{"id": "1514325", "url": "https://cs.wikipedia.org/wiki?curid=1514325", "title": "Nemrlov", "text": "Nemrlov\n\nNemrlov (německy \"Elend\") je vesnice, součást obce Oskava v okrese Šumperk. Tvoří jednu z jejích základních sídelních jednotek. Vesnicí, která se nachází v samostatném katastrálním území, protéká řeka Oskava.\n\nVes byla založena v 16. století, před rokem 1588, na kolonizované lesní půdě patřící úsovskému panství. V blízkém okolí vzniklo v té době množství železářských hutí a hamrů. Po zrušení patrimoniální správy v roce 1848 byl samostatnou obcí. V roce 1960 se stal součástí blízké Oskavy a je jednou z jejích základních sídelních jednotek.\n"}
{"id": "1514326", "url": "https://cs.wikipedia.org/wiki?curid=1514326", "title": "Mullins", "text": "Mullins\n\nPříjmení Mullins nosí více různých osobností:\n\n"}
{"id": "1514329", "url": "https://cs.wikipedia.org/wiki?curid=1514329", "title": "Altán Bellevue", "text": "Altán Bellevue\n\nAltán Bellevue je postaven na návrší (450 m n. m.) v parku městské části Drahovice mezi ulicemi \"Bezručova\" a \"Máchova\" severovýchodně nad lázeňským centrem Karlových Varů.\n\nAltán stojí na místě původně zvaném \"Šibeniční vrch\" (něm. \"Galgenberg\"), kde až do zrušení hrdelního soudnictví v roce 1786 stávalo staré karlovarské městské popraviště se šibenicí. Popravovalo se zde od prosince 1593, kdy město získalo od Rudolfa II. hrdelní právo\n. Odsouzení stoupali k popravišti \"Ondřejskou ulicí\" a dále kolem pískovcové sochy Panny Marie neposkvrněného početí, kde se mohli před popravou pomodlit. Socha je na stejném místě dodnes (2019). Panna Marie stojící na hadovi, který obtáčí Zemi, představuje symbol vítězství nad ďáblem.\n\nAltán – v době vzniku Tempel Bellevue – byl postaven na podzim roku 1834 původně jako vyhlídkový na odlesněném návrší. Dne 15. června 1885 musel být pro špatný stav stržen a znovu byl jako dřevěný vystavěn. V roce 1989 proběhla jeho celková rekonstrukce.\n\nJedná se o otevřený kruhový altán se středovým pilířem a osmi sloupy po obvodu. Zakončen je oplechovanou kruhovou kupolí posazenou na jednoduché římse. Mezi sloupy je umístěno dřevěné zábradlí a jsou postaveny lavičky. Podlaha je vyskládána ze žulových kostek. K altánu vede krátké mírné schodiště vydlážděno týmiž kamennými kostkami.\n\nPostupem času ztratil altán svoji původní funkci vyhlídkové stavby. Obklopily jej vzrostlé stromy, které znemožňují výhled na lázeňské město v údolí. Přesto nabízí odpočinek při procházkách v této části Karlových Varů. Je celoročně volně přístupný.\n\n"}
{"id": "1514330", "url": "https://cs.wikipedia.org/wiki?curid=1514330", "title": "Vector W2", "text": "Vector W2\n\nVector W2 je plně funkční koncepční automobil zkonstruovaný výrobcem Vector Motors v roce 1978. Ve stejné podobě měl být vůz uveden do sériové výroby. Vůz pohání hliníkový twin-turbo motor Chevrolet V8 se vstřikováním paliva Bosch s objemem 5,7 litrů, který produkuje více než 600 koňských sil (450 kW) a více než 800 Nm točivého momentu. Udávaná maximální rychlost je 389 km/h. \n\nNázev vozu byl poskládán ze jména Jerryho Wiegerta, designéra a zakladatele společnosti Vector Motors, a z počtu turbodmychadel (2). Koncept několikrát změnil podobu včetně několika přelakování a byl postupně vylepšován. Vůz byl po několik let vystavován na mezinárodních autosalonech po celém světě, kde vždy vzbudil velký poprask a byl mu dopřáván prostor v různých světových automobilových magazínech. Koncept byl velmi dobře přijat i veřejností. Za jedenáct let koncepční vůz najel přes 160 000 kilometrů, což bylo více, než kdy jakýkoliv jiný koncept. Wiegert mezitím sháněl peníze potřebné k zahájení sériové výroby, k níž došlo v roce 1989 pod názvem Vector W8 s identickou podobou, jakou tehdy měl model W2. \n\nMomentálně je koncept ve vlastnictví Wiegerta a rozebrán na součástky v sídle společnosti Vector Motors ve Wilmingtonu v Kalifornii. \n\nVector W2 byl použit v epizodě \"License to Steele\" v seriálu \"Remington Steele\"; představoval zde produkt fiktivní automobilové společnosti a nesl jméno Hunter Jet Star 6000.\n\nW2 se objevil jako ovladatelné vozidlo ve videohře na systém Nintendo .\n"}
{"id": "1514331", "url": "https://cs.wikipedia.org/wiki?curid=1514331", "title": "Lasinja", "text": "Lasinja\n\nLasinja je vesnice a sídlo stejnojmenné opčiny v Chorvatsku v Karlovacké župě. Nachází se asi 30 km severovýchodně od Karlovace. V roce 2001 žilo v Lasinji 579 obyvatel, v celé opčině pak 1 938 obyvatel.\n\nLasinja leží u řeky Kupy. Svojí polohou je Lasinja nejvýchodnější opčinou Karlovacké župy, sousedící s dvěma sousedními župami: Záhřebskou a Sisacko-moslavinskou.\n\nV opčině se nachází celkem 8 vesnic, z nichž největší je středisko opčiny, Lasinja.\n\n"}
{"id": "1514332", "url": "https://cs.wikipedia.org/wiki?curid=1514332", "title": "Rowe", "text": "Rowe\n\nPříjmení Rowe nosí více významných osobností:\n\n"}
{"id": "1514334", "url": "https://cs.wikipedia.org/wiki?curid=1514334", "title": "Caravan Palace", "text": "Caravan Palace\n\nCaravan Palace je francouzská elektro-swingová hudební skupina sídlící v Paříži. Od roku 2006 do roku 2007 strávili turné po Francii a jejich první festivalové vystoupení bylo na \"Django Reinhardt Jazz Festivalu\" v roce 2007. V říjnu 2008 vydali na labelu Wagram své debutové album Caravan Palace, které se umístilo v žebříčcích ve Švýcarsku, Belgii i Francii, kde se dostalo až na 11. příčku.\n\n"}
{"id": "1514336", "url": "https://cs.wikipedia.org/wiki?curid=1514336", "title": "René Schreier", "text": "René Schreier\n\nRené Schreier (* 1978) je český úředník, od února 2014 náměstek ministra kultury ČR, nestraník.\n\nV letech 1997 až 2003 vystudoval Fakultu ekonomiky a managementu Univerzity obrany v Brně (získal tak titul Ing.) a v letech 2015 až 2017 pak obor finanční management a strategické řízení financí na Business Institutu EDU Praha (získal tak titul MBA).\n\nPracovní kariéru začal v letech 1997 až 2007 jako voják z povolání u Armády ČR, zastával velitelské funkce u praporu Čestné Stráže AČR jako velitel čety a velitel čestné roty. Následně v roce 2007 krátce pracoval jako vedoucí technického oddělení Odboru Archiv bezpečnostních složek na Ministerstvu vnitra ČR a poslední dva měsíce roku 2007 pak na Úřadu vlády ČR jako ředitel Kanceláře vládního zmocněnce pro organizační přípravu a zřízení a zabezpečení řádného chodu Ústavu pro studium totalitních režimů a Archivu bezpečnostních složek.\n\nMezi roky 2008 a 2013 byl náměstkem ředitele Ústavu pro studium totalitních režimů pro ekonomiku, provoz a informatiku. V dubnu 2010 ho sice krátkodobý šéf ÚSTR Jiří Pernes odvolal, v srpnu téhož roku ho však nový šéf ÚSTR Daniel Herman do funkce vrátil. Od února 2013 do ledna 2014 působil jako finanční ředitel ve společnosti \"CZE\".\n\nNebyl a není členem žádné politické strany či hnutí. Od února 2014 je náměstkem pro řízení sekce ekonomické a provozní na Ministerstvu kultury ČR, kam si jej přivedl tehdejší ministr kultury ČR Daniel Herman.\n\nDne 31. července 2019 oznámil končící ministr kultury ČR Antonín Staněk, že jej od 1. srpna 2019 pověřil dočasným řízením Ministerstva kultury ČR, a to do doby, než bude jmenován nový ministr kultury ČR. Předseda ČSSD Jan Hamáček však oznámil, že Schreier není zástupcem ČSSD a že je jeho pověření „mimo ústavu“. Jeho pověření skončilo jmenováním nového ministra kultury ČR Lubomíra Zaorálka dne 27. srpna 2019.\n"}
{"id": "1514337", "url": "https://cs.wikipedia.org/wiki?curid=1514337", "title": "Sándor Kisfaludy", "text": "Sándor Kisfaludy\n\nSándor Kisfaludy (27. února 1772, Sümeg – 28. října 1844, tamtéž) byl maďarský básník, průkopník raně romantických tendenci v maďarské poezii, starší bratr dramarika Károlyho Kisfaludyho.\n\nPocházel ze šlechtické rodiny. Nejprve studoval filosofii a právo v Prešpurku (nyní Bratislava), ale roku 1792 vstoupil do armády a sloužil ve Vídni. Roku 1793 byl převelen do Milána, a když roku 1796 město dobyl Napoleon Bonaparte, byl poslán jako zajatec do Provence. Byl propuštěn díky výměněně zajatců a pokračoval ve vojenské službě v Klagenfurtu a odtud byl převelen do Württemberska. Roku 1799 se zúčastnil bojů s francouzskými vojsky na Rýně a pak ukončil svou vojenskou kariéru. Roku 1800 se oženil se svou láskou s mládí Rózou Szegedyovou. \n\nRoku 1801 vydal první část své sbírky milostných básní \"Himfy szerelmei\" (\"Lásky Himfyho\"), které byly napsány převážně ještě ve francouzském zajetí a díky kterým se stal obdivovaným básníkem. Ve spolupráci se svým mladším bratrem, dramatikem Károlym Kisfaludym, založil roku 1822 almanach \"Aurora\", kolem kterého se soustředili nastupující maďarští romantičtí autoři jako József Bajza, Ferenc Toldy, Mihály Vörösmarty nebo Gergely Czuczor.\n\nRoku 1830 se stal členem Uherské akademie věd a o pět let později byl zvolen jejím čestným členem. Roku 1832 mu zemřela manželka, což zpočátku velmi těžce nesl, ale roku 1834 se znovu oženil s Amálií Vajdou, které bylo v té době dvacet jedna let. Roku 1836 se stal zakládajícím členem \"Kisfaludyho společnosti\" (\"Kisfaludy Társaság\"), což byla literární společnost v Pešti pojmenovaná po jeho mladším bratrovi, která patřila k nejvýznamnějším literárním institucím v Uhrách. Roku 1841 zemřela jeho druhá manželka na zápal plic. Poslední roky svého života pak strávil ve svém rodném městě, kde roku 1844 zemřel.\n\nProslul především jako lyrik. Ovlivněn Francescem Petrarcou se stal mistrem sonetů psaných písňovou strofou (dle vzorce \"ababcdcdeeff\"), která se podle díla, ve kterém je pčedevším využita, nazývá Himfyho strofa. Méně známé jsou jeho epické práce, především zveršované historické pověsti. Do maďarštiny přeložil části Tassova \"Osvobozeného Jeruzaléma\" a Montesquieův \"Chrám Gnidský\". Jako dramtik příliš neuspěl.\n\n"}
{"id": "1514341", "url": "https://cs.wikipedia.org/wiki?curid=1514341", "title": "Netretić", "text": "Netretić\n\nNetretić je malá vesnička a sídlo stejnojmenné opčiny v Chorvatsku v Karlovacké župě. Nachází se těsně u slovinských hranic, asi 10 km severozápadně od Karlovace. V roce 2001 žilo v Netretići 50 obyvatel, v celé opčině pak 3 333 obyvatel.\n\nV opčině se nachází celkem 38 zpravidla malých vesniček. Největší vesnicí je Mračin (296 obyvatel), a v opčině se nachází celkem 16 vesnic, které jsou větší než Netretić, takže Netretić není ani zdaleka největší vesnicí v opčině, ale přesto je jejím sídlem.\n\n"}
{"id": "1514350", "url": "https://cs.wikipedia.org/wiki?curid=1514350", "title": "Cobb", "text": "Cobb\n\nPříjmení Cobb nosí více významných osobností:\n\n"}
{"id": "1514352", "url": "https://cs.wikipedia.org/wiki?curid=1514352", "title": "Maxwell", "text": "Maxwell\n\nMaxwell může být:\n\n\n\n\n\n\n"}
{"id": "1514354", "url": "https://cs.wikipedia.org/wiki?curid=1514354", "title": "Tromsdalstinden", "text": "Tromsdalstinden\n\nTromsdalstinden je hora v Norsku nedaleko města Tromsø. Je vysoká 1238 metrů. V severní sámštině se hora nazývá Sálašoaivi. Po většinu roku je hora pokrytá sněhem. Patří k oblíbeným cílům výletů místních obyvatel, z centra Tromsø sem jezdí lanová draha Fjellheisen.\n\nKdyž se Tromsø ucházelo o pořadatelství zimních olympijských her, bylo v plánu vybudování sjezdařského areálu na svazích hory. Původní obyvatelé proti tomu protestovali a Sámský parlament v Norsku prohlásil horu za posvátnou.\n"}
{"id": "1514355", "url": "https://cs.wikipedia.org/wiki?curid=1514355", "title": "Floyd", "text": "Floyd\n\nFloyd může být:\n\n\n\n"}
{"id": "1514356", "url": "https://cs.wikipedia.org/wiki?curid=1514356", "title": "Alois Richter", "text": "Alois Richter\n\nAlois Richter (1860–1920) byl český architekt a stavitel, činný zejména na přelomu 19. a 20. století. Původně působil v Českém Brodě, později přesídlil do Prahy. Jeho asi nejslavnější stavbou je Jubilejní (Jeruzalémská) synagoga v Praze. Tu postavil v letech 1905–6 podle projektu Wilhelma Stiassnyho z roku 1903, zatímco jeho vlastní návrh z roku 1899 nebyl realizován.\n\n"}
{"id": "1514358", "url": "https://cs.wikipedia.org/wiki?curid=1514358", "title": "Martigny", "text": "Martigny\n\nMartigny je menší město na jihozápadě Švýcarska, v převážně francouzsky mluvícím kantonu Valais.\nŽije zde okolo 18 000 obyvatel.\n\nMartigny založili Keltové, kteří zde postavili oppidum. Později místo obsadili Římané, kteří zde vystavěli město \"Forum Claudii Valensium\" s řadou budov.\n\nMěsto leží na horním toku Rhony v nadmořské výšce 447 metrů, při silnici spojující východní část Ženevského jezera s průsmykem Velkého Svatého Bernarda, v blízkosti hranice s Francií a Itálií. Západně od Martigny leží Savojské Alpy, severně Bernské Alpy a východně a na jihu se rozkládají Walliské Alpy.\n\nDominantou města je hrad La Batiaz z 13. století. K významným památkám náleží mariánský kostel Notre Dame des Champs z poloviny 17. století nebo kostel Notre Dame de Compassion založený na konci 16. století. Na jihovýchodním konci města jsou dochované zbytky římských staveb, základy chrámu a amfiteátr pro 6 tisíc diváků.\n"}
{"id": "1514359", "url": "https://cs.wikipedia.org/wiki?curid=1514359", "title": "Palebné postavení – baterie Točná", "text": "Palebné postavení – baterie Točná\n\nPalebné postavení – protiletadlová dělostřelecká baterie Točná bylo pohotovostní postavení protivzdušné obrany (PVO) hlavního města Prahy na úpatí vrchu Čihadlo, nejseverovýchodnějšího výběžku Brdské vrchoviny. Není zcela jasné, kdy Točenské palebné postavení vzniklo, nicméně lze konstatovat, že k tomu došlo v rámci reorganizace PVO Prahy v polovině 50. let 20. století, pravděpodobně roku 1956. Dle dostupných pramenů lze konstatovat, že v palebném postavení se střídaly baterie, respektive že byla baterie převáděna do podřízenosti různých útvarů 71. protiletadlové dělostřelecké divize, případně 72. protiletadlové dělostřelecké divize. Ke zrušení palebného postavení došlo pravděpodobně v létě 1961, při rozpuštění 151. protiletadlového dělostřeleckého pluku, s ohledem na raketizaci PVO a první fázi výstavby PLRO (protiletadlových raketových oddílů) v letech 1959–1961. Vzpomínka na palebné postavení (zkratka pal. post.) – baterie Točná zůstala ukotvena v místním názvu lokace původního vojenského prostoru u ulice Hrazanská mezi Cholupicemi a Točnou, které se stále říká \"Palpost\". \n\nZřízení palebného postavení Točná zatím není možné přesně datovat, ale pravděpodobně spadá zhruba do poloviny 50. let, kdy docházelo k velké reorganizaci PVOS (Protivzdušná obrana státu). V Pamětní knize Točné od Jaroslava Berana je v chronologii uvedeno u roku 1953, že \"přibližně v tomto roce vybudovala čs. armáda při cestě z Točné do Cholupic tzv. palpost\". V pamětní obce Cholupic od téhož autora je ale již jen \"před rokem 1960...\". \n\nNa obecné rovině lze konstatovat, že od roku 1952 měla být třetina protiletadlových baterií protivzdušné obrany Prahy zařazena do nově vytvořeného pohotovostního systému PVOS. Ty pak byly umístěny nejprve volně v terénu, a následně se pro ně začala budovat stálá palebná postavení. K datu 1. listopadu 1955 byly reorganizovány 71. protiletadlová dělostřelecká divize a 72. protiletadlová dělostřelecká divize (PLDD). Jejich součástí byly protiletadlové dělostřelecké pluky (PLDP) s čísly 151., 159., 160., 161., 163. a 164. Lze hledat souvislost mezi točenským palpostem a faktem, že 160. PLDP od 72. PLDD. sídlil od roku 1956 v Dolních Břežanech, které jsou vzdálené necelé tři kilometry. \n\nV každém případě je doloženo k 22. červenci 1958 předání 5. baterie TOČNÁ od rušeného 163. PLDP s velitelstvím v Praze-Butovicích do podřízenosti 151. PLDP z Prahy-Ruzyně (za zmínku stojí fakt, že tento PLDP patřil k nejstarším jednotkám svého druhu v československé armádě a byl považován za elitní). Oba útvary patřily do sestavy pražské 71. PLDD. V létě 1959 došlo k předání palebného postavení od 151. PLDP ke 161. PLDP a o rok později, v létě 1960, se dělostřelecká baterie na \"Palpostu\" opět přesunula zpět od 161. PLDP ke 151. PLDP. V rámci 151. PLDP byla zařazena jako 6. baterie. \n\nV létě 1961, když byl dobudován nový raketový deštník nad Prahou z prvních osmi PLRO (protiletadlový raketový oddíl) vyzbrojených protiletadlovými raketovými komplety S-75, došlo ke zrušení několika protiletadlových dělostřeleckých pluků, mezi něž také patřil 151. PLDP. Zároveň byla zrušena i celá 71. protiletadlová dělostřelecká divize a její úlohu převzala nově vznikla 71. protiletadlová raketová brigáda. Točenská baterie tak s největší pravděpodobností zanikla spolu s 151. PLDP, neboť dle točenské kroniky se v následujícím roce 1962 místní JZD \"Rozkvět\" Cholupice-Točná opakovaně neúspěšně pokoušelo získat k využití pozemky a stavby palebného postavení. Palebná část postavení byla fyzicky zlikvidována až roku 1967. \n\nSnaha JZD o využití prostoru Palpostu byla nakonec korunována úspěchem. Mezi lety 1964–1968 tam zemědělci zřídili drůbežárnu a od roku 1968 do roku 1990 byla v objektu provozována zámečnická dílna. Od roku 1990 jsou v prostoru Palpostu soukromé autoopravny. \n\nPVO se ale s odstupem několika let na Točnou opět vrátila, neboť v rámci 3. fáze výstavby PVO Prahy zde byl roku 1973 zřízen 11. protiletadlový raketový oddíl Točná vyzbrojený PLRK S-125 Něva. \n\n1958 při předání od 163. PLDP (zastoupeného jeho velitelem kapitánem Radoslavem Stanovským) k 151. PLDP (zastoupeného jeho velitelem kapitánem Karlem Volným) byl velitelem 5. baterie – Točná nadporučík Karel Časar.\n\nKaždá baterie se skládala z velitelské čety (průzkumné družstvo, provozní družstvo a rádiové družstvo), měřické čety (družstvo radiolokátoru, družstvo PUAZO-4a a družstvo dálkoměru) - ta byla roku 1957 sloučena s velitelskou, palebné čety (4 palebná družstva, od roku 1956 6 palebných družstev), družstva 30mm PLK - roku 1957 redukováno v mírové době jen na velitele, dopravního družstva a hospodářského družstva - ta byla roku 1956 sloučena do hospodářského družstva.\n\nVelitelská četa zajišťovala spojení s velitelstvím pluku, respektive velitelskou baterií pluku, kde byl umístěný jeden přehledový radiolokátor P-8 (později nahrazený dvěma P-10) a byla vybavena primárně polní telefonní ústřednou TU-10 (provozní družstvo) radiostanice RM-31P, od r. 1956 postupně doplněna radiostanicí R-109 a přijímačem R-311 (rádiové družstvo).\n\nMěřičská četa byla vybavena střeleckým radiolokátorem SON-4A (později SON-9), protiletadlový ústřední zaměřovač PUAZO-4A, který řídil centrálně zaměření celé baterie, elektrocentrálou v automobilním návěsu a dálkoměrem DJA-6 se základnou 3 metry.\n\nPalebné čety obsluhovaly hlavní výzbroj baterie, čtveřici, od roku 1956 šestici 85mm protiletadlových kanónů vz. 44S. Tyto licenčně vyráběné sovětské zbraně v letech 1953–1954 nahradily původně kořistní německé 88mm protiletadlové kanóny vz. 37N. \n\nK obraně samotné baterie proti nízko letícím cílům sloužilo družstvo s jedním 30mm protiletadlovým dvojkanónem vz. 53.\n\nDopravní družstvo mělo vedle 2, posléze jednoho nákladního automobilu a dispozici přívěsnou cisternu na vodu 800 litrů a přívěs A-3 (valník) \n\nHospodářské družstvo bylo vybaveno polní kuchyní PK 26. \n\nVozový park baterie se skládal tabulkově k roku 1955 ze 4-6 těžkých desetitunových nákladních automobilů v roli dělostřeleckých tahačů, jednoho třítunového nákladního automobilu ve funkci dělostřeleckého tahače (pro 30mm PLdvK vz. 53) a 4 dalších třítunových náklaďáků. Po reorganizaci a rozsáhlé ženijní výstavbě a úpravě pevných palebných postavení se od roku 1957 již nepočítalo s mobilitou daných baterií, neboť vozový park byl silně redukován na pouhé dva vozy: jeden desetitunový nákladní dělostřelecký tahač a jeden 1,5 tunový, respektive 3 tunový, nákladní automobil. \n\nCelkový početní stav baterie se pohyboval kolem 80 vojáků.\n\nStejně jako v případě ostatních pohotovostních palebných postavení určených pro protiletadlové dělostřelectvo, rozdělovala se vojenská základna na týlovou část a palebnou část. Z celého areálu je dnes jasně rozlišitelná pouze týlová část, které se říká Palpost. K jejímu popisu bylo možné využít archivní materiály z VÚA-VHA Praha a porovnat je s dostupnými historickými mapami. \n\nTýlovou část areálu tvořila primárně budova pro ubytování mužstva – zpravidla se jednalo o dřevostavbu a budova jídelního bloku, která bývala dříve také dřevěná, později zděná. Tyto dvě větší stavby doplňovala zděná strážnice u brány, zděná stavba suchého WC, obvykle dřevěný sklad paliva. Studna byla umístěna mimo areál a dle kroniky se nacházel v prostoru památného dubu v polích mezi Točnou a Cholupicemi.\n\nV případě točenské baterie je na základě přejímacího protokolu z června roku 1958 zřejmé, že funkci skladu vojenského materiálu plnil nevyhovující sklep pod úrovní země vlevo od budovy mužstva a že sklad paliva byl umístěný v nevzhledných kůlnách vedle záchodu, což bylo nevyhovující. Komise se usnesla, že stávající kůlny zbourá a postaví na zděné podezdívce nové, přičemž stavba bude mít oddělené prostory pro dřevník, skládku uhlí, prostor na umístění polní kuchyně PK-26 a oddělený prostor na odpadky. Lze předpokládat, že roku 1960, z něhož pochází plánek obchůzek stráží, byla již tato stavba za hlavní ubytovací budovou dokončena.\n\nU obytného bloku byl v konstatován nedostatek hasicích přístrojů a dalšího požárního vybavení. O jídelním bloku bylo konstatováno, že novostavba ještě nebyla převzata kolaudační komisí. Jako zjevné či skryté vady stavby byly uvedeny: \n\n-         absence větracího zařízení ve varně, čímž docházelo k šíření plísní\n\n-         špatná hydroizolace sklepa, do nějž zatékala voda a stála ve výši několika centimetrů\n\n-         v umývárně nebylo jakékoliv vytápění, takže se v zimě nedaly sprchy využívat\n\n-         „\"Další známé závady byly již mnohokráte hlášeny a opakují se ve všech pal. post. při budování týlových objektů\".“\n\nLokalizace palebné části baterijního postavení je zpětně velmi problematická, neboť ženijní úpravy terénu byly nejpozději roku 1967 zlikvidovány. V každém případě ale přiléhal k týlové části a minimálně jedna jeho část se nacházela jihovýchodně od areálu směrem k Točné. To lze usuzovat podle reliktu pravděpodobně muničního sklípku, který se nachází tím směrem uprostřed pole ve vzdálenosti asi 150 metrů.\n\nŽenijně vybudované palebné postavení mělo mít tvar šestiúhelníku, což by ukazovalo na jeho vybudování v roce 1956 či později, po zvýšení počtu děl v baterii. V jeho rozích byla stanoviště jednotlivých protiletadlových kanónů, a uprostřed bývalo standardně umístěno velitelské stanoviště. Podle plánku obchůzek stráží se ale točenský palpost tomuto standardu mírně vymykal. Jednalo se sice o nepravidelný šestiúhelník, ale šestice pětaosmdesátek byla umístěna na jedné jeho straně, zatímco na druhé straně stálo velitelské stanoviště a 30mm protiletadlový dvojkanón vz. 53. \n\nSamotné velitelské stanoviště sestávalo z okopů pro ústřední zaměřovač PUAZO a jeho napájecí dieselagregát, radiolokátor SON a jeho napájecí dieselagregát, pro dálkoměr DJA-6 a velitelství s radiostanicí a polním telefonem.  \n\nProstor palebné části doplňovaly dva muniční sklípky umístěné vně postavení na opačných stranách. Jejich spojnice zhruba představovala dělicí čáru mezi polovinou s umístěním 85mm PLK vz. 44s a polovinou s velitelským stanovištěm a 30mm PLdvK vz. 53.\n\nVšechny objekty byly zhotoveny ze železobetonových prefabrikátů, protokol z roku 1958 hovořil o dobrém vybudování palebné sekce, kde se ale na několika místech dosud skladoval stavební materiál a prostor byl zaplevelen.\n\nNaprostá většina informací pochází z e-mailové korespondence s Dr. PAVLEM MINAŘÍKEM, CSc. z VÚA-VHA Praha, jemuž patří velký dík.\n\n\n\n\n"}
{"id": "1514364", "url": "https://cs.wikipedia.org/wiki?curid=1514364", "title": "Já a robot", "text": "Já a robot\n\nJá a robot (v anglickém originále Almost Human) je americký akční sci-fi kriminální televizní seriál. Vysílala jej televize Fox od 17. listopadu 2013 do 3. března 2014. Tvůrcem série byl J. H. Wyman, produkovaly jej společnosti Frequency Films, Bad Robot Productions a Warner Bros. Television. Wyman byl také spolu s Bryanem Burkem a J. J. Abramsem jedním z výkonných producentů. Celkově bylo odvysíláno 13 dílů, další pokračování už nevzniklo. Televize po odvysílání první řady 24. dubna 2014 oznámila ukončení seriálu. Česky pak seriál vysílala premiérově TV Prima na programu Prima Cool od listopadu 2015.\n\nDěj seriálu se odehrává v roce 2048, výchozí premisu představují skutečnosti předchozího nekontrolovatelného vývoje vědy a technologií. Ty umožnily zločincům využívat nových metod, což vedlo k prudkému nárůstu zločinnosti o 400 %. Ulice i školy zaplavily drogy a zbraně, distribuované násilnými a anonymními zločineskými organizacemi. Bezpečnostní složky tak musely zavést novou strategii spočívající v povolání androidů bojového typu, kteří doprovázejí lidské policisty.\n\nNa policejní stanici se vrací do služby svérázný detektiv John Kennex, který byl mimo službu kvůli zranění z někdejšího policejního zásahu, při němž přišel o nohu a také část paměti. Snaží se pomocí nelegálních technik rozvzpomenout a zároveň fungovat s novou umělou končetinou. Šéfka oddělení Sandra Maldonado mu přidělí do akce androida typu MX-43, který však Kennexovi nevyhovuje, a tak se ho zbaví. Jako náhradu dostane od technika Rudyho Loma jedince staršího typu DRN-0167, kterému přezdívá „Dorian“. V průběhu každého dílu pak dvojice řeší jeden případ a zároveň se celým seriálem vine Kennexovo rozvzpomínání a přicházení na stopu nebezpečnému zločineckému syndikátu, který ho kdysi násilně vyřadil ze služby.\n\n"}
{"id": "1514365", "url": "https://cs.wikipedia.org/wiki?curid=1514365", "title": "Hetch Hetchy", "text": "Hetch Hetchy\n\nHetch Hetchy je název \"údolí\", \"nádrže\" a \"vodního systému\" v Kalifornii ve Spojených státech. Ledovcové údolí Hetch Hetchy leží v severozápadní části národního parku Yosemite. Vytéká z něj řeka Tuolumne. Tisíce let před příchodem bílých osadníků v 50. letech 19. století bylo údolí osídleno původními obyvateli, kteří se živili sběrem a lovem (indiáni kmene Miwok). Na konci 19. století se údolí dostalo do povědomí lidí díky své přírodní kráse – často bylo srovnáváno s krásou Yosemitského údolí, ale také se o něm mluvilo jako o potenciálním zdroji závlahové a pitné vody.\n\nV roce 1906, po velkém zemětřesení a následném požáru, který zničil San Francisco, se ukázalo, že město nemá k dispozici dostatečné zdroje vody. San Francisco proto požádalo ministerstvo vnitra o udělení vodních práv pro Hetch Hetchy. V roce 1908 byla San Franciscu práva na rozvoj řeky Tuolumne udělena. To vyvolalo sedm let environmentálního boje s organizací Sierra Club, vedenou Johnem Muirem, která byla proti zaplavení Hetch Hetchy a zničení přírodní krásy toho údolí. \n\nVzhledem k tomu, že údolí bylo součástí Yosemitského národního parku, byl k povolení projektu nutný souhlas Kongresu. Kongres projekt schválil a prezident Woodrow Wilson ho podepsal v roce 1913 s tou podmínkou, že vyrobená elektrická energie a voda z řeky mohou být používány pouze ve veřejném zájmu. San Francisco ale prodalo elektřinu z přehrady Pacific Gas and Electric Company (PG&E), což pak vedlo k desítkám let právních sporů a kontroverzí. V roce 1923 byla dokončena stavba přehrady O'Shaughnessy na řece Tuolumne, která zaplavila celé údolí pod Hetch Hetchy rezervoárem. Akvadukt vedený z Hetch Hetchy začal v roce 1934 dodávat vodu do 269 kilometrů vzdáleného San Francisca a do oblasti San Francisco Bay Area.\n"}
{"id": "1514367", "url": "https://cs.wikipedia.org/wiki?curid=1514367", "title": "Statická knihovna", "text": "Statická knihovna\n\nStatická knihovna, případně staticky linkovaná knihovna, je pojem z oboru programování, kterým se označuje knihovna, jejíž kopie je linkerem zahrnuta přímo do výsledného spustitelného souboru na pevně danou adresu. Tím se odlišuje od dynamických knihoven, které jsou ve vnější paměti uloženy odděleně a do operační paměti k němu jsou nahrávány až dynamickým linkerem při startu programu.\n\nVýhodou staticky linkovaných knihoven je právě skutečnost, že je program má v sobě a nemusí spoléhat na to, že je v dané instanci operačního systému k dispozici jejich vhodná verze, ani na tom, že ji do něj doinstaluje. Protože program z hlediska knihoven na ničem nezávisí, nedochází tak k závislostnímu peklu. Zároveň může docházet k optimalizaci, kdy jsou k programu přilinkovány a následně nahrávány do operační paměti jen ty části knihovny, které program doopravdy využívá.\n\nNa druhou stranu statické knihovny neumožňují aktualizace, ať už funkční, nebo bezpečnostní, nezávisle na programu: při potřebě opravit chybu v knihovně je potřeba zařídit pro každý program, který ji jako staticky linkovanou používá, aktualizaci zvlášť. A každý program, který knihovnu používá, zabírá místo ve vnější paměti její samostatnou kopií.\n\nV běžném stolním počítači jsou obvykle široce využívány knihovny linkované dynamicky, zatímco staticky bývají linkované jen knihovny, které dodává k programu sám jeho tvůrce. \n\nNaopak v prostředí vestavěných systémů, kde je obvykle aktualizován celý operační systém včetně programů jako celek, nepředpokládá se instalace množství programů uživateli a režie při nahrávání všech knihoven jako dynamických by při startu programů měla příliš velký vliv na výkon systémů, je statické linkování běžnější. Proto například vznikla staticky linkovaná linuxová distribuce Stali postavená na knihovně musl optimalizované právě pro statické sestavování.\n"}
{"id": "1514386", "url": "https://cs.wikipedia.org/wiki?curid=1514386", "title": "Walter Gotell", "text": "Walter Gotell\n\nWalter Gotell (* 15. března 1924 Bonn – 5. května 1997 Los Angeles) byl německý herec. Se svoji rodinou emigroval do Velké Británie, když se Hitler dostal k moci v roce 1933. Asi nejznámější z rolí, které ztvárnil, je Generál Anatol Gogol ze čtyř bondovek: \"Špión, který mě miloval\" (1977), \"Moonraker\" (1979), \"Chobotnička\" ( 1983 ) a \"Vyhlídka na vraždu\" ( 1985 ). První bondovka, ve které se Gotell objevil, byl film \"Srdečné pozdravy z Ruska\" z roku 1963, kde hrál postavu Morzenyho.\n"}
{"id": "1514389", "url": "https://cs.wikipedia.org/wiki?curid=1514389", "title": "Žádná noc není dost dlouhá", "text": "Žádná noc není dost dlouhá\n\nŽádná noc není dost dlouhá (\"No Night Is Too Long\") je britsko-kanadský hraný film z roku 2002, který režíroval Tom Shankland podle stejnojmenného románu Ruth Rendell.\n\nTim studuje na univerzitě angličtinu a během svého studia se seznámí s Ivem, který zde přednáší paleontologii. Přestože Tim měl do té doby poměr s dívkou, vznikne mezi nimi intenzivní vztah. Ten trvá až do konce Timova studia, kdy spolu odjíždějí na Aljašku. Ivo zde provází skupiny turistů a Tim musí strávit celý týden sám v hotelu. Zde se seznámí s Isabel a zamiluje se do ní. Isabel však odlétá do Vancouveru a Tim slíbí, že za ní přijede. Ivovi po jeho návratu oznámí, že se s ním rozchází. Jsou spolu na lodi, kde Ivo provází další skupinu turistů. Při jednom z výletů na malý ostrov se pohádají, Ivo se při hádce udeří do hlavy o skálu a ztratí vědomí. Tim se rozhodne ho tam ponechat a s ostatními se vrací na loď. Nicméně po návratu trpí výčitkami svědomí a rovněž se mu nepodaří nalézt Isabelu.\n"}
{"id": "1514390", "url": "https://cs.wikipedia.org/wiki?curid=1514390", "title": "Aleje (Františkovy Lázně)", "text": "Aleje (Františkovy Lázně)\n\nAleje je vesnice, součást města Františkovy Lázně v okrese Cheb. Společně se samotou Zátiší tvoří evidenční část Aleje-Zátiší, ležící v katastrálním území Františkovy Lázně.\n\nZástavba Alejí vznikla na přelomu 19. a 20. století podél cesty z Františkových Lázní do Horní Vsi. Koncem 20. století byl na západním okraji vsi vybudován obchvat Františkových Lázní tvořený silnicí I/21.\n\nDne 24. listopadu 1990 vznikla evidenční část Aleje-Zátiší, kterou tvoří Aleje a samota Zátiší.\n"}
{"id": "1514397", "url": "https://cs.wikipedia.org/wiki?curid=1514397", "title": "René Groebli", "text": "René Groebli\n\nRené Groebli (* 9. října 1927, Curych) je švýcarský průmyslový a reklamní fotograf, odborník na barevný tisk a barevnou litografii. \n\nRené Groebli vyrostl v okrese Enge v Curychu, kde navštěvoval Gymnázium. Po dvou letech začal navštěvovat přírodovědně orientované gymnázium, ale opět po dvou letech toto vzdělání přerušil, aby se v roce 1944 začal učit fotografii u Thea Vonowa v Curychu. Když se jeho učitel odstěhoval zpět do Graubündenu, Groebli se přihlásil na přípravný kurz v curyšské uměleckoprůmyslové škole, kterou navštěvoval od jara 1945. Následně se v létě 1946 zapsal do profesionální třídy fotografie pod vedením Hanse Finslera a Alfreda Willimanna. Mezi další studenty patřili například Ernst Scheidegger nebo Anita Nietz. \n\nV září 1946 začal Groebli studovat dokumentární kameru ve společnosti Central Film and Gloria Film Zürich, studium na konci roku 1948 úspěšne dokončil s diplomem, ačkoli se pak nikdy prakticky kameře nevěnoval. \n\nV roce 1947 získal třetí cenu v soutěži fotografického časopisu \"Camera\" za svou sérií \"Karussell\". V roce 1948 začal pracovat jako soukromý podnikatel pro agenturu Victor N. Cohen v Curychu. O rok později podnikl Groebli svou první cestu do Paříže a ve stejném roce si koupil první fotoaparát Leica.\n\nOd roku 1949 Groebli pracoval jako fotožurnalista pro \"Züri-Woche\" a později v Africe a na Středním východě pro londýnskou agenturu Black Star. Jeho fotografie byly publikovány v časopisech \"Life\" a \"Picture Post\". Jeho první malý cyklus \"Magie der Schiene\" (\"Magie železnice\") obsahující 16 fotografií (s přední a zadní obálkou) byl také pořízen v roce 1949 a samizdatem publikován později téhož roku. Zachycuje kouzlo cestování parním vlakem na konci čtyřicátých let. Přestože byl Groebli mladý a relativně neznámý, dokázal si půjčit dostatek peněz na financování vysoce kvalitního tisku. Technicky šlo o portfolio, spíše než o knihu, se stránkami bez omezení a volně loženými, inspirovanými publikací Man Raye a Paula Éluarda \"FACILE\" (1935), kterou koupil při své první cestě do Paříže v roce 1948. Fotografoval s přístrojem Rolleiflex 6×6 a kinofilmovým fotoaparátem Leica v Paříži a jeho okolí, jakož i na místech ve Švýcarsku. Často rozmazané a zrnité obrazy přenášejí energii páry. Svazek s německým textem byl vyroben pro přibližně 30 až 40 předobjednávek a další kopie byly prodávány přímo. Svou první samostatnou výstavu uspořádal s fotografiemi z knihy. Strávil tři měsíce v Paříži, kde se setkal s Brassaïem a Robertem Frankem a následně pak strávil měsíc v Londýně. \n\nDne 13. října 1951 se oženil s Ritou Dürmüller (1923–2013). \n\nDruhá štíhlá obrázková kniha \"Das Auge der Liebe\", která byla v roce 1954 vydávána samostatně prostřednictvím projektu „Turnus“, byla vytvořena ve spolupráci s jeho manželkou Ritou Groebli, která úspěšně dokončila specializaci užitého a výtvarného umění pod vedením Otty Moracha na Curyšské škole Aplikovaného umění. Rozložení obrázků a textu vytvořil grafický návrhář Werner Zryd. \n\nDrobná knížka \"Das Auge der Liebe\" (\"Oko lásky\") byla respektována za svůj design a fotografie, vyvolala určitou polemiku, ale také upoutala na Groebliho pozornost uměleckých kritiků. Kniha byla sestavena ze snímků pořízených během opožděných líbánek, při kterých v roce 1952 fotograf a jeho manželka Rita pobývali dva týdny v Paříži a v následujícím roce několik dní v Marseille, i když zveřejnění fotografií nebylo plánováno na rok 1953. Groebli ji uspořádal do knihy. \n\nVe švýcarském \"Photorundschau\", publikovaném Švýcarskou fotografickou asociací, redaktor Hermann König vedl korespondenci s odborným učitelem uměleckoprůmyslové školy. Z dopisů vyplývá, že pojem „láska“ v názvu knížky je příliš sentimentální vzhledem k zřejmým sexuálním konotacím. Tam, kde byl záměrem fotografa romantický efekt, redaktor připustil, že příběh byl sexualizován. V předním periodiku \"Neue Zürcher Zeitunghe\" redaktor Edwin Arnet namítal důraz na nahotu. Groebli uspořádal své fotografie a vyprávěl příběh ženy, která se setkala s mužem v levném hotelu. Poslední fotografie ukazuje ženskou ruku se snubním prstenem na ruce držící cigaretu. Ve vnímání čtenářů to mohlo vyvolat domněnku, že žena musí být buď „snadnou ženou“, prostitutkou nebo nevěrnou manželkou. Ve výročním vydání \"U.S. Camera Annual review of the work\" v roce 1955 však bylo uvedeno, že je to „soutěžní fotografická esej o fotografově lásce k ženě.“\n\nPo smrti fotoreportéra Paula Senna v roce 1953 a smrti Wernera Bischofa v Peru v roce 1954 byli Kurt Blum, Robert Frank a René Groebli nově přijati do Kolegia švýcarských fotografů (Kollegium Schweizerischer Photographen). Hlavní výstava pořádaná Kolegiem v roce 1955 přesvědčila kritiky že se jedná o nový „švýcarský styl“, který se pohyboval směrem k \"fotografii jako výrazu\", jak byla výstava pojmenována. Sdružení však bylo brzy rozpuštěno kvůli neshodám mezi Gotthardem Schuhem a Jakobem Tuggenerem a Groebli se tehdy pod tíhou událostí fotožurnalistiky vzdal.\n\nVe stejném roce a se čtyřmi dalšími švýcarskými fotografy, Wernerem Bischofem, Robertem Frankem, Gotthardem Schuhem a Sabinou Weiss, byl René Groebli představen na výstavě \"Lidská rodina,\" kterou kurátor Edward Steichen připravil pro Muzeum moderního umění v New Yorku. Jeho fotografie za ztížených světelných podmínek zobrazuje těsný dav nadšených tančících teenagerů, jejichž pohyb je rozmazaný ve stylu \"Magie der Schiene\".\n\nV roce 1955 založil Groebli vlastní studio pro komerční průmyslovou a reklamní fotografii v nově postavené obytné budově v Curychu-Wollishofenu. Mezi fotografy, kteří pro něj pracovali, patřili Rolf Lyssy, Margareth Bollinger, Roland Glättli, Ruth Wüst, Roland Gretler, Marlies Tschopp a další. Ateliér pro lukrativní přiřazení fotografií využívalo mnoho známých grafiků, jako například Werner Zryd, Victor N. Cohen, Karl Gerstner nebo Manfred Tulke.\n\nV roce 1957 zveřejnil americký fotografický časopis \"Popular Photography\" ve svém „Color Annual“ dvanáctistránkovou obrazovou přílohu s názvem „René Groebli - Master of Color“. V padesátých letech 20. století Groebli ve svém ateliéru vyráběl tisky z barevných diapozitivů komerčních prací se specialisty Wernerem Bruggmannem v Winterthuru a Raymundem Schlauchem ve Frauenfeldu. Dne 18. dubna 1959 založil Turnus Film AG společně s Hansem-Peterem Rothem-Griederem z Gutenswilu, R. A. Baeznerem v Ženevě, P. Griederem, Curychem a Dr. med. W. H. Vockem z Basileje, se základním kapitálem dvě stě sedmdesát tisíc švýcarských franků, s Groeblim jako výkonným ředitelem. \n\nNa konci padesátých let nechal Groebli přeměnit a rozšířit svůj domov a studio a kromě dvou studií a dvou černobílých laboratoří byla přidána také dílna na barevný tisk s několika laboratorními pracovišti. Nákladná barevná tiskárna byla tehdy výnosným obchodem a specialista Ruedi Butz provozoval studio v letech 1960 až 1972 s odbornou pomocí Johna Whitehalla. Od roku 1972 do roku 1978 převzal řízení barevného tisku Derek Dawson. \n\nV roce 1963 založil Groebli komanditní společnost Groebli + Guler s litografem Walterem Gulerem, v roce 1968 přejmenovaným na „Fotolithos“. Pracoviště v Curychu-Wollishofenu bylo vybaveno nejnovějšími a nejlepším technickým zařízením a v šedesátých a na počátku 70. let podnik zaměstnával až dvanáct zaměstnanců, s dobrými zisky z obsluhy reklamního fotografického průmyslu. Významnými zaměstnanci, kteří pracovali pro Groebliho od 60. let do konce 70. let, byli mimo jiné fotografové Felix Eidenbenz, Lotti Fetzer, Tom Hebting, Matthias Hofstetter, Peter Oberle, Anna Halm Schudel a Peter Schudel, Liselotte Straub, Katharina Vonow a Heinz Walti, dobrovolnice Dona de Carli, re-fotograf Jean-Pierre Trümpler, laboratorní technik Sylvette Françoise Trümpler-Hofmann a učeň Uschi Schliep. \n\nPo deseti letech výroby specializované barevné fotografie, výroby barviv a barevných litografií pro komerční reklamu a průmyslovou fotografii vydal Groebli v roce 1965 svou třetí fotografickou knihu \"Variace\" prostřednictvím Arthura Niggli Verlaga, Teufena. Představoval retrospektivu možností Groebliho barevné fotografie, i když s malou zmínkou o roli jeho mnoha zaměstnanců a obchodních partnerů. V roce 1971 vydal druhé vydání \"Variace 2\" s aktualizovanými informacemi o barevné technologii včetně Cibachrome. \n\nV 70. letech 20. století otevřeli talentovaní mladí fotografové, včetně bývalých spolupracovníků a zaměstnanců společnosti Groebli, vlastní fotografická studia a snažili se reagovat na stále vyšší požadavky reklamních agentur a zvýšený konkurenční tlak. Koncem sedmdesátých let, s rozšířenými možnostmi a přijetím chromogenních metod výroby barev a také méně technicky náročných a levnějších postupů než předchozí barevný tisk, Groebli komerční fotografii a produkci barev ukončil, prodal svůj dům a studio a odešel do důchodu. Stále však udržoval spojení s fotografickým průmyslem a uskutečnil přednášku o barevném tisku na papír v roce 1977 (nebo 1976) na festivalu Rencontres d'Arles. \n\nGroebli se vrátil k tvorbě osobních fotografických esejí v barevném a černobílém provedení v sériích \"Fantasies\", \"Ireland\", \"The Shell\", \"Burned Trees\", \"N. Y. Visions\", \"New York Melancholia\" a \"Nudes\". Na přelomu století pracoval na svém obrazovém archivu a digitalizoval nejdůležitější fotografie, které pořídil během šedesáti let.\n\nGroebli žije v současné době ve Švýcarsku.\n\n\n\n\n"}
{"id": "1514401", "url": "https://cs.wikipedia.org/wiki?curid=1514401", "title": "Dávid Hancko", "text": "Dávid Hancko\n\nDávid Hancko (* 13. prosince 1997, Prievidza) je slovenský fotbalový reprezentant hrající za Spartu, kde je na hostování z italské Fiorentiny.\n\nHancko debutoval ve slovenské lize 12. března 2016 proti FK ŽP ŠPORT Podbrezová. UEFA Hancka zařadila na seznam 50 největších talentů pro sezonu 2018/19.\n\nV červnu 2018 Hancko podepsal pětiletou smlouvu s italskou Fiorentinou. V italské lize debutoval 22. září 2018 proti S.P.A.L.u. Dále se objevil v základní sestavě proti Juventusu a Neapoli, jinak ale nastoupil pouze dvakrát jako náhradník, zasáhl tak pouze do 5 utkání.\n\nV srpnu 2019 Hancko odešel na roční hostování do Sparty. Za Spartu debutoval 8. srpna v utkání 3. předkola Evropské ligy proti Trabzonsporu, když nastoupil do závěrečných minut. Ligový debut odehrál 11. srpna proti Mladé Boleslavi. Ve stejném zápase si připsal i první gól, když si ve 29. minutě dobře naskočil na rohový kop Davida Moberga Karlssona.\n"}
{"id": "1514402", "url": "https://cs.wikipedia.org/wiki?curid=1514402", "title": "Antonín Škoda (voják)", "text": "Antonín Škoda (voják)\n\nAntonín Škoda (25. prosince 1912 Heřmanice – ?) byl český mechanik, cyklistický závodník a letecký mechanik RAF.\n\nAntonín Škoda se narodil v roce 1909 v Heřmanicích, dnes v bezprostředním sousedství JE Dukovany, asi 16 km západně od Moravského Krumlova. Vyučil se mechanikem jízdních kol, na nichž také závodil. V roce 1926 se stal mistrem Moravy a Slezska v cyklistice. Pracoval ve firmě, která ve Zlíně prodávala a opravovala jízdní kola. V Brně nastoupil na základní vojenskou službu, pak pokračoval ve Znojmě. Odešel na Slovensko, do Maďarska a přes Jugoslávii, Řecko a Sýrii se poté dostal do Francie. V Agde vstoupil do československé armády, kde působil s Adolfem Opálkou z Rešic. Poté, co Francie kapitulovala, odešel do Velké Británie, kde nastoupil jako odborný letecký mechanik do 312. československé stíhací perutě.\n\nPo skončení druhé světové války odešel v srpnu 1945 nakrátko do Československa, ale vrátil se do Velké Británie, kde zůstal, oženil se a dál pracoval jako mechanik. Obdržel vyznamenání Good Conduct Badge, Československou medaili Za zásluhy a Československou medaili Za chrabrost. Jeho jméno je uvedeno na památníku letcům v Praze na Klárově.\n"}
{"id": "1514407", "url": "https://cs.wikipedia.org/wiki?curid=1514407", "title": "Višnjička banja", "text": "Višnjička banja\n\nVišnjička banja (v srbské cyrilici Вишњичка бања) je sídliště na východním okraji srbské metropole Bělehradu, vzdálené celkem 6 km od Náměstí republiky. Administrativně spadá pod opštinu Palilula. \n\nSídliště vzniklo podle jednotného urbanistického plánu. Budováno bylo v několika etapách. Předpokládán byl vznik celku s vysokou hustotou osídlení, školou (vybudována v roce 2012) a dvěma školkami (zrealizována pouze jedna). Obytné celky byly tvořeny patrovými bloky označenými písmeny A-H. Investorem byla společnost Energoprojekt a urbanistický plán vznikl podle projektantů Dragoljuba a Ljiljany Bakićových. \n\nSídliště bylo realizováno v blízkosti vilové zástavby, která vznikla v přímé blízkosti řeky Dunaje v polovině 60. let 20. století. Většina stavebních prací probíhala v závěru 70. let 20. století, kdy vznikla značná část budov současného sídliště. Realizováno bylo 1054 bytů, zbudované domy byly různých uspořádání i podob. Kromě čtyřpatrových městských domů vznikly také nízké řadové domy, tzv. \"karingtonky\". Stavební práce byly dokončeny v 80. letech 20. století. \n\nRelativně novátorské sídliště, které v metropoli tehdejší Jugoslávie vzniklo, bylo v roce 1982 kritizováno jako příliš luxusní, s velkými byty pro potřeby běžných obyvatel a vysokými náklady na výstavbu. Kladla se otázka, zda se stavbou takových celků rychle nevyčerpávají prostředky pro obnovu bytového fondu. Poté, co aféra utichla, bylo sídliště prezentováno jako nejmodernější celek svého typu na území Jugoslávie.\n"}
{"id": "1514422", "url": "https://cs.wikipedia.org/wiki?curid=1514422", "title": "Thian Hock Keng", "text": "Thian Hock Keng\n\nChrám Thian Hock Keng (天 福 宫) v Singapuru, česky „palác nebeského štěstí“, také známý jako chrám Tianfu, je jedním z nejstarších a nejdůležitějších chrámů čínského společenství Hoklo (Číňané hovořící dialektem Hokkien) v Singapuru. Byl zasvěcen mořské bohyni Mazu (\"Ma Cho Po\"), patronce námořníků. Chrám pochází z roku 1821 a byl důkladně přestavěn v letech 1939-1942. Je spravován sdružením Singapore Hokkien Huay Kuan (také jen Hokkien Huay Kuan).\n\nV roce 1821 postavili čínští přistěhovalci z provincie Fu-ťien malou modlitebnu na místě dnešního chrámu jako poděkování za jejich úspěšné plavby lodí do Singapuru. Poté, co se počet čínských přistěhovalců v Singapuru neustále zvyšoval, bylo v roce 1939 rozhodnuto vybudovat nový, větší chrám, který byl ale dostavěn až v roce 1942. Novému chrámu byla přisouzena role tzv. „hřbitovního chrámu“, tzn. dohledu nad hřbitovem Tiong Lama (také Teong Lama), který byl od roku 1928 spravován chrámem Heng San Teng.\n\nStavbu chrámu Thian Hock Keng iniciovalo singapursko-čínské sdružení Hoklo. Nová budova chrámu sloužila nejen jako modlitebna, ale také jako kancelář společenství Hokkien Huay Kuan. Socha božské patronky Mazu byla vyrobena ve městě Sia-men v provincii Fu-ťien a do Singapuru byla dopravena v dubnu 1840. Podrobnosti o historii chrámu a jména sponzorů stavebních prací jsou zaznamenány na kamenných deskách ve vstupní hale. V roce 1849 byla na nádvoří chrámu postavena pagoda Chung Wen a brána Chong Boon Gate. Mezi lety 1998 a 2000 došlo k další velmi rozsáhlé rekonstrukci chrámu, která získala „čestné uznání“ při udělování ceny \"UNESCO Asia-Pacific Heritage 2001 Awards for Cultural Heritage Conservation\".\n28. června 1973 byl chrámový komplex Thian Hock Keng vyhlášen národní památkou. \n\nChrám Thian Hock Keng se nachází v centru Singapuru v čínské čtvrti (\"China Town\") v distriktu Outram na ulici Telok Ayer Street.\n\nChrám byl postaven čínskými řemeslníky v tradiční architektuře chrámu Hokkien. Při stavbě nebyl použit jediný hřebík a veškerý materiál byl dovezen z Číny, včetně trámů, které slouží jako hlavní opora budovy. Chrám má zakřivené střešní hřebeny, na střechách vstupní haly a hlavní haly jsou čtyři tančící draci, symbolizující spravedlnost a moc. \nDekorační prvky na střechách byly vyrobeny speciální technikou: barevná keramika byla pečlivě rozřezána na menší části a slepena do mozaikových figur. Chrám vykazuje třílodní typologii: budova se skládá ze vstupní haly, hlavní haly a zadní haly. Další řady postranních sálů jsou umístěny na obou stranách hlavních modlitebních sálů.\n\n"}
{"id": "1514424", "url": "https://cs.wikipedia.org/wiki?curid=1514424", "title": "Alba de Céspedes", "text": "Alba de Céspedes\n\nAlba Carla Lauritai de Céspedes y Bertini (11. března 1911 Řím – 14. listopadu 1997 Paříž) byla italská spisovatelka a novinářka kubánského původu (jejím otcem byl kubánský velvyslanec v Itálii a později prezident Kuby Carlos Manuel de Céspedes y Quesada). První knihu vydala v roce 1935. Za druhé světové války byla hlasatelkou odbojářského rádia v Bari. Po válce žila v Paříži. Psala psychologické romány zaměřené na postavení ženy ve společnosti, věnovala se také poezii a dramatu. Její nejúspěšnější knihou byla \"Kočka\", příběh postaršího úspěšného právníka zamilovaného do dospívající dívky, která ho finančně využívá. Pracovala pro časopisy \"Epoca\" a \"La Stampa\", v letech 1944 až 1948 vydávala revue \"Mercurio\". Napsala scénář k filmu Michelangela Antonioniho \"Přítelkyně\" podle románu Cesare Paveseho. \n\n\n"}
{"id": "1514425", "url": "https://cs.wikipedia.org/wiki?curid=1514425", "title": "Bicholimský konflikt", "text": "Bicholimský konflikt\n\nBicholimský konflikt je smyšlený válečný konflikt, ke kterému mělo podle mystifikačního článku na anglické Wikipedii dojít na přelomu let 1640 a 1641 v severní části tehdejší portugalské kolonie Goa mezi Portugalskem a Maráthskou říší. \n\nČlánek s názvem „Bicholim conflict“ byl vytvořen a postupně rozšiřován mezi červencem a zářím 2007, zakladatelem a autorem textu byl uživatel s přezdívkou A-b-a-a-a-a-a-a-b-a. Kromě editací souvisejících s tímto článkem bylo z tohoto účtu provedeno jen několik drobnějších editací na nesouvisející témata. Článek měl nakonec téměř 4 500 slov a velmi podrobně popisoval jak skutečné historické pozadí vztahů mezi Portugalskem a Maráthskou říší, tak různé fiktivní detaily smyšleného konfliktu. Působil velmi věrohodným dojmem, uváděl dokonce mnoho odkazů na literaturu (citované odkazy částečně dokládaly pravdivá tvrzení uvedená jako širší kontext článku, částečně šlo o zcela smyšlené odkazy na neexistující publikace). V září 2007 získal podle tehdejších pravidel status . V říjnu 2007 jej jeho hlavní autor navrhl na zařazení mezi . Tento status článek sice nezískal, podvod však zůstal neodhalen. Mezi důvody odmítnutí zařazení mezi nejlepší články bylo, že zcela smyšlená publikace \"Bharatiya Struggles (1000 AD – 1700 AD)\" od (neexistujícího) Srinivasana Vasantakulana byla připsána reálnému nakladatelství Voice of India, které jinak vydává pseudovědecké a propagandistické publikace; neexistence publikace nebyla odhalena, nicméně takový zdroj nebyl považován za dostatečně neutrální. U další smyšlené citace recenzent vytýkal formální nedostatky, na samotnou neexistenci publikace však neupozornil. Po tomto neúspěšném pokusu již článek nebyl podstatně rozšiřován a ostatní uživatelé provedli pouze dílčí úpravy.\n\nSmazán (respektive přesunut z hlavního jmenného prostoru do archivu podobných článků) byl teprve v prosinci 2012, když bylo zjištěno, že některé z citovaných publikací neexistují. Zároveň byl trvale zablokován uživatelský účet použitý k založení článku.\n\nČlánek o bicholimském konfliktu je považován za nejrozsáhlejší a nejpropracovanější podvod na anglické Wikipedii, přinejmenším mezi těmi, které byly dosud odhaleny. Nejedná se nicméně o mystifikaci s nejdelší životností; smyšlené články bývají na anglické Wikipedii někdy odhaleny i po více než deseti letech od napsání (článek o údajném generálovi z americké občanské války Georgi K. Broomhallovi byl vytvořen v roce 2006 a odhalen v roce 2018; článek o neexistujícím herci Ericu van Vielem byl vytvořen v roce 2006 a odhalen roku 2019). \n\nČlánek o bicholimském konfliktu je také prozatím první odhalenou mystifikací, která získala status dobrého (a téměř i nejlepšího) článku. Spolu s dalšími mystifikačními články (např. o Henryku Batutovi na polské Wikipedii) bývá článek zmiňován v médiích jako příklad problematické věrohodnosti informací na Wikipedii.\n"}
{"id": "1514426", "url": "https://cs.wikipedia.org/wiki?curid=1514426", "title": "Grand Prix Německa 2019", "text": "Grand Prix Německa 2019\n\nGrand Prix Německa 2019 (oficiálně Formula 1 Mercedes-Benz Großer Preis von Deutschland 2019) se jela na okruhu Hockenheimring v Hockenheimu v Německu dne 28. července 2019. Závod byl jedenáctým v pořadí v sezóně 2019 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n!colspan=4|Zdroj:\n"}
{"id": "1514427", "url": "https://cs.wikipedia.org/wiki?curid=1514427", "title": "Les Charmontois", "text": "Les Charmontois\n\nLes Charmontois je francouzská obec v departementu Marne v regionu Grand Est. V roce 2015 zde žilo 121 obyvatel.\n\nObec leží u hranic departementu Marne s departementem Meuse\n\nSousední obce jsou: Belval-en-Argonne, Éclaires, Le Châtelier, Lisle-en-Barrois (Meuse), La Neuville-aux-Bois, Seuil-d'Argonne (Meuse) a Le Vieil-Dampierre.\n\n\"Počet obyvatel\"\n\n"}
{"id": "1514428", "url": "https://cs.wikipedia.org/wiki?curid=1514428", "title": "Barbican Estate", "text": "Barbican Estate\n\nBarbican Estate je název pro obytný/smíšený komplex, který se nachází v britské metropoli Londýně (na severním okraji City of London). Vznikl postupně v období mezi 60. až 80. lety 20. století na místě zničeném během bombardování města za druhé světové války. V jeho blízkosti se nachází Barbican Centre, Muzeum Londýna (Museum of London), Guildhall School of Music and Drama, Barbican Public Library a City of London School for Girls. \n\nCelý komplex je jednou z nejznámějších brutalistických staveb na území Londýn a Spojeného království. V současné době je evidován jako budova na seznamu budov zvláštního architektonického nebo historického významu. Areál tvoří řada obytných bloků, které oddělují veřejné prostory, zahrady a terasy. Kromě toho jej doplňují tři věžové domy o 42 patrech s výškou 123 metrů. Jsou pojmenovány podle Olivera Cromwella, Williama Shakespeara a Vévodů z Lauderdale. \n\nV místě dnešního areálu se nacházela pevnost římského Londinia. Okolo roku 200 bylo tehdejší město obehnáno zdmi, které v místě současného Barbicanu přerušovala brána Cripplegate. Současný název (stejně jako české slovo barbakan) odkazuje na původní latinský termín pro opevněnou vstupní bránu do města. V místě současného barbicanu se nacházela pravděpodobně strážní věž. Normané lokalitu označovali pojmem Basse-cour. Tento název v moderní anglické podobě (The Base Court) se používal i ve středověku, později zde vzniklo panské sídlo. To bylo nakonec zničeno a nahrazeno domem Willoughby House. \n\nPo druhé světové válce byl prostor dnešního Barbicanu značně poničen leteckými nálety. V roce 1951 byla zahájena diskuze nad budoucností lokality, dne 19. září 1957 padlo rozhodnutí původní zástavbu odstranit a nahradit novou obytnou čtvrtí.\n\nSoučasný komplex byl budován v letech 1965 až 1976 na ploše 14 hektarů. Vznikl podle návrhu kanceláře architektů Chamberlin, Powell and Bon. Zástavba byla nejprve realizována v prostoru ulice Golden Lane. První fáze areálu byla dokončena v roce 1969; vzniklo zde 2014 bytů ve kterých žije okolo čtyř tisíc lidí. Betonová podoba jednotlivých bloků plně odpovídala architektonickým trendům v Británii 60. a 70. let minulého století. Poslední etapa byla realizována v severní části areálu, v prostoru s názvem Frobisher Crescent. V rámci ní byla také zrealizována občanská vybavenost; restaurace, společenská a kulturní centra. \n\nStavební práce trvaly deset let, vyžádaly si náklady ve výší 156 milionů liber a otevření komplexu se zúčastnila i britská královna Alžběta II.\n\nAreál byl zapsán jako objekt zvláštního významu v roce 2001.\n\nV blízkosti areálu se nachází stanice metra stejného názvu. \n"}
{"id": "1514433", "url": "https://cs.wikipedia.org/wiki?curid=1514433", "title": "SpaceX CRS-17", "text": "SpaceX CRS-17\n\nSpaceX CRS-17 (alternativně SpX-17, nebo jednoduše CRS-17) je sedmnáctá a zároveň druhá z pěti misí, které byly objednány jako druhé prodloužení původního kontraktu Commercial Resupply Services uzavřeného mezi společností SpaceX a NASA na zásobovací mise kosmické lodi Dragon k Mezinárodní vesmírné stanici (ISS). Celkově šlo o devatenáctý let Dragonu do vesmíru (pokud počítáme i demo lety C1 a C2+). Bylo to pošesté, kdy byla použita již jednou letěná kosmická loď Dragon, konkrétně byla použita loď C113, která letěla už při misi CRS-12. Statický zážeh před startem proběhl 27. dubna 2019 14:00 UTC.\n\nV nehermetizované části byl experiment STP-H6 a OCO-3. STP-H6 je soubor osmi experimentů, mimo jiné pro sledování hnězd, vesmírného počasí a testování komunikace. OCO-3 je zařízení určené ke sledování atmosférického CO. Přístroj je umístěn na japonském experimentálním modulu Kibo. Cena zařízení je 110 milionů dolarů a plánovaná doba trvání experimentu je 3 roky.\nLoď vynesla raketa Falcon 9, konkrétně první stupeň B1056, pro který to byl první start. Při tiskové konferenci před startem bylo oznámeno, že tento stupeň bude možná první, který poletí pro NASA třikrát. Podruhé letěl na misi CRS-18 a zvažuje se použití i při misi CRS-19. Při misích CRS je obvyklé, že první stupeň přistává na pevninské přistávací ploše LZ-1, ale kvůli vyšetřování nehody při testu Dragonu 2 nedaleko přistávací plochy došlo k přistání prvního stupně na plovoucí plošině OCISLY.\n\nDlouhodobým cílem SpaceX je snadná znovupoužitelnost raketových nosičů. Falcon 9 ve verzi Block 5 měl mimo jiné přinést zjednodušení zpracování stupně po přistání tím, že přistávací nohy, které se u předchozích verzí musely vždy odmontovat, budou upravené pro snadné složení zpět k trupu rakety. Ačkoliv již přistálo více prvních stupňů ve verzi Block 5, vždy byly nohy odmontovány, případně byl proveden test složení a následně byly odmontovány. Při této misi byly nohy poprvé složeny a stupeň byl i s nimi transportován do hangáru.\n"}
{"id": "1514436", "url": "https://cs.wikipedia.org/wiki?curid=1514436", "title": "Stokes", "text": "Stokes\n\nPříjmení Stokes nosí více významných osobností:\n\n"}
{"id": "1514439", "url": "https://cs.wikipedia.org/wiki?curid=1514439", "title": "Wise", "text": "Wise\n\nWise může znamenat:\n\n\n"}
{"id": "1514440", "url": "https://cs.wikipedia.org/wiki?curid=1514440", "title": "Železniční trať Doboj–Tuzla", "text": "Železniční trať Doboj–Tuzla\n\nJednokolejná neelektrifikovaná Železniční trať Doboj–Tuzla spojuje uvedená dvě města v severní části Bosny a Hercegoviny. Slouží především pro nákladní, ale také i osobní dopravu.\n\nTrať byla vybudována původně jako odbočka z hlavní bosenské úzkorozchodné trati ze Sarajeva. Stavební práce byla zahájeny nedlouho poté, co byla na Berlínském kongresu předána Bosna a Hercegovina pod správu Rakousko-Uhersku. Dokončena byla roku 1886. Trať je vedena údolím řeky Spreči a pomoci měla především pro rozvoj průmyslu v oblasti dnešní Tuzly a zajištění dopravy nedalekých solných dolů z okolí obce Simin Han a hnědého uhlí. \n\nPůvodně byla součástí trati i šestikilometrová odbočka do města Gračanica se stavbami dočasné povahy. Z Tuzly dále pokračovala trať i do města Simin Han, odkud byla později zrušena. Celková délka trati tehdy činila 66,7 km.\n\nPo skončení druhé světové války byla v rámci první pětiletky přebudována a zmodernizována. Rozchod kolejí byl změněn na standardní (1453 mm). Zrušen byl v této době i úsek do Simin Hanu. a další odbočky. Trať byla nově trasována a zbudováno bylo několik tunelů. V okolí Tuzly byly vybudovány nové tratě (Brčko-Banovići a Tuzla-Zvornik). Modernizace trati umožnila rozvoj průmyslu v okolí Tuzly, během existence socialistické Jugoslávie v druhé polovině 20. století díky ní bylo přepravováno uhlí z povrchového dolu u Lukavace. Provozovatelem dráhy byly až do války v Bosně Jugoslávské železnice, poté byla trať v souladu s mírovou dohodou z Daytonu rozdělena a předána do správy Železnic Republiky srbské (západní část) a Železnic FBiH (východní část). \n\nOd 15. prosince 2019 je osobní doprava provozována pouze v úseku Doboj - Petrovo Novo. Je zde v provozu 5 párů osobních zastávkových vlaků (tzv. putničky), z toho jeden pár jezdí pouze v pracovní dny. \n\n"}
{"id": "1514442", "url": "https://cs.wikipedia.org/wiki?curid=1514442", "title": "Padilla", "text": "Padilla\n\nPadilla může být:\n\n\n"}
{"id": "1514448", "url": "https://cs.wikipedia.org/wiki?curid=1514448", "title": "Belval-en-Argonne", "text": "Belval-en-Argonne\n\nBelval-en-Argonne je francouzská obec v departementu Marne v regionu Grand Est. V roce 2015 zde žilo 49 obyvatel. \n\nObec leží u hranic departementu Marne s departementem Meuse, asi 80 km jihovýchodně od Remeše.. Sousední obce jsou: Les Charmontois, Le Châtelier, Lisle-en-Barrois (Meuse) a Sommeilles (Meuse).\n\nSeverozápadně od obce začíná velká oblast rybníků, zakládaných už v pozdním středověku. Na území obce je významná přírodní rezervace \"Belvalské rybníky\" o rozloze 203 ha. Předmětem ochrany jsou zejména vzácní ptáci (bukač velký, jeřáb popelavý aj.), 41 druhů vážek, různé druhy slunéčkovitých a další vodní i bažinatá fauna. Roste zde také 274 druhů rostlin, včetně vzácných, například ostřice nedošáchor, bublinatka obecná atd.\n\n\"Počet obyvatel\"\n\n"}
{"id": "1514450", "url": "https://cs.wikipedia.org/wiki?curid=1514450", "title": "Ballbreaker World Tour", "text": "Ballbreaker World Tour\n\nBallbreaker World Tour bylo koncertní turné australské hardrockové skupiny AC/DC, které sloužilo jako propagace studiového alba \"Ballbreaker.\" Jednalo se o první turné skupiny od roku 1982 na kterém vystupoval navrátivší se bubeník Phil Rudd. V rámci turné skupina poprvé vystoupila v Česku, a to v pražské sportovní hale, kam dorazilo asi 10 000 diváků. \n\n\nPřídavekː\n\n\nAC/DC\n\n"}
{"id": "1514452", "url": "https://cs.wikipedia.org/wiki?curid=1514452", "title": "Chotěnov (Mariánské Lázně)", "text": "Chotěnov (Mariánské Lázně)\n\nChotěnov (německy \"Kuttnau\") je vesnice, součást města Mariánské Lázně v okrese Cheb. Společně se vsí Skláře tvoří evidenční část Chotěnov-Skláře, ležící v katastrálním území Chotěnov u Mariánských Lázní.\n\nHistorie vesnice úzce souvisí s klášterem v Teplé. Již při tradovaném založení konventu v roce 1193 měl být Chotěnov hraniční vsí klášterního majetku. První písemná zmínka o vesnici pochází z roku 1273. Roku 1818 byla v chotěnovském katastru založena továrna na hliněné džbánky, kolem níž následně vznikla osada Skláře, patřící k Chotěnovu.\n\nPo zrušení patrimoniální správy v roce 1848 byl Chotěnov součástí Pístova. V 90. letech 19. století se stal samostatnou obcí a v 50. letech 20. století byl název obce rozšířen na Chotěnov-Skláře. Od 1. ledna 1970 se Chotěnov-Skláře stal součástí Mariánských Lázní.\n\n Počet obyvatel v letech 1869, 1921, 1950, 1961 a 1970 zahrnuje Chotěnov i Skláře.\n\n\n"}
{"id": "1514453", "url": "https://cs.wikipedia.org/wiki?curid=1514453", "title": "Skláře (Mariánské Lázně)", "text": "Skláře (Mariánské Lázně)\n\nSkláře (německy \"Flaschenhütte\") je vesnice, součást města Mariánské Lázně v okrese Cheb. Společně se vsí Chotěnov tvoří evidenční část Chotěnov-Skláře, ležící v katastrálním území Chotěnov u Mariánských Lázní.\n\nV místě Sklářů se nacházela vysoká pec na zpracování železné rudy, která ukončila svoji činnost v roce 1834. Ještě před tím, roku 1818, vznikla nedaleko od ní továrna na hliněné džbánky, do kterých byla v Mariánských Lázních stáčena minerální voda. Jejich výroba byla ukončena kolem roku 1880, nicméně během té doby zde vznikla podél cesty z Mariánských Lázní do Chodové Plané malá osada o sedmi domcích, která byla součástí Pístova. V dalších desetiletích se zástavba, nacházející se v katastru Chotěnova, rozšiřovala. Roku 1895 zde byla postavena hájovna. V 90. letech 19. století se Chotěnov stal samostatnou obcí, která zahrnovala i Skláře.\n\nRoku 1927 bylo ve Sklářích postaveno mariánskolázeňské letiště, v té době druhé největší civilní v Československu. V 50. letech 20. století byl název obce Chotěnov rozšířen na Chotěnov-Skláře. Od 1. ledna 1970 se Chotěnov-Skláře stal součástí Mariánských Lázní.\n\n"}
{"id": "1514462", "url": "https://cs.wikipedia.org/wiki?curid=1514462", "title": "Deux Mamelles", "text": "Deux Mamelles\n\nDeux Mamelles [\"dö mamell\"], Colines des Mamelles nebo jen krátce Mamelles, je dvojice kopců v Ouakamu, což je předměstí Dakaru; leží v Senegalu na Zeleném mysu.\n\nKopce jsou sopečného původu a tvoří je pozůstatky náhorní plošiny z počátku čtvrtohor. Jejich vrcholy mají nadmořskou výšku pouze 99 m a 105 m, výrazně však převyšují okolní rovinu. Název kopců pochází z jejich tvaru – „mamelle“ znamená ve francouzštině „prs“. \n\nNa kopci stojícím blíž k mořskému pobřeží se nachází maják Phare des Mamelles, na kopci směrem do vnitrozemí byl v roce 2010 odhalen Monument znovuzrození Afriky.\n"}
{"id": "1514466", "url": "https://cs.wikipedia.org/wiki?curid=1514466", "title": "Anconská republika", "text": "Anconská republika\n\nAnconská republika (italsky ', latinsky ') byla středověká námořní republika na území dnešní Itálie.\n\nV 7. a 8. století patřila Ancona mezi pět měst (\"Pentapolis\") Ravennského exarchátu a roku 849 je zničili saracéni. Když severní Itálii dobyl Karel Veliký, stalo se hlavním městem Anconské marky. Po roce 1000 se postupně osamostatnilo a stalo se námořní republikou s oligarchickou vládou tří starších, volených za tři městské čtvrti. Bylo obvykle spojencem Gaety a Dubrovníku a soupeřilo s Benátkami a anconské lodi se účastnily křížových výprav. V zápasech mezi císařem a papežem stálo na papežské straně (Guelfové).\n\nPo moru a požáru roku 1348 se města zmocnil rod Malatesta, roku 1383 byl však vypovězen. V roce 1532 připadla Ancona Papežskému státu a po roce 1569 byla v tomto státě – vedle Říma a Avignonu – jediné město, kde směli bydlet Židé.\n"}
{"id": "1514468", "url": "https://cs.wikipedia.org/wiki?curid=1514468", "title": "Diecéze Alba (Numidie)", "text": "Diecéze Alba (Numidie)\n\nDiecéze Alba je titulární diecéze římskokatolické církve.\n\nAlba, v oblasti města \"Constantine\" v dnešním Alžírsku, je starobylé biskupské sídlo nacházející se v římské provincii Numidie.\n\nDnes je diecéze využívána jako titulární biskupské sídlo; současným titulárním (arci)biskupem je Vito Rallo, apoštolský nuncius v Maroku.\n\n\n"}
{"id": "1514469", "url": "https://cs.wikipedia.org/wiki?curid=1514469", "title": "Diecéze Albulæ", "text": "Diecéze Albulæ\n\nDiecéze Albulæ je titulární diecéze římskokatolické církve.\n\nAlbulæ, identifikovatelná s \"Aïn Témouchent\" v dnešním Alžírsku, je starobylé biskupské sídlo nacházející se v římské provincii Mauretania Caesariensis.\n\nJediým známým biskupem této diecéze je Tacanus, zapsaný jako 79. v pořadí biskupů, které roku 484 pozval vandalský král Hunerich.\n\nDnes je diecéze využívána jako titulární biskupské sídlo; současným titulárním biskupem je Marco Eugênio Galrão Leite de Almeida, pomocný biskup arcidiecéze São Salvador da Bahia.\n\n\n\n"}
{"id": "1514471", "url": "https://cs.wikipedia.org/wiki?curid=1514471", "title": "Brock", "text": "Brock\n\nBrock může být:\n\n\n"}
{"id": "1514473", "url": "https://cs.wikipedia.org/wiki?curid=1514473", "title": "Poole (rozcestník)", "text": "Poole (rozcestník)\n\nPoole může být:\n\n\n"}
{"id": "1514490", "url": "https://cs.wikipedia.org/wiki?curid=1514490", "title": "Massey", "text": "Massey\n\nMassey může znamenat:\n\n\n"}
{"id": "1514491", "url": "https://cs.wikipedia.org/wiki?curid=1514491", "title": "Rauf &amp; Faik", "text": "Rauf &amp; Faik\n\nRauf & Faik (dvojčata Rauf Mirzajev Rafig a Faik Mirzajev Rafig; * 7. července 1999, Iževsk) je udmurtské hudební duo ázerbájdžánského původu; zpěváci, skladatelé, aranžéři, textaři a hudební producenti.\n\nNarodili se 7. července 1999 v Iževsku do ázerbájdžánské rodiny, která se přestěhovala v 90. letech do Ruska a zde si založila malý podnik.\n\nPo přestěhování žila rodina skromně, sami dvojčata vyprávějí své vzpomínky na pronajatý jednopokojový byt. Navzdory situaci se rodiče snažili věnovat vývoji svých dětí, hudební talent však u nich objevil jejich soused.\nVe 4 letech začali studovat hudbu, která se stala nedílnou součástí jejich života. Chlapci se vydali na největší hudební instituci v Udmurtsku, kde začali studovat hru na klavír. Jejich talent se objevil už na začátku, když nastoupili na 1. stupeň hráli už skladby ze 3. stupně škole. Úspěšně složili všechny zkoušky a odešli společně na Dětskou hudební školu Petra Iljiče Čajkovského v Iževsku. \n\nNa střední škole si jejich učitelka Larisa Jevgeněvna všimla vokálních schopností dvojčat a poté začaly hrát na školních akcích a dostali se do dětského sboru této učitelky. Mezitím se zůčastňovali soutěží které vyhrávali. Poté se dostali do sboru \"Nad duhou\" a se sborem cestovali na akce do Petrohradu, Estonska, Finska, Švédska a Itálie. Roku 2015 dokončili své studium na hudební škole Čajkovského. \n\nStředoškolské studium získali na střední škole №68 ve svém rodném městě a poté na gymnasiu №56.\n\nOd roku 2014 začali vystupovat v kavárně. Přes obtíže, kterým čelili, se duo přiznává, že při této příležitosti získali mnohé hudební zkušenosti.\n\nPrvní hudební klip, který vydali, bylo k písni \"Love remind yesterday\". Po premiéře klipu získalo duo několik nabídek na vystoupení. Druhý hudební klip vydali roku 2016 a to k písni \"Не нужны мне слова (Nepotřebuji slova)\" a ve stejný rok se zúčastnili festivalu Majevka Live. Po festivalu vydali ještě jednu píseň a rozhodli se, že se budou zdokonalovat v aranžmá.\n\nNavzdory finančním potížím si začali zařizovat své vlastní hudební studio, v této věci jim pomáhal jejich strýc Imanov Azer Alibala a duo začalo nahrávat nové písně. Mezi první skladby z jejich studia patří např. píseň \"Ego\". Před písní \"Ego\" vyšly dvě skladby, které nezískaly velkou popularitu. Dále vydali píseň \"Я люблю тебя (Miluji tě)\", která získala větší popularitu.\n\nPo úspěchu písně \"Я люблю тебя\" začali pracovat na albu, které vyšlo v září roku 2018 s názvem Я люблю тебя.\n\nDne 5. března 2019 vydali své druhé album PAIN & MEMORIES.\n\n\n"}
{"id": "1514492", "url": "https://cs.wikipedia.org/wiki?curid=1514492", "title": "Rotten Sound", "text": "Rotten Sound\n\nRotten Sound je finská grindcorová skupina založená ve měste Vaasa roku 1993. Rotten Sound \"si získali pověst jedné z nejintenzivnějších kapel na skandinávské death metalové a grindcorové scéně\". Členové skupiny jsou vokalista Keijo Niinimaa, kytarista Mika Aalto, bubeník Sami Latva a basista Kristian Toivainen.\n\n\n\n\n"}
{"id": "1514499", "url": "https://cs.wikipedia.org/wiki?curid=1514499", "title": "Simin Han", "text": "Simin Han\n\nSimin Han (v srbské cyrilici Симин Хан) je místní část města Tuzla, ve východní Bosně. V minulosti se jednalo o samostatnou obec. Nachází se v údolí řeky Jala, na křižovatce silnic z Tuzly do Bijeljiny a Zvorniku.\n\nObec se začala rozvíjet po zavedení Rakousko-uherské správy nad Bosnou v roce 1878. V roce 1884 zde byl otevřen solný důl, kde byla sůl těžena průmyslovým způsobem. O dva roky později byla (také pro potřeby dolu) zavedena železniční trať do regionu a města Tuzla. V blízkosti Simin Hanu byla také nalezena ropa, která se zde těžila až do druhé světové války.\n\nPo roce 1951 ztratila obec napojení na železniční síť v souvislosti s modernizací trati.\n\nPodle sčítání lidu bylo obyvatelstvo v roce 1991 převážně bosňácké a srbské (cca 50 %) národnosti.\n"}
{"id": "1514508", "url": "https://cs.wikipedia.org/wiki?curid=1514508", "title": "Panzertalsperre", "text": "Panzertalsperre\n\nPřehrada Panzertalsperre se nachází v Německé spolkové republice, země Severní Porýní-Vestfálsko, poblíž měst Remscheid a Lennep a do roku 1990 sloužila jako zásobárna pitné vody. \n\nByla postavena v letech 1891 až 1893 inženýrem Albertem Schmidtem za účelem vytvoření zásobárny pitné vody. \"Panzertalsperre\" je druhou nejstarší přehradou postavenou s tímto účelem. Jediná starší je pouze několik kilometrů vzdálená vodní nádrž Eschbach (německy \"Eschbachtalsperre\"). \n\nSypaná hráz postavená z lomového kamene měla původně výšku 12,5 m s délkou koruny 100 m a šířkou 1,6 m. Objem nádrže byl 117 000 metrů krychlových. \n\nV roce 1901 se tehdejší nezávislé město Lennep rozhodlo hráz zvětšit a tudíž byla 1. listopadu 1905 uvedena do provozu nová hráz vysoká 14,75 m, dlouhá 164 m a široká 3,6 m. \n\nNa rozdíl od jiných hrází je z vnější strany posílana opěrnými zdmi podobně jako zdi opevnění. Tato konstrukce tedy představuje zvláštní formu Intzeho principu. Přehrada nyní měla kapacitu asi 300 000 metrů krychlových a byla tedy stále relativně velmi malá. \n\nV prvních dnech výstavby hráze na konci 19. století až do začátku 20. století bylo v Německu obvyklé pojmenovat přehrady podle města, u kterého byla postavena, ne podle řeky, která nádrž napájí. V důsledku toho lze v některé literatuře nalézt také označení \"Lennepersperre\" podle města Lennep. \n\nDnes již přehrada neslouží k zásobování pitnou vodu, ale je vyhledávaným cílem v okolí. Pro vodní hospodářství už není nijak využívána a vodárna byla v roce 1990 uzavřena. Přehrada je památkově chráněná a přítoky jsou pod přírodní ochranou. \n\nHráz byla delší dobu ve špatném stavu a potřebovala nákladnou renovaci. Z důvodu vysokých nákladů na renovaci byla dlouhá léta do značné míry vypuštěna a hrozilo také její úplné odvodnění nebo demolice. Po dlouhém období nejistoty byl v prosinci 2006 vypracován plán financování a bylo rozhodnuto o rekonstrukci. \n\nPovodí řeky Wupper převzalo přehradu 1. ledna 2007 s úmyslem ji zrenovovat. Renovační práce začaly v srpnu 2013 a byly dokončeny v březnu 2016. \n\nV blízkosti hráze se nachází řada chráněných rostlin, které se jinak v širším okolí vyskytují jen zřídka. \n\n"}
{"id": "1514514", "url": "https://cs.wikipedia.org/wiki?curid=1514514", "title": "Tanju Kirjakov", "text": "Tanju Kirjakov\n\nTanju Christov Kirjakov ( Таню Христов Киряков, * 2. března 1963 Ruse) je bývalý bulharský reprezentant ve sportovní střelbě, specialista na pistolové disciplíny.\n\nStřelbě se věnoval od čtrnácti let pod vedením svého otce Christo Kirjakova. Vystudoval tělovýchovu na Sofijské univerzitě a stal se členem klubu Levski Sofia. Zúčastnil se šesti olympijských her, jedenáctkrát se umístil v první desítce a získal tři medaile: zlato na 10 m vzduchová pistole v roce 1988, bronz ve stejné disciplíně v roce 1996 a další zlato na 50 m libovolná pistole v roce 2000. Třikrát se stal mistrem Evropy – 1998 a 2006 ve vzduchové pistoli a 2007 v libovolné pistoli. Vyhrál finále světového poháru v letech 1988 a 1991.\n\nV letech 2013 až 2014 byl poslancem Národního shromáždění za Koalici pro Bulharsko.\n\nJeho manželka Nadežda Georgievová se věnovala atletice a stala se vicemistryní Evropy ve sprinterské štafetě.\n\n\n"}
{"id": "1514516", "url": "https://cs.wikipedia.org/wiki?curid=1514516", "title": "Mohawk Trail", "text": "Mohawk Trail\n\nMohawk Trail, česky \"Stezka Mohawků\", je část bývalé obchodní cesty indiánů kmene Mohawk, která představovala důležité spojení různých indiánských kmenů na atlantickém pobřeží s kmeny na území dnešního státu New York.\n\nDnešní i hstorická stezka probíhá podél řek Millers River a Deerfield River a vede přes most French King Bridge, kde křižuje Connecticut River, do které se zde vlévá její přítok Millers River. Stezka dnes odpovídá přibližně spolkové státní silnici Massachusetts Route 2 na severozápadě státu Massachusetts. Ta se po vyasfaltování povrchu silnice v roce 1914 stala první vyhlídkovou cestou v USA a jednou z nejoblíbenějších turistických tras v oblasti Nová Anglie. Na východě začíná ve Westminsteru a vede přes obce Orange, Erving, Gill, Greenfield, Shelburne, Buckland, Charlemont, Savoy, Florida a North Adams do Williamstownu, vcelku něco přes 100 km.\n\nStezka Mohawků byla zaregistrována 3. dubna 1973 pod číslem 73000283 v národním seznamu historických míst (\"National Register of Historic Places\").\n\n"}
{"id": "1514517", "url": "https://cs.wikipedia.org/wiki?curid=1514517", "title": "Miguel Rio Branco", "text": "Miguel Rio Branco\n\nMiguel Rio Branco (* 11. prosince 1946) je brazilský fotograf, malíř a filmař (režisér a kameraman). Jeho práce se zaměřila na Brazílii a zahrnovala fotožurnalistiku a sociální a politickou kritiku. Rio Branco je přidruženým členem Magnum Photos. Jeho fotografie jsou obsaženy ve sbírkách Muzea moderního umění a Metropolitního muzea umění v New Yorku. \n\nRio Branco se narodil v Las Palmas, Gran Canaria, na Kanárských ostrovech. Jeho rodiče byli diplomaté a Miguel své dětství prožil v Portugalsku, Švýcarsku, Brazílii a Spojených státech. V roce 1976 se přestěhoval do New Yorku, kde získal bakalářský titul a absolvoval měsíční odborný kurz na Institutu fotografie v New Yorku. V roce 1978 se přestěhoval do Ria de Janeira a studoval na Industrial Design College.\n\nOd roku 1980 je přidruženým členem Magnum Photos. Žije a pracuje v Rio de Janeiro.\n\nRiova Kniha \"Silent Book\" (1997) je součástí Parrovy a Badgerovy \"knihy\" \"The Photobook: A History, Volume II.\" \n\n\n\n\n\n"}
{"id": "1514521", "url": "https://cs.wikipedia.org/wiki?curid=1514521", "title": "Belval", "text": "Belval\n\nBelval je název nebo součást názvu více obcí ve Francii:\n\n"}
{"id": "1514531", "url": "https://cs.wikipedia.org/wiki?curid=1514531", "title": "Tatenice (železniční zastávka)", "text": "Tatenice (železniční zastávka)\n\nTatenice (německy Tattenitz) je železniční zastávka, která se nachází na katastru obce Tatenice v okrese Ústí nad Orlicí, v obvodu stanice Krasíkov na železniční trati 270 Česká Třebová – Přerov – Bohumín. Byla postavena v nadmořské výšce 330 m mezi dvěma tunely Tatenickým a Krasíkovským na mostě nad řekou Moravská Sázava v km 25,885\n\nPůvodní vlaková zastávka byla postavena na okraji obce na původní olomoucko-pražské dráze v roce 1845, za výjezdem z Tatenického tunelu. První vlak projel stanicí 1. září 1845. Poslední vlak projel stanicí 23. srpna 2004 ve 20:00 hodin. Původní kolej byla snesena, železniční násep zrekultivovaný a starý Tatenický tunel částečně zavalen.\n\nV rámci rekonstrukce třetího železničního koridoru (optimalizace traťového úseku Krasíkov – Moravská Třebová) byla postavena nová přeložka, která železniční trať napřímila a výrazně zkrátila. Součásti výstavby byly dva tunely a most, který je spojuje a překlenuje údolí řeky Moravská Sázava. V připomínkovém řízení byl dán požadavek obce Tatenice k výstavbě nové zastávky v náhradě za zrušenou. Nová železniční zastávka byla umístěna na mostě spojující tatenický a krasíkovský tunel v km 25,885.\n\nMost (pracovní název \"Mezi tunely\") je veden přes řeku Moravská Sázava a její zátopové území. Je navržen jako spřažený ocelobetonový most tvořený spojitou nosnou konstrukcí o šesti polích a dvěma krajními poli, které jsou součástí železobetonových podpěr, s horní spřaženou železobetonovou mostovkou. Krajní pole (1 a 8) jsou železobetonové rámové konstrukce, mezipole (2 až 7) tvoří spojitá spřažená ocelobetonová konstrukce s plnostěnnými hlavními nosníky.\n\nMost je postaven na podkladu, který tvoří druhohorní horniny, zastoupeny pískovci a písčitými slínovci. Pilíře a opěry mostu jsou založeny na velkoprůměrových pilotách, které byly vrtány do různých hloubek, v závislosti na zjištěných geologických podmínkách.\n\nDříky pilířů (mají tloušťku jeden metr) jsou postaveny na úložných prazích z nichž je do pilířů vyvedena výztuž.\n\nOpěry jsou krabicové monolitické z železobetonu a jsou součástí krajních pilířů. V každé opěře je průchod umožňující přístup na obě strany mostu. Na olomoucké pro pěší, na třebovské pro zemědělskou techniku.\n\nMostovka je tvořena monolitickými spřaženými betonovými deskami s ocelovou výztuží. Dvě desky jsou pod kolejovým ložem o proměnné tloušťce od 245 do 309 mm. Dvě samostatné desky jsou pod nástupištěm, na nich jsou umístěny odnímatelné železobetonové panely.\n\n\nNástupiště je umístěno na vrchní části mostu, má šířku 3,025 m a délku 142 m. Povrch je tvořen odnímatelnými železobetonovými deskami s nášlapným pásem pro nevidomé. Na olomoucké straně jsou přístřešky pro cestující a také přístup na nástupiště, které je vybaveno osvětlením a rozhlasem.\n\nNástupiště je řešeno i pro průjezd záchranné techniky o hmotnosti do 3,5 t\n\nZastávka neposkytuje odbavení cestujících, má bezbariérový přístup. K nové zastávce byla postavena nová přístupová cesta s malým parkovištěm a stojany na kola.\n\n"}
{"id": "1514532", "url": "https://cs.wikipedia.org/wiki?curid=1514532", "title": "Tituly a vyznamenání Beatrix Nizozemské", "text": "Tituly a vyznamenání Beatrix Nizozemské\n\nBeatrix Nizozemská je držitelkou řady titulů a vyznamenání, která získala před nástupem na trůn, během své vlády i po své abdikaci. Mezi nimi je i řada historických titulů. V době své vlády od 30. dubna 1980 do 30. dubna 2013 byla také nejvyšší představitelkou nizozemských řádů.\n\n\nBeatrix Nizozemská byla v době své vlády od 30. dubna 1980 do 30. dubna 2013 velmistryní nizozemských řádů.\n\n\n\n\n\n\n\n"}
{"id": "1514533", "url": "https://cs.wikipedia.org/wiki?curid=1514533", "title": "Le Châtelier", "text": "Le Châtelier\n\nLe Châtelier je francouzská obec v departementu Marne v regionu Grand Est. V roce 2015 zde žilo 54 obyvatel. \n\nObec leží u hranic departementu Marne s departementem Meuse. \n\nSousední obce jsou: Belval-en-Argonne, Givry-en-Argonne, Les Charmontois, La Neuville-aux-Bois, Possesse, Saint-Mard-sur-le-Mont a Sommeilles (Meuse).\n\n\"Počet obyvatel\"\n\n"}
{"id": "1514541", "url": "https://cs.wikipedia.org/wiki?curid=1514541", "title": "Jan Valta (dirigent)", "text": "Jan Valta (dirigent)\n\nJan Valta (* 17. března 1948, Kladno) je český dirigent, klavírista a pedagog.\n\nV l. 1963–1969 vystudoval na Pražské konzervatoři obory klavír a dirigování. R. 1968 se stal držitelem 1. ceny a titulu laureáta Smetanovské klavírní soutěže v Hradci Králové. Mezi l. 1969–1974 absolvoval dirigování na HAMU, kde byli jeho pedagogy např. Bohumír Liška či Alois Klíma. Zároveň byl korepetitorem a koncertním klavíristou Dětského pěveckého sboru čs. rozhlasu (1968–1972), později (1972–1976) pracoval jako hudební režisér v Československém rozhlasu.\n\nMezi roky 1976–1990 působil jako dirigent Státního komorního orchestru v Žilině (od r. 1984 šéfdirigent), s nímž absolvoval množství koncertů. Stejně tak často vystupoval jako hostující dirigent.\n\nPo krátkém pedagogickém působení na Konzervatoři v Žilině (1990–1992) odešel po rozdělení Československa do severočeských Teplic, kde od r. 1993 vyučuje na zdejší konzervatoři jako profesor dirigování, dirigent školního orchestru a korepetitor. Mezi absolventy jeho dirigentské třídy patří např. Marek Štryncl či Lukáš M. Vytlačil. Se svou manželkou obdržel čestné občanství města Žiliny.\n"}
{"id": "1514542", "url": "https://cs.wikipedia.org/wiki?curid=1514542", "title": "Vila Josefa Martínka", "text": "Vila Josefa Martínka\n\nVila Josefa Martínka je rodinný dům, který stojí v Praze 5-Hlubočepích ve vilové čtvrti Barrandov v ulici Pod Habrovou.\n\nVila byla postavena pro Čeňka Karlíka v letech 1930–1931 podle návrhu architekta Kurta Spielmanna. Roku 1932 ji koupil obchodník Josef Martínek se svou manželkou Marií.\n\nJosef Martínek (1888-1976) byl sběratel čínského umění. Po skončení první světové války působil v Šanghaji jako ředitel na britské celnici. V Evropě poprvé vystavoval v Londýně, do Prahy se vrátil až koncem 20. let 20. století. V Praze poprvé vystavoval své sbírky roku 1930 v Mánesu, kde poté otevřel obchod „Umění Číny a Japonska“ se zaměřením na orientální předměty. Roku 1948 s rodinou emigroval.\n\nDům situovaný ve svahu je postaven na obdélném půdorysu. Ve směru do ulice je dvoupodlažní, směrem k zahradě třípodlažní. Má plochou střechu, přírodní hladkou omítku a terasy na severní straně domu. Je charakteristický výrazně předsazenou fabionovou římsou. Uliční branka a vstupní portál domu jsou spojeny prodlouženým zastřešením. Okna v patře zvýrazňují hladké šambrány se zaoblenými rohy.\n\n\n"}
{"id": "1514545", "url": "https://cs.wikipedia.org/wiki?curid=1514545", "title": "Alessandra Sanguinetti", "text": "Alessandra Sanguinetti\n\nAlessandra Sanguinetti (* 1968, New York) je americká fotografka. Vydala celou řadu fotografických knih a je členkou Magnum Photos. Získala několik ocenění a grantů, včetně váženého Guggenheimova stipendia. Její první samostatná výstava ve Spojených státech byla v roce 2005 v Yossi Milo.<ref name=\"Art in America, únor 2005, Vol. 93 Issue 2, str. 124-124. 1/3p.\"></ref>\n\nSanguinetti se narodila v New Yorku. V letech 1970 až 2003 žila v Argentině a poté se přestěhovala do kalifornského San Francisca. \n\nHlavní náplní její práce jsou \"The Adventures of Guille and Belinda and Enigmatic Meaning of their dreams\"; v tomto projektu, jemuž se věnuje už déle než dvacet let, pomocí fotografií dokumentuje vztah dvou sestřenic, Guillerminy a Belindy, které vyrůstají na venkově poblíž Buenos Aires. Série fotografií \"On the Sixth Day\" zkoumá cyklus života a smrti hospodářských zvířat. \"Sorry Welcome\" je meditativním deníkem o jejím rodinném životě. \"Le Gendarme sur la Colline\" dokumentuje výlet po Francii v roce 2018. \n\nOd roku 2007 je členkou uměleckého spolku Magnum Photos a také působí jako lektorka na fotografických seminářích Magnum.\n\n\n\n"}
{"id": "1514547", "url": "https://cs.wikipedia.org/wiki?curid=1514547", "title": "Coripe", "text": "Coripe\n\nCoripe je španělská obec v provincii Sevilla v autonomním společenství Andalusie. Žije zde 1 290 obyvatel.\n\nObec leží na jihu provincie Sevilla u hranic s provincií Cádiz. Sousední obce jsou: Algodonales (Cádiz), Morón de la Frontera, Olvera (Cádiz), a Puerto Serrano (Cádiz).\n"}
{"id": "1514554", "url": "https://cs.wikipedia.org/wiki?curid=1514554", "title": "Amžikuchva", "text": "Amžikuchva\n\nAmžikuchva nebo Agaraki ( Амжәықәхәа, აგარაკი - Agaraki) je vesnice v Abcházii, v okrese Gudauta. Leží přibližně 30 km severozápadně od okresního města Gudauty na kopcovitém pobřeží Černého moře v Picundské zátoce. Obec sousedí na západě se Ldzaa v okrese Gagra, na severu s Kaldachvarou, na severovýchodě s Blabyrchvou a na východě s Mysrou. V Amžikuchvě pramení a vlévá se do moře potok Kolchida.\n\nOficiálním názvem obce je Vesnický okrsek Amžikuchva \"(rusky Амжикухвинская сельская администрация, abchazsky Амжәықәхәа ақыҭа ахадара)\". Za času Sovětského svazu se okrsek jmenoval Agarakský selsovět \"(Агаракский сельсовет)\".\n\nSoučástí obce Amžikuchva jsou tyto okolní vesničky: Riapš \"(Риаҧшь / Рҩаҧшь)\" а Canigvarta \"(Цанигәарҭа)\". V katastru obce se také nachází rekreační středisko Zlatá zátoka (Золотая бухта) se soukromou pláží.\n\nBěhem 19. století tato obec oficiálně neexistovala a byla součástí Kaldachvary. Osada už tehdy nesla název Amžikuchva, ale zdejší abchazské obyvatelstvo bylo v druhé polovině století následkem kavkazské války nuceno odejít do Osmanské říše v rámci mahadžirstva. Osada zůstala zcela liduprázdná a znovu osídlena byla až roku 1907 rodinami arménské národnosti, které ji pojmenovaly Kavakluk \"( Կավակլուկ)\", v překladu do češtiny \"Topolový Háj.\" Od roku 1915 vesnice začala prudce růst, neboť sem přicházely další arménské rodiny, prchající před genocidou, a počet rodin k roku 1928 narostl z téměř nuly na 780, tedy zde žilo více než dva tisíce obyvatel, ale v dalších letech jejich počet trvale klesal. V obci vyrostly celkem tři arménské základní školy a jedna střední.\n\nBěhem Druhé světové války odešlo bojovat za Sovětský svaz 345 zdejších obyvatel a domů se vrátila jen polovina. Na počest padlým byl v roce 1989 u školy postaven pomník. V roce 1948 byla obec gruzínskými úřady přejmenována na Agaraki, v překladu do češtiny \"dača.\" V roce 1996 došlo k přejmenování na původní Amžikuchva, avšak místní Arméni nadále používají název \"Agarak.\" V roce 2007 oslavila obec stoleté výročí svého založení za účasti špiček abchazské politiky včetně prezidenta Sergeje Bagapše.\n\nDle nejnovějšího sčítání lidu z roku 2011 je počet obyvatel této obce 672 a jejich složení následovné:\n\n\nPřed válkou v Abcházii žilo v obci 406 obyvatel. V celém Agarakském selsovětu žilo 1191 obyvatel.\n\n"}
{"id": "1514556", "url": "https://cs.wikipedia.org/wiki?curid=1514556", "title": "RJD2", "text": "RJD2\n\nRJD2, vlastním jménem Ramble Jon Krohn je americký hudebník, producent a DJ pocházející z Eugene ve státě Oregon a nyní žijící v Columbusu v Ohiu. RJD2 byl členem hudebních skupin jako Soul Position, MHz Legacy, and Icebird. Ramble Jon Krohn je vlastníkem hudebního vydavatelství RJ's Electrical Connections. Podle časopisu Wired je jeho umělecký pseudonym odvozen od droida R2-D2 ze Star Wars.\n\nRamble Jon Krohn se narodil 27. května 1976 v Eugenu v Oregonu, přestěhoval se do Columbusu v Ohiu, kde prorazil. Ramble Jon Krohn se začal věnovat hudbě od roku 1993. V roce 2002 podepsal smlouvu s hudebním vydavatelem Definitive Jux a vydal své debutové album Deadringer. RJD2 později spolupracoval s rapperem Blueprint pod názvem Soul Position a v roce 2003 vydal 8 Million Stories u hudebního vydavatelství Rhymesayers Entertainment. V roce 2004 vydal své druhé sólové album since We Last Spoke opět u hudebního vydavatelství Definitive Jux. \nSoul Position vydala druhé album : Things Go Better with RJ and AL, v roce 2006 pod vydavatelstvím Rhymesayers Entertainment. V roce 2006 vyšlo album Magnificent City, kde spolupracoval s rapperem Aceyalone. Magnificent City zahrnovalo song \"A Beautiful Mine\", který byl použit v úvodních titulcích seriálu Šílenci z Manhattanu. V roce 2007 RJD2 vydal sólové album The Third Hand s vydavatelstvím XL Recordings.\n\n\n\n\n\n\n\n\n"}
{"id": "1514560", "url": "https://cs.wikipedia.org/wiki?curid=1514560", "title": "Pacific Rim (série)", "text": "Pacific Rim (série)\n\nPacific Rim je scifi filmová série o invazi samo se klonujících mimozemšťanů \"Kajdžu\" skrze Pacifickou podmořskou trhlinu do jiné dimenze, ze které pronikají na Zemi.\n\n"}
{"id": "1514562", "url": "https://cs.wikipedia.org/wiki?curid=1514562", "title": "Arcidiecéze torontská", "text": "Arcidiecéze torontská\n\nArcidiecéze torontská (latinsky \"Archidioecesis Torontina\") je římskokatolická arcidiecéze na části území Kanady se sídlem ve městě Toronto a s katedrálou sv. Michaela v Torontu. Jejím současným arcibiskupem je Thomas Christopher Collins.\n\nDiecéze vznikla roku 1841. Roku 1898 byla povýšena na metropolitní arcidiecézi.\n\nJde o metropolitní arcidiecézi, která zahrnuje část území provincie Ontario a jíž jsou podřízena tato sufragánní biskupství:\n\n\n"}
{"id": "1514565", "url": "https://cs.wikipedia.org/wiki?curid=1514565", "title": "Morón de la Frontera", "text": "Morón de la Frontera\n\nMorón de la Frontera je španělské město v provincii Sevilla v autonomním společenství Andalusie. Žije zde 27 844  obyvatel.\n\nObec leží na jihu provincie Sevilla u hranic s provincií Cádiz. Sousední obce jsou: Arahal, Coripe, Olvera (Cádiz), Paradas, Pruna, La Puebla de Cazalla, Puerto Serrano (Cádiz), Marchena a Montellano.\n"}
{"id": "1514567", "url": "https://cs.wikipedia.org/wiki?curid=1514567", "title": "Palác Ferra", "text": "Palác Ferra\n\nPalác Ferra se nachází v Praze na Novém Městě, v ulici Na Florenci. Jedná se o funkcionalistickou budovu, která byla postavena v roce 1928 podle projektu Josefa Karla Říhy (žáka Jana Kotěry) pro společnost Ferra. Ta patřila rodu Bondyů, který podnikal ve velkoobchodě s železem již od roku 1829. Společnosti Ferra patřil i památkově chráněný administrativní a skladový areál v Praze-Holešovicích (1928-9, arch. Josef Kříž). V ústředním sídle na Novém Městě měla Ferra kanceláře a prodejnu, sídlila zde i řada dalších společností. Společnost byla v roce 1945 znárodněna a objekt Na Florenci 3 pak sloužil převážně veřejným a kulturním funkcím: postupně zde byl umístěn berní úřad a národní výbor pro tehdejší Prahu 3, nakladatelství Svoboda, Krátký film, redakce některých kulturních a literárních časopisů, část nakladatelství Odeon. V roce 1992 přešel dům do vlastnictví státu a ten jej roku 1998 převedl Akademii věd ČR pro akademické ústavy humanitních zaměření. V současnosti (2019) v objektu sídlí Ústav pro jazyk český, Masarykův ústav a Archiv AV ČR, Etnologický ústav, Kabinet klasických studií Filozofického ústavu, redakce časopisů Vesmír a Tvar a Francouzský ústav pro výzkum ve společenských vědách CEFRES.\n"}
{"id": "1514568", "url": "https://cs.wikipedia.org/wiki?curid=1514568", "title": "Peñaflor", "text": "Peñaflor\n\nPeñaflor je název nebo součást názvu více míst:\n\n"}
{"id": "1514571", "url": "https://cs.wikipedia.org/wiki?curid=1514571", "title": "Michael Špilar", "text": "Michael Špilar\n\nMichael Špilar (* 8. prosince 1965) je český katolický kněz a teolog. Působí jako farář v Praze na Chodově.\n\nPochází z vesnice blízko Prahy, vyrůstal v katolické rodině spolu s jedním bratrem a třemi sestrami. Po základní škole studoval střední průmyslovou školu se zaměřením na elektrotechniku. Následně začal studovat na Fakultě elektrotechnické ČVUT, po čtyřech letech studií se mu na podzim 1989 podařilo vyjet na svatořečení Anežky České v Římě. Tehdy se rozhodl pro studium kněžství a přihlásil se do semináře, teologii vystudoval na Katolické teologické fakultě Univerzity Karlovy. Krátce pobýval v Německu v Rohru a Eichstättu.\n\nV duchovní správě začínal jako jáhen v Pastoračním středisku Arcidiecéze pražské, na kněze byl vysvěcen 22. června 1996. Následně působil jako výpomocný duchovní u sv. Vojtěcha v Praze, poté jako farní vikář v Berouně, od března 1997 byl ustanoven administrátorem ve farnosti Svatý Jan pod Skalou. Tam začal působit na Vyšší pedagogické škole, 7 let byl školním kaplanem a spirituálem. V letech 1997–2002 pracoval jako koordinátor Charismatické obnovy v ČR. Pak studoval obor \"Spiritualita\" na Teresianu v Římě a po dvou letech získal licenciát z teologie.\n\nPo studiích se vrátil do duchovní správy farnosti Stodůlky v Praze, spravoval zde i Komunitní centrum svatého Prokopa a dále vyučoval externě ve Svatém Janu pod Skalou. Poté odešel na dva roky do Kostelního Vydří do karmelitánského kláštera, kde absolvoval postulát a noviciát. Po domluvě se však opět vrátil do pražské arcidiecéze, kde se od 1. 9. 2013 stal administrátorem farnosti na Chodově, později byl ustanoven farářem tamtéž – do jeho působnosti spadá i Komunitní centrum Matky Terezy.\n\nMichael Špilar má blízko ke karmelitánské spiritualitě a má v oblibě starozákonní biblické texty. Působí v týmu křesťanského letního tábora pro mládež JUMP.\n\n\n\n"}
{"id": "1514572", "url": "https://cs.wikipedia.org/wiki?curid=1514572", "title": "Michal Bezega", "text": "Michal Bezega\n\nMichal Bezega (20. října 1917 Kalečina, Zakarpatská Ukrajina – 23. ledna 1994) byl český lesní dělník a výsadkář. \n\nMichal Bezega se narodil v roce 1917 v Kalečině na Zakarpatské Ukrajině, pracoval jako dělník v lese a po maďarské okupaci Zakarpatské Ukrajiny odešel do Sovětského svazu. Byl internován a pracoval jako dělník v Sanoku a jako stavební dělník na silnicích na Uralu. V roce 1943 v Buzuluku vstoupil do československé armády a nastoupil do výcviku parašutistů. Vznikla parašutistická brigáda, kde působili primárně slovenští vojáci, kteří utekli ze slovenské divize. V březnu roku 1944 Michal Bezega dokončil kurs parašutismu a nastoupil do parašutistické brigády v Proskurově. Po zahájeni Karpatsko-dukelské operace se stal velitelem eskorty a spolu s dalšími vojáky dopravoval jídlo a munici povstalcům do hor a na letiště Tri duby. Bojoval také v Dukelském průsmyku, kde byl raněn. Po vyléčení zranění se již nevrátil k parašutistické brigádě a nastoupil do štábní roty.\n\nPo skončení druhé světové války odešel do Číchova]] u Třebíče, pracoval jako lesní dělník a lesník. Během světové války zahynuli oba jeho bratři.\n\nObdržel Československý válečný kříž 1939, pamětní medali Za pobědu nad Germanijej, Dukelskou pamětní medaili, pamětní medaili Slovenského národního povstání a později i vyznamenání Za vynikající práci.\n"}
{"id": "1514576", "url": "https://cs.wikipedia.org/wiki?curid=1514576", "title": "La Rinconada", "text": "La Rinconada\n\nLa Rinconada je název nebo součást názvu více míst:\n\n"}
{"id": "1514577", "url": "https://cs.wikipedia.org/wiki?curid=1514577", "title": "Číčenice (nádraží)", "text": "Číčenice (nádraží)\n\nČíčenice je železniční stanice v západní části obce Číčenice v okrese Strakonice v Jihočeském kraji, nedaleko Bílého potoka. Leží na tratích 190, 192 a 197. Stanice je elektrifikovaná (25 kV, 50 Hz AC, trať 190).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně. Zpočátku sloužilo nádraží především obyvatelům nedalekých Vodňan.\n\n15. října 1893 otevřela společnost \"Pošumavské místní dráhy\" železniční spojení své trati s Prachaticemi, které bylo roku 1899 prodlouženo až do Volar. 23. října 1898 pak projekt společnosti \"Místní dráha Vodňany-Týn nad Vltavou\" spojil Číčenice a Týn nad Vltavou.\nPo znárodnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 29. listopadu 1968.\n\nVšechny tratě procházející stanicí jsou jednokolejné. Nachází se zde dvě hranová a tři ostrovní nekrytá nástupiště, k příchodu na ostrovní nástupiště slouží přechody přes kolejiště.\n\n"}
{"id": "1514581", "url": "https://cs.wikipedia.org/wiki?curid=1514581", "title": "Pablen", "text": "Pablen\n\nPablen (\"Scopolia\") je rod rostlin z čeledi lilkovité. Jsou to vytrvalé byliny s jednoduchými střídavými listy a zvonkovitě trubkovitými květy. Plodem je tobolka. Rod zahrnuje 4 druhy a je rozšířen ve východních oblastech Evropy, na Kavkaze a ve východní Asii. Jediným evropským druhem je pablen kraňský, který vzácně zplaňuje i v České republice. Na Slovensku je původní.\n\nPableny jsou jedovaté rostliny, obsahující zejména tropanové alkaloidy. Pablen kraňský je pěstován jako okrasná trvalka a jeho oddenek je farmaceutickým zdrojem atropinu a skopolaminu.\n\nPableny jsou vytrvalé byliny s přímou lodyhou a podzemním dužnatým oddenkem. Listy jsou jednoduché, střídavé, celistvé a většinou celokrajné. Květy jsou stopkaté a většinou nicí, vyrůstající jednotlivě v paždí listenů. Kalich je zvonkovitý a zakončený krátkými cípy, které se za plodu zvětšují. Koruna je hnědofialová nebo zelenavě žlutá, trubkovitě zvonkovitá, zakončená tupými cípy. Tyčinek je pět a jsou přirostlé k bázi korunní trubky. Semeník je srostlý ze dvou plodolistů, čnělka je zakončena hlavatou bliznou. Plodem je kulovitá tobolka otevírající se víčkem. Obsahuje mnoho drobných, bradavčitých semen.\n\nRod pablen zahrnuje 4 druhy. Pablen kraňský (\"Scopolia carniolica\") se vyskytuje mezerovitě ve střední, východní a jihovýchodní Evropě. Na řadě míst představuje třetihorní relikt. \"Scopolia caucasica\" je endemit Kavkazu. Zbývající dva druhy jsou východoasijské. \"Scopolia japonica\" se vyskytuje v Japonsku a Koreji, \"Scopolia lutea\" pouze v jižní Koreji. Někdy je rod pablen uváděn i z Himálaje, himálajský druh \"Scopolia lurida\" (syn. \"S. anomala\") byl ale přeřazen do rodu \"Anisodus\".\nPablen kraňský není v České republice původním druhem, je však pěstován jako okrasná rostlina a vzácně zplaňuje. V rámci svého přirozeného areálu roste v podrostu listnatých a smíšených lesů, suťových lesů a ve stinných roklích. Slovenskem prochází západní hranice přirozeného areálu tohoto druhu.\n\nPableny jsou jedovaté rostliny. Hlavními účinnými látkami jsou tropanové alkaloidy. V pablenu kraňském byl zjištěn atropin, hyoscyamin, skopolamin, tigloyltropan a tropan. Celkový obsah alkaloidů v oddenku je asi 0,9 %. Pablen \"Scopolia japonica\" obsahuje hyoscyamin a norhyoscyamin.\n\nRod \"Scopolia\" je v rámci čeledi \"Solanaceae\" řazen do podčeledi \"Solanoideae\" a tribu \"Hyoscyameae\". Mezi blízce příbuzné rody náleží \"Physochlaina\" (10 druhů v Asii), \"Atropanthe\" (2 druhy v Číně) a \"Przewalskia\" (2 druhy v Asii).\n\n\nPablen kraňský je občas pěstován jako skalnička či okrasná trvalka. Lze se s ním setkat také ve sbírkách botanických zahrad. Vyžaduje výživnou, dobře propustnou půdu a polostinné stanoviště. Množí se na jaře dělením trsů nebo podzimním výsevem.\nOddenek pablenu kraňského je farmaceutickým zdrojem alkaloidů atropinu a skopolaminu. V některých evropských zemích byl pablen používán jako afrodiziakum, přírodní narkotikum a jako přísada do piva. Sloužil i k výrobě čarodějných mastí.\n\n"}
{"id": "1514584", "url": "https://cs.wikipedia.org/wiki?curid=1514584", "title": "Kateřina z Rožmberka", "text": "Kateřina z Rožmberka\n\nKateřina z Rožmberka (17. srpna 1457 – 20. srpna 1521), provdaná Šternberková byla česká šlechtična z předního šlechtického rodu Rožmberků.\n\nNarodila se jako dcera 3. vladaře rožmberského domu Jana II. z Rožmberka (1434–1472), vrchního hejtmana ve Slezsku, a jeho manželky Anny z Hlohova. Jejími sourozencemi byli 4. vladař rožmberského domu Jindřich V. z Rožmberka (1456–1489), 5. vladař Vok II. z Rožmberka (1459–1505) a 6. vladař Petr IV. z Rožmberka (1462–1523).\n\nV roce 1476 (nebo 1479) se vdala za Petra II. Holického ze Šternberka († 4. června 1514 Líšno), který na konci života zastával úřad nejvyššího zemského sudího a nejvyššího zemského komorníka Českého království.\n\nPorodila následující děti:\n\nOna i její choť byli pohřbeni v kostele svatého Jiljí a Panny Marie Královny augustiniánského kláštera v Třeboni.\n\n"}
{"id": "1514588", "url": "https://cs.wikipedia.org/wiki?curid=1514588", "title": "Jiří Albrecht (rozcestník)", "text": "Jiří Albrecht (rozcestník)\n\nJméno a příjmení Jiří Albrecht má více nositelů:\n\n"}
{"id": "1514591", "url": "https://cs.wikipedia.org/wiki?curid=1514591", "title": "Kawaii", "text": "Kawaii\n\nKawaii (かわいい, vyslov [kaɰaiꜜi]; „k zulíbání“, „roztomilý“, nebo „rozkošný“) je v Japonsku kultura roztomilosti. Může se vztahovat na předměty, na lidi nebo na vymyšlené postavy, které jsou okouzlující, zranitelné, plaché nebo dětské, například roztomilý rukopis, určité žánry manga a postavy jako Hello Kitty a Pikachu.\n\nKultura roztomilosti neboli estetika \"kawaii,\" se stala prominentním aspektem japonské populární kultury, zábavy, oblečení, jídla, hraček, osobního vzhledu a manýry.\n\nSlovo \"kawaii\" pochází původně z fráze \"kao hayushi\", což doslova znamená „(něčí) tvář hoří ,“ obvykle se používá k označení červenání nebo červenání tváře. Druhý morfém je příbuzný s částí \"-bayu\" v \"mabayui\" (眩い,目映い nebo 目映ゆい) „oslňující, příliš jasný, oslnivě krásný“ \"(MA\" je od 目 \"me\" „oko“) a částí \"-hayu\" v \"omohayui\" (面 映 い nebo 面 映 ゆ い) „rozpačitý, trapný, v rozpacích“ (\"omo-\" je od 面\"omo\", archaické slovo pro „tvář, vzhled, rysy; povrch; obraz„). Postupem času se význam slova přeměnil na „roztomilý“ a výslovnost se změnila na \"kawayui\" a pak na moderní k\"awaii\" . Nejčastěji se slovo piše v hiraganě jako .\n\nPůvodní definice slova \"kawaii\" se objevuje v románu z 11. století \"Příběh prince Gendži od\" vznešené paní Murasaki, kde toto slovo znamená “opovrženíhodné vlastnosti„. Kromě standardních významů “rozkošný „a“ žalostný „ se formy \"kawaii\" a jejich deriváty \"kawaisō\" a \"kawairashii\" (s příponou \"-rashii\" „-ný, -lý“) používají v moderních dialektech jako „trapné, ostudné“ nebo „dobré, pěkné, jemné, vynikající, skvělé, obdivuhodné “.\n\nVzestup roztomilosti v japonské kultuře nastal v 70. letech, kdy se stal součástí nového stylu psaní. Mnoho dospívajících dívek začalo psát zleva doprava pomocí mechanických tužek . Na rozdíl od tradičního japonského písma, které mělo nestejnou tloušťku znaků a psalo se od shora dolů, s těmito tužkami se daly psát velmi slabé čáry. Dívky také psaly velkými kulatými znaky a ke svému psaní přidávaly malé obrázky, jako jsou srdíčka, hvězdičky, emotikony a písmena latinské abecedy. Obrázky byly náhodně vložené do textu a jejich čtení bylo obtížně čitelné. Tento styl psaní vyvolal mnoho kontroverzí a byl na mnoha školách zakázán. Během 80. let však bylo toto nové „roztomilé“ psaní převzato časopisy a komiksy a začalo se objevovat na obalech a v textu reklam.\n\nTomoyuki Sugiyama (杉山奉文, Sugiyama Tomoyuki), říká, že \"roztomilou módu\" v Japonsku lze najít už v období Edo v podobě populárních figurek netsuke.\n\nTomuto rostoucímu trendu \"roztomilosti\" vyšly vstříc společnosti jako Sanrio, která uvedla na trh postavičku kočičky Hello Kitty. Ta slavila okamžitý úspěch a posedlost \"roztomilým\" pokračovala i v jiných oblastech. Nedávno představila firma Sanrio kawaii postavy, které osloví starší publikum – Gudetama a Aggretsuko. V 80. letech se objevila postava Seiko Matsuda, Ženy začaly napodobovat její roztomilý módní styl a manýry, které zdůrazňovaly bezmocnost a nevinnost mladých dívek. Trh s roztomilým zbožím původně ovlivňovaly japonské dívky ve věku 15 až 18 let, ale v dnešní době ho přijímají lidé všech věkových skupin.\n\nJaponské ženy, které napodobují kawaii chování (např. vysoký hlas, vřískavý chichot), které lze považovat za vynucené nebo neautentické, se nazývají \"burikko.\" Toto chování spadá pod genderového chování .\n\nV Japonsku je \"být roztomilý\" běžné jak pro muže, tak i pro ženy. Existoval například trend, kdy si muži holili nohy, aby napodobili neotenický vzhled. Japonské ženy se často snaží jednat roztomile, aby upoutaly pozornost mužů. Ženy také časté nasazují nevinný výraz, aby ještě více tuto myšlenku roztomilosti podtrhly. Mít velké oči je jeden aspekt, který patří k nevinnosti, proto se mnoho japonských žen pokouší změnit velikost svých očí. K vytvoření této iluze ženy nosí velké kontaktní čočky, falešné řasy, používají dramatické oční stíny a dokonce podstupují východoasijskou blefaroplastiku, běžně známou jako plastika očních víček.\n\nIdoly (アイドル, aidoru) jsou mediální osobnosti ve věku dospívajících (teens a twenties), které jsou považovány za zvláště atraktivní nebo roztomilé a které se po dobu několika měsíců nebo i několika let pravidelně objevují v hromadných sdělovacích prostředcích, např. jako zpěváci popových skupin, jako televizní osobnosti (tarento) nebo jako modelky/modelové ve fotografických přílohách v časopisech, reklamách atd. (Ale ne každá mladá celebrita je považována za idol. Mladé celebrity, které si chtějí pěstovat svoji vzpurnou image, jako mnoho rockových muzikantů, nálepku „idol“ odmítají .) Speed, Morning Musume, AKB48 a Momoiro Clover jsou příklady populárních skupin idolů v Japonsku v letech 2000 a 2010.\n\nMóda Lolita je v Japonsku velmi známým a nepřehlédnutelným stylem. Dívky mísí prvky viktoriánské módy a rokoka se svými vlastními nápady a s gotickým stylem, aby tak dosáhly vzhledu porcelánové panenky. Dívky, které se oblékají ve stylu Lolita, se snaží vypadat roztomile, nevinně a krásně. Dosahují tohoto vzhledu použitím krajek, stuh, volánků, viktoriánského spodního prádla (bloomers), zástěr a nabíraných spodniček. Slunečníky, robustní podpatky ve stylu Mary Jane (styl bot) a límce ve stylu Bo Peep jsou také velmi populární.\n\nSweet Lolita je podmnožinou módy Lolita, která zahrnuje ještě více stuh, mašlí a krajek, a je často vyrobena z pastelů a jiných světlých barev. Další podmnožinou módy Lolita související se „sladkou Lolitou“ je víla Kei. Velmi běžné jsou také pokrývky hlavy jako obří mašle nebo dámské kloboučky.\n\nNa šaty se používají látky se vzorem ovoce, květin a sladkostí. Kabelky jsou tvarovány jako srdíčko, jahoda nebo jako vycpaná zvířata.\n\nDecora je styl, který se vyznačuje tím, že používá spoustu „dekorací“. Cílem této módy je stát se co nejzářivějším a nejcharakterističtějším. Nosí se doplňky, jako vícebarevné sponky do vlasů, náramky, prsteny, náhrdelníky atd. Nositelé těto mody mají dětský vzhled Ke stylu patří také hračky a vícebarevné oblečení.\n\nAčkoli kawaii je typicky ženská móda, existují muži, kteří tomuto trendu také podlehli a například se převléknou za ženy, konkrétně za kawaii ženy . Nosí paruky, falešné řasy, nanáší na sebe make-up a nosí kawaii ženské oblečení. To se týka hlavně mužských entertainerů (bavičů), jako je třeba DJ Torideta-san.\n\nJaponské popové hvězdy a herci mají často delší vlasy, například Takuya Kimura z SMAP . Muži často usilují o neotenický vzhled.\n\nKoncept \"Kawaii\" měl vliv na celou řadu produktů, včetně cukrovinek, jako jsou Hi-Chew, Koala's March a Hello Panda . Roztomilost se dá k výrobkům přidat pomocí srdíček, květin, hvězdiček nebo duhy. \"Roztomilé\" prvky lze nalézt v Japonsku téměř všude, od velkých podniků po malé obchůdky, ve státní správě i na městských úřadech. Mnoho společností, velkých i malých, používá roztomilé maskoty, aby veřejnosti představili své zboží a služby. Například:\n\n\nStalo se, že populární západní produkty nesplnily očekávání k\"awaii\", a tak se jim na japonském trhu nedařilo. Například panenky pro děti Cabbage Patch Kids se v Japonsku neprodávaly dobře, protože Japonci považovali rysy jejich obličeje za „ošklivé“ a „groteskní“ ve srovnání s ploššími a téměř bezvýraznými tvářemi postav jako je Hello Kitty . Také panenka Barbie, zobrazující dospělou ženu, nebyla ve srovnání panenkou Takara's Licca v Japonsku úspěšná.\n\nKawaii se postupně proměnilo z malé subkultury na důležitou součást japonské moderní kultury. Existuje velké množství moderních předmětů ve stylu kawaii, a to nejen v Japonsku, ale po celém světě. Postavy spojené s kawaii zažívají v těchto dnech ohromnou popularitu. Vidíme „globální roztomilé“ postavičky jako jsou Pokémon a Hello Kitty, jejichž prodej vynáší miliardy dolarů, . „Díky podpoře internetových subkultur má Hello Kitty na eBay stovky položek na prodej a prodává se ve více než 30 zemích, včetně Argentiny, Bahrajnu a Tchaj-wanu .“\n\nJaponsko se stalo motorem v kawaii průmyslu a obrázky s Doraemon, Hello Kitty, Pikachu, Sailor Moon a Hamtaro jsou často zobrazené na příslušenstvích mobilních telefonů. Profesor Tian Shenliang tvrdí, že budoucnost Japonska závisí na tom, jak velký dopad na lidstvo bude kawaii mít.\n\nVýrobky kawaii získávají na popularitě i za hranicemi Japonska – na dalších asijských trzích a také ve Spojených státech, zejména mezi mladými fanoušky anime a manga a také mezi těmi, kteří jsou ovlivňováni japonskou kulturou. \"Roztomilé\" zboží a výrobky jsou obzvláště oblíbené v dalších částech východní Asie, jako je Čína, Hongkong, Jižní Korea, Tchaj-wan a jihovýchodní Asie, jako jsou Filipíny, Singapur, Thajsko a Vietnam .\n"}
{"id": "1514592", "url": "https://cs.wikipedia.org/wiki?curid=1514592", "title": "Portsmouth (rozcestník)", "text": "Portsmouth (rozcestník)\n\nPortsmouth město v Anglii v hrabství Hampshire \n\nPortsmouth může rovněž odkazovat na:\n\n\n\n\n\n\n\n"}
{"id": "1514594", "url": "https://cs.wikipedia.org/wiki?curid=1514594", "title": "Cataract Gorge", "text": "Cataract Gorge\n\nRokle (resp. soutěska) Cataract Gorge je oblíbenou turistickou atrakcí na okraji Launcestonu v severní Tasmánii v Austrálii.\n\nSoutěska, která se nachází asi 1,5 km od centra města, je jednou z hlavních atrakcí v regionu a je oblíbená u turistů i místních obyvatel. Podle známých záznamů byla objevena a popsána v roce 1804 námořním důstojníkem Williamem Collinsem (1760–1819), který na palubě průzkumné lodi HMS Lady Nelson navštívil také řeku Tamar River včetně přítoku South Esk River, kde se rokle nachází.\nRozsáhlý areál nabízí četné turistické stezky, visuté mosty, svěží a někdy vzácnou vegetaci, viktoriánskou zahradu, možnosti šplhání a raftingu, bazén a několik restaurací. Dřívějším častým záplavám později zabránila přehrada vodní nádrže Lake Trevallyn, zřízená v padesátých letech 20. století.\n\nProti proudu South Esk River se nachází stará vodní elektrárna Duck Reach, uvedená do provozu v prosinci 1895, která dodávala proud Launcestonu. Vychází se z toho, že Launceston byl prvním městem jižně od rovníku, které bylo osvětleno elektřinou, generovanou vodní energií.\n\nV areálu se nachází sedačková lanovka, kterou je možné doprqavit se na druhou stranu rokle. Lanovka pochází z roku 1972 a je považována za sedačkovou lanovku s nejdelším rozpětím mezi dvěma podpěrami (308 m) na světě. Celkové rozpětí trati je 457 m.\n"}
{"id": "1514595", "url": "https://cs.wikipedia.org/wiki?curid=1514595", "title": "Jedlovská kyselka", "text": "Jedlovská kyselka\n\nJedlovská kyselka (rovněž Kyselka v Jedlové) je volně přístupný minerální pramen v Jedlové, osadě obce Stará Voda v okrese Cheb v Karlovarském kraji.\n\nMinerálka vyvěrá v lese v k. ú. \"Stará Voda u Mariánských Lázní\" u jižního okraje Podčeskoleské pahorkatiny při hranici s Českým lesem.\n\nJedlovská kyselka se nachází na ostrůvku mezi rameny Kosového potoka. Vlastní vývěr leží o 25 cm níže, než je hladina potoka. Pramen vyvěrá v nivních sedimentech, jejichž skalní podloží tvoří pararuly a svory chebsko-dyleňského krystalinika.\n\nPramen byl v minulosti proslulý lahodnou chutí danou vysokým obsahem oxidu uhličitého. V roce 1920 koupil pozemek s pramenem mariánskolázeňský podnikatel Hans Haubner za účelem obchodní spekulace. Rovněž koupil pozemek s Panskou kyselkou u Drmoulu. Neměl zájem minerálky stáčet, ale se ziskem je prodat městu Mariánské Lázně. Opravil jímání Jedlovské kyselky a minerálku přejmenoval na \"Kristův pramen\" (\"Christusquellle\"). Nový název pramene se však neujal. Nakonec Jedlovskou kyselku Mariánské Lázně skutečně odkoupili, ne však Panskou kyselku. Město ovšem pramen nevyužívalo a obyvatelstvu zůstal veřejně přístupný. Po první světové válce byl pramen překryt stříškou a obehnán nízkou zídkou. Ještě v 50. letech 20. století vytékala minerálka dvěma trubkami a vydatnost byla 1–2 litry za minutu, po další úpravě a osazení betonové skruže se vydatnost zvýšila na 5–7 litrů za minutu. Po roce 1989 došlo k novým úpravám pramene a jeho okolí. Pramen byl překryt otevřeným dřevěným altánem o půdorysu 3x3 metry. Upravena byla i přístupová pěšina k prameni a postaven dřevěný povalový chodníček s můstkem přes jedno rameno Kosového potoka. Místo bylo doplněno informační tabulí s historií pramene a údaji o chemickém složení, u odběrného místa byly instalovány odpadkové koše.\n\nVývěr byl v minulosti známý svou tzv. intermitencí, tedy přerušovaným výstřikem. Předpokládá se existence podzemní dutiny, která se určitou dobu plní a teprve po jejím naplnění minerálka vytryskne. V roce 1974 byl interval mezi dvěma výstřiky 9–20 sekund. Přerušovaný vývěr se postupně ztrácel a nakonec ustal.\n\nTeplota pramene mírně kolísá mezi 7 až 8 °C, celková mineralizace činí přibližně 2 300 mg/litr. Obsah oxidu hličitého je vysoký, dosahuje 3 000 mg/litr, což dodává minerálce vysokou perlivost a příjemnou chuť. Minerální voda má mírně zvýšený obsah sodíku v hodnotě 332 mg/litr a oxidu křemičitého (SiO) v hodnotě 32 mg/litr. Hodnota pH je 5,5. Na informační tabuli u altánu kyselky se uvádí, že kvalita minerální vody není pravidelně sledována a její pití je na vlastní nebezpečí.\n\nMinerální pramen je volně přístupný a je zakreslený v turistických mapách. Z cyklostezky č. 2135 vedené po lesní cestě odbočuje asi 100 metrů za poslední chatou v jižní části Jedlové pěšina k prameni. Vzdálenost od odbočky k prameni činí asi 150 m.\n\n"}
{"id": "1514596", "url": "https://cs.wikipedia.org/wiki?curid=1514596", "title": "Valašské Meziříčí (nádraží)", "text": "Valašské Meziříčí (nádraží)\n\nValašské Meziříčí je železniční stanice v západní části města Valašské Meziříčí v okrese Vsetín ve zlínském kraji poblíž soutoku řek Bečva a Rožnovská Bečva. Leží na tratích 280, 281, 303 a 323. Stanice je elektrizovaná (3 kV ss, trať 280).\n\nPři stavbě železnice proti proudu Bečvy společností Rakouská společnost místních drah (\"ÖLEG\") vznikla u soutoku s Rožnovskou Bečvou původně dvě nádraží: stanice \"Krásno\" u tehdy samostatného stejnojmenného města na severním břehu Rožnovské Bečvy, která byla zprovozněna 1. listopadu 1884 zahájením pravidelného provozu z Hranic do Hrachovce (roku 1892 trať prodloužena do Rožnova pod Radhoštěm) a stanice \"Valašské Meziříčí\" na opačném břehu Rožnovské Bečvy, která byla otevřena 1. července 1885 s celým zbylým úsekem do Vsetína. Obě budovy vznikly dle typizovaného stavebního plánu železničních stanic příslušných společností. Dne 1. června 1888 byl zahájen provoz na trati postavené společností Severní dráha císaře Ferdinanda (\"KFNB\") propojující koncovou trať v Bystřici pod Hostýnem a dráhu z Ostravy do Frýdlantu nad Ostravicí jakožto alternativní spojení Vídně a Krakova, které tolik neohrožovala blízká hranice s Pruskem. \"KFNB\" přistavěla při jižní straně existující staniční budovy vlastní cihlový výpravní objekt.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV roce 1924 došlo k administrativnímu spojení měst Krásno a Valašského Meziříčí, schválen byl též plán pro výstavbu nové jednotné výpravní budovy využívající areálu krásenské stanice. Nové nádraží ve funkcionalistickém stylu bylo otevřeno 15. listopadu 1937 v rámci zdvoukolejnění a prodloužení trati ze Vsetína dále na Slovensko k řece Váh přes Horní Lideč do Púchova pod sjednoceným názvem \"Valašské Meziříčí\", ačkoliv se objevovaly kritické hlasy, které požadovaly dvojí název \"Valašské Meziříčí-Krásno\". Meziříčské nádraží bylo zrušeno. V této době vznikla také v kolejišti vodárenská věž. Další stavební úpravy proběhly ve 2. polovině 20. století.\n\nElektrický provoz byl ve stanici zahájen 25. ledna 1960.\n\nNachází se zde jedno hranové nástupiště u staniční budovy s přístřeškem a dvě krytá ostrovní nástupiště s podchody a elektronickým informačním systémem. Rekonstrukce zanedbané budovy nádraží je naplánována na rok 2022 (2019). U severního zhlaví se nachází budovy provozní jednotky Depa kolejových vozidel Olomouc.\n\n"}
{"id": "1514600", "url": "https://cs.wikipedia.org/wiki?curid=1514600", "title": "Jiří Albrecht (malíř)", "text": "Jiří Albrecht (malíř)\n\nJiří Albrecht (* 19. listopadu 1948, Dačice) je moravský malíř, politik a spisovatel.\n\nV letech 1976–1985 pobýval v Šumperku. Zabývá se kresbou i malbou, působil jako učitel výtvarné výchovy na dačickém gymnáziu. Je obdivovatelem železnice a historického zemského zřízení.\n\nOd raného mládí zachycoval v kresbách zákoutí Dačicka a celé jihozápadní Moravy; své vzpomínky shrnul do několika ilustrovaných knih.\n\nKoncem 60. let 20. století byl ovlivněn pozitivy Pražského jara v protikladu s negativy územněsprávní reformy (1960). Podporuje Moravské hnutí. Od 90. let je politikem za stranu Moravanů, transformovanou později v Moravské zemské hnutí.\n\nJe ženatý, s manželkou Marií má syna Jiřího (* 1977), Pavla (* 1979) a dceru Danu (* 1982). \n\n"}
{"id": "1514601", "url": "https://cs.wikipedia.org/wiki?curid=1514601", "title": "Vsetín (nádraží)", "text": "Vsetín (nádraží)\n\nVsetín je železniční stanice v západní části okresního města Vsetín ve Zlínském kraji poblíž řeky Vsetínská Bečva. Leží na tratích 280 a 282. Stanice je elektrizovaná (3 kV ss, trať 280). V těsné blízkosti se nachází městské autobusové nádraží.\n\nStanice byla vybudována jakožto koncové nádraží projektu Rakouské společnosti místních drah (\"ÖLEG\") z Hranic přes město Krásno (dnes stanice Valašské Meziříčí), provoz zde byl zahájen 1. června 1885. Dne 21. prosince 1908 otevřela společnost \"Místní dráha Vsetín-Velké Karlovice\" železniční spojení s Velkými Karlovicemi. Po zestátnění některých soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nV rámci propojování dopravní infrastruktury Československa bylo rozhodnuto o zdvoukolejnění a prodloužení trati ze Vsetína dále na Slovensko k řece Váh přes Horní Lideč do Púchova. Do Horní Lidče byl provoz zahájen 23. října 1928, do Púchova pak 2. května 1937.\n\nElektrický provoz na hlavní trati procházející Vsetínem byl zahájen 12. září 1960.\n\nNachází se zde pět jednostranných vnitřních nástupišť, k příchodu na nástupiště slouží přechody přes koleje. Rekonstrukce zanedbané budovy nádraží je naplánována na rok 2020 a počítá se sjednocením vlakového a autobusového terminálu (2019). U jižního zhlaví stanice se nachází lokomotivní remíza.\n\n"}
{"id": "1514604", "url": "https://cs.wikipedia.org/wiki?curid=1514604", "title": "Mecamor", "text": "Mecamor\n\nMecamor () je město v provincii Armavir v Arménii. K roku 2009 v něm žilo přes deset tisíc obyvatel.\n\nMecamor leží nedaleko řeky Mecamoru, přítoku Araksu, po které je pojmenován. Od Jerevanu, hlavního města Arménie, je vzdálen přibližně třiadvacet kilometrů západně, od Armaviru, správního střediska provincie, je vzdálen přibližně deset kilometrů východně.\n\nMecamor byl založen v roce 1969 pro pracovníky tehdy budované jaderné elektrárny Mecamor. Status města má od roku 1992.\n"}
{"id": "1514605", "url": "https://cs.wikipedia.org/wiki?curid=1514605", "title": "Fibiger", "text": "Fibiger\n\nPříjmení Fibiger nosí více různých osobností:\n\n\n"}
{"id": "1514606", "url": "https://cs.wikipedia.org/wiki?curid=1514606", "title": "Národní síť Místních akčních skupin České republiky", "text": "Národní síť Místních akčních skupin České republiky\n\nNárodní síť Místních akčních skupin České republiky, z. s. (NS MAS) je spolek, který sdružuje místní akční skupiny, právnické osoby – místní společenství složené ze subjektů, které zastupují místní socioekonomické zájmy – veřejné i soukromé (tvoří ji skupiny občanů, neziskové organizace, soukromí podnikatelé, obce, svazky obcí apod.), pracující formou komunitně vedeného místního rozvoje – metody LEADER ve prospěch venkova na území České republiky. K 1. 1. 2019 bylo členem MAS 167 z celkového počtu 179 MAS.\n\n\nNejvyšším orgánem NS MAS je Valná hromada NS MAS, mezi valnými hromadami řídí činnost spolku Výbor NS MAS, činnost kontroluje Kontrolní komise. V jednotlivých krajích mohou vznikat Krajská sdružení MAS. V rámci NS MAS jsou vytvářeny též Pracovní skupiny\n\nWebové stránky Národní sítě Místních akčních skupin\n"}
{"id": "1514607", "url": "https://cs.wikipedia.org/wiki?curid=1514607", "title": "Teyana Taylor", "text": "Teyana Taylor\n\nTeyana Taylor (* 10. prosince 1990) je americká zpěvačka, tanečnice, herečka a modelka z okresu Harlem v New York City. Taylor vydala dvě studiová alba: \"VII\" v roce 2014 a \"K.T.S.E.\" v roce 2018\n\n\n"}
