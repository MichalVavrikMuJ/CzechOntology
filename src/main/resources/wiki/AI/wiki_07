{"id": "1433573", "url": "https://cs.wikipedia.org/wiki?curid=1433573", "title": "Bohumil Doubek (podnikatel)", "text": "Bohumil Doubek (podnikatel)\n\nBohumil Doubek mladší (14. září 1986 Plzeň – 5. září 2018 Plzeň), přezdívaný \"Bobeš\", byl český podnikatel, zakladatel, majitel a jednatel společnosti Workpress Aviation, vzděláním a původní profesí tiskař.\n\nJeho rodiči byli Mgr. Zdeňka Doubková a Bohumil Doubek starší, měl dvě sestry a byl otcem dvou dětí. Absolvoval Střední průmyslovou školu grafickou v Hellichově ulici v Praze.\n\nJeho firma Workpress původně nabízela e-razítka, stočky, razítka datová, kapesní, číslovací, textová, samobarvící, sestavovací, dřevěná Trodat, Colop a Shiny, razítko v propisce, tužce i v luxusním peru, vícebarevné otisky, reklamní předměty a gravírování laserem, ofsetový a digitální tisk, sítotisk a potisk textilu, ALU hliníkové vizitky, letáky, kopírování, laminaci a kroužkovou vazbu. Celopolepy, opravy laku a colorchange vozidel nyní poskytuje v původním sídle firmy Workpress v Jesenické ulici v Plzni jeho mladší sestra Pavlína pod novým názvem Creaprint.\n\nV roce 2012 vznikl projekt Workpress Aviation, (WPA) v němž se stal jediným vlastníkem. Spolu s kamarádem Jiřím Heckelem (ředitel WPA) se ponořil do výroby komponentů z různých typů materiálů pro letecký průmysl. Úspěchem bylo získání velkých klientů. Jejich produkty využívají přední letecké společnosti Airbus, Lufthansa, Air China, Blue Wings, Boeing, Bell Helicopter, Saab, Air Castle, Zodiac Aerospace a mnohé další.\n\nNa webu Svět tisku Ivan Doležal popsal, že Doubek je u nás průkopníkem nové revoluční značkovací technologie Eloxprint.\n\nSídlo firmy WPA ve Folmavské ulici na Borských polích získalo v roce 2016 titul Stavba roku Plzeňského kraje v kategorii průmyslové stavby. Stavba se skládá z administrativní třípodlažní části a jednopodlažní výrobní haly.\n\nChvátalův mlýn v obci Šťáhlavy na Plzeňsku prošel za posledních deset let rozsáhlou rekonstrukcí, byly navýšeny obytné prostory a vznikl zde „Bobešland“, v něm se nacházel mimo jiné bar, jacuzzi, velký bazén s tobogánem z patra, vinný sklep, střelnice a další. Jednou z nemovitostí v jeho vlastnictví byl penthouse v Divadelní ulici v Plzni, kde žil s družkou Annou.\n\nZvládal hru na většinu hudebních nástrojů a v mládí měl s přáteli hudební skupinu. Ve Chvátalově mlýně měl plně vybavenou zkušebnu, kde rád hrál.\n\nMezi jeho oblíbená auta dlouho patřila coupe BMW. Později vozový park rozšířil o limuzínu Chrysler, která dostala růžovou barvu, čímž se z ní stalo jeho poznávací znamení. Na pracovní schůzky využíval vůz Maybach a jako poslední zařadil do sbírky ikonické Lamborghini ve žluté barvě.\n\nV sobotu 12. prosince 2015 časně ráno projela zákazem vjezdu přes Karlův most růžová limuzína s plzeňskou registrační značkou, přičemž původní řidič, údajně majitel vozu, přešel most pěšky za autem. Posádka byla podle některých svědků zjevně opilá. 29letý muž, který most přejel jako řidič, nebyl policií přistižen za volantem a následně odmítl veškeré zkoušky na zjištění toho, zda řídil pod vlivem alkoholu či drog a na místo si ihned přivolal svého právníka. Po Doubkově havárii a úmrtí se objevily informace, že šlo tehdy o Doubkův vůz, který údajně Doubek řídil.\n\nPřikoupením okolních pozemků kolem Chvátalova mlýna vznikl prostor pro heliport. Pro létání využíval vrtulník Robinson R44. Ve vlastnictví WPA byly tyto vrtulníky dva. Jeden z nich byl v červnu 2018 poškozen vandaly, škoda byla tou dobou vyčíslena na 2 miliony Kč. Ač pan Doubek nabízel za informace vedoucí k dopadení pachatele částku 200 000 Kč, žádní svědkové se nepřihlásili.\n\nDne 5. září 2018 zahynul poté, co se jeho vrtulník při vyhlídkovém letu zřítil na opuštěnou tovární halu na Borských polích. Při nehodě spolu s ním zahynula delegace tří thajských investorů, které na vyhlídkový let vzal – prezident Thajské asociace subdodavatelů Chanatip Surachaisitikul a vrcholní thajští manažeři Chanpim Sarutanon a Ekkarat Lekpornprasert. Podle zjištění vyšetřovatelů v době nehody kolovalo v krvi pilota 1,97 promile alkoholu.\n\nPodle anonymního článku na anonymním webu krimi-plzen.cz, jehož doména je registrovaná na Jiřího Helebranta, byl Doubek „výborný a velmi zkušený pilot, který měl nalétáno stovky hodin, ale létal velmi ostře a pilotáž si dovedl pořádně užít“. Podle citované nejmenované osoby, kterou několikrát také svezl, se při pilotování vrtulníku prý asi i vytahoval a hlavně si užíval strachu svého pasažéra, ale bylo prý vidět, že stroj má pevně v ruce a létání miloval.\n\nPodle médií se po havárii na sociálních sítích rozjely velké diskuze, jejichž účastníci se shodovali, že Doubek si prý o neštěstí koledoval tím, jak riskantně létal. Asi hodinu před havárií prý kroužil kolem věže katedrály na náměstí, jindy prý riskantně přistával u fotbalového stadionu. Toto časté přistávání a nízké průlety na Slovanech má podle webu krimi-plzen.cz „na triku“ zcela jiný pilot a ve zcela jiném vrtulníku.\n\nVěnoval se různým charitativním činnostem (\"Pomocné tlapky o.p.s – výcvik asistenčních psů\") a měl zájem o zvelebování kraje (\"Šťáhlavský zámek ze 17. století, odkoupený Nadačním fondem přátel památek Plzeňského kraje\".).\n\nZa tragický pád vrtulníku v Plzni může pilot. V opilosti nezvládl riskantní manévr\n"}
{"id": "1433587", "url": "https://cs.wikipedia.org/wiki?curid=1433587", "title": "Jan Kostohryz", "text": "Jan Kostohryz\n\nJan Kostohryz (23. srpna 1911 Praha – 25. listopadu 1978 Praha) byl český palubní radiotelegrafista a pilot britského královského letectva Royal Airforce (RAF) a poslední válečný velitel 311. československé bombardovací peruti RAF.\n\nJan Kostohryz vyrostl jako syn malíře pokojů v Hluboké nad Vltavou a maturoval na reálném gymnáziu v Českých Budějovicích. Po ukončení základní vojenské služby se rozhodl pro dráhu důstojníka z povolání a po následném studiu a různých vojenských pozicích byl propuštěn z vojenské služby v československé armádě 30. června 1939. V únoru 1940 ilegálně překročil hranice protektorátu a přes Slovensko, Maďarsko, Jugoslávii a Sýrii se dostal do Francie, odkud 7. července 1940 přes Gibraltar odplul do Anglie, kde se následně stal jedním ze zakládajících členů 311. československé bombardovací peruti. Vzhledem ke své předchozí vojenské kvalifikaci zpočátku létal jako palubní radiotelegrafista, než v prosinci 1942 ukončil pilotní výcvik (část absolvoval v Kanadě). Od dubna 1943 již létal jako pilot – kapitán letounu a postupně byl jmenován kapitánem letky a povýšen na Squadron Leadera, štábního kapitána, Wing Commandera a následně ustanoven posledním válečným velitelem 311. peruti. Po odlétání celkem 75 bojových misí v celkovém čase 592 operačních hodin byl na jaře 1945 navržen k udělení Řádu za vynikající službu (anglicky: Distinguished Service Order – DSO), který obdržel jako jediný československý bombardovací letec. \n\nDo Československa se vrátil v červenci 1945 a působil v různých armádních pozicích, k čemuž mu po nástupu KSČ k moci zpočátku pomáhalo i jeho členství ve straně, do které vstoupil v lednu 1948. Počátkem padesátých let byl však zatčen a obviněn ze členství v ilegální organizaci svého bratrance Josefa Kostohryze. Měl údajně shromažďovat špionážní zprávy o Československé armádě. Ve vykonstruovaném procesu byl 3. února 1954 odsouzen za velezradu a vyzvědačství k 16 letům odnětí svobody. Více než šest let strávil v uranových dolech na Jáchymovsku a ve věznici v Leopoldově, než byl v květnu 1960 na základě amnestie propuštěn na svobodu. V květnu 1969 byl rehabilitován a v březnu 1970 mu byla navrácena hodnost plukovníka. Následkem let věznění se mu výrazně zhoršovalo zdraví, než zemřel v Praze ve věku 67 let. \n\nByl krátce ženat s Robertou Cochraine-Muir (1945-1947), dcera Busa Cochraine-Muir (nar. 2. prosince 1945). Syn Miroslav Pekárek (1939-1983).\n\nBásník a překladatel, Josef Kostohryz, byl jeho bratrancem. Humanitární pracovník, Petr Kostohryz, je vnukem jeho mladšího bratra Antonína Kostohryze. \n\n\n"}
{"id": "1433600", "url": "https://cs.wikipedia.org/wiki?curid=1433600", "title": "Třída Fargo", "text": "Třída Fargo\n\nTřída Fargo byla třída lehkých křižníků amerického námořnictva z období druhé světové války. Byla to modifikace lehkých křižníků třídy \"Cleveland\". Tato plavidla se lišila především kompaktnější nástavbou s jedním komínem (stejně se lišily těžké křižníky třídy \"Oregon City\" od původní třídy \"Baltimore\"). Křižníky byly ve službě v letech 1945–1950. Nebyly bojově nasazeny.\n\nKřižníky třídy \"Fargo\" byly původně objednány jako křižníky třídy \"Cleveland\", roku 1942 ale byly přeobjednány ve vylepšené verzi, lišící se především kompaktnější nástavbou s jediným komínem, což zlepšovalo problém s přetížením nástaveb a zefektivňovalo využití protiletadlových kanónů. Celkem bylo objednáno 13 křižníků této třídy (CL-106 až 118). Postavit je měly loděnice New York Shipbuilding Corp. v Camdenu, William Cramp & Sons Shipbuilding Co. ve Filadelfii a Newport News Shipbuilding and Dry Dock Co. v Newport News. Kvůli končící válce se křižníky ukázaly jako nadbytečné, takže byly dokončeny pouze první dva a stavba ostatních byla zrušena.\n\nJednotky třídy \"Fargo\":\nZákladní výzbroj tvořilo dvanáct 152mm kanónů ve třídělových věžích, doplněných stejným počtem 127mm kanónů ve dvoudělových věžích, dvaceti osmi 40mm kanóny a dvaceti osmi 20mm kanóny. Složení lehké výzbroje se u jednotlivých plavidel lišilo. Nesen byl jeden katapult a dva hydroplány (Curtiss SC Seahawk, Vought OS2U Kingfisher). Pohonný systém tvořily čtyři kotle Babcock & Wilcox a čtyři převodové turbíny General Electric o celkovém výkonu 100 000 shp. Nejvyšší rychlost dosahovala 32,5 uzlu. Dosah byl 11 000 námořních mil při rychlosti 15 uzlů.\n\n"}
{"id": "1433641", "url": "https://cs.wikipedia.org/wiki?curid=1433641", "title": "1887 v loďstvech", "text": "1887 v loďstvech\n\nTento článek obsahuje významné události v oblasti loďstev v roce 1887.\n\n\n"}
{"id": "1433642", "url": "https://cs.wikipedia.org/wiki?curid=1433642", "title": "1888 v loďstvech", "text": "1888 v loďstvech\n\nTento článek obsahuje významné události v oblasti loďstev v roce 1888.\n\n\n"}
{"id": "1433643", "url": "https://cs.wikipedia.org/wiki?curid=1433643", "title": "Čeština 2.0", "text": "Čeština 2.0\n\nČeština 2.0 je internetový slovník vytvářený otevřenou komunitou (na principech web 2.0). Založen byl roku 2008. Jak uvádí ve svém stručném úvodu, je zaměřen na neotřelá, nová, regionální či jinak zajímavá slova ze všech zákoutí češtiny. Recenze zdůrazňuje zásobu slangových a trendových výrazů současné češtiny, přičemž slovník obsahuje „prakticky vše, od politického slangu a corpohantecu českých byznysmenů až po neotřelé sexuální novotvary z prostředí tuzemských náleven“. Zakladatelem a provozovatelem webu je Martin Kavka, někdejší novinář, později copyeditor a copywriter. \n\nZakladatel si nejprve začal zapisovat zajímavé novotvary a neznámé regionální výrazy do notýsku, poté jeho přátele napadlo dát slovníku on-line podobu. Prvním slovem, které jej ke sbírání slov inspirovalo, byl sračkogán. Autor slovník považuje spíše za zábavu, která má dokládat, jakým způsobem se Češi dokážou bavit a hrát si s jazykem, než za obohacení češtiny. \n\nV dubnu 2018 obsahoval přes 11 tisíc slov. Podle vyjádření z dubna 2018 přibude do slovníku kolem 50 slov týdně, podle článku z ledna 2017 to bylo kolem 80 slov týdně.\n\nNejvětší diskuse vyvolávají novotvary reagující na aktuální politiku, které tvoří asi 10 až 20 % z vložených slov. Nejvyhledávanějším slovem údajně byl kunerol, předválečné označení margarínu. Okamžitou komunitní aktualizací slovník předčí tištěné slovníky neologismů. Slovník umožňuje řazení hesel podle abecedy, data přidání či oblíbenosti, přičemž oblíbenost nastavuje rovněž komunita uživatelů svým hlasováním. Ke každému heslu je uveden příklad jeho užití ve větě nebo v konkrétní situaci, u některých je vysvětleno i pozadí jejich vzniku.\n\nOd roku 2017 autor chystá tištěné vydání spolu s pdf verzí. Založil k tomu účelu webovou stránku, na které si lze tištěnou nebo elektronickou verzi slovníku předobjednat nebo si objednat propagační předměty. 19. července 2017 sliboval, že do Vánoc 2018 by se vydání mělo podařit. \n\nMezi přispěvateli jsou častěji lidé starší generace, mimo jiné i pracovníci Ústavu pro jazyk český, překladatelé či autoři slovníků, uživatelé jsou spíš z mladší věkové kategorie. V lednu 2018 tvořilo fanouškovskou základnu také přes 8 tisíc fanoušků na Facebooku a přes 4,5 tisíce followerů na Twitteru.\n\nPřispěvatelé a uživatelé mohou hesla do slovníku pouze navrhovat a pak hodnotit oblíbenost již vložených hesel, samotné vložení hesla provádí provozovatel slovníku sám. Podle svých slov věnuje slovníku jednu až dvě hodiny denně, za vydatné pomoci své manželky.\n\nV říjnu 2009 a v listopadu 2010 byl web archivován Webarchivem Národní knihovny ČR, od roku 2014 je archivován několikrát ročně. Článek Roberta Maleckého v Tiscali.cz z ledna 2017 vytkl ve svém titulku, že „unikátní slangový slovník se stal součástí webarchivu Národní knihovny“, přičemž prý tam byl zařazen „na přelomu roku“. Matěj Smlsal to v perexu svého článku na webu Blesk.cz o necelé dva týdny později prezentoval slovy, že se web „na přelomu roku stal dokonce součástí stránek Národní knihovny“.\n\nOd 8. května 2009 je web archivován v kalifornském mezinárodním digitálním webovém archivu Wayback Machine knihovny Internet Archive.\n\nŘeditel Ústavu pro jazyk český Karel Oliva podle Kavky řadil slovník do kategorie jazykových legrácek. Profesor Jiří Marvan, bohemista, slavista a baltista, strýc Kavkovy ženy, byl prý ze slovníku nadšen a sám do něj příspěl několika slovy.\n\n"}
{"id": "1433648", "url": "https://cs.wikipedia.org/wiki?curid=1433648", "title": "Kontronymum", "text": "Kontronymum\n\nKontronyma (též autoantonyma) jsou slova, jež mají vícero významů, z nichž dva jsou antonyma. Tato vlastnost se též nazývá enantiosémie (která je podmnožinou polysémie).\n\nTermín autoantonyma začal používat Joseph Twadell Shipley v roce 1960 a kontronyma Jack Herring v roce 1962. Mezi další pojmenování toho samého patří antagonyma, slova Jana (podle římského boha dvojí tváře), enantiodromy, vlastní-antonyma, antilogie nebo addad (arabský plurál, jehož singulár je didd).\n\n\n"}
{"id": "1433650", "url": "https://cs.wikipedia.org/wiki?curid=1433650", "title": "True crime", "text": "True crime\n\nTrue crime je literární nebo filmový žánr, jehož podstatou je rekonstrukce kriminálního činu, typicky vraždy nebo masové vraždy. Dílo žánru true crime může mít podobu hraného i dokumentárního filmu.\n\nK dnes již klasickým zástupcům žánru na poli literatury lze zařadit reportážním stylem psaný román \"Chladnokrevně\" (1965) od Trumana Capoteho o vyvraždění kansaské farmářské rodiny a \"Helter Skelter\" (1974) od Vincenta Bugliosiho a Curta Gentryho o vraždách Charlese Mansona.\n\nOd roku 2013 postupně dochází k značnému rozšíření true crime filmů a seriálů. K významným nebo úspěšným titulům patří zejména investigativní podcast s názvem \"Serial\", produkovaný od roku 2014, dokumentární minisérie \"Nevyjasněné zločiny Roberta Dursta\" (2015) televize HBO, americký seriál \"American Crime Story\", vysílaný od roku 2016, nebo dokumentární série \"The Keepers\" americké streamovací služby Netflix.\n"}
{"id": "1433656", "url": "https://cs.wikipedia.org/wiki?curid=1433656", "title": "Podviní (tvrz)", "text": "Podviní (tvrz)\n\nTvrz v Podviní je zaniklá stavba v Praze-Libni v ulici Podvinný Mlýn severně od potoku Rokytka.\n\nTvrz ve vsi Podviní vznikla pravděpodobně již ve 14. století. Nejstarší dochovaná zmínka o vsi je z roku 1318, kdy byl jejím vlastníkem Pavel (snad pražský měšťan). V 90. letech 14. století držel ves pražský měšťan Franěk, který ji prodal vdově po Oldřichu Bavorovi Kristě.\n\nRoku 1421 zabrali husité statky tehdejšímu majiteli Adamovi a postoupili je Janu Bradatému. V tom roce je první zmínka o tvrzi. Po smrti Jana přešla tvrz s dvorem na jeho syny Vaňka a Zikmunda. Vaněk roku 1438 zapsal na podvinské tvrzi dluh 47 kop grošů Mikuláši z Krchleb. Tuto pohledávku o rok později postoupil Mikuláš Martinovi z Cách. Roku 1443 došlo k dohodě mezi bratry Martinem a Alešem, kdy Aleš přenechal bratrovi práva k tvrzi za 75 kop grošů a Martin se zavázal, že bratrovi poskytne na tvrzi \"„dvě nebo tři komory, v nichž by mohl chovat své věci, kteréž by jemu k hospodářstvie potřebny byly“\". Po Martinově smrti se tvrzi ujala jeho žena Marta a syn Lukáš; ten se stal koncem 60. let 15. století jediným majitelem tvrze se dvorem a od roku 1470 se nazýval Podvinský z Lerojid.\n\nPoté vlastnili podvinskou tvrz Jan Hroznata z Vrtby (počátek 16. století) a po něm Mikuláš Sulek z Hrádku, který před rokem 1524 prodal „dvůr, tvrz a ves Podviní“ Mikuláši Bryknarovi z Brukštejna. Mikuláš pak spojil Podviní se svým libeňským panstvím.\n\nRoku 1595 byla podvinská tvrz již pustá, brzy poté zpustly i ostatní budovy a Podviní zaniklo. Poslední zmínka o pusté tvrzi je z roku 1609.\n\nMlýn v Podviní vznikl v 18. století. Koncem 20. století byl jako pustý obýván squattery a roku 2001 vyhořel - zřítil se krov a mansardová střecha.\n\nZjišťovací archeologický výzkum koncem 20. století provedený před výstavbou nových budov se musel omezit pouze na některé vybrané parcely; průzkum historicky nejzajímavějšího areálu mlýna vynechal (s novou výstavbou se zde nepočítalo). Základní obhlídkou byly pracovníky archeologické společnosti objeveny základy opěrné zdi a rozsáhlá destrukce většího objektu, nacházejícího se severně od původních budov. K nalezenému objektu patřil sklípek vyzděný z lomového zdiva, na severní straně západně od náhonu pak monumentální vstupní brána do dvora. Dochovaný pilíř z dvojice pilířů byl zakončený renesanční profilací. Nepřímo tak byla potvrzena domněnka o místě zaniklé středověké tvrze v Podvinní.\n\n\n\n"}
{"id": "1433658", "url": "https://cs.wikipedia.org/wiki?curid=1433658", "title": "Tereza Sásková", "text": "Tereza Sásková\n\nTereza Sásková (* 31. ledna 2000 Vimperk) je česká cyklistka jezdící na horském kole (disciplina cross country). V současnosti závodí za tým Česká spořitelna Specialized Junior MTB Team. V roce 2018 se jí podařilo získat stříbrnou medaili na juniorském Mistrovství světa ve švýcarském Lenzerheide a bronzovou medaili na juniorském Mistrovství Evropy v rakouském Grazu. Po Kateřině Nash, Petře Bublové, Tereze Huříkové a Jitce Škarnitzlové se tak stala pátou českou juniorskou medailistkou z MS na horských kolech v historii.\n\nTereza Sásková pochází ze sportovní rodiny – její otec Luděk Sáska, od roku 2011 ředitel lyžařského areálu Zadov, ke sportu přivedl ji i jejího mladšího bratra Jana. Tereza se kromě cyklistiky věnovala závodně také běhu na lyžích,\nv roce 2017 však lyžařskou kariéru ukončila, aby se mohla plně věnovat horským kolům.\n"}
{"id": "1433663", "url": "https://cs.wikipedia.org/wiki?curid=1433663", "title": "Letní škola architektury", "text": "Letní škola architektury\n\nLetní škola architektury je projekt vytvořený spolkem Akademie architektury, která si stanovila vize: \"\"Dobrá architektura dělá náš svět lepším. Kdo to pochopí, získává náskok. Akademie architektury chce ve spolupráci s předními architekty, umělci, teoretiky, pedagogy přispívat k lepšímu stavu současné české architektury. Chceme předávat zkušenosti, objevovat a podporovat talenty, inspirovat samosprávy, sdílet poznání i radost z tvorby, obnovovat a rozvíjet genia loci, zmenšovat rozdíly mezi centry a periferiemi, oživovat zapomenutá místa.\"\" Prostřednictvím těchto cílů chce Akademie architektury naplňovat své motto: \"\"Česká architektura bude světová, až bude opravdu česká.\"\" V tomto duchu pak vytváří Akademie architektury projekty. \n\nJedním z projektů je Letní škola architektury pořádaná v různých obcích a regionech České republiky a pořádání architektronických workshopů.\n\nV roce 2012 bylo tématem Letní školy architektury navrhování na území chráněné krajinné oblasti Beskydy. Akce probíhala ve dne 2. září až 15. září 2012 a zúčastnilo se jí na 30 studentů Fakulty umění a architektury Technické univerzity Liberec. Pořadatelem akce byla Architectura ve spolupráci s Fakultou umění a architektury Technické univerzity v Liberci, architektonickou kanceláří Kamil Mrva Architects a Společností pro vzdělávání a ekonomické vzdělání. Studenti měli za úkol řešit dva projekty, a to \"možnosti nové výstavby v lokalitě Trojanovice-Lomná\" a \"konverze areálu dolu Frenštát v Trojanovicích\".\n\nTématem Letní školy architektury 2013 byla architektura míst, v nichž se vedle sebe nacházejí soudobé stavby a národní kulturní památky. Akce se konala v termínu 1. září až 14. září 2013 a zúčastnilo se jí na 30 studentů architektonických vysokých škol z Liberce, Brna a Ostravy. Pořadatelem byla Architectura ve spolupráci s Fakultou umění a architektury Technické univerzity v Liberci, architektonickými kancelářemi Kamil Mrva Architects, Knesl+Kynčl architekti a Společností pro právní a ekonomické vzdělávání.\n\nVe dnech 5. září až 13. září 2014 se v Kopřivnici konala Letní škola architektury s tématem \"Kopřivnický brownfield\". Cílem bylo navrhnout proměnu tzv. nárazníkové oblasti, ve které se setkává již nevyužívaná průmyslová zóna bývalého výrobního areálu automobilky Tatra s městským prostředím. Rekonverze území neboli jeho opětovná přeměna se týkala oblasti mezi centrální zónou a výrobním areálem automobilky Tatra. Kromě studentských návrhů na přeměnu území probíhalo v rámci Letní školy seznámení se s územím a jeho podrobná fotodokumentace, praktický landscaping, při kterém studenti pomohli zvelebit park na Masarykově náměstí, jeden den dostali studenti možnost pracovat na svých projektech s Josefem Pleskotem a dne 12. září 2014 následovala vernisáž studentských projektů v Katolickém domě. Finální projekty mohla zhlédnout veřejnost během října 2014 v Kulturním domě.\n\n\nNa 60 účastníků a lektorů se zúčastnilo čtvrté Letní školy architektury v Litomyšli od 4. do 12. září 2015.\n\n\nPátý ročník školy se uskutečnil v Ostravě od 8. do 17. září 2016.\n\n\n"}
{"id": "1433664", "url": "https://cs.wikipedia.org/wiki?curid=1433664", "title": "Martinismus", "text": "Martinismus\n\nMartinismus je křesťanské esoterické hnutí zabývající se magií a mystikou založené na konci 18. století Martinèsem de Pasquallym.\n\nEsoterická kariéra Martinèse de Pasqually (1709-1774) počala založením zednářské \"Chapȋtre des Juges Ecossais\" – Kapituly skotských soudců v roce 1754 v Montpellier. Od roku 1762 žil v Bordeaux, v kterém kolem roku 1766 založil společnost založenou na vlastním učení \"Ordre des chevaliers maçons elus coëns de l´universe\" – Řád zednářských rytířů vyvolených kněží světa, zkráceně Elus cohen. Ústřední myšlenkou řádu byla víra že člověk a všechny živé bytosti se pomocí určitých praktik dostat do svého přirozeného stavu z doby před pádem. Těmito praktikami byla theurgická invokace neviditelných inteligencí a božství z vyšších sfér. Martinèsovo učení bylo vypracováno v díle \"Trité sur la réintegration des êtres dans leur première propriété, vertu et puissance spirituelle divine\" – Pojednání o reintegraci bytostí do jejich prvotního stavu, ctnosti a božské duchovní moci přibližně z roku 1771 podle kterého „Věčný“ stále vytváří hiearchii duchovní bytosti spojených do „božské nesmírnosti“, avšak v důsledku vzpoury části těchto bytostí Věčný nařídil jiným duchům vytvořit materiální svět kde byli vzpurní duchové uvězněni. Přímo z Věčného pak v materiálním světě emanovali „čtvrtiřadé“ duchovní bytosti – lidé, z nichž Adam ponechaný své svobodné vůli se také vzbouřil. Účelem theosofického a gnostického Pasquallyho učení mělo být navrátit člověka do prvotního stavu jednoty s Bohem pomocí theurgie a vůle – která je jedinou božskou mocí kterou si člověk zachoval a jedinou mocí schopnout postavit se vzpurným duchům.\n\nPo zednářském vzoru měl Elus cohen tři stupně: učně, tovaryše a mistra, které však byly chápány jako profánní a „mimo chrám“ a následovali čtyři kněžské stupně dostupné pouze mistrům:\n\n\nDo vyšších stupňů byly kandidáti jakožto kněží ordinováni spíše než po zednářském způsobu iniciováni. Ordinace byla udělována duchy a do kněze při ní vstupoval vyvolený Věčného podle daného kruhu: Adam, Abrahám, Mojžíš, Zorobábel a Ježíš. Od členů řádu se očekávala duševní a morální askeze, dodržování stravovacích pravidel a postů i pravidelné modlitby. Během vrcholného období měl řád kolem stovky členů a dvanácti „chrámů“.\n\nNa další vývoj martinistického hnutí měl vliv především Louis Claude de Saint-Martin (1743-1803) a Jean-Baptiste Willermoz (1730-1824). Saint-Martin zajímal spíše mystický potenciál Pasquallova učení, profiloval se jako zbožný křesťan a přeložil do francouzštiny dílo Jakoba Böhma. Naopak Willermoz byl přitahován theurgickou rituální magií a v roce 1773 založil lyonskou lóži zednářského ritu Striktní observance, čímž také do Francie uvedl templářské zednářství. Spojení templářského zednářství s náboženským ceremoniálem Elus cohen dokončil založením \"Régime ecossais rectifié\" – Obnoveného skotského ritu. Samotný ritus nezahrnoval theurgickou, kabalistickou ani alchymistickou praxi, ale s Elus cohen – nejvyšším kruhem společnosti, sdílel Pasquallovo učení. Saint-Martin posléze proměnný Elus cohen pro svůj nezájem o zednářství opustil a jeho teosofické učení získalo mnoho následovníků po celé Evropě, zatímco Willermozovo hnutí téměř zaniklo po Francouzské revoluci.\n\nV roce 1891 byl martinistický řád „znovuzaložen“ Gérardem Encaussem (1865-1916), známým pod jménem Papus, který si nárokoval „apoštolskou posloupnost“ až k Saint-Martinovi. Neexistují však žádné důkazy že by Saint-Martin zabývající se inviduální mystickou stezkou nějaký řád vytvořil.\n"}
{"id": "1433666", "url": "https://cs.wikipedia.org/wiki?curid=1433666", "title": "Botka (rozcestník)", "text": "Botka (rozcestník)\n\nBotka může být:\n\n\n"}
{"id": "1433668", "url": "https://cs.wikipedia.org/wiki?curid=1433668", "title": "Pečinka", "text": "Pečinka\n\nPříjmení Pečinka nosí více významných osobností:\n\n"}
{"id": "1433669", "url": "https://cs.wikipedia.org/wiki?curid=1433669", "title": "Švácha", "text": "Švácha\n\nPříjmení Švácha nosí více významných osobností:\n\n"}
{"id": "1433670", "url": "https://cs.wikipedia.org/wiki?curid=1433670", "title": "Podlaha (příjmení)", "text": "Podlaha (příjmení)\n\nPříjmení Podlaha nosí více významných osobností:\n\n"}
{"id": "1433672", "url": "https://cs.wikipedia.org/wiki?curid=1433672", "title": "Fux", "text": "Fux\n\nPříjmení Fux nosí více významných osobností:\n\n"}
{"id": "1433673", "url": "https://cs.wikipedia.org/wiki?curid=1433673", "title": "Kyje (tvrz)", "text": "Kyje (tvrz)\n\nTvrz v Kyjích je zaniklé sídlo v Praze 9. Přesná lokace tvrze není známa, stála pravděpodobně v blízkosti kostela svatého Bartoloměje.\n\nV Kyjích postavil pražský biskup Jan II. románský kostel svatého Bartoloměje v letech 1226-1236, kdy patřily Kyje pražskému arcibiskupství. Nacházel se zde také jeden manský dvůr s tvrzí, který držel roku 1386 Jan (Ješek) z Kyj, šafář na arcibiskupském dvoře. Po něm převzal dvůr s tvrzí roku 1403 jeho syn Otík, místopísař zemských desek, a připojil k němu další okolní statky.\n\nPři husitských bouřích převzali Kyje Pražané a dvůr se dostal do držení Jana Prčka. Janova manželka Víta pak roku 1423 dvůr s tvrzí pronajala na šest let Martinu Šrámkovi a Martinu Rosenbergovi. Poté přešla tvrz do majetku císaře Zikmunda a ten jej dal v zástavu Starému Městu pražskému.\n\nJiž v polovině 16. století byla tvrz v Kyjích uváděna jako pustá. Roku 1587 koupil dvůr s pustou tvrzí od Adama Šťastného z Harasova Václav Robmháp ze Suché a následujícího roku ji prodal majiteli Dubče Adamu Zápskému ze Záp. Ten roku 1600 postoupil dvůr s tvrzí své manželce Marianě z Harasova, která jej spojila s další poddanskou usedlostí a založila dvůr nový. Vnuk Mariany Adam Zápský připojil poté Kyje k Dubči.\n\nPoslední záznam o pusté tvrzi v Kyjích je z roku 1622; není známo místo, kde stála ani doba jejího zániku.\n\n\n"}
{"id": "1433675", "url": "https://cs.wikipedia.org/wiki?curid=1433675", "title": "Hello Sunshine", "text": "Hello Sunshine\n\n„Hello Sunshine“ je píseň velšské alternativní rockové skupiny Super Furry Animals. Vydána byla v červenci roku 2003 na jejím albu \"Phantom Power\" a později, v říjnu toho roku, též jako samostatný singl. Ten se umístil na 31. příčce Britské singlové hitparády. Píseň začíná krátkým samplem písně „By the Sea“ od amerického dua Wendy and Bonnie. Kromě členů kapely v původní nahrávce hraje také perkusionista Kris Jenkins. Zpěvák kapely Gruff Rhys uvedl, že kapela dostala „sedmi-místnou“ nabídku od reklamní agentury za to, že bude píseň použita v reklamě na Coca-Colu. Nabídku však členové odmítli. Důvodem podle Rhyse bylo nevhodné chování společnosti k některým svým zaměstnancům. Kapela později povolila použití v krátkometrážním filmu o porušování lidských práv charity War on Want. Ta často kritizovala právě společnost Coca-Cola za dopad na místní komunity. Píseň dále zazněla ve filmu \"Sněhový dort\" velšského režiséra Marca Evanse, který s kapelou spolupracoval již ve filmu \"Beautiful Mistake\" (2000), v němž si členové zahráli po boku hlavního protagonisty Johna Calea. K písni byl také natočen oficiální videoklip, který režíroval dlouholetý spolupracovník kapely Pete Fowler. V roce 2016 píseň vyšla na kompilaci \"ZOOM! The Best of Super Furry Animals, 1995–2016\". Její remix vyšel na desce \"Phantom Phorce\" (2004).\n"}
{"id": "1433676", "url": "https://cs.wikipedia.org/wiki?curid=1433676", "title": "Podviní (rozcestník)", "text": "Podviní (rozcestník)\n\nPodviní může být:\n\n"}
{"id": "1433677", "url": "https://cs.wikipedia.org/wiki?curid=1433677", "title": "Kyje (rozcestník)", "text": "Kyje (rozcestník)\n\nKyje může být:\n\n"}
{"id": "1433678", "url": "https://cs.wikipedia.org/wiki?curid=1433678", "title": "Mizuho (Gifu)", "text": "Mizuho (Gifu)\n\nMizuho (japonsky:瑞穂市 \"Mizuho-ši\") je japonské město v prefektuře Gifu na ostrově Honšú. Žije zde přes 54 tisíc obyvatel. Ve městě působí 5 středních škol a 1 soukromá univerzita.\n"}
{"id": "1433680", "url": "https://cs.wikipedia.org/wiki?curid=1433680", "title": "Technické muzeum Tatra", "text": "Technické muzeum Tatra\n\nTechnické muzeum Tatra je muzeum v Kopřivnici na adrese \"Záhumenní 367/1\". Věnuje se historii Kopřivnické vozovky a automobilky Tatra. Je jednou z částí Regionálního muzea v Kopřivnici.\n\nJeho budova byla dokončena 2. října 1997 a následující den bylo muzeum poprvé otevřeno. Přesunuly se do ní expozice z Lašského muzea, které od roku 1967 pod správou podniku Tatra vystavovalo historii automobilky. Výstavní plocha budovy je necelých 5 tisíc metrů čtverečních. \n\nVýstava zahrnuje 60 osobních a nákladních vozů a sbírku designů, trofejí a částí automobilů. Součástí muzea je též expozice věnovaná Emilovi a Daně Zátopkovým.\n\nOd otevření muzea byl před ním umístěn motorový vůz \"Slovenská strela\". V létě roku 2018 byl odvezen do Hranic na Moravě na opravu.\n\n"}
{"id": "1433682", "url": "https://cs.wikipedia.org/wiki?curid=1433682", "title": "Lukáš Codr", "text": "Lukáš Codr\n\nLukáš Codr, vystupující pod pseudonymem Čočík (* 16. srpna 1979 České Budějovice), je český videoherní vývojář, videoherní novinář, producent a youtuber.\n\nV letech 1997 až 2003 studoval na Fakultě elektrotechnické ČVUT, kde získal bakalářský titul v oboru výpočetní techniky, a poté v letech 2005 až 2007 v Chicagu na DePaul University se specializací finance a management, na níž získal titul MBA. Současně pracoval pro magazíny \"Gamestar\" (1999 až 2000), \"Level\", \"Bonusweb\" a také televizní pořad Game Page, který byl vysílán na České televizi. Během této doby se zároveň věnoval i vývoji her pro Illusion Softworks, kde pracoval jako designér a poté jako manager vývoje. Illusion softworks bylo později odkoupeno společností Take Two a po té přejmenováno na 2K Czech. Následně v rámci společnosti Take Two se v létě 2008 přesunul z 2K Czech do Číny do 2K China, kde žil až do roku 2017 v Šanghaji a pracoval jako producent pro společnost 2K China, kde byl producentem mobilních her. Poté se přestěhoval do Čcheng-tu a pracuje ve společnosti Virtuos také jako producent, ale jako executive producent a má na starosti externí dodávání assetů a outsourcování zdrojů zadaných dalšími firmami a stará se o řízení projektů.\n\nLukáš Codr se ve volném časem zabývá letectvím, sportovním parašutismem a cestováním. O svém cestovatelském koníčku psal blogy, provozuje YouTube kanáldo roku 2019 absolvoval přes 600 letů, byl ve vzduchu přes 2300 hodin a celkem nalétal přes 1,8 milionu kilometrů. K nejextrémnějším kusům patří letecká cesta kolem světa, pak cesta nejdelším letem a návštěva atolu Kwajalein. A od konce roku 2018 má na internetové televizi Mall.tv vlastní pořad věnující se obyčejnému životu v Číně. V Číně se také oženil s ženou z provincie Če-ťiang. Od rozvodu však žije sám. Své děti plánuje naučit mluvit česky, anglicky a čínsky, sám mluví česky, anglicky, rusky a čínsky.\n\nJako designér a producent se přímo i nepřímo podílel na následujících projektech:\n\n2K Czech\n\n\n2K Games China\n\n\nVe společnosti Virtuos se zabývá především konverzemi her pro Nintendo Switch.\n\n"}
{"id": "1433683", "url": "https://cs.wikipedia.org/wiki?curid=1433683", "title": "Jan Uhlíř (skladatel)", "text": "Jan Uhlíř (skladatel)\n\nJan Uhlíř (2. prosince 1881 Ivanovice na Hané – 21. února 1963 Frenštát pod Radhoštěm) byl hudební skladatel, dirigent, zakladatel a vedoucí Pěveckého sdružení Kopřivnice.\n\nNarodil se v Ivanovicích na Hané 2. prosince 1881 svobodné matce Anně Uhlířové. Zapojil se tam později do amatérského hudebního života. Základní hudební vzdělání mu poskytl učitel a hudebník Wiedermann, otec varhanního virtuosa Bedřicha Wiedermanna, i Uhlířovi strýcové z široké muzikální rodiny. Na studia odešel z místní pětitřídky do brněnské reálky, kterou však nedokončil. Poté působil na několika místech jako poštovní úředník, nejprve v Nezamyslicích, poté ve Vyškově, jako poštmistr v Brodku u Nezamyslic a krátce v Dobromělicích. \n\nV roce 1920 přišel do Kopřivnice, aby zde založil poštovní úřad, sloužící dynamicky se rozvíjejícímu městu a výrobnímu závodu Tatra. V roce 1928 zde byl jmenován vrchním poštmistrem a v této funkci působil do roku 1938, kdy odešel do Frenštátu. Již na předchozích štacích se věnoval podpoře místního hudebního života a pěvěckých sborů. V Kopřivnici pak v roce 1922 založil Pěvecké sdružení, jež vedl do roku 1932. Do té doby působily v Kopřivnici dva mužské pěvecké sbory – při Sokolu a při Dělnické akademii, dirigentem obou se Uhlíř stal 17. září 1922.\n\nV roce 1938 byl Uhlíř přeložen do Frenštátu pod Radhoštěm a krátce poté odešel do důchodu. Ve Frenštátě založil pěvecké sdružení Radhošť. V únoru 1963 ve Frenštátě zemřel, urna s popelem byla později uložena na hřbitově u dřevěného kostelíku sv. Prokopa a Barbory v Kunčicích pod Ondřejníkem.\n\nVedle vedení pěveckých sborů se Uhlíř věnoval i kompozici. Složil:\n\n"}
{"id": "1433684", "url": "https://cs.wikipedia.org/wiki?curid=1433684", "title": "Redbad", "text": "Redbad\n\nRedbad je nizozemský dramatický film z roku 2018. Režie se ujal Roel Reiné a scénáře Alex van Galen. Hlavní roli hrají Gij Naber, Jonathan Banks, Huub Stapel a Søren Malling. Film byl zamýšlen jako trilogie, počínaje filmem \"Admirál\", o Michaelovi de Ruyterovi, admirálovi ze 17. století a konče filmem o Vílému Oranženském.\n\nV Nizozemsku měl film premiéru dne 28. června 2018. V České republice se nepromítal.\n\n\nFilm se natáčel v historickém muzeu v Eindhovenu, v národním parku De Alde Feanen v Amelandu, Moddergatu, u jezera Waddenzee v Dánsku, v německém městě Wallsbüll a na belgickém zámku Bouillon Castle. Natáčení trvalo 42 dní a využilo více jako deset tisíc komparzistů, což je nejvíce, co kdy bylo použito v nizozemské produkci. Poslední natáčecí den proběhl dne 19. listopadu 2017.\n\nJiž před natáčením byl film prodán do oblastí jako je Německo, Francie, Čína, Španělsko, Turecko, Polsko, Rumunsko, Nizozemsko, Slovensko, Česko a do Společenství nezávislých států. V únoru zakoupilo studio Epic Pictures Group práva na distribuci filmu v Severní Americe.\n\nFilm měl premiéru dne 23. června 2018 při oslavách Evropského hlavního města kultury v Leeuwardenu. O týden později se začal promítán v kinech po celém světě. Za první měsíc vydělal pouhých 332 785 eur a oproti jeho rozpočtu 8 milionů dolarů. Producenti filmu viděli problém za teplým počasím a u probíhajícího Světového poháru. V Amsterdamu a Rotterdamu se promítal ve 4DX kinech, stal se tak prvním nizozemským filmem, který se v kinech 4DX promítal. \n\nFilm získal negativní kritiků od velkých nizozemských novin. Novinový plátek Algemeen Dagblad řekl, že vše ve filmu trvalo dlouhou dobu. Na Česko-Slovenské filmové databázi si snímek k 9. září 2018 drží 59 procent.\n\nFilm byl vybrán jako mezinárodní film pro soutěž na filmovém festivalu Ostend. V červenci 2018 byl jeden z devíti filmů filmového institutu EYE, při výběru nizozemského vstupu do kategorii nejlepší cizojazyčný film do 91. ročníků Oscarů. Film se promítán na Nizozemském filmovém festivalu, ale nebyl nominován na žádnou cestu.\n"}
{"id": "1433699", "url": "https://cs.wikipedia.org/wiki?curid=1433699", "title": "Horní Počernice (tvrz)", "text": "Horní Počernice (tvrz)\n\nTvrz v Horních Počernicích je zaniklé sídlo v Praze 9. Pravděpodobně stála na Křovinově náměstí na vyvýšeném místě zvaném Na zámečku jižně od návesního rybníka.\n\nTvrz je poprvé doložena roku 1357 ve smlouvě o jejím prodeji arcibiskupu Arnoštu z Pardubic. Prodávajícím byl Henslin Benešovský, jehož rodina (buď on sám nebo jeho otec Zypota) nevelkou tvrz založila.\n\nArcibiskup jako kancléř university koupil tvrz s poplužním dvorem k zajištění jejích příjmů. Tvrz ale chátrala a její původní vzhled byl setřen. Roku 1401 byla zaznamenána informace o „dvoře s věží“ a roku 1475 nejasná zmínka o zámečku. Z pozdější doby informace nejsou.\n\nPražské vysoké učení vlastnilo dvůr až do roku 1850.\n\nProtáhlá klasicistní budova s plackovými klenbami v přízemí má stejně starou valenou klenbu z cihel nad jediným prostorem sklepa, který se nachází pod užší východní částí budovy. Obvodové zdi nad rybníkem jsou silné 100 centimetrů.\n\nV budovách zámečku sídlilo Střední odborné učiliště potravinářské, po roce 1989 získala areál Evangelická církev metodistická.\n\n\n"}
{"id": "1433701", "url": "https://cs.wikipedia.org/wiki?curid=1433701", "title": "Noční směna", "text": "Noční směna\n\nNoční směna může být:\n"}
{"id": "1433702", "url": "https://cs.wikipedia.org/wiki?curid=1433702", "title": "Obléhání Paříže (1870–1871)", "text": "Obléhání Paříže (1870–1871)\n\nObléhání Paříže v letech 1870–1871 byla závěrečná fáze prusko-francouzské války. Obléhání začalo 17. září 1870 a skončilo 26. ledna 1871 dobytím města pruskými vojsky.\n\nPo kapitulaci u Sedanu postupovala pruská armáda a její spojenci na sever Francie se záměrem dobýt Paříž. Do hlavního města dorazila tato zpráva odpoledne 3. září. Během nočního zasedání Národního shromáždění předložil poslanec Jules Favre návrh na sesazení Napoleona III. Rozhodnutí bylo odloženo na další den. Dne 4. září pronikl dav a Národní garda do Bourbonského paláce a požadovali sesazení panovníka. Císařovna Evženie a předseda vlády Charles Cousin-Montauban uprchli do exilu. Na pařížské radnici vznikla vláda národní obrany (\"Gouvernement de la Défense nationale\") a do jejího čela se postavil generál Louis Jules Trochu. Byla vyhlášena republika.\n\nBěhem následujících dnů pruské jednotky a jejich spojenci pokračovaly v postupu Francií bez velkého odporu. Vláda se rozhodla zůstat v Paříži. Dne 15. září byl Adolphe Thiers vyslán na misi do evropských hlavních měst, aby hledal podporu, která se však ukázala marná.\n\nV roce 1840 začala stavba rozsáhlého městského opevnění. Městské hradby tvořila nepřerušovaná zeď s bránami, 94 bastiony a příkopem. Obrana Paříže byla doplněna soustavou 16 pevností kolem Paříže:\n\nObrana Paříže měla k dispozici asi 220 000 mužů, ovšem velmi odlišné bojové hodnoty. Na jedné straně 80 000 vojáků 34. a 35. pluku, dále 14 000 námořníků a 20 000 mužů speciálních oddílů (četnictvo, celníci apod.).\n\nNa druhé straně Národní garda v počtu 100 000 mužů slabě vyzbrojených a nedostatečně vycvičených. 266 praporů národní gardy dosáhlo až 300 000 mužů (měšťané a dělníci) bez praxe a schopností. Celkem bylo v Paříži přes 400 000 mužů, kteří mohli bránit Paříž, ale jen necelá čtvrtina z nich měla vojenský výcvik.\n\nPaříž oblehly dvě německé armády a čekaly na posily. Zpočátku Němci měli 150 000 vojáků, ale jejich počet se postupně zvyšoval po uvolňování vojsk v jiných oblastech (Mety, Toul, Štrasburk) až na 400 000 mužů. Těžké dělostřelectvo dorazilo až koncem listopadu poté, co se železnice dostala pod německou kontrolu. Kancléř Bismarck a maršál Moltke se rozhodli neposílat své vojáky do pouličních bojů a spoléhali na to, že hlad dožene Paříž ke kapitulaci. Německé velitelství se usadilo ve Versailles.\n\nDne 17. září dorazila od Charleville-Mézières pruská armáda ve dvou skupinách k Paříži. První část překročila Seinu u Villeneuve-Saint-Georges a Corbeil, druhá dorazila přes Écouen a Pontoise. Do 18. září odpoledne byla Paříž obklíčená ze všech stran bez možnosti pozemní komunikace s okolím. \n\nDne 19. září se francouzské jednotky snažily vyhnout obklíčení udržením obranných pozic v Clamartu a Châtillonu, ale po útoku 5. pruského sboru Francouzi ustoupili. Obklopení Paříže a dobytí okolních pevností bylo dokončeno večer 19. září. Nepřátelské armády se nacházely v okruhu 10 až 12 kilometrů a kordon byl dlouhý přes sto kilometrů. \n\nDne 7. října Léon Gambetta opustil Paříž na palubě horkovzdušného balónu a připojil se k vládě v Tours. 9. října probíhaly boje u La Malmaison a Chevilly. 13. října se odehrála druhá bitva u Chatillonu (útok mezi Clamart a Bagneux k získání náhorní plošiny Clamart), boje v Fontenay-aux-Roses a Clamart. Bombardování Saint-Cloud kanóny z Mont Valérien, při kterém vyhořelo města a byl zcela zničen tamní zámek.\n\nDne 21. října byla první bitva u Buzenvalu. Během tohoto průlomu se dostali francouzští vojáci do lesa Saint-Cucufa a do La Malmaison. Němci uvažovali o stáhnutí velení z Versailles, ale následná pruská protiofenzíva vytlačila Francouze zpět.\n\nVe dnech 28.–30. října proběhla první bitva u Le Bourget. Po počátečním úspěchu byli francouzští vojáci obklíčeni v Le Bourget a poslední vojáci byli přemoženi v kostele 30. října ve 11:30 po nedostatku munice. Téhož odjel Adolphe Thiers do Paříže s pruskými podmínkami, aby diskutoval o podmínkách příměří. Dne 31. října proběhl první pokus o vyhlášení Komuny.\n\nOd 30. listopadu do 3. prosince probíhala bitva u Champigny, jednalo se o pokus prorazit obklíčení na východě u Marny a spojit se s armádou ve Fontainebleau. Tento průlom se nezdařil.\n\n21. prosince proběhly boje u Stains ve druhé bitvě u Le Bourget. 27. prosince začalo bombardování pevností a města, nejprve na východě, pak na jihu. Město bylo systematicky bombardováno až do ledna. 5. ledna dopadaly granáty na hřbitov Montparnasse a čtvrť Luxembourg, v noci z 5. na 6. ledna proběhlo bombardování oblasti Pantheonu, Val-de-Grâce a Latinské čtvrti. V noci ze 6. na 7. ledna byla zasažena čtvrť Grenelle a oblast kolem Observatoře. Dne 7. ledna byl cílem viadukt Auteuil. Dne 9. ledna padlo kolem Lucemburských zahrad na 500 granátů. 12. ledna byla navzdory Ženevským konvencím ostřelována nemocnice Salpêtrière. Mezi 5. a 18. lednem byly pevnosti Montrouge, Vanves a Issy prakticky zničeny, hlavní město bylo poškozena hlavně na levém břehu.\n\nDne 19. ledna proběhly poslední pokusy o průlom: druhá bitva u Buzenvalu a bitva u Montretout.\n\nDne 26. ledna byla podepsána dohoda o příměří a ukončení bojů.\n\nPo podpisu a příměří dne 26. ledna 1871 ve 20:40 pokračovala mírová jednání i v únoru. Německá armáda získala od Thierse povolení k symbolickému obsazení \"Avenue des Champs-Élysées\" od 1. do 3. března. Národní shromáždění se přestěhovalo do Versailles, aby se vyhnulo nátlaku nespokojených Pařížanů. Neuspokojivá situace ve městě vedla následně až k povstání a vyhlášení Pařížské komuny.\n"}
{"id": "1433704", "url": "https://cs.wikipedia.org/wiki?curid=1433704", "title": "Chris Kattan", "text": "Chris Kattan\n\nChris Kattan (* 19. října 1970) je americký herec a komik. Jeho otcem byl herec Kip King. Kattan byl v letech 1996 až 2003 stálým členem pořadu \"Saturday Night Live\", hrál například ve skeči More Cowbell. Svého času byl členem improvizačního divadelního uskupení The Groundlings. V prvních epizodách seriálu \"Průměrňákovi\" ztvárnil jednu z hlavních rolí, postavu jménem Bob Weaver. Hrál například ve filmech \"Noc v Roxbury\" (1998), \"Dům na Haunted Hill\" (1999) a \"Milionové Vánoce\" (2007). Roku 2017 vystupoval v pořadu \"Dancing with the Stars\", a to po boku profesionální tanečnice Witney Carson.\n\n"}
{"id": "1433705", "url": "https://cs.wikipedia.org/wiki?curid=1433705", "title": "Buck Dharma", "text": "Buck Dharma\n\nBuck Dharma, vlastním jménem Donald Bruce Roeser, (* 12. listopadu 1947) je americký zpěvák a kytarista. V roce 1967 založil kapelu Soft White Underbelly, později známou jako Blue Öyster Cult. Je jediným stálým členem kapely, který v ní hraje od roku 1967 (druhým nejdéle sloužícím je Eric Bloom, který přišel v roce 1969). Je autorem největších hitů kapely – „(Don't Fear) The Reaper“, „Godzilla“ a „Burnin' for You“. V roce 1982 vydal sólové album \"Flat Out\", žádné další sólové nahrávky však již nenásledovaly. Svůj pseudonym Buck Dharma začal používat koncem šedesátých let. Manažer kapely tehdy přišel s nápadem, že by každý člen mohl být \"stage name\". Jediný, kdo souhlasil, byl právě Roeser.\n\n"}
{"id": "1433706", "url": "https://cs.wikipedia.org/wiki?curid=1433706", "title": "SD Huesca", "text": "SD Huesca\n\nSD Huesca (celým názvem: Sociedad Deportiva Huesca, S.A.D.) je španělský fotbalový klub, který sídlí ve městě Huesca v autonomním společenství Aragonie. Od sezóny 2019/20 hraje v Segunda División (druhá nejvyšší soutěž ve Španělsku). Klubové barvy jsou modrá a červená.\n\nFotbal v Huesce se začal hrát poprvé v roce 1910, kdy byl založen tým Huesca CF. Ten ovšem zanikl o šestnáct let později. Novým fotbalovým klubem ve městě se tak stal Unión Deportiva Huesca, který hrál v letech 1950–1953 ve druhé nejvyšší soutěži. Zanikl v roce 1956. Současný klub byl založen v roce 1960 a hned v první sezóně zvítězil v aragonské regionální soutěži. Do druhé nejvyšší soutěže se dostal poprvé v sezóně 2008/09, kdy skončil na celkovém jedenáctém místě.\n\nHistorický postup o patro výše přišel v roce 2018, kdy se v Segundě División umístil na druhém místě a postoupil tak poprvé v historii do La Ligy. S nejnižším rozpočtem mezi ligovými konkurenty, zahájil klub sezónu v Eibaru, kde zvítězil poměrem 2:1 nad tamějším Sociedad Deportiva. Třetí zápas v lize byl odehrán na slavném barcelonském trávníku v Camp Nou, kde Huesca podlehla slavné Barceloně poměrem 2:8.\n\nSvé domácí zápasy odehrává na Estadio El Alcoraz s kapacitou 5 500 diváků.\n\n\nZdroj: \n\n\n\nZdroj: \n\n"}
{"id": "1433710", "url": "https://cs.wikipedia.org/wiki?curid=1433710", "title": "Agents of Fortune", "text": "Agents of Fortune\n\nAgents of Fortune je čtvrté studiové album americké hardrockové skupiny Blue Öyster Cult. Vydáno bylo 21. května roku 1976 společností Columbia Records a na jeho produkci spolupracovali Murray Krugman, Sandy Pearlman a David Lucas. Album se stalo platinovým a umístilo se na 29. příčce hitparády Billboard 200. Úspěch měl rovněž první singl z alba, „(Don't Fear) The Reaper“.\n\n\n\n"}
{"id": "1433711", "url": "https://cs.wikipedia.org/wiki?curid=1433711", "title": "Journée des farines", "text": "Journée des farines\n\nJournée des farines (tj. \"Moučný den\") je ve francouzských dějinách označení pro lest, díky které chtěl francouzský král Jindřich IV. získat kontrolu nad Paříží ovládané katolickou ligou. V noci z 20. na 21. ledna 1591 se královi muži převlečení za nosiče mouky neúspěšně pokusili proniknout do města.\n\nNáboženské války mezi katolíky a protestanty pustošily Francouzské království. Král Jindřich IV. navzdory svému vítězství nad oddíly katolické ligy vedené Karlem Lotrinským, vévodou z Mayenne 29. září 1589 v bitvě u Arques, nedokázal být úspěšný při obléhání Paříže. Získal ale Vendôme, kde zajistil, aby katolické kostely zůstaly nedotčeny, a obyvatelé netrpěli průchodem armády. Díky tomuto příkladu se mu všechna města mezi Tours a Le Mans vzdávala bez boje. Král opět porazil ligu a Španěly v bitvě u Ivry 14. března 1590. Znovu oblehl Paříž, ale nedaří se mu zlomit odpor města, které je pod vlivem katolické ligy a ochranou Španělů. Jindřich IV. se proto rozhodl ovládnout Paříž lstí. \n\nAsi šedesát vojáků převlečených za rolníky vezlo mouku, někteří na koních, jiní na vozech se vydalo k bráně Saint-Honoré. Převlečenou skupinu následovalo pět 500 kyrysníků a 200 arkebuzírů a dále 1200 mužů švýcarské gardy s podporou dvou děl.\n\nKolem třetí hodiny ráno při příjezdu k bráně Saint-Honoré, tucet vojáků převlečených za rolníky přijelo s vozíky naloženými moukou. Snahou bylo otevřít vrata pro dodávku mouky a umožnit královskému vojsku proniknout do města.\n\nAle hluk z pohybu tak početného množství vojáků přilákal pozornost pařížských stráží katolické ligy. Brána Saint-Honoré byla zatarasena a zesílena v očekávání útoku královského vojska. Stráže řekly převlečeným vojákům, že není možné otevřít bránu, a proto musejí projít kolem městských hradeb po břehu Seiny a pro přepravu mouky použít nákladní čluny.\n\nVojáci se vrátili, aby o situaci informovali krále. Král pochopil, že ligisté jsou v pohotovosti a rozhodl stáhnout své jednotky.\n"}
{"id": "1433712", "url": "https://cs.wikipedia.org/wiki?curid=1433712", "title": "Chris Parnell", "text": "Chris Parnell\n\nChris Parnell (* 5. února 1967) je americký herec a komik. Narodil se v Memphisu a v sedmnácti letech se rozhodl pro hereckou kariéru. Docházel na Severokarolinskou univerzitu. Později se usadil v Los Angeles, kde se stal součásti improvizačního divadelního souboru The Groundlings. V letech 1998 až 2006 byl stálým členem pořadu \"Saturday Night Live\", hrál například ve skeči More Cowbell. Dále ztvárnil například doktora Lea Spacemana v seriálu \"Studio 30 Rock\". Také hrál například ve filmech \"Šéfe, jsem v tom!\" (2009), \"Útěk z planety Země\" (2013) a \"Souboj pohlaví\" (2017).\n\n"}
{"id": "1433715", "url": "https://cs.wikipedia.org/wiki?curid=1433715", "title": "Kritický design", "text": "Kritický design\n\nKritický design (nebo také spekulativní design) je tvůrčí přístup jehož záměrem je vytvářet a sdílet kritické perspektivy, podněcovat veřejnou debatu a směřovat tak pozornost k společenským, kulturním, politickým nebo etickým problémům. Jde o proces definovaný spíše záměrem než formou výstupu, a tak zasahuje nejen do kreativních disciplín jako je průmyslový design, móda, architektura, herní design nebo grafický design, ale bývá uplatňován i v některých oblastech volného výtvarného umění. \n\nKritický design se opírá o názory vyplývající z okruhu Frankfurtské školy, zejména o Kritickou teorii a tvrzení, že kritické myšlení dovoluje lidem se osvobodit od ideologické pasti a umožňuje jim činit informovaná rozhodnutí. Podle teoretika designu Ezia Manziniho kritický designer používá své dovednosti, aby vytvářel scénáře alternativních budoucností, které následně vizualizoval a učinil je srozumitelné pro veřejnost. Na Manziniho navazuje Anthonny Dune, který tvrdí, že kritický design řeší pasivitu společnosti a její neschopnost vidět alternativy k současným životním podmínkám, což jí brání v představivosti, snění a cíleném směřování pokroku. V tomto smyslu lze kritický design vnímat jako formu sociálního výzkumu snažící se skrze konceptuální objekty ilustrovat opomíjené dopady technologického, vědeckého, ekonomického nebo politického pokroku do každodenního života. Úspěšný kritický design je takový, který srozumitelně prezentuje probíhající či budoucí společenské, kulturní, politické nebo etické změny, a tím podporuje možnost demokratické volby o dalším vývoji společnosti.\n\nKritický design je protikladem tzv. souhlasného designu (affirmative design), jenž se zaměřuje na plnění utilitárních či komerčních cílů a často je redukován na pouhé estetické dotváření objektů. \n\nKritický design zasahuje do různých kreativních oborů jako je průmyslový design, móda, architektura, herní design, grafický design či některé oblasti volného umění, a tedy i jeho výstupy mohou mít velmi rozdílnou formální podobu. Přesto existují určité způsoby práce a vlastnosti, které jsou pro tato díla charakteristická. Patří mezi ně balancování na hranici umění, designu a vědy, stejně jako humor, satira, nadsázka, provokace, využívání symboliky, napadání předsudků a stereotypů či spektakulárnost výsledných objektů.\n\nTermín kritický design poprvé použil Anthony Dunne v knize Hertzian Tales (1999) a dále rozpracován stejným autorem v knize Design Noir: The Secret Life of Electronic Objects (2001). Podobné přístupy však lze sledovat i dříve v historii, mj. u italského Radikálního designu v 60. a 70. letech nebo u skupin Archigram, Memphis či Droog design. \n\nJeden ze směrů kritiky připomíná přílišnou zakotvenost kritického designu v bohaté společnosti západního světa, která soustředí pozornost zejména na potíže této části Země a zanedbává, zkresluje nebo nepatřičně zjednodušuje problémy rozvojových částí planety. Například projekt Republic of Salivation, designerů Michael Burton a Michiko Nitta prezentovaný v rámci výstavy Design a Violence (MoMA, 2005) vykresloval “dystopický” přelidněný svět v němž je život lidí závislý na nutričních blocích jídla distribuovaných státem. Neschopnost designerů reflektovat fakt, že velmi podobným způsobem žijí na světě miliony lidí se stala emblém určité naivity tohoto tvůrčího přístupu.\n\nPodle Camerona Tonkinwise může další problém představovat (ne)vhodnost médií s nimiž kritický design pracuje. Reflexe výstupů často nedokáže překročit práh instituce nebo prostředí v němž vznikla. Diskuze mívá podporu v vědeckém prostředí, v galeriích, školách a dalších svobodných místech. Jen zřídka však ale proniká do širšího diskurzu.\n"}
{"id": "1433717", "url": "https://cs.wikipedia.org/wiki?curid=1433717", "title": "Edikt z Nemours", "text": "Edikt z Nemours\n\nEdikt z Nemours ( ) je edikt francouzského krále Jindřicha III., ve kterém odvolal všechny dosavadní toleranční patenty, které existovaly ve prospěch hugenotů. Edikt byl vydán ve městě Nemours dne 7. července 1585.\n\nDne 10. června 1584 zemřel vévoda z Anjou, François d'Alençon. Jindřich III. byl bezdětný a nezdálo se, že nějaké děti mít bude. Jeho legitimním nástupcem se tak stal vůdce protestantské strany a jeho švagr Jindřich Navarrský. Katolíci v žádném případě nechtěli protestantského vládce, u kterého panovalo nebezpečí, že své náboženství vyhlásí pro celé království. Usilovali proto o přijetí nových podmínek pro nástupnictví na trůnu, aby pretendenty mohli být jen katolíci. Na jaře 1585 ovládla katolická liga mnoho francouzských měst. Jindřich III. se snažil omezit její vliv a proto vydal 7. července 1585 nový edikt, který ho ale nutil ke střetu s navarrským králem.\n\nJindřich III. ediktem odvolává všechny předchozí královské toleranční patenty, čímž jsou ve Francii zakázány protestantské bohoslužby. Protestanté buď musejí konvertovat nebo odejít ze země. Protestantští ministři musejí opustit království bez odkladu pod trestem smrti. Králův švagr Jindřich III. Navarrský a princ Condé jsou prohlášeni za nevhodné pro nástupnictví na francouzský trůn. \n\nTento výnos vyvolal osmou náboženskou válku, která trvala až do roku 1598, kdy byl vydán Nantský edikt.\n"}
{"id": "1433718", "url": "https://cs.wikipedia.org/wiki?curid=1433718", "title": "Norm Macdonald", "text": "Norm Macdonald\n\nNorm Macdonald (* 17. října 1959 Québec) je kanadský herec a komik. Jeho bratrem je novinář Neil Macdonald. Začínal jako stand-up komik v kanadských klubech. Působil v několika sériích pořadu \"Saturday Night Live\". Hrál například ve filmech \"Billy Madison\" (1995), \"Lid versus Larry Flynt\" (1996) a \"The Ridiculous 6\" (2015). Rovněž hrál v řadě seriálů, včetně \"Jmenuju se Earl\" a \"Průměrňákovi\". V letech 2013 až 2018 uváděl podcast \"Norm Macdonald Live\". Později měl další vlastní pořad \"Norm Macdonald Has a Show\".\n\n"}
{"id": "1433719", "url": "https://cs.wikipedia.org/wiki?curid=1433719", "title": "Arthur Peel", "text": "Arthur Peel\n\nArthur Wellesley Peel, 1. vikomt Peel (\"Arthur Wellesley Peel, 1st Viscount Peel\") (3. srpna 1829 – 24. října 1912) byl britský státník, nejmladší syn premiéra Roberta Peela, byl britský státník, nejmladší syn premiéra Roberta Peela. Patřil k liberálům a zastával nižší vládní úřady, v letech 1884–1895 byl předsedou Dolní sněmovny. V roce 1895 povýšen na vikomta a povolán do Sněmovny lordů. Jeho syn William byl politikem a v roce 1929 získal titul hraběte.\n\nPocházel z bohaté podnikatelské rodiny, byl nejmladším synem premiéra Roberta Peela, pojmenován byl po vévodu Wellingtonovi (Robert Peel byl tehdy ministrem vnitra ve Wellingtonově vládě). Studoval v Etonu a Oxfordu, v letech 1865–1895 byl členem Dolní sněmovny za stranu liberálů. Do vlády vstoupil jako státní podsekretář chudinského úřadu (1868–1871), poté byl státním podtajemníkem úřadu pro obchod (1871–1873) a viceprezidentem úřadu pro obchod (1873), krátce byl též státním podtajemníkem na ministerstvu financí (1873–1874). V letech 1874–1880 byl v opozici, v Gladstonově vládě byl státním podsekretářem vnitra (1880–1881).\n\nV letech 1884–1895 byl předsedou Dolní sněmovny, v této funkci vynikl jako nezaujatý politik schopný kombinovat požadavky moderní politiky s tradičními parlamentními normami, jejichž byl vynikajicím znalcem. V roce 1895 byl povýšen na vikomta a vstoupil do Sněmovny lordů. Kromě toho zastával řadu dalších čestných funkcí, byl kurátorem Britského muzea a Národní portrétní galerie, mimo jiné byl smírčím soudcem a zástupcem místodržitele v hrabstvích Warwick a Bedford.\n\nS manželkou Adelaide Dugdale (1839–1890), dcerou poslance Williama Dugdale, měl tři syny, nejstarší William (1867–1937) zastával několik ministerských funkcí a dosáhl povýšení do hraběcího stavu, prostřední George (1869–1956) zasedal krátce v Dolní sněmovně a působil na ministerstvu financí, nejmladší Sidney (1870–1938) se uplatnil jako bankéř a získal titul baroneta.\n\nArthurův nejstarší bratr Sir Robert Peel (1822–1895) byl ministrem pro Irsko a dědicem titulu baroneta, další bratr Sir Frederick Peel (1823–1906) zastával několik nižších úřadů ve vládní administrativě a v roce 1869 byl povýšen do šlechtického stavu.\n\n\n"}
{"id": "1433720", "url": "https://cs.wikipedia.org/wiki?curid=1433720", "title": "Herbert Gladstone", "text": "Herbert Gladstone\n\nHerbert John Gladstone, 1. vikomt Gladstone (\"Herbert John Gladstone, 1st Viscount Gladstone\") (18. února 1854, Londýn, Anglie – 6. března 1930, Ware, Anglie) byl britský státník, nejmladší syn premiéra Williama Gladstona. Jako liberál byl třicet let poslancem Dolní sněmovny, v roce 1910 s titulem vikomta přešel do Sněmovny lordů. V letech 1905–1910 byl britským ministrem vnitra, v letech 1910-1914 generálním guvernérem v jižní Africe.\n\nNarodil se v budově ministerstva financí na Downing Street 11 (jeho otec byl tehdy ministrem financí). Vystudoval v Oxfordu, poté byl tajemníkem svého otce. V letech 1880–1910 byl za Liberální stranu členem Dolní sněmovny. Ve vládách svého otce zastával nižší funkce lorda pokladu (1881–1885), komisaře v úřadu veřejných prací (1885–1886), finančního tajemníka na ministerstvu války (1886) a státního podsekretáře vnitra (1892–1894), od roku 1894 byl členem Tajné rady a v letech 1894–1895 státním sekretářem veřejných prací.\n\nV Campbell-Bannermanově a Asquithově vládě letech 1905–1910 byl ministrem vnitra a v této funkci ve spolupráci s Herbertem Samuelem inicioval četné reformy. Po nezvládnutí incidentu katolického procesí v Londýně byl kritizován premiérem Asquithem i králem Eduardem VII. a musel odstoupit z funkce, na jeho rezignaci navazovaly čtyři personální změny ve vládě (na postu ministra vnitra jej nahradil Winston Churchill). V roce 1910 byl povýšen na vikomta a povolán do Sněmovny lordů.\n\nV květnu 1910 byl jmenován vysokým komisařem pro jižní Afriku, všechny britské provincie v této oblasti (Kapsko, Natal, Transvaal, Oranžsko) byly zároveň sloučeny v dominium Jižní Afrika a Gladstone byl jeho prvním generálním guvernérem. Afriku opustil po začátku první světové války (na funkci rezignoval v září 1914) a po návratu do Anglie se věnoval především charitě.\n\nByl rytířem Řádu lázně (1914) a nositelem velkokříže Řádu britského impéria (1917), získal také čestný doktorát na univerzitě v Kapském Městě, mimoto byl také smírčím soudcem a zástupcem místodržitele v hrabství Hertfordshire. V zahraniční obdržel belgický Řád koruny (1917).\n\nZemřel bez potomstva a titul vikomta jeho úmrtím zanikl.\n\nHerbertův starší bratr William Gladstone (1840–1891) patřil k blízkým spolupracovníkům jejich otce a v letech 1865–1885 byl též členem Dolní sněmovny za liberály. Další bratr Henry Gladstone (1852–1935) zastával řadu čestných funkcí a v roce 1932 získal titul barona.\n\n\n\n"}
{"id": "1433721", "url": "https://cs.wikipedia.org/wiki?curid=1433721", "title": "Sidney Godolphin", "text": "Sidney Godolphin\n\nSidney Godolphin, 1. hrabě Godolphin (\"Sidney Godolphin, 1st Earl Godolphin, 1st Viscount Rialton, 1st Baron Godolphin)\" (15. června 1645, Breage, Anglie – 15. září 1712, St. Albans, Anglie) byl anglický státník, celkem čtyřikrát byl prvním ministrem (1684–1685, 1690–1697, 1700–1701, 1702–1710). Proslul jako vynikajicí finanční odborník, bez ohledu na politické zvraty jeho služeb využili čtyři panovníci. V roce 1684 s titulem barona vstoupil do Sněmovny lordů, v roce 1706 získal titul hraběte.\n\nPocházel ze starobylého rodu z Cornwallu. Byl třetím synem poslance Sira Francise Godolphina (1605–1667), po matce byl spřízněn s rodem Berkeley. Na počátku vlády Karla II. byl představen u dvora a získal přízeň vlivných osobností, brzy navíc proslul jako odborník na finanční záležitosti; v mládí též krátce sloužil v armádě Ruprechta Falckého. V letech 1668–1681 byl členem Dolní sněmovny a současně působil také jako diplomat (1672 ve Francii, 1678 v Nizozemí). Do dvorských úřadů vstoupil jmenováním správcem královského šatníku (1678–1679) a později lordem pokladu (1679–1684). V roce 1680 se stal členem Tajné rady a od května do srpna 1684 provizorně spravoval úřad ministra vnitra. V roce 1684 získal titul barona a vstoupil do Sněmovny lordů, v závěru vlády Karla II. zastával úřad prvního lorda pokladu, tedy prvního ministra (1684–1685).\n\nZa Jakuba II. sice přišel o nejvyšší vládní post, ale jako lord komoří královny Marie Modenské a králův finanční poradce si udržel jistý vliv. Prvním ministrem se znovu stal za vlády Viléma III. (1690–1697), ale musel odstoupit po kompromitaci ve Fenwickově spiknutí. Později se však do úřadu vrátil (1700–1701). Vrcholu kariéry dosáhl za vlády královny Anny, která k němu sice měla výhrady, ale k moci se znovu dostal díky svému příteli, Johnu Churchillovi, vévodovi z Marlborough. V letech 1702–1710 byl opět prvním ministrem a díky své obratné hospodářské a finanční politice dokázal udržovat Anglii velmocenské postavení za války o španělské dědictví. V roce 1704 získal Podvazkový řád a v roce 1706 byl povýšen na hraběte. V roce 1708 bylo jeho postavení ohroženo obviněním ze zneužívání kompetencí, ale nakonec byl odvolán až v rámci protiwhigovské kampaně v létě roku 1710. V letech 1705–1710 byl též lordem-místodržitelem v Cornwallu.\n\nS manželkou Margaret Blagge (1652–1678) měl jediného syna Francise.\n\nSidneyův starší bratr Sir William Godolphin (1640–1710) byl dlouholetým členem Dolní sněmovny, v roce 1661 získal titul baroneta a zastával též nižší státní úřady. V Dolní sněmovně zasedal také mladší bratr Charles Godolphin (1650–1720).\n\n\n\n\n"}
{"id": "1433725", "url": "https://cs.wikipedia.org/wiki?curid=1433725", "title": "Mauricio Pochettino", "text": "Mauricio Pochettino\n\nMauricio Roberto Pochettino Trossero (* 2. března 1972, Murphy, Santa Fe) je bývalý argentinský profesionální fotbalista, který hrál na postu obránce. Velkou část kariéry strávil ve španělském (katalánském) celku RCD Espanyol. Po skončení aktivní kariéry se stal trenérem. Od roku 2014 do roku 2019 trénoval anglický tým Tottenham Hotspur FC. Od 19. listopadu 2019 je bez angažmá.\n\nVe své první sezóně obsadil se \"Spurs\" páté místo v Premier League se ztrátou šesti bodů na čtvrté United a s dvoubodovým náskokem nad Liverpoolem. Pod jeho vedením dostali šanci někteří mladí fotbalisté včetně Harry Kanea, který v útoku nahradil Španěla Roberta Soldada.\n\nVe své druhé sezóně si polepšil a vybojoval třetí místo, a to jeden bod za rivalem z Arsenalu a s jedenáctibodovou ztrátou na překvapivého vítěze ligy, na Leicester City. Osvědčila se osa z anglických fotbalistů Dele Alli — Eric Dier — Harry Kane.\n\nV ročníku 2016/17 a ve svém třetím ročníku u Spurs dosáhl Pochettino na svoje nejlepší umístění a získal s týmem 2. místo, před nimi skončila jen londýnská Chelsea trenéra Antonia Conteho.\n\nV ročníku 2017/18 a ve svém čtvrtém ročníku obsadil se Spurs třetí místo a stejně jako v předešlé sezóně skončil před úhlavním rivalem v podobě Arsenalu.\n\nBěhem přestupního období Tottenham nepřivedl žádnou posilu a stal se tak prvním týmem od zavedení přestupového okna v roce 2003, který během léta nepřivedl nového hráče.\n\nŠpatné výsledky na podzim 2019 vedly k jeho odvolání 19. listopadu.\n\n"}
{"id": "1433726", "url": "https://cs.wikipedia.org/wiki?curid=1433726", "title": "Sestra (film, 2018)", "text": "Sestra (film, 2018)\n\nThe Nun (v českém překladu: \"Sestra\") je americký hororový film od režiséra Jamese Wana. Film měl premiéru 6. září 2018 v Evropě a o den později v USA. Film je částečným prequelem filmů V zajetí démonů a V zajetí démonů 2. Necelý týden po premiéře vydělal přes 131 milionů USD.\n\nFilm vysvětluje původ démona Valaka z filmu V zajetí démonů 2. Dvě poslední jeptišky v opatství Cârța v Rumunsku se rozhodnou prozkoumat katakomby, ale starší jeptišku napadne neviditelná síla. Přeživší mladší jeptiška vezme klíč od dveří do katakomb a když vidí, že je v nesnázích, spáchá sebevraždu oběšením. Po 2 letech její tělo najde mladík Frantík (Jonas Bloquet). Vatikán se okamžitě dozvídá o této nešťastné události tak vysílá kněze Burkeho (Demián Bichir) a anglickou sestru Irene (Taissa Farmiga), aby případ prošetřili. Sesznámí se s Frantíkem a vydají se do kláštěra. Kněz a sestra Irene se v kláštěře usídlí, ale zjišťují, že tu nejsou sami a po několika znepokojivých paranormálních událostech se kněz Burke rozhodne přijít tajemství kláštera na kloub. \n\nZjišťuje děsivou historii kláštera, že zde prováděl ve středověku satanské rituály. Křižáci ovšem hrad vyplenili, přeměnili v klášter i jeptišky se musí neustále modlit, aby zlo nemohlo mimo zdi kláštera. Též zjišťuje původ démona Valaka a se sestrou Irene se snaží najít relikvii, která by mohla démona zastavit. Tím je skleněná nádobka s Kristovou krví. Tu naleznou a rozhodnou se vydat do katakomb a vypořádat se se zlem, které zahaluje klášter. \n\nJakmile vstoupí do katakomb, začíná si s nimi Valak pohrávat. Frantíka málem uškrtí, Irene posedne a otce Burkeho málem zabije. Frantík Irene potřísní Kristovou krví a Valak mizí. Avšak se objeví ve vodě a pokusí se setru uškrtit. Ta na něho však vystříkne relikvii, démon je zahnán a portál do podsvětí je zavřen. Burke případ uzavře a odjíždí do Vatikánu. Ovšem Valak se tak lehce nevzdá. \n\nFilm na ČSFD - \n"}
{"id": "1433728", "url": "https://cs.wikipedia.org/wiki?curid=1433728", "title": "Válka tří Jindřichů (1585–1587)", "text": "Válka tří Jindřichů (1585–1587)\n\nVálka tří Jindřichů ( ) je ve francouzských dějinách označení pro osmý a poslední válečný konflikt během náboženských válek ve Francii. Válka probíhala v letech 1585–1587 o nástupnictví na francouzský trůn. Účastníky sporu byli:\n\nVálku vyvolal Filip II., aby zabránil Francii v zasahování proti španělské armádě v Nizozemsku a potlačení jeho plánu napadnout Anglii. Katolická liga přesvědčila krále Jindřicha III. vydat edikt zakazující protestantismus a rušící právo na trůn Jindřichu Navarrskému. Jindřich III. byl pravděpodobně ovlivněn svým oblíbencem vévodou Anne de Joyeuse. Edikt z Nemours (18. července 1585) zrušil všechny dosavadní toleranční edikty vůči protestantů, zakázal protestantské bohoslužby a neumožnil nekatolíkovi stát se francouzským králem. Král Jindřich III. tak byl donucen jít do války, neboť Jindřich Navarrský nemohl pominout zrušení svých práv na trůn.\n\nJindřich de Guise vedl jednotky proti německým protestantům. Jeho bratr Karel II. Lotrinský musel bojovat proti Jindřichu Navarrskému. Král Jindřich III. si držel odstup od obou. Poprava katoličky Marie Stuartovny (8. února 1587) z rozkazu anglikánské královny Alžběty I. však konflikt urychlila. \n\nV bitvě u Coutras (15. října 1587) Jindřich Navarrský porazil královskou armádu, které velel vévoda Anne de Joyeuse, a který v bitvě zahynul. Ale v bitvě u Vimory (26. října 1587) vévoda de Guise rozdrtil německé žoldnéře a švýcarské protestanty. Vévoda de Guise tím v Paříži získal velkou prestiž, zatímco král byl kritizován za to, že přivedl do země cizí žoldnéře.\n\nPo smrti Anne de Joyeuse a Jindřicha Bourbon-Condé se uvolnila vláda v Normandii a Pikardii. Vévoda de Guise požádal krále o Normandii pro sebe a Pikardii pro svého bratrance Karla I. z Aumale, což král odmítl.\n\nVévoda de Guise i přes formální zákaz krále a díky své popularitě vstoupil 9. května 1588 do Paříže. Aktivně se podílel na povstání journée des barricades (12. května 1588), po kterém byl král nucen uprchnout z Paříže a uchýlil se na zámek Blois.\n\nPro krále byla obtížná i mezinárodní situace, neboť 29. května 1588 Filip II. Španělský vyslal k útoku na Anglii svou Armadu. Král pod vévodovým nátlakem podepsal 17. července 1588 edikt o jednotě (\"édit d'union\"), ve kterém se král usmířil s vévodou a zavázal se neuzavřít „žádný mír ani příměří s kacíři.“ Vévoda byl jmenován správcem království (\"lieutenant-général du royaume\"), který dočasně vykonával správu jménem krále.\n\nPo porážce španělské Armady 8. srpna 1588 král svolal do Blois na 16. října 1588 generální stavy. Vévoda plánoval zavraždit krále a zmocnit se trůnu, ale král udeřil jako první a nechal zabít vévodu a jeho bratra Ludvíka, kardinála de Guise 23. prosince 1588. Tím oslabil rodinu de Guise a katolickou ligu.\n\nByla vyhlášena nová otevřená válka mezi royalisty a katolickou ligou. Podle univerzitních teologů byla Paříž zbavena povinnosti být poslušna králi. Většina měst se vzbouřila, kromě těch v údolí Loiry a Bordeaux. Bratr vévody z Guise, Karel II. Lotrinský převzal vedení vojáků Ligy a pokusil se dobýt Blois a Tours. Jindřich III. byl nucen obrátit se na svého švagra, protestantského krále Navarry a slíbit mu ochranu protestantů. Tím se zcela změnil poměr sil a oba králové se začali chystat na obléhání Paříže. Ale 1. srpna 1589 byl na Jindřicha III. spáchán atentát a bezdětný král zemřel následující den. Jindřich III. Navarrský se stává Jindřichem IV. Francouzským a je posledním přeživším ze tří Jindřichů.\n\nPo smrti Jindřicha III. se rozpadá koalice kolem nového krále. Mnoho katolických royalistů odmítlo sloužit protestantskému Jindřichovi Navarrskému a část armády odešla od Paříže. Jindřich však musel pokračovat v boji. Přerušil obléhání Paříže, ale porazil vévodu de Mayenne 29. září 1589 v bitvě u Arques. Dobyl několik měst a znovu porazil Ligu a Španěly v bitvě u Ivry 14. března 1590.\n\nSlavnostně přestoupil na katolictví 25. července 1593 v bazilice Saint-Denis, čímž ho uznala většina katolické šlechty. 27. února 1594 byl korunován králem v katedrále Notre-Dame v Chartres, protože Remeš, tradiční korunovační město, bylo stále obsazeno ligou.\n\nDne 22. března 1594 vstoupil do Paříže a vypudil španělské oddíly. Účastníkům ligy, kteří uznali svou porážku, udělil rozsáhlé odpuštění. Rozhřešení, které mu 17. září 1595 poskytl papež Klement VIII., mu umožnilo postupné usmířit všechny vrstvy obyvatelstva. Přesto zůstalo několik oponentů, jako byl Jean Châtel, který se 27. prosince 1594 pokusil zavraždit krále u Louvru. Jindřich IV. definitivně porazil armádu Ligy v bitvě u Fontaine-Française.\n\nPo skončení této občanské války díky Jindřichu IV. začalo období hospodářského růstu a vnitřního míru.\n\n\n"}
{"id": "1433731", "url": "https://cs.wikipedia.org/wiki?curid=1433731", "title": "Horatio Sanz", "text": "Horatio Sanz\n\nHoratio Sanz, původně Horacio, (* 4. června 1969) je chilsko-americký herec a komik. Narodil se v Santiagu de Chile, vyrůstal však v USA. Americkým občanem se stal v roce 2018. V letech 1998 až 2006 působil v pořadu \"Saturday Night Live\", hrál například ve skeči More Cowbell. I v pozdějších letech se v \"SNL\" objevil, ale pouze jako host. Dále hrál například ve filmech \"Supersvůdníci\" (2001), \"Kurs sebeovládání\" (2003) a \"Rok jedna\" (2009). Rovněž se objevoval v seriálech, například \"Studio 30 Rock\", \"Great News\" a \"Love\".\n\n"}
{"id": "1433732", "url": "https://cs.wikipedia.org/wiki?curid=1433732", "title": "Něnkovští z Medonos", "text": "Něnkovští z Medonos\n\nNěnkovští z Medonos byli český vladycký rod pocházející z Medonos na Kokořínsku. Mikuláš Něnkovský se přiženil na počátku 16. století na tvrz v Jeníkovicích na Pardubicku (tehdy Něnkovice). Jeho potomci tvrz prodali v roce 1561. Byli příbuzní s rody z Újezda a Bosyni z Harasova.\n\nV kostele svatého Prokopa v obci Přepychy jsou pochováni někteří členové rodu. Z nápisů na náhrobcích lze přečíst Jindřicha Něnkovského z Medonos († 1579) a jeho ženu († 1598), ostatní nápisy jsou nečitelné.\n\nRoku 1581 v obci Pohoří se vyskytuje Hendrych Něnkovský z Medonos.\n\nJejich erbový štít byl červeno-bíle čtvrcený, v klenotu zlaté síto zdobeno pštrosími pery.\n\n"}
{"id": "1433734", "url": "https://cs.wikipedia.org/wiki?curid=1433734", "title": "Journée des barricades", "text": "Journée des barricades\n\nJournée des barricades (tj. \"Den barikád\") je ve Francouzských dějinách označení pro povstání proti králi Jindřichu III., které proběhlo v Paříži dne 12. května 1588. Král poté uprchl z Paříže.\n\nVe Francii probíhala osmá náboženská válka zvaná válka tří Jindřichů. Hlavní příčinou nepřátelství obyvatel vůči králi Jindřichu III. bylo to, že bezdětný král označil jako svého nástupce hugenota Jindřicha Navarrského. Proto se pařížské obyvatelstvo přiklonilo k vévodovi de Guise, vůdci katolické ligy. Ten se navzdory královskému zákazu vrátil do Paříže. V obavách o svůj život povolal Jindřich III. do hlavního města několik pluků švýcarské gardy. Král tím porušil zásadu, že v Paříži nemá právo pobývat žádná cizí jednotka. Pařížané se obávali, že budou zatčeni katoličtí vůdci.\n\nDne 12. května začaly vznikat první barikády na \"Place Maubert\" a poté se objevily na dalších strategických místech ve městě. Poprvé ve své historii v Paříži obyvatelstvo postavilo uliční zátarasy, které se posléze začaly nazývat barikády (od slova sud – \"barrique\" podle hlavního prvku, ze kterého se stavěly). Na povstání se podílel vévoda de Guise.\n\nPrezident pařížského parlamentu Achille de Harlay se postavil proti vévodovi de Guise a umožnil Jindřichu III. uprchnout z Paříže. Král se odebral nejprve do Saint-Cloud, poté do Chartres, Rouenu a nakonec na zámek Blois.\n\nKrál pod vévodovým nátlakem podepsal 17. července 1588 edikt o jednotě (\"édit d'union\"), ve kterém se král usmířil s vévodou a zavázal se neuzavřít „žádný mír ani příměří s kacíři.“ Vévoda byl jmenován generálporučíkem království.\n\nPo porážce španělské Armady 8. srpna 1588 král svolal do Blois na 16. října 1588 generální stavy. Vévoda plánoval zavraždit krále a zmocnit se trůnu, ale král udeřil jako první a nechal zabít vévodu a jeho bratra Ludvíka 23. prosince 1588. Tím oslabil rodinu de Guise a katolickou ligu. Do Paříže se však již nikdy nevrátil. Do královských rukou se hlavní město vrátilo až v roce 1594, zatímco král byl zavražděn v roce 1589.\n"}
{"id": "1433735", "url": "https://cs.wikipedia.org/wiki?curid=1433735", "title": "Marc Spitz", "text": "Marc Spitz\n\nMarc Spitz (2. října 1969 – 4. února 2017) byl americký novinář, romanopisec a dramatik. Studoval na Bennington College ve Vermontu. Je autorem dvou románů, \"How Soon Is Never?\" (2003) a \"Too Much, Too Late\" (2006), stejně jako životopisů Davida Bowieho, Micka Jaggera či kapely Green Day. Přispíval například do magazínů \"Rolling Stone\", \"Spin\" a \"Vanity Fair\" či do deníku \"The New York Times\". Zemřel roku 2017 ve věku 47 let.\n"}
{"id": "1433736", "url": "https://cs.wikipedia.org/wiki?curid=1433736", "title": "Právo na město", "text": "Právo na město\n\nPrávo na město je myšlenka, jíž se zaštítila některá sociální hnutí posledních dekád s cílem přetvořit město jako sdílený prostor osvobozený od negativních důsledků komodifikace a kapitalismu na život ve městě.\n\nPoprvé termín použil v roce 1968 Henri Lefebvre v knize \"Le Droit à la ville\". Lefebvre převážně zkoumal historický vliv, který měl kapitalismus na město: městský život byl komodifikován, sociální interakce se staly více vykořeněné a veřejný prostor a samospráva se staly nepřístupným privilegiem. Lefebvre naproti tomu volal po „zachránění občana jako hlavního prvku a protagonisty města, které on sám postavil“ a transformování městského prostoru v „místo setkávání pro budování kolektivního života“.\n\nStejným konceptem se ve svých pracích zabýval například Murray Bookchin nebo David Harvey. Podle Harveyho je právo na město „více než jen osobní svobodou poskytující přístup k městským zdrojům: je to právo změnit sebe sama tím, že změníme své město. Je to kolektivní, spíše než osobní, právo, jelikož tato změna nevyhnutelně závisí na výkonu kolektivní moci k přetvoření procesů urbanizace. Svoboda vytvářet a přetvářet naše města [...] je jedno z nejcennějších a nejzanedbávanějších lidských práv.“\n"}
{"id": "1433737", "url": "https://cs.wikipedia.org/wiki?curid=1433737", "title": "Sandy Pearlman", "text": "Sandy Pearlman\n\nSandy Pearlman, celým jménem Samuel Clarke Pearlman, (5. srpna 1943 – 26. července 2016) byl americký hudební producent, manažer a novinář. Byl dlouholetým manažerem kapely Blue Öyster Cult a rovněž produkoval několik jejích alb. Rovněž byl manažerem kapel Black Sabbath a The Dictators. Coby producent se také podílel na prvním albu skupiny Pavlov's Dog či druhé desce The Clash. Zemřel roku 2016 ve věku 72 let.\n"}
{"id": "1433759", "url": "https://cs.wikipedia.org/wiki?curid=1433759", "title": "Segunda División B", "text": "Segunda División B\n\nSegunda División B je třetí nejvyšší fotbalová soutěž pořádaná na území Španělska. Pořádá se od roku 1977, kdy nahradila v pozici třetí ligy soutěž Tercera División. Pořádá ji národní svaz Real Federación Española de Fútbol (zkratkou RFEF). Soutěž je rozdělena na 4 skupiny po 20 týmech. V této soutěži působí také rezervní týmy prvoligových mužstev. Mužstva na posledních místech sestupují do čtvrté nejvyšší soutěže, Tercera División.\n\n"}
{"id": "1433761", "url": "https://cs.wikipedia.org/wiki?curid=1433761", "title": "Záslužný kříž pro duchovní", "text": "Záslužný kříž pro duchovní\n\nZáslužný kříž pro duchovní, je záslužná dekorace, kterou založil císař František I. dne 23. listopadu 1801 a byl rozdělený do dvou tříd:\n\n\n\"Zlatý kříž\" byl udělován duchovním, kteří i za cenu vlastního nebezpečí splnili svojí povinnost při duchovní útěše na bojišti, případně i před nepřítelem. V roce 1809 jej například získal ještě jako vojenský kaplan pozdější olomoucký arcibiskup Maxmilián Josef Sommerau-Beckh.\n\n\"Stříbrný kříž\" byl udělován za mimořádnou péči, příkladné povzbuzování morálky mužstva a osobní spoluúčast v boji.\n\nVlastní vyznamenaní tvoří dutý Jetelový kříž ze zlata (s váhou cca 21 g) nebo stříbra (s váhou cca 17g), vysoký cca 58 mm a široký cca 50 mm. Na střed kříž je položený medailón s nápisem PIIS MERITIS - od roku 1859 je medailón modrý pro stříbrný kříž a medailon bílý pro zlatý kříž.\nOcenění se nosilo na červené a bílé pruhované trojúhelníkové stuze na levé straně hrudi. Změnou stanov z května 1911 získala cena za zásluhy v míru bílou stuhu. Během panování císaře Karla I. bylo možné získat za zásluhy před tváří nepřítele i zkřížené meče umístěné na stuze\n\n\n"}
{"id": "1433762", "url": "https://cs.wikipedia.org/wiki?curid=1433762", "title": "Tercera División", "text": "Tercera División\n\nTercera División je čtvrtá a zároveň poslední národní nejvyšší fotbalová soutěž pořádaná na území Španělska. Pořádá se od roku 1929. Pořádá ji národní svaz Real Federación Española de Fútbol (zkratkou RFEF). Soutěž je rozdělena na 18 skupin podle regionální působnosti. V letech 1929–1977 byla soutěž třetí nejvyšší ligou ve Španělsku, v této pozici ji později nahradila soutěž Segunda División B. Mužstva na posledních místech sestupují do nejvyšších regionálních soutěží daných autonomních společenství.\n\n"}
{"id": "1433763", "url": "https://cs.wikipedia.org/wiki?curid=1433763", "title": "Štěpnice", "text": "Štěpnice\n\nŠtěpnice je: \n"}
{"id": "1433767", "url": "https://cs.wikipedia.org/wiki?curid=1433767", "title": "Kup", "text": "Kup\n\nKup je vesnice v Maďarsku v župě Veszprém, spadající pod okres Pápa. Nachází se asi 7 km jižně od Pápy, 16 km severovýchodně od Devecseru, 20 km severozápadně od Ajky a 34 km jihovýchodně od Celldömölku. V roce 2015 zde žilo 460 obyvatel, z nichž naprostou většinu (98,1 %) tvoří Maďaři.\n\nKromě hlavní části ke Kupu patří i malé části Erdészlak, Jónásmajor a Vádásház.\n\nKup leží na silnici 8402. Je přímo silničně spojen s obcemi Bakonypölöske, Ganna, Nóráp a Pápakovácsi. Kupem protéká potok Bittva, který se vlévá do řeky Marcal.\n\nV Kupu se nacházejí dva kostely, katolický kostel sv. Jiřího a reformovaný kostel. Je zde též hřbitov, dětské hřiště a kavárna.\n"}
{"id": "1433771", "url": "https://cs.wikipedia.org/wiki?curid=1433771", "title": "Vadim Krasnoselskij", "text": "Vadim Krasnoselskij\n\nVadim Nikolajevič Krasnoselskij (, , ; * 14. dubna 1970, ves Daurija v Čitské oblasti) je podněsterský politik, prezident mezinárodně neuznané Podněsterské moldavské republiky (od 16. prosince 2016). Předtím vykonával od 23. prosince 2015 do 12. prosince 2016 funkci předsedy Nejvyššího sovětu Podněsterské moldavské republiky.\n"}
{"id": "1433773", "url": "https://cs.wikipedia.org/wiki?curid=1433773", "title": "Jan Uhlíř", "text": "Jan Uhlíř\n\nJan Uhlíř může být:\n\n"}
{"id": "1433778", "url": "https://cs.wikipedia.org/wiki?curid=1433778", "title": "Dambadžavyn Cend-Ajúš", "text": "Dambadžavyn Cend-Ajúš\n\nDambadžavyn Cend-Ajúš nebo Cend-Ajúš Dambadžav (* 15. května 1952) je bývalý mongolský zápasník.\n\nPochází z ajmagu Chövsgöl z chalchské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán v roce 1974. V sambu je mistrem světa z roku 1981 ve střední váze do 90 kg. V judu se na mezinárodní úrovni výrazně neprosadil. Na olympijských hrách startoval v roce 1976 a 1980. Páté místo z moskevské olymiády v roce 1980 v soutěži bez rozdílu vah bylo dáno shodou okolností v opravách kam ho vytáhl jeho přemožitel ze základní části Dietmar Lorenz z Východního Německa.\n\nV roce 1984 ho o třetí účast na olympijských hrách v Los Angeles připravil mongolský bojkot her. Sportovní kariéru ukončil v roce 1988. Věnuje se trenérské práci. Jeho syn Očirbat a dcera Cerennadmind se prosadili v judistické a sambistické reprezentaci.\n\n\n"}
{"id": "1433780", "url": "https://cs.wikipedia.org/wiki?curid=1433780", "title": "Bohnice (tvrz)", "text": "Bohnice (tvrz)\n\nBohnická tvrz je zaniklé šlechtické sídlo v Praze 8.\n\nVe 13. století držely ves Bohnice benediktinky z kláštera svatého Jiří na Pražském hradě. Později byly bohnické dvory v majetku světské vrchnosti a také měšťanů, například v letech 1368-1386 staroměstské patricijské rodiny Olbramoviců.\n\nZmínka o tvrzi je z roku 1521, kdy Jan Vratislav z Mitrovic prodal „pustý bohnický dvůr s věží pustou“ Jiříku Královi.\n\n\n"}
{"id": "1433789", "url": "https://cs.wikipedia.org/wiki?curid=1433789", "title": "Germaine z Foix", "text": "Germaine z Foix\n\nGermaine z Foix (katalánskyː \"Germana de Foix\"; francouzskyː \"Germaine de Foix\"; 1488 – 15. října 1536) byla sňatkem aragonskou královnou.\n\nGermainin otec Jan z Foix, vikomt z Narbonne, byl synem královny Eleonory Navarrské. Její matka, Marie Orleánská byla sestrou francouzského krále Ludvíka XII.\n\nPo smrti své manželky Isabely I. musel Ferdinand II. Aragonský předat vládu nad Kastilií svému zeti Filipovi Burgundskému, který převzal moc jménem své manželky Jany, Isabeliny dědičky. Ferdinand s Filipovou politikou nesouhlasil, a tak, aby zabránil jeho budoucí vládě nad Aragonií, se rozhodl najít si novou manželku. Nový mužský dědic by nahradil Janu v linii následnictví. O sňatku jednal s francouzským krále Ludvíkem XII., v naději, že získá přístup k navarrskému trůnu. Smlouvou z Blois Ludvík XII. souhlasil se svatbou své neteře Germaine z Foix s Ferdinandem. Germaine byla Ludvíkovou neteří (dcerou jeho sestry) a Ferdinandovou praneteří (vnučkou jeho nevlastní sestry). Ludvík XII. mu také přenechal svůj slabý nárok na neapolské království a své neteři jeruzalémské království, ale pouze pod podmínkou, že porodí mužského dědice. Sňatek mezi čtyřiapadesátiletým Ferdinandem a osmnáctiletou Germaine se konal v březnu 1506. Výsledkem bylo dočasné příměří mezi oběma panovníky.\n\nV roce 1506 zemřel Filip Burgundský a Ferdinand se stal regentem Kastilie za svou mentálně nestabilní dceru Janu. Ferdinand s Germaine měli syna Jana, knížete z Girony, který se narodil 3. května 1509, zemřel však krátce po porodu. Navzdory užívání afrodisiak spolu žádné další děti neměli. Kdyby Jan přežil, aragonská koruna by se znovu oddělila od kastilské. S Janovou smrtí se aragonskou dědičkou stala opět kastilská královna Jana. Ferdinandova diplomatická prohnanost a spojenectví s Francií rozzuřili anglického krále Jindřicha VIII. Tudora, manžela Ferdinandovy a Isabeliny dcery Kateřiny. Jindřich tak využil příležitosti a v roce 1514 provdal svou sestru Marii za francouzského krále Ludvíka XII.\n\nFerdinand 23. ledna 1516 zemřel a Germaine ovdověla. Ferdinandovými nástupci byli dcera Jana a její syn Karel. Ferdinand však zanechal Germaine roční důchod 50 000 zlatých florinů a v poslední vůli vnukovi uložil, aby se o vdovu postaral.\n\nV roce 1517 přijel nový král Kastilie a Aragonu Karel z Nizozemí do Kastilie. Germaine se přestěhovala z Aragonu do Kastilie, aby se připojila k jeho dvoru, kde 17letý panovník svou 29letou babičku přijal. Na její počest uspořádal několik turnajů a banketů. 20. srpna 1518 Germaine ve Valencii porodila dceru Isabelu. Někteří historikové se domnívají, že byl Isabeliným otcem Karel; Germaine ji ve své poslední vůli označila za \"infantku Isabelu\", titul, který užívala jen dcera krále.\n\nV roce 1519 se Karel, Germaine a Karlova sestra Eleonora odstěhovali z Kastilie do Aragonu. Karel strávil v Aragonu rok, během něhož jednal s parlamentem. Mezitím Germaine v Barceloně zasnoubil s markrabětem Johanem Braniborsko-Ansbašským. Germaine odjela s Karlem do Německa, kde se provdala.\n\nV roce 1523 Karel pár jmenoval místodržícími Valencie. Tam se Germaine zabývala revoltou valencijských cechů. Germaine s nimi upřednostňovala drsné zacházení; zřejmě sama podepsala sto rozsudků smrti a dohromady proběhlo na 800 poprav. V prosinci 1524 Germaine podepsala milost, kterou oficiálně ukončila pronásledování všech bývalých účastníků rebelie.\n\nValencijští historikové přiznávají, že skutečnost, že Germaine přemístila svůj dvůr do Valencie, byla prvním krokem v úpadku původního jazyka Valencie, protože vyšší třídy začaly upřednostňovat Španělštinu nad svým rodným jazykem, aby ji potěšily.\n\nV roce 1525 Germainin manžel Johan zemřel a ona se znovu provdala za kalábrijského vévodu Ferdinanda, syna Frederika Neapolského a jeho druhé manželky Isabely del Balzo. Oba byli nadále místodržícími Valencie a patrony umění a hudby.\n\nGermaine zemřela 15. října 1536, pravděpodobně na obezitu spojenou s otoky a byla pohřbena v klášteře San Miguel de los Reyes. Vévoda z Kalábrie zůstal místokrálem až do své smrti v roce 1550.\n"}
{"id": "1433790", "url": "https://cs.wikipedia.org/wiki?curid=1433790", "title": "Leopold Vícha", "text": "Leopold Vícha\n\nLeopold Vícha (11. listopadu 1846 Žimrovice u Opavy – 21. listopadu 1921 Frenštát pod Radhoštěm) byl první český nadučitel, sběratel lidových písní a vlastivědný pracovník.\n\nLeopold Vícha se narodil do chudé rolnické rodiny jako poslední ze sedmi dětí. Vzdělával se na několika školách a byl velmi vzdělanou osobností své doby. V šesti letech nastoupil na základní školu v Žimrovicích u Opavy, ale již po roce jej rodiče dali na německou hlavní školu do Opavy. Po dvou letech studií na německé hlavní škole byl přijat na reálku do Opavy. Záhy mu však zemřeli oba rodiče, bylo to v době, kdy navštěvoval třetí ročník Opavské reálky, a tak se musel od svých 11 let živit sám. Jako osmnáctiletý v roce 1864 odešel na dvouletý učitelský ústav v Opavě.\n\nPoté, co vykonal maturitní zkoušku, získal dekret k výuce na obecné škole ve Lhotě u Opavy jako pomocný učitel. Na této obecní škole zůstal šest let. K profesi pomocného učitele vykonával ještě funkci obecního písaře.\n\nNásledně se přestěhoval do Kopřivnice, a to na základě pobídky Leopoldova bratrance, prvního kopřivnického faráře Rudolfa Víchy. V té době byly na Moravě zrušeny konkordátní školy a všichni učitelé tak museli absolvovat nové zkoušky. Leopold Vícha zkoušku absolvoval úspěšně, jelikož však byl mladým učitelem, nemohl se stát nadřízeným svého staršího kolegy učitele Málka. V Kopřivnici proto pobýval pouze jeden rok a v roce 1970 přijal místo učitele v nedalekém Příboře.\n\nV té době došlo k přestavbě kopřivnické školy a Leopold Vícha se na ni vrátil po roce, tentokrát však jako nadučitel. Na kopřivnické škole působil až do roku 1908.\nLeopold Vícha učil v Kopřivnici celých 38 let. Byl velmi všímavý a nadšený do učení se nových věcí. Za svou školskou a výchovnou činnost ho zástupci učitelstva jmenovali do okresní školní rady a nabyl také titulu ředitele. Leopold Vícha se věnoval školním zahradám a velmi pověstná v celém okrese byla právě jeho školní zahrada. V roce 1877 se oženil s dcerou nadučitele Červenky ze Staré Bělé. Manželka však zemřela a proto se v roce 1897 oženil podruhé. Jeho druhou manželkou byla Karla Vrbová, dcera pláteníka z Frenštátu pod Radhoštěm\n\nV roce 1908 odešel Leopold Vícha do penze, kterou trávil ve Frenštátu pod Radhoštěm.\n\nLeopold Vícha byl v Kopřivnici velmi spolkově činný. Jako spoluzakladatel se v roce 1875 zasloužil o založení tělovýchovné jednoty Sokol v Kopřivnici. TJ Sokol však byla pro negativní vnímání organizace ze strany německých úřadů brzy zrušena. Na základech této organizace však vznikl čtenářsko-pěvecký spolek Vlastimil a Vícha stál opět u jeho zrodu. Jak naznačuje charakter založeného spolku Vlastimil, věnoval se Vícha také hudbě. Byl hudebníkem, skladatelem a v neposlední řadě také sběratelem lidových písní. Písně sbíral zejména z oblasti Kopřivnice a jejího okolí.\n\nKromě výuky na škole pracoval Leopold Vícha v zahrádkářství a ovocnářství. Roku 1901 se stal dokonce i inspektorem školních zahrad. Věnoval se také včelařství a byl rádcem rolníků. \n\nByť Leopold Vícha nežil do posledních dnů svého života v Kopřivnici, měl ji velmi rád. Vícha byl vlastenec a jako takový se účastnil všech bojů o českou Kopřivnici. Bojoval tedy s germanizační správou kopřivnické vozovky. Kopřivnice pro něj zůstala vždy českou vesnicí, což bylo vždy i jeho přáním.\n\nDne 14. března 1898 byl obecním zastupitelstvem obce Kopřivnice schválen návrh na jmenování Leopolda Víchy čestným občanem obce Kopřivnice.\n\n\n"}
{"id": "1433792", "url": "https://cs.wikipedia.org/wiki?curid=1433792", "title": "Cend-Ajúšín Očirbat", "text": "Cend-Ajúšín Očirbat\n\nCend-Ajúšín Očirbat nebo Očirbat Cend-Ajúš (* 10. listopadu 1974 Ulánbátar) je bývalý mongolský zápasník – judista a sambista.\n\nNarodil se v Ulánbátaru do rodiny známého mongolské zápasníka Cend-Ajúše. Připravoval se v policejním sportovním centru Chüč. V mongolské judistické reprezentaci se prosazoval od roku 1997 v polostřední váze do 81 kg. V roce 2000 se kvalifikoval olympijské hry v Sydney, kde vypadl ve třetím kole na ippon s Alvarem Paseyrem z Uruguaye. Od roku 2001 startoval ve vyšší střední váze do 90 kg. V roce 2004 se kvalifikoval na olympijské hry v Athénách, kde prohrál ve druhém kole minimálním rozdílem na koku s Brazilcem Carlosem Honoratem. Od roku 2005 startoval v polotěžké váze do 100 kg, ve které prohrál nominaci na olympijské hry v Pekingu s Tüvšinbajarem. Sportovní kariéru ukončil v roce 2010.\n\n\n"}
{"id": "1433793", "url": "https://cs.wikipedia.org/wiki?curid=1433793", "title": "Seznam slovenských YouTube kanálů podle počtu odběratelů", "text": "Seznam slovenských YouTube kanálů podle počtu odběratelů\n\nZde je seznam slovenských YouTube kanálů podle počtu odběratelů. Seznam je aktuální k lednu 2020. Seznam zahrnuje tvůrce tvořící na Slovensku, původem ze Slovenska nebo tvořící ve slovenštině. Zahrnuti jsou tvůrci, jejichž kanál má alespoň 600 tis. odběratelů.\n\n"}
{"id": "1433796", "url": "https://cs.wikipedia.org/wiki?curid=1433796", "title": "Hašimoto", "text": "Hašimoto\n\nHašimoto (橋本) může být:\n\n"}
{"id": "1433801", "url": "https://cs.wikipedia.org/wiki?curid=1433801", "title": "Hyalomma marginatum", "text": "Hyalomma marginatum\n\nHyalomma marginatum je druh klíštěte z rodu hyalomma, vyskytující se zejména v jižní a východní Evropě. Druh je přenašečem některých infekčních nemocí, včetně dvou druhů virových krvácivých horeček.\n\nDruh je přirozeným ektoparazitem ptáků. Tělo klíštěte je temně hnědé s typicky pruhovanými nohami; dospělí jedinci dorůstají do velikosti dvou centimetrů, po nasátí může dosáhnout až 2,5 cm. \"H. marginatum\" má pouze dvouhostitelský vývojový cyklus; prvním hostitelem bývá pták či malý druh savce (nejčastěji ježek nebo zajíc), druhým pak velký savec.\n\nTypickým biotopem druhu jsou lokality s vyšší teplotou a nižší vlhkostí, typicky stepi a savany.\n\nBěžně se vyskytuje v jižní a východní Evropě, zřídkavě v Maďarsku, Finsku, Nizozemsku a Velké Británii, případně na Balkáně a ve Středomoří. Od roku 2015 se pravidelně vyskytuje v Německu – v letech 2015 a 2017 po jednom exempláři, zatímco v srpnu 2018 byl zaznamenán výskyt rekordního počtu devíti jedinců v lesích v německých spolkových zemích Dolní Sasko a Hesensko, z nichž jediný byl infikován bakterií Rickettsia, původcem skvrnitého tyfu. Výskyt v České republice nebyl dosud (srpen 2018) zaznamenán.\n\nNejpravděpodobnější příčinou přenosu do evropských států je přelet nebo transport jedinců spolu se svými ptačími hostiteli.\n\nEvropský druh je přenašečem lymské boreliózy, encefalitidy a skvrnitého tyfu; africký druh může navíc šířit i arabskou a krymsko-konžskou krvácivou horečku.\n\n"}
{"id": "1433804", "url": "https://cs.wikipedia.org/wiki?curid=1433804", "title": "Podnikový software", "text": "Podnikový software\n\nPodnikový software je obecně software používaný v prostředí podniků. V nejužším významu se jedná o aplikační software, který je používán v podnikovém prostředí a nikoliv v domácnostech, ovšem význam není přesně definován. Jednak je běžné jeho vágní užití v rámci marketinku, jednak například kancelářské balíky původně vytvářené pro podnikové prostředí se později staly běžně užívaným vybavením osobních počítačů v domácnostech.\n\nMezi typický podnikový software patří například software pro plánování podnikových zdrojů, správu dodavatelského řetězce, účetní software, manažerský informační systém nebo software realizující pobočkovou telefonní ústřednu.\n"}
{"id": "1433806", "url": "https://cs.wikipedia.org/wiki?curid=1433806", "title": "Karin Kneisslová", "text": "Karin Kneisslová\n\nKarin Meilinger-Kneisslová (roz. Karin Kneissl, * 18. ledna 1965 Vídeň) je rakouská diplomatka, novinářka a nestranická politička, v letech 21017–2019 ministryně zahraničí Rakouska v první vládě Sebastiana Kurze.\n\nČást svého dětství strávila v jordánském hlavním městě Ammánu, kde její otec pracoval jako pilot pro krále Husajna I. a podílel se na rozvoji národní letecké společnosti Royal Jordanian. Studovala práva a arabistiku na Vídeňské univerzitě a v mladosti působila v mezinárodních organizacích Amnesty International a Greenpeace.\n\nV roce 1990 nastoupila na rakouské ministerstvo zahraničí; nejdříve působila na různých domácích úřednických pozicích, od roku 1998 pak na zahraničních pobočkách v Paříži a Madridu. Na podzim roku 1998 odešla z diplomatických služeb a začala pracovat jako novinářka na volné noze – vytvářela politické analýzy pro televizi ORF a spolupracovala s německojazyčnými a anglickojazyčnými médii, včetně listů \"Die Presse\" a \"Neue Zürcher Zeitung\".\n\nPřednášela na Vídeňské univerzitě a dalších rakouských i zahraničních vysokých školách. Politicky je nezávislá, názorově se přiklání ke kritice Evropské unie, podpoře nezávislosti Katalánska a ostré kritice evropské migrační vlny po roce 2015, včetně kritiky přístupu prezidenta Alexandra Van der Bellena a německé kancléřky Angely Merkelové; některé její výroky na téma migrace vzbudily značné kontroverze. Kneisslová mluví několika jazyky a je považována za expertku na Střední východ.\n\nVelmi blízký osobní vztah má k Libanonu. Od roku 1998 žije na farmě v Seibersdorfu poblíž Vídně. Značnou mediální pozornost vzbudila její svatba s osobní účastí ruského prezidenta Vladimira Putina v srpnu 2018.\n"}
{"id": "1433810", "url": "https://cs.wikipedia.org/wiki?curid=1433810", "title": "Malangutti Sar", "text": "Malangutti Sar\n\nMalangutti Sar je hora v pohoří Karákóram v Pákistánu a je vysoká 7 207 metrů nad mořem. Leží necelých 6 kilometrů severozápadně od hory Distaghil Sar.\n"}
{"id": "1433811", "url": "https://cs.wikipedia.org/wiki?curid=1433811", "title": "Pasu Sar", "text": "Pasu Sar\n\nPassu Sar je hora v pohoří Karákóram v Pákistánu a je vysoká 7 478 metrů nad mořem. Passu Sar se nachází v pohoří Batura Muztagh a je to nejvyšší bod masivu Passu. Vrchol leží na hlavním hřebenu Batura Muztagh, asi 7 km východně od vrcholu Batura Sar.\n\nNa vrcholu Passu Sar poprvé stanuli 7. srpna 1994 horolezci Max Wallner, Dirk Naumann, Ralf Lehmann a Volker Wurnig.\n"}
{"id": "1433817", "url": "https://cs.wikipedia.org/wiki?curid=1433817", "title": "Kai Harada", "text": "Kai Harada\n\nKai Harada (: 原田 海; * 10. března 1999 Prefektura Kanagawa) je japonský reprezentant ve sportovním lezení, mistr světa a juniorský mistr Asie v boulderingu, juniorský vicemistr světa v lezení na obtížnost.\n\n\n"}
{"id": "1433818", "url": "https://cs.wikipedia.org/wiki?curid=1433818", "title": "Detektivové od Nejsvětější Trojice", "text": "Detektivové od Nejsvětější Trojice\n\nDetektivové od Nejsvětější Trojice je český cyklus pěti detektivních televizních minisérií podle knih Michala Sýkory. Hlavními postavami jsou komisařka Marie Výrová a její tým olomouckých kriminalistů. \n\nPříběh \"Živé terče\" napsal Sýkora společně s Jarchovským pouze pro televizi a nemá knižní ekvivalent.\n"}
{"id": "1433819", "url": "https://cs.wikipedia.org/wiki?curid=1433819", "title": "Mistrovství Československa silničních motocyklů 1973", "text": "Mistrovství Československa silničních motocyklů 1973\n\nMistrovství Československa silničních motocyklů 1973 se konalo v objemových třídách do 50 cm³, do 125 cm³, do 250 cm³ a do 350 cm³, přičemž byly započítávány 3 nejlepší výsledky.\n\n\n\n\n\n\n\nN = náhradníci startovali mimo klasifikaci bez nároku na zisk mistrovských bodů\n\n"}
{"id": "1433823", "url": "https://cs.wikipedia.org/wiki?curid=1433823", "title": "Andrea Conti (fotbalista)", "text": "Andrea Conti (fotbalista)\n\nAndrea Conti (* 2. března 1994, Lecco, Itálie) je italský fotbalový záložník v současnosti hrající za AC Milán a italskou reprezentaci. Během úvodních zápasů v novém dresu AC Milán se dlouhodobě zranil.\n\n\n\n\n"}
{"id": "1433825", "url": "https://cs.wikipedia.org/wiki?curid=1433825", "title": "Třesický rybník", "text": "Třesický rybník\n\nTřesický rybník o rozloze 52,7 ha se nalézá asi 1 km jižně od centra obce Kosičky v okrese Hradec Králové.\nTřesický rybník je mělký rybník na jehož jižním až západním okraji jsou zachovány rozsáhlé rákosiny o rozloze cca 13 ha přecházející v podmáčené louky. Na východní straně rybník sousedí se soustavou 6 násadových rybníků místně nazývaných Požáry (o celkové rozloze 12,5 ha), které jsou stejně jako Třesický rybník napájeny přítokovým kanálem, vedeným z říčky Bystřice. V okolí rybníka na východě a západě se nacházejí zatopené stěrkopískovny (Třesické písníky, Obědovické písníky). \n\nTřesický rybník je jednou z nejvýznamnějších ornitologických lokalit v Královéhradeckém kraji. Na lokalitě bylo doposud zjištěno 211 druhů ptáků, z toho zde hnízdí 99 druhů. Nejcennější jsou zachovalé rozsáhlé rákosiny a na ně vázaná ptačí společenstva.\n\nTřesický rybník je jeden z mála zachovaných velkých rybníků z bývalé rozsáhlé Chlumecké rybniční soustavy, která v době svého největšího rozkvětu čítala 193 rybníků vybudovaných v průběhu 15. až 16. století oblasti povodí řek Cidliny a Bystřice. Byl vybudován již před rokem 1467. V současnosti je nejstarším zachovalým rybníkem z této rybniční soustavy.\n"}
{"id": "1433826", "url": "https://cs.wikipedia.org/wiki?curid=1433826", "title": "Jiří Vavrla", "text": "Jiří Vavrla\n\nJiří Vavrla (* 7. září 1932) je český silniční motocyklový závodník. \n\nV místrovství Československa startoval v letech 1961-1973. V celkové klasifikaci skončil nejlépe dvakrát 3. místě ve třídě do 125 cm³ v letech 1961 a 1962. \n\n\n\n"}
{"id": "1433827", "url": "https://cs.wikipedia.org/wiki?curid=1433827", "title": "Zmotálek", "text": "Zmotálek\n\nRybník Zmotálek o výměře 2,6 ha se nalézá asi 1 km jihozápadně od centra obce Obědovice v okrese Hradec Králové. Rybník je využíván pro chov ryb a v roce 2016 byla provedena oprava hráze.\n"}
{"id": "1433828", "url": "https://cs.wikipedia.org/wiki?curid=1433828", "title": "Bejřov", "text": "Bejřov\n\nRybník Bejřov o výměře 1,6 ha se nalézá asi 1 km jižně od centra obce Obědovice v okrese Hradec Králové. Rybník je využíván pro chov ryb.\n"}
{"id": "1433831", "url": "https://cs.wikipedia.org/wiki?curid=1433831", "title": "Lhotáček (rybník)", "text": "Lhotáček (rybník)\n\nLesní rybníček Lhotáček se nalézá asi 2 km severovýchodně od centra obce Chýšť v okrese Pardubice na úbočí vrchu Lhotáček. Rybníček byl v roce 2018 odbahněn a je využíván pro chov ryb.\n\nJedná se o takzvaný nebeský rybník bez stálého přítoku vody, závislý především na zimních srážkách. \n"}
{"id": "1433834", "url": "https://cs.wikipedia.org/wiki?curid=1433834", "title": "Běloveské rybníčky", "text": "Běloveské rybníčky\n\nBěloveské rybníčky jsou soustavou tří malých lesních rybníčků napájených Starovodským potokem nalézajících se na katastru obce Chýšť o okrese Pardubice asi 1,5 km východně od centra obce. Rybníčky jsou využívány pro odchov rybí násady.\n"}
{"id": "1433881", "url": "https://cs.wikipedia.org/wiki?curid=1433881", "title": "Batbajaryn Arjun-Erdene", "text": "Batbajaryn Arjun-Erdene\n\nBatbajaryn Arjun-Erdene nebo Arjun-Erdene Batbajar (* 14. ledna 1983) je bývalý mongolský zápasník – sambista a judista.\n\nPochází z ajmagu Bulgan z chalchské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán v roce 2003. V sambu je mistrem světa z roku 2005 ve střední váze do 90 kg. V judu se v celosvětové konkurenci výrazně neprosadil. Na olympijské hry se nekvalifikoval. Sportovní kariéru ukončil v roce 2016. Věnuje se manažerské práci.\n\n\n"}
{"id": "1433890", "url": "https://cs.wikipedia.org/wiki?curid=1433890", "title": "Zdena Bratršovská", "text": "Zdena Bratršovská\n\nZdena Bratršovská (* 13. května 1951 Praha) je česká spisovatelka, básnířka a publicistka. Od roku 1974 tvoří stálý autorský tandem s Františkem Hrdličkou.\n\nNarodila se 13. května 1951 v Praze v rodině ekonoma a úřednice. V mládí navštěvovala baletní školu v Ústí nad Labem, kde žila až do maturity. V lednu 1969 zorganizovala pěší pochod studentů SVVŠ z Ústí do Prahy na pohřeb Jana Palacha. Zapsala se na Filozofickou fakultu UJEP v Brně (dnešní Filozofická fakulta Masarykovy univerzity), obor sociologie-historie, ale studia po roce zanechala.\n\nV letech 1970–1972 se stala členkou experimentální scény Bílé divadlo, které založil František Hrdlička a které vedl společně s režisérem Milošem Horanským. Tento soubor byl prvou alternativní scénou v Česku. Prostřednictvím improvizace hledal podprahové zdroje tvořivosti a zároveň fungoval jako antropologická laboratoř; členové souboru zkoušeli v poloilegálních podmínkách (nejdéle v břevnovském zámečku Kajetánka a v Chebu). V roce 1972 musel soubor svou činnost z politických důvodů přerušit.\n\nOd roku 1974 zahájili Zdena Bratršovská a František Hrdlička svou literární spolupráci, která trvá dodnes. Jejich prozaický debut \"Sebranci\" z roku 1975 koloval jako samizdat mezi studenty a trampy (po roce 1990 vyšel ve třech oficiálních vydáních). Zdena Bratršovská debutovala souborem veršů \"Džbán bez ucha\", který překvapivě prošel cenzurou. Během normalizace žila v Praze; vystřídala řadu zaměstnání, v nichž nebylo nutné spolupracovat s komunistickým režimem (topička, uklízečka, skladnice, archivářka). Od roku 1983 byla ve svobodném povolání.\n\nV roce 1990 byla jmenována do výboru Českého literárního fondu, Obce spisovatelů a PEN klubu. V letech 1990 se spolu s Františkem Hrdličkou aktivně věnovali publicistické činnosti (psali fejetony, eseje a recenze, nejčastěji pro LN, Literární noviny, Tvar, Občanský deník, Český deník), přispívali do Českého rozhlasu (Živá slova, Pro tento čas, Excerpta) a natočili několik televizních dokumentů. Oba autoři byli vždy bezpartijní.\n\nJejich dílo je obsáhlé a žánrově pestré. Kritici hovoří o magickém realismu, o dramatickém spádu a psychologické přesvědčivosti. Náměty příběhů jsou vesměs fiktivní, výjimku tvoří jen autobiografické vyprávění \"O kočkách a lidech\". Jejich prózy byly přeloženy do slovenštiny, do němčiny, do angličtiny a do finštiny. Ukázky ze své tvorby četli na Slovensku, v Německu, v Holandsku, v Kanadě a v USA.\n\n\n\n\n\n\n\n\n\n\n\n"}
{"id": "1433906", "url": "https://cs.wikipedia.org/wiki?curid=1433906", "title": "Chaves", "text": "Chaves\n\nChaves nebo Chavez může být:\n\n\n\n"}
{"id": "1433908", "url": "https://cs.wikipedia.org/wiki?curid=1433908", "title": "Josef Růžička (teolog)", "text": "Josef Růžička (teolog)\n\nJosef Růžička (15. března 1808 Kohoutov – 3. srpna 1872, Praha) byl český evangelický teolog, duchovní, spisovatel a publicita.\nV roce 1849 začal vydávat s Bedřichem Vilémem Košutem první český evangelický časopis nazvaný \"Českobratrský hlasatel\".\n\nByl ženat s Annou, roz. Vejnarovou (1817–1888); jeho syny byli finančník Apollo Růžička (1856–1927) a právník Pavel Miroslav Růžička (1852–1939).\n\n"}
{"id": "1433918", "url": "https://cs.wikipedia.org/wiki?curid=1433918", "title": "Diran", "text": "Diran\n\nDiran je hora v Pákistánu v pohoří Karákóram. Hora ve tvaru pyramidy je vysoká 7 266 metrů a leží na východ od vrcholu Rakapoši (7 788 m).\nDiran je nebezpečná hora, jelikož na jejích stěnách plných sněhu jsou časté laviny, které vedly k desítkám úmrtí.\n\nNa vrchol Diranu poprvé vylezli v roce 1968 tři rakouští horolezci Rainer Goeschl, Rudolph Pischinger a Hanns Schell. Dřívější pokusy německé expedice v roce 1959 a rakouská expedice v roce 1964 byly neúspěšné.\n"}
{"id": "1433943", "url": "https://cs.wikipedia.org/wiki?curid=1433943", "title": "Evropská rada skeptických organizací", "text": "Evropská rada skeptických organizací\n\nEvropská rada skeptických organizací (ECSO) je zastřešující organizací skeptických uskupení v Evropě.\n\nSpolečnost byla založena 25. září 1994 s cílem koordinovat činnosti Evropských organizací a jednotlivců, kteří se snaží kriticky zkoumat pseudovědecká prohlášení a tvrzení týkající se pozorování paranormálních jevů a následně výsledky svého šetření tlumočit široké veřejnosti. Chce také pokračovat v sérii Evropských skeptických kongresů, které předcházely jejímu vzniku a jejichž pořádání ve dvouletém cyklu podporuje.\n\nCharta Evropské rady skeptických organizací uvádí, že se snaží\nCharta byla podepsána Amardeem Sarmou (GWUP), Michaelem Howgatem (UK Skeptics), Miguelem Angelem Sabadellem (ARP), Paulem Kurtzem (CSICOP), Timem Trachetem (SKEPP), Arlette Fougniesovou (Comité Para) a Cornelisem de Jagerem (Stichting Skepsis).\n\nCornelis de Jager byl prvním předsedou až do roku 2001, kdy jej vystřídal Amardeo Sarma (2001–2013). Po něm následoval Gábor Hraskó a od září 2017 má výbor následující složení:\n\n\nECSO sdružuje následující skeptické organizace:\n\nZ mimoevropských organizací se k ECSO jako přidružení členové řadí Výbor pro kritické zkoumání (CSI, dříve CSICOP), jehož zakladatel a dlouholetý předseda Paul Kurtz měl aktivní podíl na jeho vzniku (zejména proto, že \"Skeptický Tazatel\" měl v Evropě mnoho odběratelů), a Israel Skeptic Society (Izraelská skeptická společnost).\n\nEvropské skeptické kongresy (ESC), na nichž se podílejí skeptické organizace z mnoha různých Evropských zemí, se konají už od roku 1989. Konference bývají pořádány v září a trvají dva až čtyři dny. ECSO byla založena na 6. Evropském skeptickém kongresu 25. září 1994 v Ostende, Belgie. Od svého založení koordinuje ECSO organizaci dalších ECS, které se konají (v průměru) každý druhý rok, a v jejichž pořádání se jednotlivé členské organizace střídají. Svoje zástupce mohou na kongresy vysílat i skeptické organizace, které nejsou členem ECSO. Seznam proběhlých kongresů:\nPředseda Gábor Hraskó v roce 2015 v rozhovoru uvedl, že cíle ECSO jsou nejprve zjistit, kdo jsou aktivní vůdci jednotlivých skeptických skupin. Některé totiž zmizely, u jiných došlo k výměně vedení, a je tedy třeba \"utvořit síť\". V roce 2015 se konference konala v Londýně a Hraskó zde usoudil, že se o vedení mnohé naučil od britských skeptiků, kteří pracují jinak než kontinentální Evropané. Zatímco v Evropě je zvykem vyvořit velkou skupinu, která pak organizuje úplně všechno, britské skupiny jsou mnohem nezávislejší a operují na základní úrovni, dokáží však spolupracovat na velkých konferencích a projektech. 2017 konference bude, \"doufejme, organizována polskými a českými skeptiky\". Hraskó uvedl, že čeští skeptici na čas zmizeli, ale že se snad reorganizovali a ve spolupráci s polskými skeptiky připraví plány na kongres v roce 2017.\nToho bylo také dosaženo a v září 2017 byl českými a polskými skeptiky uspořádán kongres ve Vratislavi. Protože bylo pořádání akce na původním domluveném místě z náboženských důvodů znemožněno, kongres se nakonec konal na Fakultě práva, státní správy a ekonomie Vratislavské univerzity.\nNa konci konference bylo zvoleno nové vedení ECSO a v čele stanula zástupkyně Českého klubu skeptiků Sisyfos Claire Klingenberg. Ta v rozhovoru s Eranem Segevem (Skeptic Zone Podcast) uvedla, že konference \"byla skvělá ... docela produktivní a stimulující.\" Její hlavní prioritou ve funkci předsedkyně ECSO je dovést Radu k většímu vlivu a důležitosti, aby se stala rovnocenným partnerem nejen pro evropské skeptiky, ale pro organizace po celém světě.\n\nCatherine de Jong uvedla, že organizace, která dohlíží na všechny evropské skeptické skupiny, je užitečná zejména při šíření informací, když si alternativní léčitel plánuje evropské turné. Jako příklad uvedla vírou léčícího Petera Popoffa. Britský skeptik Michael Marshall kontaktoval ECSO, které následně předalo informace vedení všech dotčených skeptických organizací. To umožnilo sdílení informací a koordinovanou přípravu na jednotlivé události.\n\nNa 6. Světové skeptickém kongresu (Berlín, 18. - 20. Května 2012),), spolupořádaném organizacemi ECSO, GWUP a Výborem pro skeptické zkoumání (CSI), udělilo ECSO \"Mimořádnou skeptickou cenu\" Wimu Betzovi (SKEPP) a Luigimu Garlaschellimu (CICAP) jako uznání za [jejich] obětavost a vynikající příspěvek k podpoře vědy a zkoumání neobyčejných tvrzení\". CSI zároveň ocenilo Simona Singha a Edzarda Ernsta cenou s názvem \"Chvála rozumu\" (In Praise of Reason) za jejich výjimečný příspěvek k využití kritického bádání, vědeckých důkazů a rozumu při zkoumání faktických tvrzení\".\n\n"}
{"id": "1433950", "url": "https://cs.wikipedia.org/wiki?curid=1433950", "title": "Bioklast", "text": "Bioklast\n\nBioklasty jsou úlomky fosilních organismů nacházejících se v sedimentárních horninách vznikajících v mořských ekosystémech. Jde o části těl živočichů, rostlin a řas v rozsahu velikosti od metrových kusů po menší než milimetrové úlomky. Jejich podíl v horninách bývá různý, mohou tvořit pouze malé procento i většinu hmoty horniny. Samotné horniny vzniklé například ze schránek mikroskopických koloniálních živočichů (např. útesové vápence) se mezi bioklasty neřadí. Bioklasty ale bývají nejčastěji součástí právě vápenců po celém světě. \n\nV případě dobrého zachování je možné z bioklastu určit i konkrétní druh organismu. Míra zachování bioklastu záleží na jeho stáří, místě a hloubce uložení. Druhy organismů, ze kterých se horniny skládají, pomáhají při dataci hornin, ale i při odhadu druhové pestrosti zaniklých ekosystémů a zjištění tehdejšího klimatu (složení organismů se mění dle stáří hornin vzhledem k odlišné druhové pestrosti během jednotlivých geologických období). Jednou z nejčastějších součástí vápencových bioklastů jsou mlži (Bivalvia), resp. úlomky jejich schránek. Často jsou to také fosilní druhy dříve velmi běžných lilijic (Crinoidea) a ramenonožců (Brachiopoda). \n"}
{"id": "1433960", "url": "https://cs.wikipedia.org/wiki?curid=1433960", "title": "Vavrla", "text": "Vavrla\n\nPříjmení Vavrla nosí více významných osobností:\n\n"}
{"id": "1433961", "url": "https://cs.wikipedia.org/wiki?curid=1433961", "title": "Petr Průcha (fotbalista, 1974)", "text": "Petr Průcha (fotbalista, 1974)\n\nPetr Průcha (* 19. září 1974) je bývalý český fotbalový útočník a fotbalový rozhodčí. Po skončení aktivní kariéry působí jako trenér na regionální úrovni.\n\nV české lize hrál za FK Chmel Blšany. Nastoupil ve 23 ligových utkáních a dal 2 ligové góly. V nižších soutěžích hrál i za FK Mladá Boleslav, SK Spolana Neratovice, SC Xaverov Horní Počernice, FK Atlantic Slovan Pardubice a FK Mogul Kolín.\n\nPo konci profesionální fotbalové kariéry se krom amatérského fotbalu věnoval i rozhodcování.Nejvyšší metou pro něj byl jeden zápas v České fotbalové lize,kde pískal shodou okolností zápas Blšan,po kterém už ale nikdy nebyl delegován pro tuto soutěž.Vetšinou pískal krajské soutěže od Krajského přeboru po I.B třídu. Stále ještě píská na krajské úrovni.\n\nSvoji trenérskou kariéru začal v mládežnických kategoriích klubu RMSK Cidlina Nový Bydžov.Mezi dospělými začal v klubu FC Spartak Kobylice,pod kterým klub dosáhl historického postupu do I.B třídy Královehradeckého kraje.I díky tomu byl následně angažován jako trenér FK Chlumec nad Cidlinou,který hledal náhradu za Jana Krause. Zde ovšem po výborné sezóně nevydržel a stěhoval se do klubu RMSK Cidlina Nový Bydžov, kde doteď trénuje A tým s dorostem. Jeho charakteristickým stylem je, že dává hodně prostoru mladým hráčům v kombinaci se zkušenými matadory, což přináší své ovoce.\n\n"}
{"id": "1433965", "url": "https://cs.wikipedia.org/wiki?curid=1433965", "title": "Pavlína Louženská", "text": "Pavlína Louženská\n\nPavlína Louženská je česká marketingová manažerka (narozena 1984).\n\nVystudovala anglistiku na Filozofické fakultě Masarykovy univerzity. Poté sedm let pracovala jako učitelka angličtiny. Následně pracovala jako marketingová ředitelka společnosti H1.cz. Tuto pozici opustila v dubnu 2015. Další dva roky byla marketingovou ředitelkou Zootu. Po odchodu ze Zootu v roce 2017 se stala stratéžkou digitální agentury 2Fresh. Založila iniciativu #holkyzmarketingu, jenž pravidelně pořádá workshopy a setkání. Je členkou správní rady Transparency International.\nV roce 2019 vede svůj blog https://www.pavlinaspeaks.com/\n\n"}
{"id": "1433969", "url": "https://cs.wikipedia.org/wiki?curid=1433969", "title": "Stara Białka", "text": "Stara Białka\n\nStara Białka (do roku 1945 německy \"Alt Weißbach\", či \"Altweißbach\", česky též \"Stará Bělka\") je vesnice v gmině Lubawka v okrese Kamienna Góra Dolnoslezského vojvodství v Polsku.\n\nObec se nachází ve zvlněné krajině podhůří Krkonoš přibližně 7 km od hraničního přechodu Královec/Lubawka a 11 km od města Kamienna Góra. Sousední obce jsou Pisarzowice na sever, Janiszów (něm. \"Johnsdorf\") a Przedwojów (\"Reichhennersdorf\") na severovýchod, Krzeszów (česky \"Křesobor\") na východ, Jawiszów (\"Kleinhennersdorf\") na jihovýchod, Paprotki (\"Städtisch Hartau\") na jih, Miszkowice a Jarkowice (\"Hermsdorf\") jihozápadně a Szarocin na severozápad.\n\nStara Białka je poprvé písemně zmiňována v roce 1305 jako \"Wysbach\" a později též jako \"Wiesenbach\". Územně náleželo do Javorského vévodství, se kterým se roku 1392 stala součástí území Českého království. Po první slezské válce roku 1742 společně se Slezskem připadla Prusku. Po novém rozdělení Pruska v roce 1815 se stalo součástí Slezské provincie a od roku 1816 přičleněno k Zemskému okresu Landeshut, kde setrval až do roku 1945. Es bildete eine eigene Landgemeinde a patřil do roku 1874 společně s Johnsdorfem (Janiszów), Nieder Blasdorfem (Błażejów) a krajem Nieder Blasdorf k okresu \"Blasdorf b. Liebau i. Schles\". V roce 1939 ve vsi žilo 370 obyvatel.\n\nPo druhé světové válce v roce 1945 připadla ves Weißbach, společně s téměř celým Slezskem Polsku v nových hranicích a dostala polský název \"Stara Białka\", který je překladem německého názvu. Původní německé obyvatelstvo bylo nuceně vysídleno a částečně nahrazeno nově vysídlenými z oblastí východního Polska, zvaného Kresy, které zabral Sovětský svaz.\n\nV letech 1975–1998 Stara Białka administrativně spadala do Jelenohorského vojvodství.\n\nV obci se nachází římskokatolický filiální kostel sv. Matouše, který je zapsán na seznamu kulturních památek Národního institutu kulturního dědictví (NID). Kostel spadá pod duchovní správu římskokatolické farnosti při kostele Nanebevzetí Panny Marie v Lubawce. Byl vystavěn v renesančním slohu v letech 1606–1609 a roku 1884 byl zrestaurován.\n\n"}
{"id": "1433972", "url": "https://cs.wikipedia.org/wiki?curid=1433972", "title": "Lawrence Hyde, 1. hrabě z Rochesteru", "text": "Lawrence Hyde, 1. hrabě z Rochesteru\n\nLawrence Hyde, 1. hrabě z Rochesteru (\"Lawrence Hyde, 1st Earl of Rochester, 1st Viscount Hyde of Kenilworth, 1st Baron Wotton Bassett\") (1642 – 2. května 1711, Londýn, Anglie) byl anglický státník, diplomat a dvořan. Dvakrát byl prvním ministrem (1679–1684 a 1685–1686), jeho kariéru předurčil fakt, že byl švagrem krále Jakuba II. a díky tomu také strýcem královen Marie a Anny. Za jejich vlády měl již omezený vliv, později nicméně zastával ještě funkci místokrále v Irsku. Irským místokrálem byl předtím také jeho starší bratr Henry Hyde, 2. hrabě z Clarendonu.\n\nByl druhorozeným synem významného státníka, právníka a spisovatele 1. hraběte z Clarendonu. Po obnovení monarchie celá rodina Hyde zaujala vlivné postavení u dvora (dcera 1. hraběte z Clarendonu Anne byla manželkou následníka trůnu vévody z Yorku). Lawrence se ještě před dosažením zletilosti stal členem Dolní sněmovny (1661–1679) a v parlamentu zastupoval prestižní volební obvod oxfordské univerzity. V letech 1662–1678 zastával u dvora post správce královského šatníku (\"Master of the Robes\"). Podporoval svého otce, ale jeho pád se jej nijak nedotkl, protože měl zároveň vlivné postavení jako švagr vévody z Yorku. V roce 1676 byl vyslancem v Krakově a ve Vídni, v roce 1678 zastupoval Anglii na mírovém kongresu v Nijmegenu, zároveň byl vyslancem v Haagu. V roce 1679 byl jmenován lordem pokladu a na žádost svého švagra vévody z Yorku se téhož roku stal prvním lordem pokladu a prvním ministrem (1679–1684), stal se též členem Tajné rady a členem výboru Tajné rady pro obchod a kolonie. V roce 1681 byl povýšen na hraběte z Rochesteru a vstoupil do Sněmovny lordů. Jako lord prezident Tajné rady (1684–1685) získal značný vliv, který ovšem zneužíval a před soudem jej zachránila smrt Karla II.\n\nZa vlády Jakuba II. byl znovu prvním ministrem (1685–1686), v roce 1685 získal Podvazkový řád a v letech 1685-1689 byl také generálním poštmistrem a kancléřem královny Marie Modenské, v letech 1687–1689 lordem-místodržitelem v hrabství Hertford. Blízký vztah s Jakubem II. tehdy již ale ochladl především kvůli otázce víry a Hyde musel odstoupit z funkce prvního ministra na nátlak králových katolických stoupenců. V roce 1688 sice nesouhlasil s nástupem Viléma III., novým poměrům se ale podřídil, mimo jiné proto, aby neztratil rentu 4 000 liber, kterou pobíral od roku 1686 po odchodu z úřadu prvního ministra. V roce 1692 mu bylo obnoveno členství v Tajné radě (odkud byl vyloučen v prosinci 1688), v letech 1701–1703 byl místokrálem v Irsku. Později za vlády královny Anny po pádu Godolphinovy vlády zaujal post prezidenta Tajné rady (1710–1711). V závěru své kariéry zastával také post lorda-místodržitele a nejvyššího sudího v Cornwallu (1710–1711).\n\nV roce 1665 se oženil s Henriettou Boyle (1646–1687), dcerou státníka 2. hraběte z Corku. Dcera Mary (1669–1709) byla manželkou 1. barona Conwaye, mladší dcera Henrietta (1677–1730) se provdala za Jamese Scotta, hraběte z Dalkeithu, syna popraveného vévody z Montmouthu. Syn Henry Hyde (1672-1753) zdědil hraběcí tituly z Clarendonu i z Rochesteru, jím rod vymřel.\n\n\n"}
{"id": "1433973", "url": "https://cs.wikipedia.org/wiki?curid=1433973", "title": "Henry Hyde, 2. hrabě z Clarendonu", "text": "Henry Hyde, 2. hrabě z Clarendonu\n\nHenry Hyde, 2. hrabě z Clarendonu (\"Henry Hyde, 2nd Earl of Clarendon, 2nd Viscount Cornbury, 2nd Baron Hyde\") (2. června 1638, Londýn, Anglie – 31. října 1709, Londýn, Anglie) byl anglický státník a dvořan. Byl švagrem anglického krále Jakuba II. a za jeho vlády dosáhl vlivného postavení jako místokrál v Irsku, po slavné revoluci dožil v soukromí. Jeho mladší bratr Lawrence Hyde, 1. hrabě z Rochesteru byl dvakrát prvním ministrem.\n\nNarodil se v Londýně jako nejstarší syn vlivného státníka a lorda kancléře 1. hraběte z Clarendonu. Spolu s ním strávil mládí u exilového dvora Karla II. v Nizozemí, pobýval v Antverpách a Bredě. Po obnovení monarchie zastával řadu správních funkcí v několika hrabstvích, v letech 1663–1689 byl nejvyšším sudím v hrabství Oxford. V roce 1661 získal Řád lázně a zastával také hodnosti u dvora, v letech 1665–1675 byl nejvyšším komořím královny Kateřiny. V letech 1661–1674 byl členem Dolní sněmovny, po pádu svého otce (1667) žil v ústraní, ale v roce 1674 s titulem hraběte z Clarendonu vstoupil do Sněmovny lordů (do té doby jako otcův dědic užíval titul \"vikomt Cornbury\"). Vlivem 2. vévody z Buckinghamu se stal členem Tajné rady a výboru Tajné rady pro obchod a kolonie (1680). Zároveň se vrátil do dvorských funkcí a v letech 1680–1685 byl pokladníkem královny Kateřiny.\n\nTeprve za vlády svého švagra Jakuba II. dosáhl vlivu, stal se lordem strážcem tajné pečeti (1685–1687) a místokrálem v Irsku (1685–1687). Spolu s mladším bratrem Lawrencem však ještě před pádem Jakuba II. upadl do nemilosti. V roce 1688 podpořil předání vlády Vilémovi Oranžskému, mimo jiné proto, že Vilémova manželka královna Marie byla Clarendonovou neteří. Nakonec ale odmítl složit přísahu věrnosti, byl obviněn z jakobitismu a půl roku vězněn. Dalších dvacet let pak žil zcela mimo veřejné dění a pobýval v soukromí na svých statcích.\n\nPo otci zdědil rodové sídlo \"Cornbury Park\" (Oxfordshire), po roce 1689 pak nechal postavit zámek \"Swallowfield Park\" (Berkshire), který později přešel prodejem do majetku rodiny Pittů.\n\nJeho první manželkou byla Theodosia Capell (1639–1661), sestra prvního ministra hraběte z Essexu, podruhé se oženil s Flower Backhouse. Z prvního manželství pocházel jediný syn Edward Hyde, 3. hrabě z Clarendonu (1661–1723), který zastával funkce u dvora i ve státní správě, ale nakonec zemřel v zapomnění. Rod vymřel v roce 1753 a titul hrabat z Clarendonu byl později udělen rodu Villiersů.\n\nJeho korespondence a vzpomínky byly v roce 1763 vydány ve dvou svazcích pod názvem \"State letters during the reign of James II. and his diary for the years 1687–1690\".\n\n\n"}
{"id": "1433974", "url": "https://cs.wikipedia.org/wiki?curid=1433974", "title": "Edward Hyde, 1. hrabě z Clarendonu", "text": "Edward Hyde, 1. hrabě z Clarendonu\n\nEdward Hyde, 1. hrabě z Clarendonu (\"Edward Hyde, 1st Earl of Clarendon, 1st Viscount Cornbury, 1st Baron Hyde\") (18. února 1609, Dinton, Anglie – 9. prosince 1674, Rouen, Francie) byl anglický státník, právník a spisovatel. Jako stoupenec Stuartovců dosáhl vlivného postavení za anglické revoluce, po obnovení monarchie patřil k nejdůležitějším osobnostem Anglie. Po obvinění z velezrady musel nakonec uprchnout a dožil v exilu ve Francii. Jeho dcera Anna byla manželkou pozdějšího krále Jakuba II., za jeho vlády dosáhli vysokého postavení Edwardovi synové Henry a Lawrence.\n\nPocházel z nevýznamné šlechtické rodiny s právnickou tradicí, byl synem Henryho Hyde (1563–1634). Původně se měl stát duchovním, ale po předčasné smrti svých dvou starších bratrů byl předurčen pro právnickou kariéru. Vystudoval v Oxfordu a od roku 1633 působil jako soudce. V letech 1640–1649 byl členem Dolní sněmovny, kde původně kritizoval královskou politiku, ale brzy se stal předním stoupencem Karla I., v letech 1643–1646 byl kancléřem pokladu. Po popravě Karla I. žil v exilu s královými syny, pro Karla II. také nadále vykonával úřad kancléře pokladu (1646-1660), od roku 1658 byl též lordem kancléřem.\n\nPo restauraci Stuartovců se vrátil do Anglie a zaujal přední pozici v obnovené monarchii. Krátce ještě vykonával úřad kancléře pokladu (1660), nadále ale zůstal hlavně lordem kancléřem (1660–1667). Kromě toho byl prezidentem státní rady pro obchod (1660–1668) a státní rady pro kolonie (1660–1670). V roce 1660 povýšen na barona a povolán do Sněmovny lordů, v roce 1661 získal titul hraběte z Clarendonu. Kromě toho zastával funkce lorda-místodržitele v hrabstvích Oxford (1663–1670) a Wiltshire (1667–1670) a v letech 1660–1667 byl také kancléřem oxfordské univerzity. Měl obrovskou moc, kterou zneužíval k vlastnímu obohacení a prosazování své rodiny, čímž na sebe soustředil nepřízeň lidu, naopak u mravně uvolněného dvora byl neoblíben pro svůj asketický životní styl. Po prodeji přístavu Dunkerque Francii byl obviněn, že se nechal podplatit Ludvíkem XIV. a pro Anglii uzavřel nevýhodnou transakci. Obžalobu z velezrady sice zamítla Sněmovna lordů, Clarendon ale v listopadu 1667 uprchl do Francie a byl zbaven úřadů, některé posty si ale formálně udržel do roku 1670. Zemřel v Rouenu, jeho tělo bylo krátce poté převezeno do Anglie a pohřbeno ve Westminsteru.\n\nKromě nesporných schopností právníka a politika se uplatnil také jako spisovatel a literární talent zúročil v uznávaném díle Dějiny revoluce a občanské války (The History of Rebellion). Dílo se dočkalo řady vydání, naposledy jej vydala v roce 2009 oxfordská univerzita.\n\nByl dvakrát ženat, z druhého manželství s Frances Aylesbury (1617–1667) měl šest dětí. Starší synové Henry Hyde, 2. hrabě z Clarendonu a Lawrence Hyde, 1. hrabě z Rochesteru pokračovali v rodové kariéře a za vlády svého švagra Jakuba II. dosáhli vlivného postavení. Třetí syn Edward (1645–1665) studoval v Oxfordu a v letech 1664–1665 byl krátce členem Dolní sněmovny. Nejmladší Richard (1650–1682) sloužil u námořnictva a zemřel na moři. Dcera Anna (1637–1671) se v roce 1659 provdala za vévodu z Yorku, pozdějího Jakuba II., mladší dcera Frances byla manželkou irského politika Sira Thomase Keightleye (1650-1719).\n\nPo restauraci monarchie se uplatnili i vzdálenější příbuzní 1. hraběte z Clarendonu, jeho bratranec Sir Robert Hyde (1595–1665) byl v letech 1663–1665 lordem nejvyšším sudím, další bratranec Alexander Hyde (1598–1667) byl v letech 1665–1667 biskupem v Salisbury.\n\nRodovým sídlem byl zámek \"Cornbury Park\" (Oxfordshire).\n\n\n"}
{"id": "1433995", "url": "https://cs.wikipedia.org/wiki?curid=1433995", "title": "Galdangín Džamsran", "text": "Galdangín Džamsran\n\nGaldangín Džamsran nebo Džamsran Galdan (* 1958) je bývalý mongolský zápasník.\n\nPochází z ajmagu Uvs z ojratské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán koncem sedmdesátých let dvacátého století. V sambu je trojnásobným mistrem světa z let 1983, 1984 a 1987 v lehké váze do 68 kg. V judu se na mezinárodní úrovni výrazně neprosadil. Jeho maximem bylo třetí místo z turnaje Družba 84. Na olympijských hrách nestartoval.\n\n\n"}
{"id": "1434003", "url": "https://cs.wikipedia.org/wiki?curid=1434003", "title": "Hurikán Florence (2018)", "text": "Hurikán Florence (2018)\n\nHurikán Florence byla aktivní tropická cyklóna pohybující se nad Atlantským oceánem. Momentálně ohrožuje jihovýchod a tzv. středoatlantskou oblast Spojených států. Jedná se o šestou pojmenovanou bouři, třetí hurikán a první majoritní hurikán atlantické hurikánové sezóny 2018. Hurikán Florence se začal vyvíjet 30. srpna ze silné tlakové níže postupující k Atlantiku. Následující den nedaleko soustroví Kapverdy systém zesílil na stupeň tropické deprese. Ta postupovala souvisle západo-severozápadním směrem nad širým oceánem, až byla 1. září povýšena na tropickou bouři. Náhlé zesílení bylo zaznamenáno 4. a 5. září, Florence byla v těchto dnech hurikánem 4. kategorie v rámci Saffirovy-Simpsonovy stupnice s větry o rychlosti až 215 km/h. Díky nepřiznivým povětrnostním podmínkám se systém začal rozpadat, 7. září mu byl přiřčen status tropické bouře. Tato situace však nepřetrvala dlouho, bouře nabrala západní směr, díky čemuž se dostala do vhodnějšího prostředí. To vedlo k dalšímu zesílení, 9. září byla povýšena na hurikán, následujícího dne na majoritní hurikán. Kategorie 4 dosáhl hurikán 10. září v 16 hodin s větry o rychlosti 220 km/h a tlaku až 939 hPa. Následně hurikán díky procesu, kdy došlo k náhradě stěny oka, mírně zeslábl, 11. září v pozdních hodinách opět nabral na síle. Během 12. a 13. září však začal opět slábnout, kvůli silnému střihu větru až na kategorii 2. kategorie. Na druhou stranu se rozšířila oblast působení silných větrů. Večer 13. září jeho síla poklesla na kategorii 1. Následně brzy ráno 14. září dorazila Florence k pevnině jižně od města Wrightsville Beach v Severní Karolíně. Během dalšího postupování nad pevninou dále slábla.\n\nBěhem formování bouře systém způsobil bouřkové přeháňky na Kapverdách, které měly za následek sesuvy půdy a záplavy. Škody však byly minimální. Vzhledem k potencionálnímu nebezpečí pro několik amerických států na jihovýchodě země a tzv. středoatlantské oblasti, které vyšlo najevo 7. září, vyhlásili guvernéři států Severní Karolína, Jižní Karolína, Virginie a Maryland a starosta města Washington, D.C. výjimečný stav. Ve dnech 10. a 11. září proběhla v Severní a Jižní Karolíně a Virginii povinná evakuace pro některé pobřežní oblasti.\n\nNárodní hurikánové centrum (NHC) začalo potenciálně nebezpečnou tlakovou níži nad západní Afrikou sledovat 28. srpna. Vzhledem k jejímu pohybu dále na západ se meteorologové obávali případného vyústění v tropickou cyklónu v dalších pěti dnech. Následujícího dne systém vykazoval znaky charakteristické pro vývin tropické cyklóny, 30. srpna se navíc nad Senegalem sloučil s další tlakovou níží. Rozvoji bouřkové aktivity v rámci tlakové níže a organizaci oblačnosti přispěly příznivé povětrnostní podmínky v oblasti, jako například vysoká vlhkost vzduchu či slabý střih větru. I bez dobře uspořádáného středu, případně oka představila bouře bezpečnostní riziko pro ostrovní stát Kapverdy. Později téhož dne začalo NHC vyhodnocovat situaci, systému přidělila jméno potenciální tropická cyklóna Six, v překladu „Šest\". Východně vanoucí pasáty hnaly systém západo-severozápadním směrem. Proudění v systému zůstalo po většinu 30. srpna a dále i 31. srpna v monzunové brázdě v jedné části bouře, takže nebyla klasifikována jako tropická cyklóna. Později 31. srpna se oblačnost začala organizovat, NHC tak systému udělilo oficiální název tropická deprese Six. V té době se pohybovala jižně od kapverdského ostrova Santiago. Tlak vzduchu v tomto místě klesl v 18 hodin na 1005 hPa.\n\nDne 1. září se deprese dostala do oblasti známé jako „koňské šířky“, které jsou charakteristické svými mírnými větry a horkým suchým počasím. Středně silný střih větru ve východní části deprese zapříčinil dočasné pozastavení vývoje bouře a omezil konvekci oblačnosti. Kvůli zesílení srážek byl systém povýšen na stupeň tropické bouře a NHC mu udělilo jméno – Florence. Souvislý vývoj bouře vedl k jejímu zesilování. Dne 2. září v 9 hodin ráno byla díky satelitním snímkům odhadhuta rychlost větru uvnitř systému na 95 km/h. V této době byla budoucnost systému nejasná. Meteorologické systémy ukazovaly několik scénářů jeho vývoje. Následující den zesilování bouře pokračovalo.\n\nVzhledem k rozvoji silné bouřkové oblasti ve středu bouře, cirkulaci oblačnosti kolem ní a viditelného oka byl v brzkých hodinách 4. září zhruba 2 000 km západo-severozápadně od Kapverd systém povýšen na hurikán 1. kategorie. V jinak nepříliš příznivé oblasti Florence neočekávaně zesilovala. Znatelný nárůst stability struktury hurikánu, jeho oka a kruhovému proudění vedl k dalšímu zesilování, překonal dokonce i předpovědi meteorologických modelů. Navzdory všem predikcím Florence dále zesilovala, hranici majoritního hurikánu kategorie 3 překonala 5. září ve 12:35. Větry v této době dosahovaly rychlosti až 215 km/h, tlak vzduchu klesl na 953 hPa. Záhy byl povýšen na hurikán kategorie 4. Stal se nejsevernějším zaznamenaným hurikánem východně od 50. poledníku západní šířky.\n\nToto neočekáváné zesílení vedlo ke změně směru hurikánu více na sever, což jej vyvedlo z výhodné oblasti slabého střihu větru. Tato síla začala na Florence působit 6. a 7. září, což vedlo k narušení symetričnosti oblačnosti a stočení jádra bouře z jihozápadu na severovýchod. Rapidní rozpadání hurikánu se projevilo 7. září v ranních hodinách. Během dalšího postupu se rozptýlilo i oko. Měřiče rozptylu odhalily, že systém zeslábl na úroveň tropické bouře ve 3 hodiny ráno. Brázda vysokého tlaku vzduchu zpomalila postup na sever a Florence se otočila na západ. Meteorologické modely začaly určovat jasnou trajektorii a zesilování systému. Tyto předpovědi také vzbudily obavy z mohutného úderu bouře na jihovýchodní část Spojených států. Předpovídaná trasa bouře byla velmi neobvyklá. Většina tropických cyklón v této oblasti totiž zasahuje Spojené státy jižněji a západněji.\n\nPovětrnostní podmínky v oblasti, kde se Florence pohybovala, začaly nahrávat ve prospěch hurikánu 8. září. Na tento fakt poukázaly průzkumné lety lovců hurikánů Národního úřadu pro oceán a atmosféru (NOAA). Na satelitních snímcích byla opět patrná formace oka uprostřed systému a cirkulace oblačnosti. Postupně se zformovalo samotné oko hurikánu. Oficiální síly hurikánu 1. kategorie Florence nabyla bouře 9. září v 15 hodin. Lovci hurikánů v této době naměřili rychlost větru 122 km/h. Díky teplotě oceánu 29 až 29,5 °C přes noc na 10. září došlo k opětovnému zesílení. Kolem oka se vytvořila silná oblačnost s masivní bleskovou aktivitou. Na stupeň 4 se Florence vyšplhala velmi rychle, dosáhla jej již v 16 hodin. Průzkumné lety ukázaly, že síla větru dosahuje 215 km/h a nejnižší tlak 946 hPa. Ve 21 hodin Florence překonala svou předchozí nejvyšší intenzitu, když se síla větrů pohybovala kolem 220 km/h a tlak spadl na hodnotu 939 hPa. Fáze zesilování se následně pozastavila. Stalo se tak však pouze kvůli relokalizaci oka, kdy jeho vnější část nahradí tu vnitřní, která zeslábne a zmizí. Po dokončení tohoto procesu hurikán obvykle opět zesiluje. V pozdních hodinách 11. září tak opět posílila.\n\nDne 12. září byla východně od oka hurikánu naměřena výška vln až 25 metrů.\n\nSpolečně s rozhodnutím Národního hurikánového centra (NHC) pojmenovat vyvíjející se jednotku potenciální tropická deprese Six, tedy „Šest“, vydala kapverdská vláda varování před tropickou bouří pro ostrovy Brava, Fogo a Santiago. Národní letecký dopravce zrušil pro 30. srpen a 1. září na 20 letů. Dočasně byla zastavena také námořní doprava. Pro námořníky byla vydána upozornění, aby dávali pozor na vlny, které mohly dosahovat 3 až 5 metrů. Z měst Furna a Rincão evakuoval z důvodu nebezpečí vysokých vln úřad Autoridade Nacional de Proteção Civil na 125 převážně starších lidí. Do města Rincão bylo nasazeno 11 členů armády, aby dohlíželi na evakuaci a přípravy na bouři. Varování před tropickou bouří trvala do 1. září, kdy se systém stočil na západ a pro souostroví už nepředstavoval hrozbu.\n\nKvůli nepříznivým předpovědím upravily společnosti Norwegian Cruise Line a Oceania Cruises poskytující okružní plavby itineráře plaveb \"Norwegian Escape\", \"Norwegian Dawn\" a \"Sirena\" tak, aby nemuseli kotvit na Bermudách a vyhnuly se tak cestě hurikánu.\n\nKdyž meteorologické modely začaly upozorňovat na nebezpečí úderu hurikánu Florence na jihovýchodní část Spojených států, guvernér Severní Karolíny, Roy Cooper, 7. září vyhlásil výjimečný stav. Dopravní pravidla pro farmáře byla pro rychlejší sklizeň zrušena. Stav ohrožení pro Jižní Karolínu posléze vyhlásil prezident Spojených států, Donald Trump. Státu také umožnil přístup k federálním fondům. Ve městě Lumberton v Severní Karolíně byl vyhlášen zákaz nočního vycházení v období trvání hurikánu.\n\nGuvernér Jižní Karolíny, Henry McMaster, vyhlásil výjimečný stav následujícího dne. Agentura South Carolina Emergency Management Division (SCEMD) a humanitární organizace Harvest Hope Food Bank začaly shromažďovat prostředky v případě potřeby po úderu hurikánu. Zatímco se předpokládalo, že zemi Florence zasáhne jako majoritní hurikán, agentura SCEMD zintenzivněla proces příprav na bouři na úroveň „potenciální katastrofy velkých rozměrů“. Lokální úřady zakázaly noční vycházení pro města Aynor, Conway, Dillon, Myrtle Beach a Surfside Beach, aby omezily počet lidí na silnicích a umožnily případné efektivní záchranné zásahy. Tato vyhláška vyšla v platnost také v okresech Horry a Marion.\n\nVýjimečný stav potvrdil 8. září také guvernér státu Virginie, Ralph Northam. Toho následoval 10. září i guvernér Marylandu, Larry Hogan, s tím, že státu hrozí „historické, katastrofální a život ohrožující záplavy“. Starosta Washingtonu D.C., Muriel Bowser, vyhlásil výjimečný stav 11. září z důvodu „bezprostředního ohrožení“ na obyvatelstvo města způsobeného hurikánem Florence. Dodal, že jde o „hrozby ohrožující zdraví, bezpečnost a blahobyt“. Dne 12. září byl nakonec vyhlášen výjimečný stav i guvernérem Georgie, Nathanem Dealem.\n\nVarování před záplavami byla vydána pro pobřeží Chesapeakské zátoky, pobřeží okresu Potomac a některé části poloostrova Delmarva. Výstrahy před vysokými vlnami byly vydány obzvláště pro nízko položené a pobřežní oblasti Norfolku, Virginie, Washingtonu, D.C. a města Baltimore. \n\nPovinné evakuace byly vyhlášeny v řadě oblastí v postižené části Spojených států. Pro turisty a rezidenty prázdninového rezortu na ostrově Hatteras Island v okrese Dare County tyto evakuace započaly 10. září. Následující den tato vyhláška vyšla v platnost i ve zbytku okresu. Evakuace byly plánovány i pro celou 320 km dlouhou linii bariérových ostrovů Outer Banks a okres Brunswick County. Guvernér Severní Karolíny, Henry McMaster, nařídil 10. září evakuovat na 1 milion obyvatel při pobřeží celého státu. V ten samý den se pro povinnou evakuaci níže položených pobřežních oblastí Hampton Roads a Eastern Shore rozhodl i guvernér státu Virginie, Ralph Northam. Na 245 000 lidí tak mělo být již 11. září evakuováno. Americké námořnictvo taktéž přemístilo 30 lodí u pobřeží dále do oceánu.\n\nV Severní Karolíně byly povinné evakuace nařízeny 11. září pro okresy Brunswick County, Carteret County, Craven County, Onslow County, Pamlico County, Tyrrell County, North Topsail Beach, Emerald Isle, Ocracoke Island, Atlantic Beach, Indian Beach, Kure Beach, Pine Knoll Shores a Wrightsville Beach. Nařízena byla i povinná evakuace návštěvníků a turistů pláže Holden Beach, ostrova Oak Island a území Currituck. Evakuace byla doporučena v okresech Bertie County a ve městě Surf City. Dobrovolná evakuace byla oznámena 10. září i pro okres New Hanover County, a to včetně města Wilmington.\n\nWilmingtonská univerzita University of North Carolina at Wilmington vyhlásila povinnou evakuaci s účinkem na 10. září. Všichni studenti byli evakuováni 11. září okolo poledne. Univerzita spolupracovala s odnoží University of North Carolina at Asheville a společně tak evakuovaným poskytla bezpečný úkryt. Kvůli bouři byla zrušena řada fotbalových utkání univerzit North Carolina State University, East Carolina University, Wake Forest University, Appalachian State University, University of North Carolina at Chapel Hill a University of South Carolina. Některé další univerzity ve státě byly kvůli přípravám na hurikán rovněž uzavřeny.\n\nVe 26 okresech Jižní Karolíny byly 10. září uzavřeny všechny veřejné školy. Zavřít musely i všechny státní úřady. Okresním úřadům byla ponechána svobodná volba.\n\nMotoristické komplexy Atlanta Motor Speedway, Bristol Motor Speedway a Charlotte Motor Speedway byly zpřístupněny jako zázemí pro evakuované. Guvernér Západní Virginie, Jim Justice, požádal o přerušení rekonstrukce dálnice Interstate 77 mezi hranicí s Virginií v okrese Mercer County a městem Charleston, aby se zlepšil tok dopravy v souvislosti s odjezdem evakuovaných do bezpečných oblastí. Státní parky Západní Virginie také do 18. září zlevní ubytování v pokojích, chatách a kempech, aby pro evakuované poskytly zázemí.\n\nV souvislosti s bouří zasáhly kapverdské ostrovy Brava, Fogo a Santiago silné deště a vítr. Ty zavinily sesuvy půdy a lokální povodně. Následky bouře byly na souostroví však minimální, žádné škody nebyly hlášeny.\n\nNa Bermudách byly 7. září zaznamenány vysoké vlny a silný zpětný proud způsobený hurikánem.\n\nVysoké vlny, které 9. září zasáhly rekreační oblast Asseteague State Park v Marylandu, přiměly marylandské oddělení přírodních zdrojů, Maryland Department of Natural Resources, na neurčitou dobu uzavřít přístup na pláže. Mezi 8. a 9. zářím si na pláži Wrightsville Beach v Severní Karolíně vyžádalo pomoc plavčíků celkem 27 lidí. Zpětné proudy a rozbouřená moře si na pláži New Smyrna Beach na Floridě vyžádalo 13 záchranných akcí. Jeden člověk zemřel v nemocnici a dva další utrpěli nárazová poranění. Na pláži Playalinda Beach na Floridě se 11. září utopil muž, který se pokoušel zachránit desetiletého chlapce, kterého zachytil zpětný proud. Jedno dítě se utopilo v bažinách Green Swamp, když se uvolnila masa vody z vodní nádrže Second Mill Pond a vtekla do řeky.\n\nCena ropy se ve Spojených státech 11. září vyšplhala z obvyklých 2 dolarů za barel na více než 70 dolarů. Mluvčí americké automobilové asociace, American Automobile Association, uvedl, že „motoristé mohou očekávat krátkodobé, zato dramatické skoky v cenách paliva“.\n\nDne 13. září bylo kvůli vysokým vlnám zaplaveno město New Bern v Severní Karolíně. Vlny dosahovaly výšky až 1,8 metru. Vzrostla také výška hladiny západní části laguny Pamlico Sound. Na řece Neuse River ve městě Oriental hlásila měřidla nárůst vodní hladiny o 1,7 metru. Dne 13. září museli být kvůli rostoucí hladině vody evakuováni zaměstnanci televize WCTI-TV při ABC na pobočce v New Bernu. Aby mohli dále vysílat přenosy a informovat o průběhu bouře, museli se přemístit do studia sesterské televize WPDE v Myrtle Beach v Jižní Karolíně. Tím se ovlivnilo vysílání a živý přenos týkající se hurikánu převzala televize WPDE. Později bylo oznámeno, že v New Bernu požádalo o záchranu kvůli povodním asi 150 lidí.\n\nHurikán Florence udeřil na pevninu 14. září v Severní Karolíně. Již v dopoledních hodinách museli záchranáři kvůli záplavám evakuovat více než 200 lidí, dalších 150 na záchranu čekalo. V obou Karolínách zůstalo bez proudu asi 500 000 obyvatel. Vlivem bouře se v pátek ráno zřítila střecha jednoho z hotelů v Jacksonvillu v Severní Karolíně. Dne 15. září se bez proudu ocitlo už přes 800 000 obyvatel. V celých Spojených státech bylo zrušeno na 2 400 letů. Ráno 16. září vyprodukovala nejvíce srážek v historii města Wilmington v Severní Karolíně. Překonala rekord z roku 1877.\n\nPrvní oběti hurikánu byly oznámeny k večeru. Jedná se o matku s dítětem, na jejichž dům ve Wilmingtonu spadl strom. Ve městě Hampstead v Severní Karolíně zemřela žena na následky infarktu, když se k ní záchranáři přes popadané stromy na silnicích nemohli dostat. Další člověk zemřel při zapojování generátoru v okrese Lenoir County v Severní Karolíně. Pátou obětí se stal muž v Kinstonu v Severní Karolíně, který se stal obětí jevy bouře. Ve městě Fayetteville zemřel manželský pár při požáru jejich domu. V okrese Duplin County v Severní Karolíně zemřeli vinou povodní tři lidé. V Jižní Karolíně zemřela žena, na jejíž auto spadl strom. Dva lidé zemřeli na ostrově Harkers Island v Severní Karolíně. Oxid uhelnatý zabil dva lidi ve městě Loris v Jižní Karolíně. K nehodě, při níž zemřel jeden ze tří pasažérů, došlo v okrese Georgetown County. Nedaleko města Union v Jižní Karolíně pak zahynul řidič automobilu, který naboural do spadlého stromu na silnici.\n"}
{"id": "1434010", "url": "https://cs.wikipedia.org/wiki?curid=1434010", "title": "Robert Harley, 1. hrabě z Oxfordu", "text": "Robert Harley, 1. hrabě z Oxfordu\n\nRobert Harley, 1. hrabě z Oxfordu (\"Robert Harley, 1st Earl of Oxford and of Mortimer, 1st Baron Harley of Wigmore\") (5. prosince 1661, Londýn, Anglie – 21. května 1724, Londýn, Anglie) byl anglický státník, patřil k významným osobnostem anglických dějin přelomu 17. a 18. století. Během své kariéry byl předsedou Dolní sněmovny (1701–1705) a prvním ministrem (1710–1714). V roce 1711 získal titul hraběte z Oxfordu.\n\nPocházel z venkovské šlechty, byl synem plukovníka a poslance Sira Edwarda Harleye (1624–1700). Vystudoval v Oxfordu, spolu s otcem v roce 1688 podpořil slavnou revoluci, což předurčilo jeho další kariéru. V roce 1689 byl šerifem v hrabství Radnor, v letech 1689–1710 byl členem Dolní sněmovny za stranu toryů, zastával též čestné funkce v hrabství Radnor. V letech 1701–1705 byl předsedou Dolní sněmovny, v letech 1704–1708 navíc ministrem zahraničí, z vlády odstoupil pro neshody s prvním ministrem Godolphinem ohledně vedení války v Evropě. V této době získal navíc popularitu a vliv jako novinář a publicista, v roce 1706 byl též členem komise pro sloučení Anglie a Skotska. K nejvyššímu úřadu se dostal po pádu Godolphinovy vlády s pomocí přátel královny Anny a v letech 1710–1714 byl prvním lordem pokladu (\"Lord High Treasurer\"), tj. prvním ministrem. Vrcholu popularity dosáhl po vražedném útoku, jemuž byl vystaven v roce 1711, téhož roku byl povýšen na hraběte a vstoupil do Sněmovny lordů, v roce 1712 získal Podvazkový řád, v letech 1711–1714 byl též guvernérem Jihomořské společnosti.\n\nZ funkce prvního lorda pokladu byl odvolán v červenci 1714 a královna Anna zemřela o několik dní později, mimo jiné na následky psychického vyčerpání z neustálých konfliktů na vnitropolitické scéně. Harley jako první ministr jménem Británie ukončil válku o španělské dědictví, ale jeho neprůhledná diplomacie vedla k obvinění z velezrady a po nástupu Jiřího I. byl v letech 1715–1717 vězněn v Toweru. Po propuštění měl povoleno zasedat nadále ve Sněmovně lordů, ale jeho vliv na politiku byl již minimální. V soukromí se na svých statcích věnoval sběratelské činnosti a jeho sbírka rukopisů patří dodnes k významným fondům rukopisného oddělení Britského muzea, od roku 1712 byl též členem Královské společnosti.\n\nPoprvé se oženil v roce 1685 s Elizabeth Foley (1667–1691) z vlivné parlamentní rodiny, jeho druhou manželkou byla od roku 1694 Sarah Middleton (1669–1737). Z prvního manželství pocházely tři děti, dcera Abigail (1688–1750) se provdala za 8. hraběte z Kinnoullu, mladší dcera Elizabeth (1691–1713) byla manželkou 3. vévody z Leedsu. Dědicem titulů byl jediný syn Edward Harley, 2. hrabě z Oxfordu (1689–1741), který sice v mládí zasedal v Dolní sněmovně, ale politice se příliš nevěnoval. V roce 1711 byl dohodnut jeho sňatek s bohatou dědičkou Henriettou Cavendish–Holles (1693-1755), bohatou dědičkou vévody z Newcastle. Součástí dědictví bylo několik honosných sídel v různých částech Anglie, \"Wimpole Hall\" (Cambridgeshire, \"Welbeck Abbey\" (Nottinghamshire) a \"Bolsover Castle\" (Derbyshire). Sňatek proběhl v roce 1713 a Edwardův otec tehdy z pozice prvního ministra doufal, že se mu podaří získat zaniklý titul vévody z Newcastle. K tomu ale nedošlo a po Harleyově pádu byl tento titul udělen rodině Pelhamů, která byl též spřízněna s vymřelým rodem Holles.\n\nPůvodním sídlem rodu Harleyů byl zámek \"Brampton Bryan Castle\" (Herefordshire), po roce 1713 se 1. hrabě z Oxfordu usadil na zámku \"Wimpole Hall\" (hrabství Cambridgeshire).\n\n\n"}
{"id": "1434011", "url": "https://cs.wikipedia.org/wiki?curid=1434011", "title": "William Peel, 1. hrabě Peel", "text": "William Peel, 1. hrabě Peel\n\nWilliam Peel, 1. hrabě Peel (\"William Robert Wellesley Peel, 1st Earl Peel, 2nd Viscount Peel, 1st Viscount Clanfield\") (7. ledna 1867, Londýn, Anglie – 28. září 1937, East Meon, Anglie) byl britský státník, vnuk premiéra Roberta Peela a syn předsedy Dolní sněmovny Arthura Peela. Jako člen Konzervativní strany byl od mládí aktivní v politice, později byl dvakrát ministrem pro Indii (1922–1924, 1928–1929). Jako dědic titulu vikomta byl od roku 1912 členem Sněmovny lordů, v roce 1929 získal titul hraběte.\n\nByl synem dlouholetého předsedy Dolní sněmovny Arthura Peela (1829–1912). Vystudoval v Oxfordu, poté působil v justici, uplatnil se také jako novinář a od roku 1900 byl členem městské rady v Londýně. V letech 1900–1906 a 1909–1912 byl členem Dolní sněmovny, v roce 1912 po otci zdědil titul vikomta a vstoupil do Sněmovny lordů (do té doby jako otcův dědic užíval titul \"vikomt Clanfield\". Byl členem Konzervativní strany, uplatnil se v jejích vládách, stejně tak i v koaličních kabinetech, konzervativní politiku prosazoval i v regionálním měřítku (v letech 1914–1916 byl předsedou rady hrabství Londýn). Jako důstojník se zúčastnil první světové války, po válce začal zastávat vládní úřady. Byl parlamentním tajemníka ministerstva národních služeb (1918–1919) a státním podsekretářem války (1919–1921), od roku 1919 byl též členem Tajné rady. V letech 1921–1922 zastával funkce lorda kancléře vévodství lancasterského a ministra dopravy, poté byl státním sekretářem pro Indii (1922–1924 a 1928–1929), mezitím byl ministrem veřejných prací (1924–1928). V roce 1929 získal titul hraběte. Jako konzervativní předák ze Sněmovny lordů naposledy vstoupil do MacDonaldovy národní vlády jako lord strážce tajné pečeti, odstoupil ale již po dvou měsících (1931). Později stál v čele několika vládních komisí, poslední důležitou úlohu měl jako předseda vládní komise pro Palestinu (1936–1937).\n\nByl nositelem francouzského Řádu čestné legie, získal Řád britského impéria a Řád Indické říše, mimo jiné byl smírčím soudcem a zástupcem místodržitele v hrabství Bedford.\n\nJeho manželkou byla Eleanor Williamson (1872–1949), dcera úspěšného průmyslníka a politika 1. barona Ashtona. Dědicem titulů byl jediný syn Arthur Peel, 2. hrabě Peel (1901–1969), který byl lordem–místodržitelem v hrabství Lancashire a byl členem vedení společnosti \"Nairn and Williamson.\"\n\n"}
{"id": "1434015", "url": "https://cs.wikipedia.org/wiki?curid=1434015", "title": "Harry Maguire", "text": "Harry Maguire\n\nHarry Maguire (* 5. březen 1993) je anglický profesionální fotbalista, který hraje za anglický klub Manchester United a anglickou reprezentaci. Nastupuje na postu stopera, tj. středního obránce.\n\nBěhem června 2017 změnil působiště a zamířil do Leicesteru, který za něj zaplatil celkem 17 milionů liber.\nV ročníku 2017/18 nastoupil jako hráč základní jedenáctky do všech 38 klání v Premier League, aniž by byl střídán. Vstřelil rovněž dva góly, a to proti Brightonu (2. kolo) a Manchesteru United (19. kolo).\n\nOd začátku další sezóny 2018/19 opět nastupoval v základu a odehrál celé 4 úvodní zápasy. Ve třetím zápase se trefil v závěru zápasu v nastavení a pomohl Leicesteru otočit skóre z 0–1 na 2–1 na půdě Southampton FC.\nV září podepsal nový kontrakt a prodloužil do roku 2023.\n\nBěhem července se Maguire domluvil na smlouvě s Manchesterem United, který za něj Leicesteru zaplatil částku 80 milionů liber.\nStal se tak nejdražším obráncem fotbalové historie, když překonal přestup van Dijka do Liverpoolu z roku 2018.\nMaguire se představil v úvodním kole anglické ligy proti Chelsea, kterou United porazili 4:0.\n\nBěhem října 2017 si Maguire odbyl svůj debut za reprezentaci, a to v zápase proti reprezentaci Litvy.\nAnglie venku vyhrála 1–0 a Maguire si v obraně zahrál vedle Michaela Keanea a Johna Stonese v tříčlenné obraně.\n\nTrenér Gareth Southgate Maguireho nakonec nominoval na světový šampionát konaný v Rusku.\nŠampionát začal v základní sestavě na postu stopera a v prvním zápase proti Tunisku přihrál na vítězný gól útočníkovi Harrymu Kaneovi, který svým druhým gólem zápasu změnil stav na 2–1 pro \"Albion\".\nDruhý zápas s Panamou ve skupině znovu odehrál v základu, ve třetím zápase proti Belgii pak nastoupil do druhého poločasu, když vystřídal Johna Stonese.\nMaguire dostal důvěru na stoperu i v play-off turnaje, odehrál vítězné osmifinále proti Kolumbii, kdy Angličané postoupili až po penaltové rozstřelu. Ve čtvrtfinále se Švédskem si připsal první branku za národní tým a přispěl k výhře 2–0, poté co se prosadil hlavou po rohovém kopu Ashleyho Younga.\nNastoupil rovněž celé zápasy v prohraných soubojích s Chorvatskem (semifinále) a Belgií (o bronz).\n\nVe vůbec prvním utkání nové Ligy národů byl znovu v základu proti Španělsku a odehrál utkání celé, avšak Angličané prohráli 1–2.\n\n"}
{"id": "1434023", "url": "https://cs.wikipedia.org/wiki?curid=1434023", "title": "Labrodorská inuitská pidžinizovaná francouzština", "text": "Labrodorská inuitská pidžinizovaná francouzština\n\nLabrodorská inuitská pidžinizovaná francouzština (též \"pidžin Belle Isle\") byl pidžin založený na francouzštině. Používal se v šestnáctém a sedmnáctém století pro komunikaci mezi baskickými a bretaňskými rybáři a mezi místními labradorskými Inuity. Používal se ve vodách dnešní Kanady, v úžině Belle Isle (mezi Newfoundlandem a Labradorem). Tento pidžin vymřel kolem roku 1760.\n\n"}
{"id": "1434025", "url": "https://cs.wikipedia.org/wiki?curid=1434025", "title": "Tomoaki Takata", "text": "Tomoaki Takata\n\nTomoaki Takata (: 高田 知尭; * 20. února 1995 Tottori) je japonský reprezentant ve sportovním lezení, juniorský vicemistr Asie a finalista mistrovství světa ve sportovním lezení 2018 v lezení na obtížnost.\n\n\n"}
{"id": "1434026", "url": "https://cs.wikipedia.org/wiki?curid=1434026", "title": "US Open 2018 – dvouhra juniorek", "text": "US Open 2018 – dvouhra juniorek\n\nDvouhra juiorek US Open 2018 probíhala v první polovině září 2018. Do singlové soutěže newyorského tenisového grandslamu nastoupilo šedesát čtyři hráček. Obhájkyní titulu byla Američanka ruského původu Amanda Anisimovová, která se rozhodla do soutěže nezasáhnout.\n\nVítězkou juniorské dvouhry se stala třetí nasazená Wang Si-jü, jež ve finále zdolala 17letou francouzskou turnajovou jedenáctku Claru Burelovou, a finalistku Australian Open 2018, po dvousetovém průběhu 7–6 a 6–2. Levoruká Wangová získala v 17 letech premiérový grandslam kariéry a stala se vůbec první Číňankou, která vyhrála juniorskou grandslamovou dvouhru. Do juniorského kombinovaného žebříčku si připsala 375 bodů.\n\nDo soutěže také nastoupila 17letá floridská rodačka Elizabeth Mandliková, dcera československé vítězky US Open 1985 Hany Mandlíkové, kterou ve třetím kole vyřadila Ukrajinka Daša Lopatecká.\n"}
{"id": "1434027", "url": "https://cs.wikipedia.org/wiki?curid=1434027", "title": "Jevgenija Vitaljevna Bilčenko", "text": "Jevgenija Vitaljevna Bilčenko\n\nJevgenija Vitaljevna Bilčenko, ukrajinsky \"Євгенія Віталіївна Більченко\" (* 4. října 1980 Kyjev), je ukrajinská básnířka a překladatelka, píšící většinou rusky. Je profesorka katedry kulturologie na fakultě filosofického vzdělání a vědy Národní pedagogické univerzity M. P. Dragomanova, doktorka kulturologie, aktivista ukrajinského hnutí za lidská práva. Její básně jsou přeloženy do 23 světových jazyků.\n\nV letech 1997-2001 studovala kulturologii a vyučování teorie a dějin kultury na kulturologické fakultě Kyjevské národní univerzity kultury a umění. Od roku 2002 zahajila postgraduální studium na katedře kulturologie Národní pedagogické univerzity M. P. Dragomanova. V roce 2006 obhájila habilitační práci v oblasti nábožensko-vzdělávací problematiky Kyjevské Rusi, v roce 2012 obhajila disertaci věnovanou problematice dialoga kultur v moderní společnosti. Je autorkou dvou monografií a cca 150 vědeckých článků, stipendista parlamentu Ukrajiny v roce 2015-2016, autorka magisterského programu pro studenty kulturologie v oboru Praktická kulturologie: problematika polikulturalismu a tolerance (od 1. září 2016). \n\nEvgenie je autorkou 15 básnických sbírek. Byla publikována v časopisech Zolotoj věk (Kyjev), Renesans (Kyjev), Art-šum (Dnipro), Litera_Dnepr (Dnipro), Južnoe sijanie (Odessa), Skljanka času (Kaniv – Mönchengladbach), Deti Ra (Moskva), Zinziver (Petrohrad), Pisatel. XXI věk (Petrohrad), Kovčeg (Rostov-na-Donu), Sever (Petrozavodsk), Darjal (Vladikavkaz) atd. Některá díla byla publikována v almanaších Sovremennyj renesans (Kyjev), Kaštanovyj dom (Kyjev), Zolotaja Nika (Odessa), Krylja (Lugansk), Puškinskoje kolco — 2010 (Čerkassy), Semejka (Wuppertal), v souborech Puškinskaja osen v Odesse — 2009 (2009), My pomnim… 1945-2010 (2010), Soglasovanie vremen 2010. Poezia (2011), Lit-Jo (2012). Její ukrajinské básně jsou publikovány v časopisech Zolota doba (Kyjev), Vitoky (Ostroh), v souboru Litpošta (zbirka molodoj poezii, i ne tilky…) (2009).\n\nEvgenii inspirují texty ruských rockerů, basnířka dokonce říká, že je chovancem Yanky Dyagilevé a Yegora Letova s identitou Alexandra Bašlačova. Je známá také jako překladatelka ukrajinských básníků do ruštiny, např. překlady básní Igore Pavljiuka byly vydány v knize “Ispověď poslednego volchva” v roce 2012. Vlastní lyrika Bilčenko byla přeložena do ukrajinštiny V. Boguslavskou a vydána v rámci antologie “A ukrajinskoju -- tak” (ukrajinsky “А українською — так”) v roce 2010. Kromě toho básnířka je členem Mezinárodní akademie literatury a umění Ukrajiny a Kongresu literatorů Ukrajiny. V roce 2017 založila v Kyjevě literárně-poetickou dílnu pro začinající a známé básníky.  \n\nEuromajdan\n\nEvgenia původně patřila mezi nejvášnivější stoupence Euromajdanu a dokonce věnovala tomu báseň, která byla opublikována 21. února 2014 a rychle se stala populární v ukrajinsky mluvící části Internetu. Z jejích vlastních slov také patřila mezi dobrovolníky organizace Pravý sektor, a to hlavně kvůli tomu, že mezi nimi si našla liberální společníky. Zcela dlouho se účastnila dodání věci, zbraní, peněz apod. jednotkám, které válčily na Donbasu (a to včetně 5. dobrovolnického praporů, dělostřelcům Pravého sektoru).\nV polovině roku 2015, dle jejích vlastních slov, Evgenia skončila se svojí dobrovolnickou aktivitou. Od té doby kritizuje řádu následku Euromajdanu: zvýšení úrovně korupce, válku, cenzuru, ale tvrdí, ale odmítá svojí, ani svých stoupenců vínu za negativní následky. Podle jejího názoru důvodem následků je to, že účastníci Euromajdanu byli oklamáni těmi, kdo celou akci využil, aby dostaly do moci. Dneska o sebe Evgenia Bilčenko říká, že je anarchistou, humanistou a stoupenkou nesystémové opozice, tvrdí, že hají mezikulturní dialog a toleranci ve společnosti, aktivně kritizuje moderní národně zaměřenou inteligenci za “otrocké myšlení”, a vystupuje proti zásahům vládních organizaci do kulturního života statu.  \n V létě 2017 Evgenia uskutečnila svůj nejdelší výlet do Moskvy a Petrohradu, který trval 3 týdne, v rámci výletu se odehrálo několik vystoupení (a to včetně jednoho pořadu v blogu). V Petrohradě společně s hudebníkem Ivanem Vopilovým nahrala rockové album Majak. Evgenia říká, že jak v Moskvě, tak i v Petrohradu byla vítána. V sociálních sítích básnířka sdělila followerům, že ukrajinská média se snaží neopodstatněně očernit Rusko a občany Ruska. Dále z jejích slov mezi státy byl vytvořen “falešný problém války národů”, za který mohou vlády obou států a média, ale ne obyčejní lidé. Po takových sděleních začal hon ze strany radikálních ukrajinských nacionatistů a zároveň ze strany ruských liberálů a přivrzenců Euromajdanu. Podle posouzení básnířky právě kvůli těmto názorům byla zařazena do černé listiny Služby bezpečnosti Ukrajiny a do ukrajinského webu Mirotvorec za “antiukrajinskou propagační činnost a manipulování důležitými pro společnost informacemi”. Oficiálně Evgenie se snaží vyvolat Rusko a Ukrajinu k rozumnému dialogu pro ukončení politické konfrontace a stanovení míru, podle ní oba státy musejí nechat předsudky. Básnířka nepodporuje oficiální vládu ani jednoho ze států, odmítá podporu “ruského imperialismu” či “ukrajinského nacionalismu”, ale ovšem vnímá Rusko jako stát se utvářenou vertikálou vlády, v jejímž rámci se dá žít, pokud “neuskutečňuješ vyloženě podvratnou opoziční činnost”. Každopádně se Evgenia objevila na veřejných shromážděních neparlamentské opozice v Rusku vícekrát. Co se týče ruštiny v Ukrajině, říká, že takový problém opravdu existuje a nepodporuje vynechání ruských skladatelů a spisovatelů ze školního programu. \n\n"}
{"id": "1434031", "url": "https://cs.wikipedia.org/wiki?curid=1434031", "title": "FC Barcelona „B“", "text": "FC Barcelona „B“\n\nFC Barcelona „B“ (celým názvem: Futbol Club Barcelona „B“) je rezervním týmem španělského fotbalového klubu FC Barcelona. Tým sídlí stejně jako mateřský celek v Barceloně, největším městě Katalánského autonomního společenství. Rezerva byla založena v roce 1970 po fúzi barcelonských klubů Atlètic Catalunya a CD Condal (v sezóně 1956/57 prvoligový), které se dohodly na spolupráci se slavným barcelonským klubem. Nový celek byl nazván jako FC Barcelona Atlètic. Současný název má rezerva od roku 2010.\n\nRezervy ve Španělsku nemohou postoupit do nejvyšší soutěže a ani se nemohou zúčastnit národního poháru (zákaz startu rezerv od sezóny 1990/91). Největším úspěchem rezervy tak je celkem 23–roční účast ve druhé nejvyšší soutěži (naposled v sezóně 2017/18). Od sezóny 2018/19 působí v Segunda División B, třetí nejvyšší fotbalové soutěži ve Španělsku. Klubové barvy jsou modrá a granátová.\n\nSvé domácí zápasy odehrává na stadionu Estadi Johan Cruyff s kapacitou 6 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1434033", "url": "https://cs.wikipedia.org/wiki?curid=1434033", "title": "US Open 2018 – čtyřhra juniorek", "text": "US Open 2018 – čtyřhra juniorek\n\nČtyřhra juniorek US Open 2018 probíhala v první polovině září 2018. Do debllové soutěže newyorského tenisového grandslamu nastoupilo třicet dva párů. Obhájcem titulu byla srbsko-ukrajinská dvojice Olga Danilovićová a Marta Kosťuková, jejíž členky se rozhodly do turnaje nezasáhnout.\n\nRoli favoritek splnil nejvýše nasazený pár Američanek složený ze 14leté Cori Gauffové a 16leté Caty McNallyové, které ve finále zdolaly krajanky Hailey Baptisteovou a Dalaynu Hewittovou po dvousetovém průběhu 6–3 a 6–2. Šampionky odehrály druhý společný turnaj jako pár. Gauffová vybojovala první grandslam z juniorského debla, a po triumfu na juniorce French Open 2018, druhý celkově. Pro McNallyovou se jednalo o druhý grandslam z juniorské čtyřhry po vítězství na French Open 2018. Do juniorského kombinovaného žebříčku ITF si každá z nich připsala 270 bodů.\n\n"}
{"id": "1434035", "url": "https://cs.wikipedia.org/wiki?curid=1434035", "title": "US Open 2018 – dvouhra juniorů", "text": "US Open 2018 – dvouhra juniorů\n\nDvouhra juniorů US Open 2018 probíhala v první polovině září 2018. Do singlové soutěže newyorského tenisového grandslamu nastoupilo šedesát čtyři hráčů. Obhájcem titulu byl čínský tenista Wu I-ping, který již nebyl věkově způsobilý nastoupit do juniorské soutěže.\n\nVítězem juniorské dvouhry se stal šestý nasazený Brazilec Thiago Seyboth Wild po finálové výhře nad 16letým italským hráčem Lorenzem Musettim po třísetovém průběhu 6–1, 2–6 a 6–2. Osmnáctiletý Wild získal první grandslamový titul a stal se prvním brazilským vítězem juniorky na US Open.\n"}
{"id": "1434036", "url": "https://cs.wikipedia.org/wiki?curid=1434036", "title": "Isahaja (Nagasaki)", "text": "Isahaja (Nagasaki)\n\nIsahaja (japonsky:諫早市 \"Isahaja-ši\") je japonské město v prefektuře Nagasaki na ostrově Honšú. Žije zde přes 137 tisíc obyvatel.\n\n\n"}
{"id": "1434038", "url": "https://cs.wikipedia.org/wiki?curid=1434038", "title": "Ismailia", "text": "Ismailia\n\nIsmailia (: الإسماعيلية, \"al-ʾIsmāʿīliyyah\") je město v severovýchodním Egyptě. Nachází se na západním břehu Suezského průplavu. Suezský průplav se zde rozšiřuje v malé jezero Timsa. Je hlavním městem stejnojmenného guvernorátu. Bylo založeno v roce 1863 během výstavby průplavu egyptským panovníkem Ismá'ílem Pašou, po němž je pojmenováno.\n\nVe městě sídlí Suez Canal University.\n\n"}
{"id": "1434039", "url": "https://cs.wikipedia.org/wiki?curid=1434039", "title": "Silvie Lauder", "text": "Silvie Lauder\n\nSilvie Lauder je česká novinářka.\n\nNarodila se ve Vyškově. Vystudovala žurnalistiku na Fakultě sociálních věd Univerzity Karlovy. Poté byla tři roky redaktorkou \"Lidových novin\" a od podzimu 2004 je redaktorkou časopisu \"Respekt\". V roce 2013 jí byla udělena Novinářská cena nadace Open Society Fund.\n"}
{"id": "1434041", "url": "https://cs.wikipedia.org/wiki?curid=1434041", "title": "Northern blot", "text": "Northern blot\n\nNorthern blot je laboratorní postup sloužící k nalezení, měření délky a množství RNA transkriptů zájmového genu ve směsi různých RNA molekul. Využívá se ke zjišťování míry exprese jednotlivých genů u organismů, jejich tkání či samotných buněk. To umožňuje například identifikaci genů zodpovědných za některá onemocnění či detailní výzkum průběhu embryonálního vývoje živočichů. Jméno získal díky své podobnosti s technikou Southern blot (pojmenovaná podle jejího vynálezce profesora Edwina Southerna).\n\nNejprve se vzorek RNA denaturuje a rozdělí podle délky za pomocí nanesení na agarózový gel, kde proběhne tzv. gelová elektroforéza. Poté je přenesen na nylonovou membránu a na ní zafixován. (Podle tohoto kroku je technika pojmenovaná blot nebo blotting. Jde o anglický termín užívaný pro vysoušení povrchu za pomoci absorbčního materiálu.) Za využití označené próby se dále provádí hybridizace s RNA, tzn. nanesení komplementární DNA nebo RNA k hledané sekvenci. Na pevné membráně tak dojde k vazbě hledaných kusů RNA s komplementární próbou, která je poté obvykle dobře detekovatelná díky svému označení radioaktivními atomy nebo fluorescenčním barvivem. Pak je již možné vyhodnotit přítomnost hledaných segmentů RNA. \n\nPozději byla objevena i technika takzvaného reverzního nothern blotu, který umožňuje za pomoci RNA próby označit hledané segmenty DNA.\n"}
{"id": "1434043", "url": "https://cs.wikipedia.org/wiki?curid=1434043", "title": "Doba (Maďarsko)", "text": "Doba (Maďarsko)\n\nDoba je vesnice v Maďarsku v župě Veszprém, spadající pod okres Devecser. Nachází se asi 7 km severozápadně od Devecseru, 17 km severozápadně od Ajky, 20 km severovýchodně od Jánosházy, 25 km jihozápadně od Pápy a 31 km jihovýchodně od Celldömölku. V roce 2015 zde žilo 448 obyvatel, z nichž 79,9 % tvoří Maďaři.\n\nDoba leží na silnicích 74106, 84105 a 84106. Je přímo silničně spojena s vesnicemi Borszörcsök, Oroszi, Somlójenő, Somlószőlős, Somlóvasárhely a městem Devecser. Dobou protéká potok Hajagos, který se vlévá do řeky Marcal.\n\nPoblíže Doby se nachází kopec Somló (431 m). Nachází se zde rozhledna a zřícenina stejnojmenného hradu. U Doby se nachází též zámek Erdődy-kastély, který je využívám jako nemocnice a sanatorium. Zámecký park je přírodní rezervace. V Době se nachází katolický kostel sv. Petra a Pavla. Kostel je gotický, později přestavěn v barokním stylu. Je zde též pošta, malý obchod a hospoda. V katastru obce se nachází sportovní letiště.\n\n"}
{"id": "1434045", "url": "https://cs.wikipedia.org/wiki?curid=1434045", "title": "Walenty Badylak", "text": "Walenty Badylak\n\nWalenty Badylak (1904 Krakov Podgórze - 21. března 1980 Krakov) byl polský voják, který během druhé světové války sloužil u polské Zemské armády (Armia Krajowa).\n\nPo skončení druhé světové války pracoval jako pekař v Mrowinach u Svídnice. Později pracoval v Żarach v dělnickém pracovním vydavatelství RUCH. V roce 1955 přesídlil do Krakova. Nejprve pracoval v hornicko-hutnické akademii, potom v závodě \"Městská zeleň\". V roce 1963 odešel do důchodu. Byl dobře známý mezi krakovskými knihkupci, protože sbíral knihy a také se zajímal o vážnou hudbu. Rád trávil čas v kavárnách na hlavním náměstí a diskutoval o historii. Jeho osobní život byl poznamenán tragedií, jeho první žena během druhé světové války zapsala jejich syna do nacistické organizace Hitlerjugend. Tento fakt po válce začali využívat komunisté a proto se raději rozvedl a znovu se oženil s Irenou Sławikowskou. Její bývalý manžel Eugeniusz byl v hodnosti kapitána dělostřelectva zavražděn v Katyni. Státní bezpečnost po válce pronásledovala jeho syna, který byl vyhozen ze školy technického zaměření a který se nakonec stal členem vojenské rozvědky, která prováděla čistky a represe v polské armádě. Syn zemřel při autonehodě a následně v polovině 70. let 20. století zemřela i jeho druhá manželka.\n\nV roce 1980 ve věku 76 let byl již v důchodu. V tomto roce 21. března ráno (krátce před vznikem Solidarity) se připoutal na Tržním náměstí, na Krakovském rynku železným řetězem k historické studni, následně se polil benzínem a upálil se na protest proti komunisty zamlčované pravdě o masakru polské elity v Katyni v roce 1940. Zemřel při převozu do nemocnice.\n\nInformace o jeho smrti se objevily pouze v místním tisku, a to ve velmi lakonické podobě. (Informovali o smrti duševně nemocného důchodce.) Bez ohledu na to, lidé z Krakova kladli na místo události svíčky a květiny (které neznámí pachatelé v noci odstraňovali) a zpívali náboženské písně.\n\nAktivisté z krakovské opozice (ještě před srpnem 1980) organizovali aktivity zaměřené na připomenutí oběti Walenty Badylaka. Spolu s nimi si tuto událost připomínali i členové dalších organizací (Křesťanské společenství pracovníků, Nezávislé Polsko či Studentský výbor solidarity).\n\nJeho čin připomíná v Krakově pamětní deska umístěná na historické pumpě, u které se upálil. na desce je nápis: „\"Nemohl žít ve lži, zemřel za pravdu\".“). Deska byla instalovaná v roce 1990 a odhalena jeho vnukem, knězem Wojciechem Badylakem. Pamětní desku zhotovil řemeslník Kazimier Kozłowski. Historická pumpa byla zrestaurována v roce 2004.\n\nO upálení Walenty Badylaka byl natočen film „\"Svatý oheň\"“.\n"}
{"id": "1434048", "url": "https://cs.wikipedia.org/wiki?curid=1434048", "title": "Damdinsürengín Ňamchű", "text": "Damdinsürengín Ňamchű\n\nDamdinsürengín Ňamchű nebo Ňamchű Damdinsüren (* 25. září 1979) je bývalý mongolský zápasník – judista a sambista.\n\nPochází z ajmagu Uvs z ojratské kočovné rodiny. Jeho strýc Džamsran je trojnásobným mistrem světa v zápasu sambo. Od dětství se věnoval tradičnímu mongolskému zápasu böch. Do mongolské sambistické a judistické reprezentace byl vybrán koncem devadesátých let dvacátého století. V roce 2003 získal titul mistra světa v zápasu sambo ve střední váze do 82 kg. V témže roce však utrpěl zranění ramene. V roce 2004 startoval na olympijských hrách v Athénách, kde vypadl v úvodním kole s Kubáncem Gabrielem Arteagou. Po olympijských hrách podstoupil operaci zraněného ramene. V roce 2006 vyhrál prestižní Asijské hry v katarském Dauhá.\n\nV roce 2008 startoval na olympijských hrách v Pekingu, kde v úvodním kole nestačil v takticky vedeném zápase na jednu penalizaci (šido) na Nizozemce Guillaume Elmonta. Přes opravy se probojoval do boje o třetí místo proti Ukrajinci Romanu Honťukovi. Úvod zápasu nezachytil a dostal Ukrajince do vedení na wazari (sumi-gaeši) a juko (sukui-nage). V závěru dostal svého soupeře pod velký tlak, ale zápas ve svůj prospěch neotočil. Obsadil dělené 5. místo. Sportovní kariéru ukončil v roce 2011.\n\n\n"}
{"id": "1434049", "url": "https://cs.wikipedia.org/wiki?curid=1434049", "title": "Eastern blot", "text": "Eastern blot\n\nEastern blot je spíše než samostatná technika považována za rozšíření laboratorní techniky detekce proteinů zvané western blot. Podobně jako ona využívá SDS-PAGE elektroforézu a následný přenos proteinů na nitrocelulosovou membránu a jejich detekci. Slouží ke zjištění postranslačních úprav důležitých ke správné funkci proteinu, například k detekci epitopů na proteinech (tzn. vazných míst pro protilátky). Využívá se přitom mnoho druhů různých prób. Název eastern blot byl přitom v odborné literatuře použit již pro vícero podobných technik a jeho definice tak není zcela ustálená. Díky své menší materiální náročnosti se dnes dává přednost eastern blotu před HPLC (tzn. vysokoúčinnou kapalinovou chromatografií). \n"}
{"id": "1434052", "url": "https://cs.wikipedia.org/wiki?curid=1434052", "title": "Základní škola svaté Zdislavy (Kopřivnice)", "text": "Základní škola svaté Zdislavy (Kopřivnice)\n\nZákladní škola svaté Zdislavy se nachází ve východomoravském městě Kopřivnice, v jejím centru, na adrese \"Štefánikova 117/29\". Zřizovatelem školy je Biskupství ostravsko-opavské v Ostravě.\n\nŠkola byla založena v dubnu 1993 z iniciativy rodičů a nadšenců, kteří věřili ve smysl vzdělávání a výchovy v duchu křesťanských hodnot. Škola sídlí v budově v centru města, jejím majitelem je od roku 2016 ostravsko-opavské biskupství.\n\nŽáci jsou vzděláváni podle školního vzdělávacího programu „Cesta do života“. Kromě tradičních vyučovacích předmětů se žáci prvního stupně seznamují s hrou na flétnu, od první třídy se učí anglicky. Na druhém stupni je učivo rozšířeno o předměty, které si žáci vybírají podle svého zájmu. Ve výuce jsou využívány i alternativní prvky výuky např. formou projektů. \nŽáci školy se účastní prosociálních projektů (například Adopce na dálku nebo Tříkrálová sbírka.\n\n"}
{"id": "1434056", "url": "https://cs.wikipedia.org/wiki?curid=1434056", "title": "Willem Kolff", "text": "Willem Kolff\n\nWillem Johan Kolff (14. února 1911, Leiden, Nizozemsko – 11. února 2009, Newtown, Pensylvánie, USA) byl nizozemský vynálezce umělé ledviny. Usiloval však také o vytvoření dalších umělých orgánů. \n\nV roce 1950 přesídlil do USA, kde zůstal do konce života. Podílel se na vytvoření prvního umělého srdce a v roce 1982 se stal členem týmu, který ho poprvé voperoval do těla pacienta. Zabýval se i vytvářením umělých očí, uší nebo končetin. \n\nZemřel v roce 2009 ve věku 97 let.\n"}
{"id": "1434062", "url": "https://cs.wikipedia.org/wiki?curid=1434062", "title": "Baltoro Kangri", "text": "Baltoro Kangri\n\nBaltoro Kangri je hora v Pákistánu v pohoří Karákóram. Baltoro Kangri je vysoká 7312 m n. m. a leží na jih od masívu Gašerbrum a východně od vrcholu Čogolisa (7665 m). Obrovský ledovec Baltoro (který je jedním z největších ledovců mimo polární oblasti) vychází z úpatí Baltoro Kangri.\n\nV roce 1963 uskutečnila japonská expedice první výstup na vrchol Baltoro Kangri.\n"}
{"id": "1434063", "url": "https://cs.wikipedia.org/wiki?curid=1434063", "title": "Jan Kyklhorn", "text": "Jan Kyklhorn\n\nJan Kyklhorn (* 24. listopadu 1975) je bývalý český fotbalista, záložník.\n\nV české lize hrál za FK Chmel Blšany. Nastoupil v 9 ligových utkáních. Gól v lize nedal. V nižších soutěžích hrál i za FK Arsenal Česká Lípa a FK Baník Most 1909.\n\n\n"}
{"id": "1434066", "url": "https://cs.wikipedia.org/wiki?curid=1434066", "title": "Krajská soutěž – Olomouc 1951", "text": "Krajská soutěž – Olomouc 1951\n\nKrajská soutěž – Olomouc 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434068", "url": "https://cs.wikipedia.org/wiki?curid=1434068", "title": "Tyranny and Mutation", "text": "Tyranny and Mutation\n\nTyranny and Mutation je druhé studiové album americké hardrockové kapely Blue Öyster Cult. Vydáno bylo v únoru roku 1973 společností Columbia Records. Nahráno bylo během předchozího roku ve studiu společnosti Columbia. V hitparádě Billboard 200 se deska umístila na 122. příčce. Text písně „Baby Ice Dog“ napsala zpěvačka Patti Smith, která s kapelou spolupracovala i na pozdějších albech.\n\n\n"}
{"id": "1434069", "url": "https://cs.wikipedia.org/wiki?curid=1434069", "title": "Secret Treaties", "text": "Secret Treaties\n\nSecret Treaties je třetí studiové album americké hardrockové kapely Blue Öyster Cult. Vydáno bylo v dubnu roku 1974 společností Columbia Records. Nahráno bylo ve studiu společnosti Columbia v New Yorku. V hitparádě Billboard 200 se deska umístila na 53. příčce. Album produkovali Murray Krugman a Sandy Pearlman. Členové kapely pro album nenapsali žádný text; jejich autorem je převážně producent Pearlman, přispěl též novinář Richard Meltzer a zpěvačka Patti Smith.\n\n"}
{"id": "1434070", "url": "https://cs.wikipedia.org/wiki?curid=1434070", "title": "Areál Skiland Ostružná", "text": "Areál Skiland Ostružná\n\nSkiland Ostružná je rekreační areál tvořený dvěma ubytovacími zařízeními, restaurací a prostory pro volnočasové aktivity. Proslulý je zejména rozsáhlou expozicí hudebních nástrojů. Nachází v v centru horské obce Ostružná na hranici Rychlebských hor a Hrubého Jeseníku, v těsném sousedství chráněné krajinné oblasti Jeseníky. Jeho zakladatelem a vlastníkem je Miloslav Muselík.\nDo roku 2004 byl areál ve vlastnictví JZD Rousínov a sloužil k rekreaci zaměstnanců. Původně zde stály dvě větší zděné chaty, několik menších dřevěných chatek a jedna budova používaná jako sklad. Při koupi objektu Ing. Miloslavem Muselíkem v květnu 2004 byla budova skladu již vyhořelá a předurčená k rekonstrukci. Ještě téhož roku proběhly stavební práce a z vyhořelého stavení se stala restaurace. Venkovní areál, který měl původně podobu zatravněné plochy se zahrádkou k pěstování plodin, byl roku 2007 obohacen o tenisový kurt. Vnější úpravy obou zděných chat proběhly roku 2008 a poté byla přistavěna restaurace. Největší proměny areál zaznamenal léta 2010 a 2011. Na vnějším pozemku přibyl druhý tenisový kurt a bylo zde zbudováno dětské hřiště s bungee trampolínou. V patře přístavby restaurace byla vybudována tělocvična a expozice hudebních nástrojů. Přední, zděná chata byla přestavěna a získala označení Hotel ***Superior. \n\nStálá expozice hudebních nástrojů byla otevřena 12. června 2015.\n\nJeden díl pořadu České televize Náš venkov, odvysílaný 5. dubna 2017, představil Ostružnou a v té souvislosti představil Ing. Miloslava Muselíka, majitele Areálu Skiland, který o deset let dříve areál zrekonstruoval. Představil též jeho sbírku hudebních nástrojů, sloužící jako muzeum a dekorace v areálu. V pořadu vystupuje více osob zabývajících se turistickým ruchem, ale o panu Muselíkovi starosta v pořadu říká, že tam dal turistice úplně jiný level, protože nenabízí lidem jen přespání, ale vybudoval i sportovní areál a pořádá kulturní akce. Expozici hudebních nástrojů se věnovala řada časopiseckých článků a internetových magazínů, ale také například reportáž pořadu České televize Toulavá kamera 26. října 2014 na ČT1.\n\nV roce 2017 areál získal certifikát kvality I. stupně Českého systému kvality služeb.\n\n"}
{"id": "1434071", "url": "https://cs.wikipedia.org/wiki?curid=1434071", "title": "Expozice hudebních nástrojů v Ostružné", "text": "Expozice hudebních nástrojů v Ostružné\n\nExpozice hudebních nástrojů v areálu Skiland v obci Ostružná na pomezí Hrubého Jeseníku a Rychlebských hor je soukromým majetkem Ing. Miloslava Muselíka a patří mezi ojedinělé na území Česka. Je zde vystaveno cca pět set padesát hudebních nástrojů z různých koutů světa. Kromě Antarktidy jsou v zastoupení všechny kontinenty. Nejvíce hudebních nástrojů je ale z Evropy.\n\nMiloslav Muselík začal shromažďovat hudební nástroje za účelem výzdoby nově zbudované restaurace ve svém areálu roku 2004. Této vášni však propadl a hudební nástroje sbírá doposud. Oficiální otevření expozice proběhlo v červnu 2015, přístupná veřejnosti je od listopadu 2014. Záměrem majitele je především představit lidem co nejvíce hudebních nástrojů, na které se hrálo nebo hraje jak v Česku, tak i v zahraničí.\n\nCelková sbírka obsahuje přes osm set instrumentů. Kromě běžných hudebních nástrojů, jako je banjo, housle, kytara, akordeon, hoboj mezi ně patří i například bandura, Er Hu, dulcimer, kantele, rebab, sitár, kazoo, suzafon aj.\n\nMezi hudebními nástroji jsou i perníkové housle či nástroje, které jsou vyrobeny ze zvířat, např. mandolína Charango, jejíž tělo je vyrobeno z krunýře pásovce devítipásého.\n\n"}
{"id": "1434074", "url": "https://cs.wikipedia.org/wiki?curid=1434074", "title": "Spectres", "text": "Spectres\n\nSpectres je páté studiové album americké hardrockové kapely Blue Öyster Cult. Vydáno bylo v listopadu roku 1977 společností Columbia Records. Nahráno bylo ve studiu Record Plant v New Yorku. V hitparádě Billboard 200 se deska umístila na 43. příčce. Spolu se členy kapelu produkovali Murray Krugman, Sandy Pearlman a David Lucas, tedy stejní producenti, kteří se podíleli na předchozím albu \"Agents of Fortune\" (1976).\n\n\n"}
{"id": "1434075", "url": "https://cs.wikipedia.org/wiki?curid=1434075", "title": "Gustavo Gómez", "text": "Gustavo Gómez\n\nGustavo Raúl Gómez Portillo zkráceně Gustavo Gómez (* 6. květen 1993 San Ignacio) je Paraguayský fotbalový obránce brazilského fotbalového klubu SE Palmeiras. Je reprezentant a kapitánem národního mužstva Paraguay.\n\n\n\n\n"}
{"id": "1434079", "url": "https://cs.wikipedia.org/wiki?curid=1434079", "title": "Mirrors (album, Blue Öyster Cult)", "text": "Mirrors (album, Blue Öyster Cult)\n\nMirrors je šesté studiové album americké hardrockové kapely Blue Öyster Cult. Vydáno bylo v červnu roku 1979 společností Columbia Records. Nahráno bylo v několika různých studiích v New Yorku, Burbanku a Los Angeles. V hitparádě Billboard 200 se deska umístila na 44. příčce. Producentem desky byl Tom Werman; jde tak o vůbec první album skupiny, na němž se coby producent nepodílel její manažer Sandy Pearlman.\n\n\n\n"}
{"id": "1434080", "url": "https://cs.wikipedia.org/wiki?curid=1434080", "title": "Franck Yannick Kessié", "text": "Franck Yannick Kessié\n\nFranck Yannick Kessié zkráceně Franck Kessié (* 19. prosinec 1996, Ouragahio) je fotbalista z africké země Pobřeží slonoviny. Hraje na postu defenzivní zálohy. Jeho současným klubem je AC Milán. Je i reprezentant Pobřeží slonoviny.\n\n\n\n\n"}
{"id": "1434082", "url": "https://cs.wikipedia.org/wiki?curid=1434082", "title": "Dina Jordánská", "text": "Dina Jordánská\n\nŠarífa Dina bint Abdul-Hamíd ( دينا بنت عبد الحميد; narozená 15. prosince 1929, Káhira, Egyptské království – 21. srpna 2019) byla jordánská královna a první manželka krále Husajna I. a matka jeho nejstaršího potomka, princezny Alii bint Husajn.\n\nPrincezna Dina se narodila v Káhiře, Egypt, jako dcera šarífa Abdula-Hamída bin Mohamed Abdul-Azíz Al-Auna (1898–1955) a jeho manželky, Fahríji Brav (†1982). Jako příslušnice hášimovské dynastie, smí používat čestný titul \"šarífa\" z Mekky jako agnatický potomek Hasana ibn Alího a byla vzdálenou sestřenicí svého tchána, krále Talala.\nPůvod princezny Diny je možno sledovat až k proroku Mohamedovi. Ze strany své matky byla Dina příbuzensky spjata s čerkeskou urozenou rodinou v Egyptě. Její otec a strýcové založili \"vakf\" který měl téměř 2000 feddanů.\n\nJejí manželství s králem trvalo pouze dva roky, 1955 až 1957. V roce 1970 se znovu vdala za vysoce postaveného představitele Organizace pro osvobození Palestiny. Vystudovala univerzitu v Cambridgi a přednášela anglickou literaturu na Káhirské univerzitě.\n"}
{"id": "1434083", "url": "https://cs.wikipedia.org/wiki?curid=1434083", "title": "Martin Bergant", "text": "Martin Bergant\n\nMartin Bergant (* 14. ledna 1996 Kranj) je slovinský reprezentant ve sportovním lezení, juniorský vicemistr Evropy v lezení na obtížnost.\n\n\n"}
{"id": "1434085", "url": "https://cs.wikipedia.org/wiki?curid=1434085", "title": "Tomáš Buldra", "text": "Tomáš Buldra\n\nTomáš Buldra (* 26. května 1982) je bývalý český fotbalista, záložník.\n\nV české lize hrál za FK Chmel Blšany. Nastoupil ve 14 ligových utkáních. Gól v lize nedal. V nižších soutěžích hrál i za Bohemians Praha 1905, SK Spolana Neratovice a SK Horní Měcholupy.\n\n\n"}
{"id": "1434089", "url": "https://cs.wikipedia.org/wiki?curid=1434089", "title": "The Revölution by Night", "text": "The Revölution by Night\n\nThe Revölution by Night je deváté studiové album americké hardrockové kapely Blue Öyster Cult. Vydáno bylo v listopadu roku 1983 společností Columbia Records a jeho producentem byl Bruce Fairbairn. Jde o vůbec první album v historii kapely, na němž nehraje její klasická sestava – vyhozeného bubeníka Alberta Boucharda nahradil Marc Baum.\n\n\n\n"}
{"id": "1434100", "url": "https://cs.wikipedia.org/wiki?curid=1434100", "title": "Svatá Dobroslava", "text": "Svatá Dobroslava\n\nSvatá Dobroslava, ve španělském prostředí svatá Eurosia či Orosia, (cca 864 – 880, Jaca) je patronkou španělského města Jaca. Jejím otcem byl pravděpodobně český kníže Mojslav zmiňovaný fuldskými letopisy k roku 872.\n\nBrzy osiřela a byla vychovávána knížetem Bořivojem I. a svatou Ludmilou nejspíše na Levém Hradci.\n\nV roce 880 požádal papež Jan VIII. svatého Metoděje během jeho třetí návštěvy v Římě, aby nalezl vhodnou nevěstu pro syna navarrského krále Fortuny I.\n\nMetoděj doporučil Dobroslavu. Svatba se uskutečnila v zastoupení. Po svatbě se svatební průvod vydal do Navarry. Průvod byl však v blízkosti španělského města Yebra de Basa přepaden Maury. Jejich velitel Aben Lupo požádal Dobroslavu, aby se stala jeho ženou, Dobroslava však odmítla. Byla pak mučena, byly jí uťaty končetiny a useknuta hlava. Poté se strhla bouře. \n\nDobroslaviny ostatky byly vyzvednuty v roce 882, tělo je uloženo v katedrále v městě Jaca, lebka v městě Yebra. Byla prohlášena za svatou, a stala se patronkou vinařů a ochránkyní před nepřízní počasí. Svatořečení bylo uznáno v roce 1902 papežem Lvem XIII. Za svatou je uznávána jak katolickou, tak pravoslavnou církví. Její svátek se slaví 25. června.\n"}
{"id": "1434101", "url": "https://cs.wikipedia.org/wiki?curid=1434101", "title": "Pavel Poucha", "text": "Pavel Poucha\n\nPavel Poucha, (29. prosince 1905 Vídeň – 15. ledna 1986 Praha) byl český orientalista, mongolista, zakladatel české tocharistiky.\n\nNarodil se ve Vídni, v rodině krejčovského dělníka. V roce 1912 se rodina vrátila do Čech, gymnázium absolvoval v Jindřichově Hradci. Studia na Filozofické fakultě Univerzity Karlovy absolvoval v letech 1924–1929, jako obory si vybral studium germánské a slovanské literatury a srovnávací lingvistiku. Na doktora filosofie byl promován 28. června 1929. Během studia navštěvoval přednášky orientálních jazyků, např. sanskrtu, hindštiny, bengálštiny, hebrejštiny, turečtiny či perštiny. Již před promocí pracoval jako výpomocný učitel němčiny.\n\nV roce 1931 byl jmenován středoškolským profesorem a do roku 1947 vyučoval češtinu a němčinu na pražských gymnáziích. Současně se věnoval orientalistice a zveřejnil své první práce.\n\nPočátkem září 1931 se oženil s Máničkou Voženílkovou. V té době byl profesorem gymnázia v Praze XI.\n\nKoncem Protektorátu obdržel protektorátní vyznamenání, tzv. \"Protektorátní orlici\".\n\nRoku 1948 předložil habilitační práci. Od 1947 byl pracovníkem Orientálního ústavu, kde se vypracoval na vedoucího indologického oddělení a náměstka ředitele. V letech 1950-57 byl též externím vyučující na Filozofické fakultě UK, vyučoval i na \"Škole orientálních jazyků\", kterou i řídil.\n\nV tomto období byl vysílán jako odborník do zahraničí. V srpnu až prosinci 1955 byl jako pracovník Orientálního ústavu vyslán na stáž do Mongolska. V roce 1957 odjel na roční pobyt do Číny a Mongolska. Zdroje uvádějí bez podrobností, že v roce 1957 byl z funkcí z politických důvodů odvolán. Nadále se věnoval vědecké práci. V roce 1970 odešel do důchodu, ale publikoval až do své smrti.\n\nV roce 1908 určili němečtí vědci Emil Sieg a Wilhelm Siegling tocharštinu, kterou byly psány rukopisy z 2. poloviny 1. tisíciletí n. l. nalézané v Turkestánu jako indoevropský jazyk. \n\nPavel Poucha se věnoval tocharštině již od mládí, první prací byla již jeho nepublikovaná dizertační práce na Univerzitě Karlově z roku 1928 \"Příspěvky k tocharskému jazyku a literatuře\". Ve 30. letech 20. století zveřejňoval výsledky svého výzkumu a zpracoval i mluvnici tocharštiny v češtině. \n\nLatinsky zpracoval tocharistiku ve dvou dílech, které vyšly v letech 1955 a 1956: \n\n\nPavel Poucha překládal z mongolštiny, ruštiny, páli, sanskrtu, tamilštiny, tibetštiny. Knižně vyšlo:\n\n\n\n"}
{"id": "1434111", "url": "https://cs.wikipedia.org/wiki?curid=1434111", "title": "Stella Mwangi", "text": "Stella Mwangi\n\nStella Nyambura Mwangi, zkráceně STL (* 1. září 1986 Nairobi) je norská zpěvačka a rapperka keňského původu. Její rodina uprchla z Keni z politických důvodů v roce 1991. Stella Mwangi se věnuje převážně hiphopové hudbě, častým tématem jejích textů je rasová diskriminace. V roce 2006 vyhrála Kisima Awards a v roce 2011 Melodi Grand Prix. Reprezentovala Norsko na soutěži Eurovision Song Contest 2011 se skladbou „Haba Haba“, k níž napsala text ve svahilštině a angličtině. „Haba Haba“ byla v čele norské hitparády VG-lista, na soutěži Eurovize však vypadla v semifinále. Její písně byly použity v amerických televizních seriálech \"\" a \"Kriminálka New York\".\n\n\n"}
{"id": "1434116", "url": "https://cs.wikipedia.org/wiki?curid=1434116", "title": "Cultösaurus Erectus", "text": "Cultösaurus Erectus\n\nCultösaurus Erectus je sedmé studiové album americké hardrockové kapely Blue Öyster Cult. Vydáno bylo v červnu roku 1980 společností Columbia Records. Album produkoval anglický producent Martin Birch, který totu funkci zastával i na následující desce kapely. Na obalu alba je použit obraz Richarda Cliftona-Deye.\n\n\n\n"}
{"id": "1434119", "url": "https://cs.wikipedia.org/wiki?curid=1434119", "title": "Krausova vila", "text": "Krausova vila\n\nVíla dr. Karla Krause, také místně Krausova vila, je dvoupatrová stavba, resp. čtyřpodlažní palác v Moravské Ostravě, na Nádražní ulici číslo 10.\n\nVila byla postavena v letech 1910–1911 pro právníka dr. Karla Krause (1866–1919), který patřil k předním představitelům německé obce v Moravské Ostravě. Karl Kraus byl syn Josefa Krause stavitele a majitel mnoha nemovitostí v Ostravě. Řadil se k mecenášům, kteří na přelomu 19. a 20. století ovlivnili architekturu města. V místech dělnické kolonie na Ostrauer Straße (pojmenování v roce 1893) postavil 21 obytných domů. \n\nSamotnou vilu postavila podle plánů z října 1910 firma stavitelů Hans Ulricha a Aloise Schöna. Vstup do vily byl orientován jihozápadně. Vila byla obklopena rozsáhlou zahradou. Patřila k nejvýstavnějším ostravským sídlům. Vnitřní uspořádání odpovídalo zvyklostem z konce 19. století. Na každém podlaží se rozkládal samostatný byt se středovou halou a pokoji rozmístěnými po obvodu. Široké reprezentační schodiště bylo přisazeno k hale a otevřeno do bočního průčelí. \n\nPozdně secesní vila s mansardovou střechou byla po smrti Karla Krause v srpnu 1919 prodána bankovnímu domu České bance Union. Přestavbou a vypracováním projektu byl pověřen uherskobrodský rodák Ernst Korner (1888–1966), absolvent vídeňské Techniky (1906–1911). V roce 1920 se přestěhoval do Moravské Ostravy. \n\nInteriér byl přestavěn v duchu okázalého neoklasicismu, který se tehdy uplatňoval ve středním Německu, aby vyhovoval nové funkci. Vstupní schodiště s mramorovými ionskými sloupy, bylo obloženo mramorem. Strop vestibulu byl členěn štukovým kazetovým stropem. Vnitřní schodiště bylo dřevěné s vyřezávaným zábradlím a obloženo dřevem. \n\nK vile bylo přistavěno další patro a střecha bez obytného podkroví. Vznikla tak dvoupatrová osmiosá budova. Konstrukce střechy byla zvolena jako mansardová s vikýři s plochou střechou. Mansarda byla ukončena valbou s plochami o nízkém sklonu. Na hřebenech valeb byly umístěny ozdobné prvky tzv. makovice. Střecha byla pokrytá eternitem, v šupinovém krytí. Později (mezi lety 1945 a 1974) byly tyto vikýře přestavěny na valbové vikýře se svislým fasádním oknem. Jeden vikýř byl směrem do ulice a dva na bočních mansardách. Vikýře stejné velikosti byly umístěny na střed střešní plochy. Vikýř, který je orientován na nynější Tyršovu ulici, konstrukčně menší byl umístěn asymetricky blíže k nároží. \n\nVila byla směrem do ulice byla rozšířena o monumentální portikus s pětiosou symetrickou kompozicí. Tím byla symbolicky začleněna do vznikající zástavby bankovních domů na Nádražní ulici. Portika s hlavním vchodem měla podobu jednoosých postranních rizalitů a střední trojosá část sloužila k hlavnímu vstupu. Nalevo se nacházel prodejní prostor, který byl pronajat reklamním a inzertním kancelářím PIRAS a SAMOSTATNOST. Napravo pak vstupní portál spojující ulici se zahradou. Hlavní motiv přístavby tvořilo osm dvojic dorských sloupů, uvozující jednotlivé osy, na atice bylo umístěno figurální sousoší od ostravského sochaře Augustina Handzela a ve po čtyřech ve dvojicích sdružené dekorativní vázy. Sousoší tvořily čtyři alegorie, dvě mužské a dvě ženské postavy, při pohledu zleva: Štěstí rodiny, Obchod (bůh Merkur), Hojnost a Průmysl. Po bocích sousoší byly umístěny sdružené vázy, jeden pár vlevo a jeden pár vpravo. Fasáda byla hladce omítnuta. Budova dostala ráz, který byl inspirován barokem a klasicismem.\n\nPo 2. světové válce bylo zbouráno levé křídlo portikusu. Před rokem 1974 bylo druhé patro částečně přestavěno v důsledku požáru. \n\nV roce 1945, kdy byla Česká banka Union zestátněna jako německý bankovní ústav, zde bylo Muzeum revolučních bojů a budování socialismu. To v roce 1990 zaniklo. Archivní fond převzala knihovna Slezského zemského muzea v Opavě. \n\nBudova byla památkově chráněna od 3. května 1958. Koncem roku 1975 byla zapsána na seznam památkově chráněných budov. V současnosti je kulturní památkou, rejstříkové číslo v Ústředním seznamu kulturních památek ČR je: 24141/8-2384.\n\nV roce 2010, u příležitosti 100. výročí postavení vily, byly provedeny záchranné práce na sousoší a vázách. Restaurováním byli pověřeni MgA. Jakub Gajda Ph.D. a Roman Winkler. Opravy probíhaly pod dohledem pracovníka NPÚ Ostrava Mgr. Dalibora Halátka a zástupcem vlastníka Ing. Martina Ciežáka. Celkové náklady byly více než 900 tisíc Kč, z toho čtvrtinu uhradilo město. Práce skončily v červenci 2010 finálním vodě-odolným nátěrem. \n\nVlastníkem budovy je od roku 2005 společnost PROSPERITA holding, a.s. (IČO:25820192), která ji koupila od Československé obchodní banky, a. s. (IČO: 00001350). Vila dostala nový název „PROSPERITA PALACE“. V letech 2009–2010 vznikl materiál, memorandum, k prodeji budovy. Nabídku prodeje zprostředkovávala realitní kancelář RE/MAX Class 3. \n\nVýměra pozemku, na kterém budova stojí je 547m (zastavěná plocha a nádvoří) a ostatní plocha pak 278m.). Plocha před vilou patří Statutárnímu městu Ostrava.\n\nBudova je využívána vlastníkem pro sídlo společností, které ovládá, např. jde o: ALMET, a. s. (IČO: 46505156), České vinařské závody a.s. (IČO: 60193182), , ENERGOAQUA, a.s. (IČO: 15503461), IBC International Broker Company s.r.o. (IČO: 27623017), KDYNIUM a. s. (IČO: 45357293), MATE, a.s. (IČO: 46900322), PROSPERiTA investiční společnost, a.s. (IČO: 26857791), VINIUM a.s. (IČO: 46900195) a dalších desítek společností. Společnost v této budově poskytuje pronájem kanceláři, vč. virtuálních sídel, pronájem bezpečnostní schránky, služby velkoobjemové bezpečnostní úschovy a specializované komerční spisovny. Správou budovy je pověřena společnost PROSPERITA finance, s.r.o. (IČO: 29388163).\n\nLevé křídlo portikusu je v současné době součást tzv. piazzety „Nádražní\". Pravé křídlo portikusu, kde byl portál spojující ulici a zahradu, je současné době komerční prostor (trafika). \n\n\n\n"}
{"id": "1434129", "url": "https://cs.wikipedia.org/wiki?curid=1434129", "title": "DiscO-Zone", "text": "DiscO-Zone\n\nDiscO-Zone je třetí a poslední album moldavské skupiny O-Zone. Poprvé bylo vydáno 6. června 2004, a to v několika zemích napříč Evropou. Na tomto albu se nacházejí největší hity O-Zone „Dragostea Din Tei“ a „Despre Tine“. Album bylo úspěšné v mnoha evropských zemích, například v Portugalsku, kde bylo po osm po sobě jdoucích týdnů na prvním místě hitparády a 26 týdnů bylo na prvních 30 místech. Do první desítky se dostalo také ve Valonsku v Belgii, dále též v Polsku, Norsku, Švýcarsku a Finsku. Ve Francii bylo nejvýše na 15. místě, ovšem setrvalo 36 týdnů na prvních 200 místech. V Japonsku dosáhlo na vrchol během svého 24. týdne v hitparádě.\n\nVšechny písně složil Dan Bălan, na „De ce plâng chitarele“ se také podíleli Efim Crimerman a Mihai Dolgan:\n\n"}
{"id": "1434130", "url": "https://cs.wikipedia.org/wiki?curid=1434130", "title": "Fire of Unknown Origin", "text": "Fire of Unknown Origin\n\nFire of Unknown Origin je osmé studiové album americké hardrockové kapely Blue Öyster Cult. Vydáno bylo v červenci roku 1981 společností Columbia Records. Album produkoval anglický producent Martin Birch, který totu funkci zastával i na předchozí desce kapely. Deska se umístila na 24. příčce hitparády Billboard 200. Závěrečná píseň alba, nazvaná „Don't Turn Your Back“, je vůbec poslední písní kapely, na níž se autorsky podílel zakládající člen Allen Lanier.\n\n\n\n"}
{"id": "1434134", "url": "https://cs.wikipedia.org/wiki?curid=1434134", "title": "Club Ninja", "text": "Club Ninja\n\nClub Ninja je desáté studiové album americké hardrockové kapely Blue Öyster Cult. Vydáno bylo v prosinci roku 1985 společností Columbia Records a jeho producentem byl Sandy Pearlman. Jde o první album v historii kapely, na němž nehrál klávesista Allen Lanier.\n\n\n\n"}
{"id": "1434150", "url": "https://cs.wikipedia.org/wiki?curid=1434150", "title": "Heaven Forbid", "text": "Heaven Forbid\n\nHeaven Forbid je třinácté studiové album americké hardrockové kapely Blue Öyster Cult. Vydáno bylo v březnu roku 1998 společností CMC International. Spolu se dvěma členy kapely, Buckem Dharmou a Ericem Bloomem, jej produkoval Steve Schenck.\n\n\n"}
{"id": "1434151", "url": "https://cs.wikipedia.org/wiki?curid=1434151", "title": "Batdžargalyn Odchű", "text": "Batdžargalyn Odchű\n\nBatdžargalyn Odchű nebo Odchű Batdžargal (* 11. března 1977) je bývalý mongolský zápasník.\n\nPochází z ajmagu Chentí z chalchské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán koncem devadesátých let dvacátého století. V roce 2000 a 2004 se účastnil soutěží v judu na olympijských hrách.\n\n\n"}
{"id": "1434152", "url": "https://cs.wikipedia.org/wiki?curid=1434152", "title": "Historické zemské okresy v Německu", "text": "Historické zemské okresy v Německu\n\nToto je seznam historických zemských okresů v Německu. V němčině jsou tyto okresy označovány jako \"(Landkreis)\" nebo jen \"(Kreis)\".\nHistorický přehled nese označení pro zemské okresy (Landkreis) v zemích Německé říše z roku 1938.\n"}
{"id": "1434154", "url": "https://cs.wikipedia.org/wiki?curid=1434154", "title": "František Hrdlička (spisovatel)", "text": "František Hrdlička (spisovatel)\n\nFrantišek Hrdlička (* 7. ledna 1937 Litoměřice) je spisovatel, publicista, překladatel, divadelník a vysokoškolský pedagog. Od roku 1974 tvoří stálý autorský tandem se Zdenou Bratršovskou.\n\nFrantišek Hrdlička se narodil 7. ledna 1937 v Litoměřicích. Mládí prožil v Pardubicích a v Českých Budějovicích. Po maturitě studoval Lékařskou fakultu UK, kterou nedokončil; během studia se podílel na kulturních akcích vysokoškolského spolku Tripól, který organizoval v roce 1956 protirežimně vyhrocené Majáles. Pak pracoval jako vychovatel v Dětských domovech a jako redaktor v Úřadě pro patenty a vynálezy v Praze. V letech 1963–1968 studoval režii a dramaturgii na DAMU, kterou absolvoval diplomní prací o W. Shakespearovi a překladech jeho díla. V letech 1968-70 působil jako asistent režie a dramaturg v několika pražských divadlech (především v Divadle Na zábradlí, kde se mj. podílel na premiérách her V. Havla a M. Kundery) a v Československém rozhlase.\n\nV roce 1969 založil experimentální scénu Bílé divadlo, které vedl spolu s režisérem Milošem Horanským. Soubor hledal prostřednictvím improvizace podprahové zdroje tvořivosti a zároveň fungoval jako antropologická laboratoř. V roce 1972 musel soubor svou činnost z politických důvodů přerušit.\n\nOd roku 1974 autorsky spolupracuje se Zdenou Bratršovskou. Jejich prozaický debut Sebranci z roku 1975 koloval zprvu jako samizdat a po roce 1990 vyšel ve třech oficiálních vydáních. Během normalizace se oba autoři věnovali společné literární tvorbě, psané většinou do šuplíku. Do veřejného života se zapojili až po roce 1990, aktivně se věnovali publicistické tvorbě (psali fejetony, eseje a recenze, nejčastěji pro LN, Literární noviny, Tvar, Občanský deník, Český deník), publicistickými relacemi v Českém rozhlase (Živá slova, Pro tento čas, Excerpta) a natočili několik televizních dokumentů. V letech 1996–2016 působil jako vysokoškolský pedagog, kde vedl semináře tvůrčího psaní.\n\n\n\n\n\n"}
{"id": "1434155", "url": "https://cs.wikipedia.org/wiki?curid=1434155", "title": "Krajský přebor – Olomouc 1952", "text": "Krajský přebor – Olomouc 1952\n\nKrajský přebor – Olomouc 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434161", "url": "https://cs.wikipedia.org/wiki?curid=1434161", "title": "Sandžásürengín Mijáragčá", "text": "Sandžásürengín Mijáragčá\n\nSandžásürengín Mijáragčá nebo Mijáragčá Sandžásüren (* 30. srpna 1983) je bývalý mongolský zápasník – judista a sambista.\n\nPochází z ajmagu Zavchan z chalchské kočovné rodiny. Od dětství se věnoval tradičnímu mongolskému zápasu böch. Se sambem/judem se seznámil během vysokoškolských studií (univerzita Chüműnlegín Uchány Ich Surgúli) v Ulánbátaru v roce 2000. Vrcholově se připravoval v policejním sportovním centru Chüč. V mongolské sambistické a judistické reprezentaci se pohyboval od roku 2005 ve váze pololehké do 66 (68) kg. V judu je dvojnásobným vítězem turnaje mistrů z let 2010 a 2012. Na vrcholné sportovní akce však dostával přednost jeho věčný sportovní rival Cagánbátar. Na olympijských hrách nestartoval. V roce 2008 byl nominován na olympijské hry v Pekingu a dokonce figuroval v databázi olympijského turnaje, ale ze soutěží byl pár dní před turnajem stažen kvůli selhání Mongolského olympijského výboru. Sportovní kariéru ukončil v roce 2016.\n\n\n\n"}
{"id": "1434165", "url": "https://cs.wikipedia.org/wiki?curid=1434165", "title": "Antonín Klouda (výtvarník)", "text": "Antonín Klouda (výtvarník)\n\nAntonín Klouda (26. června 1929 Dobrá Voda u Českých Budějovic – 3. února 2010 Praha) byl kněz, výtvarník a restaurátor. \n\nPo ukončení gymnázia v Českých Budějovicích nastoupil v roce 1947 do kněžského semináře. Po roce 1948 byl seminář zrušen a Antonín Klouda v roce 1950 nastoupil do sklářské školy v Železném Brodě. Z politických důvodů ani tuto školu nedokončil. V roce 1969 byl na studijním pobytu v Ravenně v Itálii. Ve výtvarné činnosti se zabýval především mozaikou, jak kamennou, tak skleněnou. \n\nAntonín Klouda byl knězem skryté řeckokatolické církve. V roce 1997 byl inkardinován do Apoštolského exarchátu Řeckokatolické církve v České republice. \n\nAntonín Klouda zemřel 3. února 2010 a byl pohřben 12. února 2010 v Praze-Břevnově. \n\nJeho díla se nacházejí především v interiérech sakrálních staveb. \n\n\n\n"}
{"id": "1434167", "url": "https://cs.wikipedia.org/wiki?curid=1434167", "title": "Sojkovec modrotemenný", "text": "Sojkovec modrotemenný\n\nSojkovec modrotemenný (\"Garrulax courtoisi\"), příp. též sojkovec modrohlavý, je druh sojkovce obývající pouze oblast Ťiang-si v jižní Číně. Žije v menších hejnech a se svými příbuznými sdílí péči o svá mláďata. Najdeme je nejčastěji ve smíšených opadavých i vždyzelených lesích, v nížinách i středních polohách Číny. Hnízdo sojkovců má miskovitý tvar a bývá lokalizováno do keřů a stromů.\n\nDruh je klasifikován jako velmi ohrožený, ve volné přírodě bylo zaznamenáno pouhých 650 jedinců.\n\nV lidské péči se nachází na 150 zvířat tohoto druhu. V roce 2012 to přitom bylo méně než 100 kusů. Jeho odchov v zajetí je náročný, ale některým zařízením se daří úspěšně odchovávat. V Evropě je chován v 35 zoo (stav říjen 2018). Nejvíce je přitom zastoupen v britských zoo (17 zařízení). Chovají jej zároveň v devíti německých zoo. V rámci Česka je k vidění v Zoo Praha a Zoo Plzeň. Chov v lidské péči je koordinován a snaží se přispívat taktéž k ochraně populace v místě přirozeného výskytu.\n\nSojkovec modrotemenný byl ke konci roku 2017 jedním z 16 druhů sojkovců chovaných v Zoo Praha. První jedinci tohoto druhu dorazili do Zoo Praha v roce 2010. Již o dva roky později byl zaznamenán první úspěšný odchov (český prvoodchov). Od té doby se do roku 2018 narodilo na tři desítky mláďat. V roce 2017 přivedli na svět dvě mláďata. Také díky tomu se právě tento druh stal jedním z vybraných pro kampaň Vzácní a jedineční, kterými pražská zoo v průběhu roku 2018 upozorňovala na své vzácné a raritně úspěšně chované druhy. Kolekce sojkovců i úspěchy v odchovech patří mezi největší v Evropě i ve světě. Zoo je zapojena do ochrany druhu v místě jeho přirozeného výskytu. Ke konci roku 2017 bylo chováno 16 jedinců. V roce 2018 se podařilo odchovat dvě mláďata. Ke konci roku 2018 bylo chováno 17 jedinců. V květnu 2019 přišlo na svět další mládě.\n\nSojkovec modrotemenný je k vidění v pavilonu Sečuán, který představuje ptáky podhůří Himálaje a který je umístěn v dolní části zoo.\n\n"}
{"id": "1434174", "url": "https://cs.wikipedia.org/wiki?curid=1434174", "title": "Kostel svatého Matouše (Stara Białka)", "text": "Kostel svatého Matouše (Stara Białka)\n\nKostel svatého Matouše ve Staré Białce (polsky \"Kościół św. Mateusza w Starej Białce\" je filiální kostel římskokatolické farnosti při kostele Nanebevzetí Panny Marie v Lubawce. Nachází se uprostřed malé obce Stara Białka v Dolnoslezském vojvodství.\n\nKostel je zapsán na seznamu kulturních památek Národního institutu kulturního dědictví (NID)\n\nKostel je nevelká jednolodní stavba se sedlovou střechou a osmihrannou věží.\n\nKe kostelu přiléhá hřbitov, obezděný ochrannou kamennou zdí se střílnami a bránou, restaurovanou v roce 1884. Na vnější jihovýchodní stěně kostela se nacházejí kamenné barokní epitafy z roku 1735.\n\nV interiéru se zachovaly bohatě vyřezávaný renesanční oltář s motivem patrona kostela evangelisty Matouše, a ambon z počátku 17. století a dřevěná křtitelnice je z roku 1651. Oltář v mělkém reliéfu zobrazuje výjev Poslední večeře a Vzkříšení s postavami evangelistů. Na okrouhlém sloupu stojí kamenná kazatelna. Na podélné stěně lodi se nacházejí tři epitafy z počátku 17. století.\n\nMše se zde konají o nedělích v 11:00 a taktéž o slavnostech. Odpustky se konají o svátku sv. Matouše (21. září) a vykonávají pouť zaměstnanci celní služby z Lubawky a okolí.\n\nKostel vznikl v letech 1606–1609 v renesančním slohu jako svatostánek německých evangelíků, který se teprve v roce 1654 dostal do rukou římských katolíků. V roce 1884 byl přestavěn a v letech 1968–1970 byl zrekonstruován.\n\n\n"}
{"id": "1434187", "url": "https://cs.wikipedia.org/wiki?curid=1434187", "title": "Seychelská kreolština", "text": "Seychelská kreolština\n\nSeychelská kreolština (nebo seychelština, seychelsky \"kreol\" nebo \"seselwa\") je kreolský jazyk vycházející z francouzštiny. Používá se na Seychelách, kde je oficiálním jazykem spolu s angličtinou a francouzštinou. Používá ho asi 73 000 lidí.\n\nNa Čagoských ostrovech se dříve používala čagoská kreolština, která se někdy bere jako dialekt právě seychelštiny. Dnes mluvčí čagoské kreolštiny žijí hlavně na Mauriciu a ve Spojeném království.\n\nOtčenáš v seychelské kreolštině a český překlad.\n\nSeychelsky\n\nČesky\n\n\"Otče náš, jenž jsi na nebesích, posvěť se jméno tvé, přijď království tvé, buď vůle tvá jako v nebi, tak i na zemi. Chléb náš vezdejší dej(ž) nám dnes a odpusť nám naše viny, jako i my odpouštíme našim viníkům a neuveď nás v pokušení, ale zbav nás od zlého. Amen.\"\n"}
{"id": "1434188", "url": "https://cs.wikipedia.org/wiki?curid=1434188", "title": "Boeing C-135 Stratolifter", "text": "Boeing C-135 Stratolifter\n\nBoeing C-135 Stratolifter je transportní letoun odvozený z prototypu proudového dopravního letounu Boeing 367-80 (také posloužil jako základ pro 707). Oproti typu 707 má užší a kratší trup. Boeing dal letounu mezinárodní označení Model 717. Od počátku sériové výroby v roce 1956 slouží C-135 a několik jeho variant v americkém letectvu. \n\nV širším smyslu je C-135 označení prou celou řadu letounů, která zahrnuje různé varianty. Pouze modely KC-135A a -B, RC-135A, -B a C-135A, -B a -F byly vyráběny jako nová letadla. Všechny ostatní verze – včetně EC-135, OC-135, WC-135 a desítky podtypů – byly v průběhu let přestavovány z již existujících strojů. \n\n\n"}
{"id": "1434193", "url": "https://cs.wikipedia.org/wiki?curid=1434193", "title": "Půlnoční láska", "text": "Půlnoční láska\n\nPůlnoční láska (anglický originál Midnight Sun) je americký romantický dramatický film z roku 2018. Režie se ujal Scott Speer a scénáře Eric Kirsten, který se inspiroval stejnojmenným japonským románem, vydaným v roce 2006. Hlavní role hrají Bella Thorne, Patrick Schwarzenegger a Rob Riggle. Film měl premiéru ve Spojených státech dne 28. března 2018. V České republice se promítá od 10. května 2018.\n\n\nDne 22. června 2015 bylo oznámeno, že Scott Speer bude režírovat romantický dramatický film \"Půlnoční láska\", podle scénáře Erica Kirstena. V hlavních rolích byli oznámeni Patrick Schwarzenegger a Bella Thorne. Film financovala společnost Boiles / Schiller Film Group a produkovali John Rickard a Zack Schiller.\n\nNatáčení bylo zahájeno dne 12. října 2015 ve Vancouveru v Britské Kolumbii.\n\nFilm vydělal 9,6 milionů dolarů ve Spojených státech amerických a v Kanadě a 17,8 milionů v ostatních teritoriích. Celkově tak vydělal 27,8 milionů dolarů, oproti jeho rozpočtu, který činil 2,8 milionů dolarů.\n\nProjektován byl výdělek za první víkend 5 milionů dolarů z 2 173 kin. Nakonec vydělal něco málo přes 4 miliony dolarů a stal se tak desátým nejnavštěvovanějším filmem víkendu.\n\nNa recenzní stránce Rotten Tomatoes získal z 54 započtených recenzí 20 procent s průměrným ratingem 4,2 bodů z deseti. Na serveru Metacritic snímek získal ze 14 recenzí 38 bodů ze sta. Diváci, kteří hodnotili film na serveru CinemaScore mu dali známku za 1-, na škále 1+ až 5. Na Česko-Slovenské filmové databázi si snímek k 11. září 2018 drží 72 procent.\n\n"}
{"id": "1434195", "url": "https://cs.wikipedia.org/wiki?curid=1434195", "title": "Górakhpur", "text": "Górakhpur\n\nGórakhpur (, ) je město v Uttarpradéši, jednom ze svazových států Indie. K roku 2011 v něm žilo přibližně 673 tisíc obyvatel a bylo hlavním městem svého okresu. Je pojmenováno po Górakšovi Náthovi, jednom ze zakladatelů systému jógy zvaného hatha jóga.\n\nGórakhpur leží na řece Rapti v nížině Teraje v nadmořské výšce pouhých 80 metrů nad mořem. Jeho vzdálenost od hranice s Nepálem je jen zhruba sto kilometrů. Nejbližší větší města jsou přibližně 200 kilometrů jižně ležící Váránasí a přibližně 270 kilometrů západně ležící Lakhnaú, hlavní město Uttarpradéše.\n\nGórakhpur je důležitým dopravním uzlem. Národní silnice 29 z Váránasí k nepálsko-indické hranici se zde kříží s Národní silnicí 28 vedoucí z Lakhnaúu do Biháru. \n\nNejpoužívanějším jazykem je hindština. Zhruba 70 % obyvatel vyznává hinduismus, zhruba 25 % islám. Ve městě jsou rovněž přítomny menšiny vyznavačů buddhismu, džinismu, sikhismu a křesťanství.\n"}
{"id": "1434196", "url": "https://cs.wikipedia.org/wiki?curid=1434196", "title": "Friderik Baraga", "text": "Friderik Baraga\n\nFriderik Irenej Baraga (, ; 28. června 1797 Knežja vas, Kraňsko – 19. ledna 1868 Marquette County, Michigan) byl americký biskup a římskokatolický misionář slovinského původu, který působil mezi domorodými indiány v USA v letech 1830–68.\n\nNarodil se 28. června 1797 na tvrzi Mala vas, v obci Knežja vas, v Kraňsku (dnešním Slovinsku.\n\nByl pokřtěn jako Ireneus Fridericus, ale používal vždy jen své druhé jméno – Friderik. Jeho otec, Jan Nepomuk Baraga, byl chudý. Na tvrz Mala vas se přiženil již jako vdovec – jeho první žena zemřela při porodu. Tvrz a přilehlou ves Knežja vas zdědila po svém otci jeho druhá žena Marie Kateřina Jozefa, rozená Jenčič. Měl spolu celkem pět dětí – Frederik se narodil jako čtvrtý – ale dospělosti se mimo něj dožila pouze sestra Amálie.\n\nV roce 1799 rodiče tvrz i s přilehlou vsí prodali a místo ní zakoupili zámeček Trebnje. Zde žil Frederik s rodiči a sestrou do svých 9 let. V roce 1806 odešel do školy v Lublani, kde žil v rodině Jurije Dolinarja, laického profesora na tamním diecézním semináři. O dva roky později (r. 1808) jeho matka ve věku 48 let zemřela a 20. října 1812 zemřel v 57 letech i jeho otec. Oba sourozenci zdědili zámek o který se dál starala jeho 17letá sestra Amálie. Frederik pak trávíval letní prázdniny u strýce Ignáce na zámku Belnek nedaleko Moravče. Již od útlého dětství se musel Friderik učit několika jazykům. Jeho rodným jazykem byla slovinština, ale ve škole se učilo německy. Mezi povinné jazyky tehdy patřila také latina a starořečtina. Do školy začal chodit v čase napoleonských válek a když se v roce 1809 stalo Kraňsko součástí Francouzského císařství, stala se na šest let jeho vyučovacím jazykem francouzština. V roce 1815 se Kraňsko opět stalo součástí Rakouské monarchie, a jeho vyučovacím jazykem se opět stala němčina.\n\nPo ukončení studií na Lublaňském gymnáziu r. 1816 odešel do Vídně studovat práva. Během studií se seznámil s Klementem Mariou Dvořákem, římsko-katolickým knězem česko-německého původu, který byl významným zakladatelem církevních škol pro chudé, který 15. března 1820 zemřel. Frederick, ovlivněn jeho příkladem, se rozhodl že se stane tak jako on knězem. Nastoupil do kněžského semináře v Lublani a ve věku 26 let, 21. září 1823, byl lublaňským biskupem Augustinem Johanem Josefem Gruberem v chrámu svatého Mikuláše vysvěcen na kněze.\n\nV následujícím roce 1824 přenechal svůj vlastnický podíl na zámečku Trebnje sestře Amálii a jejímu muži Jozefu Gresslovi – žili tam až do r. 1896. A začal působit v kostele Sv. Martina, nedaleko Kraně, ale záhy se stal na několik následujících let jeho působištěm kostel Sv. Mikuláše v Metlici, u hranice s Chorvatskem na jihovýchodě Slovinska.\n\nZde napsal svou první knihu duchovních rozjímání (ve slovinštině) s názvem \"Dušna paša\", kterou o tři roky později (1829) schválila cenzura ke všeobecnému použití. V roce 1830 vyslyšel výzvu amerického biskupa Edwarda Fenwicka ze Cincinnati, který hledal v Evropě kněze, co by mu pomohl spravovat velkou oblast jeho diecéze, jejíž součástí bylo také velké území osídlené domorodci.\n\nFrederik Baraga opustil rodnou zem 29. října 1830. Do New Yorku připlul 31. prosince a do Cinncinati v Ohiu přicestoval 18. ledna 1831. Nejprve pracoval mezi německými imigranty, ale zároveň pilně studoval jazyk Ottawů. V květnu 1831 vyrazil na misii mezi Ottawy na Arbre Croche ( dnes Cross Village, v Michiganu), aby se v jejich jazyce zdokonalil.\n\nPak působil v Grand Rapids, v Michiganu, odkud se r. 1835 přesunul na sever mezi Odžibveje – do bývalé jezuitské misie v La Pointe ve Wisconsinu. O svých domorodých ovečkách pak napsal roku 1836 knihu – v němčině, protože se v angličtině ještě necítil dostatečně silný: \"Geschichte, Character, Sitten und Gebräuche der nord-amerikanischen Indier\", která vyšla roku 1837 paralelně se slovinským překladem \"(Popis navád in sadershanja Indijanov Polnozhne Amerike)\" v Lublani. A zároveň i ve francouzském překladu v Paříži. Právě jeho prostřednictvím se Slovinci dozvěděli mnohé o kultuře amerických domorodců a jejich situaci v USA.\n\nV roce 1837 již byl v jazyce domorodců natolik zběhlý, že vydal vůbec první knihu napsanou v jazyce Ottawů: katolický katechismus a modlitební knížku s názvem \"Otawa Anamie-Misinaigan\". Na svou rodnou zem a krajany však nezapomínal. Roku 1840 pro ně napsal ve slovinštině knihu náboženských esejů \"Slate jabelka\". Roku 1843 založil misii L'Anse v Michiganu. Dnes nese tento okres jeho jméno Baraga County. Pro tamní indiány vydal katechismus v odžibvejštině \"Gete dibadjimowin, gaie dach nitam mekateokwanaieg ogagikwewiniwan\". V té době došlo v oblasti jeho působení k prudkému nárůstu populace. Evropské přistěhovalce lákala práce v rudných dolech nedaleko Houghtonu, Ontonagonu a Marquette, což pro něj představovalo velkou výzvu.\n\nPestrá směs obyvatel zahrnovala mimo domorodce katolické osadníky z Kanady, kteří hovořili francouzsky, anglicky hovořící katolíky z Irska a německy hovořící katolíky z Evropy. Baraga sám s tím problém neměl, protože plynule hovořil osmi jazyky, ale měl problém s náborem nových kněží, co by zvládali totéž. Proto sám až do svých šedesáti let neúnavně každou zimu obcházel svoje farníky na sněžnicích a tím si vysloužil svoji přezdívku \"Kněz na sněžnicích\".\n\nBaraga dělal všechno možné, aby zabránil vysídlení Indiánů z jejich původních sídlišť. Aby zlepšil možnosti komunikace mezi osadníky a domorodci, vydal roku 1850 slovník odžibvejštiny \"A dictionary of the Otchipwe language\" (vydání z roku 1853). Již po jeho smrti, r. 1878 vyšlo ve třech knihách jeho rozšířené vydání, které zahrnovalo \"učebnici gramatiky\", \"anglicko-odžibvejský slovník\" a \"odžibvejsko-anglický slovník\". I když z historického hlediska měly tyto práce svůj význam, nelze je doporučit ke studiu současné Odžibvejštiny, která patří mezi Algické jazyky. Zajímavostí je, že slovník Frederika Baragy použil pro vytvoření indiánských názvů pro woodcrafterská mistrovství Ernest Thompson Seton.\n\n27. čevna 1852 si začal Baraga vést deník, věnovaný sestře Amálii, do kterého psal záznamy o svých misijních cestách. Proto byl primárně psaný v němčině, ale psal do něj poznámky i v angličtině, francouzštině, slovinštině, odžibvejštině (Chippewa), latině a italštině). 1. Listopadu 1853 byl jmenován papežem Piem IX. biskupem v katedrále Sv. Petra v řetězech v Cinncinati, a uveden do funkce arcibiskupem Johnem Purcellem. Byl prvním biskupem římskokatolické diecéze ze Sault Sainte Marie v Michiganu (nyní Diecéze z Marquette).\n\nJiž jako biskup navštívil Friderik Baraga dvakrát Evropu. Při jedné návštěvě obdržel od rakouského císaře Františka Josefa I. biskupský prsten s diamanty, který po návratu prodal ve prospěch svojí misie. Napsal také řadu listů společnosti pro propagaci víry a jeho příklad inspiroval Jana Nepomuka Neumanna a Francise Xaviera Pierza aby odcestovali do Spojených států. Během posledních deseti let života se jeho zdraví prudce zhoršilo. Začal trpět hluchotou a chátral i tělesně. V roce 1865 napsal papeži Piovi IX, aby podpořil kanonizaci jeho vzoru Klementa Marii Dvořáka\n\nFrederik Baraga zemřel 19. ledna 1868 v Marquette, v Michiganu.\n"}
{"id": "1434201", "url": "https://cs.wikipedia.org/wiki?curid=1434201", "title": "FC Barcelona „C“", "text": "FC Barcelona „C“\n\nFC Barcelona „C“ (celým názvem: Futbol Club Barcelona „C“) byl druhým rezervním týmem španělského fotbalového klubu FC Barcelona. Tým sídlil stejně jako mateřský celek v Barceloně, největším městě Katalánského autonomního společenství. Rezerva byla založena v roce 1967 pod názvem FC Barcelona Amateur. Poslední název nesla od roku 1993. Zaniká v roce 2007 po sestupu béčka Barcelony do stejné soutěže. Klubové barvy byly modrá a granátová.\n\nSvé domácí zápasy odehrával na stadionu Mini Estadi s kapacitou 15 276 diváků.\n\n\n\nZdroj: \n\n\n\nZdroj: \n\n\n\n"}
{"id": "1434202", "url": "https://cs.wikipedia.org/wiki?curid=1434202", "title": "Čakovice (první tvrz)", "text": "Čakovice (první tvrz)\n\nStarší čakovická tvrz je zaniklé šlechtické sídlo v Praze 9, které se pravděpodobně nacházelo poblíž čakovického náměstí. \n\nVe 14. století stály v Čakovicích tři dvory. Jeden z nich vlastnil pražský měšťan Václav Bořitův a roku 1361 jej prodal Václavovi z Knína. Kolem roku 1400 jej koupil Hereš z Vrutice a na dvoru zapsaných 43 kop pražských grošů ročního platu předal klášteru augustiniánů na Karlově. Tentýž Hereš pak roku 1409 směnil „dvůr s dvěma poplužími a tvrzí“ s benediktinským klášterem Na Slovanech za dvory v Jenči a Doubravici.\n\nBenediktini drželi v Čakovicích od roku 1400 již jeden z oněch tří dvorů (ten třetí byl na přelomu 14. a 15. století v majetku čakovického faráře). Klášter oba dvory pronajímal, roku 1437 je pronajal Václavu z Milostína a v nájemní smlouvě je opět stará tvrz zmíněna. Další zmínka o staré tvrzi je z roku 1510 ve smlouvě mezi Petrem z Křiněvsi a Dorotou z Blahostic.\n\nV majetku benediktinů zůstal dvůr s tvrzí až do roku 1674, kdy jej prodali hraběti Karlu Leopoldovi Caretto-Millesimovi. Pro velké zadlužení nového vlastníka byl roku 1686 proveden soupis majetku, ve kterém bylo uvedeno, že „při dolejším dvoru bývala v dřívějších dobách tvrz, z níž zůstala jen věž a byt pro správce“.\n\nTvrz byla pobořena údajně již roku 1648 švédskými vojsky.\n\n\n"}
{"id": "1434203", "url": "https://cs.wikipedia.org/wiki?curid=1434203", "title": "Castell", "text": "Castell\n\nCastell (tj. katalánsky \"hrad\") je lidská věž stavěná tradičně na festivalech v Katalánsku, Valencijském společenství a Baleárských ostrovech zájmovými sdruženími nazývanými „colles de Castellers“. V roce 2010 byl \"Castell\" zařazen na seznam Mistrovských děl ústního a nehmotného dědictví lidstva organizace UNESCO.\n\nŠpanělská tradice stavění lidských věží \"Castell\" vychází z historických pouličních tanců Muixeranga (také pod názvem Balls dels Valencians) předváděných umělci a akrobaty v dřívějším Valencijském království. Castellers se oprostili od náboženského pozadí tanců a z Muixerangy převzali jen její závěrečnou část – stavění lidských věží, u kterých se zaměřovali především na jejich výšku. První písemná zmínka o aktivitách tohoto typu pochází z roku 1712 z katalánského města Valls . Odtud se tradice v průběhu 18. století rozšířila do sousedních měst, provincií, i autonomních společenství. V roce 1790 bylo poprvé použito slovo \"Castell\" a tím došlo k definitivnímu odlišení stavby lidských věží od Muixerangy.\n\nV 80. letech 20. století se ke sdružení Castellers začaly přidávat ženy. Jejich přirozeně lehčí tělesná stavba vhodná pro vyšší patra věží umožnila hned několika týmům postavit v průběhu 80. let konstrukce \"4 de 9\" (děvět pater po čtyřech osobách) a v roce 2015 se týmu Minyons de Terrassa podařilo vybudovat lidskou vež o deseti patrech po čtyřech osobách.\n\nCastell je budovaný ve dvou fázích. V první se formuje základna (tvz. pinya) a teprve až ta je dost pevná a stabilní, přistoupí se ke stavbě jednotlivých pater. To probíhá co nejrychleji, aby se minimalizovala zátěž vyvíjená na základnu. Nejvyšším článkem věže je jezdec (tvz. enxaneta), často dítě, které signálem v podobě zvednuté dlaně celou stavbu završuje. Po tomto signálu se přechází k demontáži Castellu kdy jednotlivé osoby postupně slézají dolů. Castell je považován za úspěšný jen pokud byly bezchybně dokončeny obě fáze (konstrukce i demontáž).\n\nTradiční oděv Castellers se skládá z bílých kalhot, černé šerpy, šátku, a košile v barvě typické pro daný tým. Například tým Castellers de Barcelona má košile červené, tým Castellers de Villafranca zelené.\n\nOd nehody v roce 2006 kdy při pádu zemřela dvanáctiletá dívka musí mít všechny děti podílející se na stavbě Castellu speciální helmy.\n\n"}
{"id": "1434206", "url": "https://cs.wikipedia.org/wiki?curid=1434206", "title": "Sega Nomad", "text": "Sega Nomad\n\nSega Nomad (také znám jako Genesis Nomad) je druhá kapesní konzole od společnosti Sega, která se prodávala pouze ve Spojených státech.\nŠlo o přenosnou verzi Mega Drive ale nepoužíval add-ony 32x, sega/mega cd a power base conveter. prodával se od roku 1995 až do roku 1999, prodalo se 1 milion kusů.\n\nV roce 1991 vznikla první kapesní konzole od segy game gear . sega neudělala se systémem díru do světa ale genesis/mega drive ano a tak se sega rozhodla vydat exkluzivně na japonských aerolinkách konzoli Mega jet . fungovala tak že jste do monitoru v letadle zapojili mega jet a mohli jste hrát . ale konzole nebyla ani moc kapesní . proto se sega rozhodla vydat další kapesní genesis tentokrát se jmenovala \"project venus, a měla mít dotykovou obrazovku (s barvami), kterou později měl game.com od tiger který ale neměl barevnou ale pouze 4 odstínovou šedou a černou, protože to bylo ale drahé tak to sega udělala bez dotykové obrazovky .\n\nV říjnu 1995 v Severní Americe vyšel Nomad. Jeho cena byla 149 dolarů, což je o dvacet víc než stál Sega Game Gear a o sto víc než stál Game Boy. Dalším problémem bylo, že byl vydán ve stejný čas jako Sega Saturn a tvůrci se zaměřili na Saturn, a na konci Nomadova krátkého čtyřletého života se začal prodávat Dreamcast.\n\nKonzole vypadá docela dobře ale v kapse se nosí hrozně protože je velká a objemná , přesto má velmi hezký a dobrý d-pad a horní část se svazuje dolů na přední části najdete d-pad, šest tlačítek , reproduktor , a tlačítko start a mode (přepínání mezi šesti a třemi tlačítky) . Na horní části konzole je ac adapter , zapínač , av out (můžete hrát i přes televizi) a slot na kazety . V dolní části jsou sluchátka a nastavení zvuku a port pro druhého hráč . zadní části má prostor pro prsty a dává se zde krabička na baterky.\n\nKonzole používá stejný procesor jako sega genesis a je kompatibilní se všemi hrami na genesisu a s některými z mega driveru pokud nejsou v regionu uzamčenými , není kompatibilní s sega 32x, sega CD nebo s power base conventer ale Genesis nomad je plně kompatibilní s sega aktivátor, mega mouse, team player adapter a doplňků sítě sega channel a XBAND . Má taky velmi chudou životnost pro hraní , zatím co na game gear\n\njste mohli hrát cca. 5-7 hodin tady to bylo pouhých 2-3 hodiny a měl docela malou obrazovku . Dnes jí na ebay najdete za sto dolarů.\n\nHerní knihovna konzole se skládá z her které vyšli pro sega genesis a málo her které vznikly pro mega drive .\n\nKonzole nedokáže přehrát hry bez licence , bootleg hry a hry vyrobené domácí výrobou (homebrew) .\n\nNěkteré hry od třetí strany nebyli kompatibilní s nomádem ale pomocí game genie ano .\n\nNomad kvůli žádné kompatibilitě s add-ony nedokázal hrát hry z master systému, 32x a Sega CD.\n\n"}
{"id": "1434209", "url": "https://cs.wikipedia.org/wiki?curid=1434209", "title": "Isetta", "text": "Isetta\n\nIsetta byla značka miniautomobilu, kterou představil v roce 1953 Renzo Rivolta, majitel italské firmy Iso SpA, původně specializované na výrobu chladniček. Vůz navrhli konstruktéři Ermenegildo Preti a Pierluigi Raggi, měl motor z motocyklu o výkonu 9,5 koňských sil, maximální rychlost 75 km v hodině, délku 2,3 metru, váhu 360 kg a tvar bubliny, vystupovalo se z něj předními dveřmi, v nichž byl také zabudován volant. Automobil se stal pro cenovou dostupnost a nízkou spotřebu pohonných hmot velmi populární, firma prodala licenci do Německa, kde Isetty úspěšně vyrábělo BMW, do Francie, Belgie, Španělska a Jižní Ameriky. Objevil se mj. ve filmech \"Usměvavá tvář\" a \"Lisabonský příběh\". Zvyšování životní úrovně vedlo k poklesu zájmu o Isetty, jejich výroba byla ukončena v roce 1962.\n"}
{"id": "1434212", "url": "https://cs.wikipedia.org/wiki?curid=1434212", "title": "Kasim Sulton", "text": "Kasim Sulton\n\nKasim Sulton (* 8. prosince 1955) je americký baskytarista, zpěvák a hráč na klávesové nástroje. Svou kariéru zahájil v kapele zpěvačky Cherry Vanilla. V roce 1975 nahradil Johna Sieglera ve skupině Utopia, kterou vedl zpěvák a kytarista Todd Rundgren. Členem kapely zůstal řadu let. Rovněž se podílel na dalších Rundgrenových projektech. Rovněž působil v kapelách Blue Öyster Cult, The New Cars a dalších. Hrál na albech řady hudebníků, mezi něž patří například Patti Smith (\"Dream of Life\"), Steve Hillage (\"L\") a Meat Loaf (\"Bat Out of Hell\"). Své první sólové album \"Kasim\" vydal roku 1982).\n\n"}
{"id": "1434214", "url": "https://cs.wikipedia.org/wiki?curid=1434214", "title": "Hadano (Kanagawa)", "text": "Hadano (Kanagawa)\n\nHadano (japonsky:秦野市 \"Hadano-ši\") je japonské město v prefektuře Kanagawa na ostrově Honšú. Žije zde přes 160 tisíc obyvatel. V okolí města se hojně pěstuje tabák a zelený čaj.\n\n\n\n"}
{"id": "1434216", "url": "https://cs.wikipedia.org/wiki?curid=1434216", "title": "Východ 2018", "text": "Východ 2018\n\nVýchod 2018 (někdy Vostok 2018, ) je název rozsáhlého vojenského cvičení ruské armády, které probíhalo ve dnech 11. až 17. září 2018. Manévrů se podle oficiálních ruských zdrojů zúčastnilo na 300 000 ruských vojáků, společně s malým počtem příslušníků mongolské a čínské armády.\n\nKonání nového masivního cvičení oznámil ruský ministr obrany Sergej Šojgu v srpnu 2018, přičemž ohlásil účast 300 000 vojáků, přes 1000 vojenských letadel, vrtulníků a dronů, 80 bojových a pomocných plavidel a 36 tisíců vozidel, zejména tanků a obrněných transportérů. Šojgu manévry přirovnal k cvičení Západ-81, které však svým rozsahem i v některých dalších ohledech překonávají, stejně jako rozsah cvičení Západ 2017.\n\nCvičení přecházely několikatýdenní rozsáhlé, logisticky i finančně náročné přípravy, včetně přibližně 15 speciálních cvičení a rozsáhlé prověrky více než 260 000 vojáků, 900 tanků, 1000 letadel a 300 plavidel ve dnech 20. až 25. srpna 2018.\n\nPodle oficiální ruské ministerské zprávy manévry probíhaly ve dvou etapách – po úvodním rozmístění jednotek na Dálném východě a prověření jejich součinnosti následovalo prověření řízení obranných i útočných bojových operací. Místem konání cvičení bylo pět pěchotních vojenských prostorů (včetně rozsáhlého cvičiště Tělemba v Burjatsku) a pět cvičišť letectva a vojsk protivzdušné obrany ve středním a východním Rusku, námořní část probíhala v Beringově, Japonském a Ochotském moři.\n\nZúčastnily se jednotky Středního a Východního vojenského okruhu včetně výsadkářů, Tichooceánské a Severní loďstvo, a také elitní jednotky mongolské a čínské armády (přibližně 3200 čínských důstojníků a vojáků a několik stovek mongolských vojáků). Manévry řídil ministr obrany Sergej Šojgu a ve čtvrtek 13. září navštívil akci i prezident Vladimir Putin, jenž při této příležitosti ohlásil další posilování a modernizaci ruské armády. Generální štáb ruské armády pozval na cvičení celkem 91 pozorovatelů z 57 zemí.\n\nDo akce byly zapojeny různé typy bojových vozidel (tanky, bojová vozidla pěchoty, obrněné transportéry a samohybné houfnice), raketové zbraně (raketomety a rakety krátkého doletu), různé typy letounů (stíhací letouny, vrtulníky a bezpilotní letadla) a jednotek válečného loďstva (torpédoborce, výsadkové lodě, menší protiponorková plavidla a další typy lodí).\n\nBěhem cvičení měly být použity některé moderní zbraně ve výzbroji ruské armády, například letouny Su-34 a Su-35, plavidla s raketami s plochou dráhou letu Kalibr a rakety krátkého doletu schopné nést jadernou nálož Iskander. Ze starších ruských zbraní byly zapojeny například tanky T-80 a T-90. Čínská armáda zapojila 900 kusů vojenského vybavení a čínské letectvo poskytlo 6 letounů a 26 vrtulníků (konkrétně 9 strojů Z-9, 9 kusů Z-19 a původem ruské stroje Mi-17).\n\nZa Severní loďstvo se cvičení mimo jiné zúčastnily protiponorkový torpédoborec projektu 1155 \"Viceadmiral Kulakov\" a velké výsadkové lodě projektu 775 \"Kondopoga\" a \"Alexandr Otrakovskij\", které 11. září nacvičovaly výsadek námořní pěchoty a arktické motostřelecké brigády z Čukotského moře na pobřeží nedaleko mysu Vankarem. Brigáda se během dvou dnů přemístila za pomoci transportérů DT-10P z pobřeží Severního ledového oceánu do 270 km vzdálené obce Egvekinot na pobřeží Tichého oceánu. Dále se tyto lodě podílely 14. září spolu se záchrannou lodí projektu 1452 \"Pamir\" na nácviku záchrany ledoborce projektu 21180 \"Ilja Muromec\" v Beringově moři. Následujícího dne pak \"Viceadmiral Kulakov\" nacvičoval protiponorkový boj.\n\nDne 12. září provedl raketový torpédoborec Tichooceánského loďstva projektu 956 \"Bystryj\" spolu s dvojicí raketových člunů útok třemi protilodními střelami P-270 Moskit na cíl v Ochotském moři. Dne 14. září skupina sestávající z raketového křižníku projektu 1164 \"Varjag\" a protiponorkových torpédoborců projektu 1155 \"Admiral Vinogradov\" a \"Admiral Pantělejev\" spolu s dvěma skupinami malých protiponorkových plavidel provedla cvičení sestávající ze společného manévrování a přeskupení sil, organizaci společné protiletadlové a protiponorkové obrany a výměny dat. Součástí nácviku byl také doprovod nemocniční lodě projektu 320 \"Irtyš\" a výsadkových lodí, kterého se zúčastnil vedle \"Varjagu\" s protiponorkovými plavidly také torpédoborec \"Bystryj\". Tichooceánské loďstvo reprezentovaly také velké výsadkové lodě projektu 775 \"Admiral Něvelskoj\" a \"Peresvět\" a projektu 1171 \"Nikolaj Vilkov\". Lodě 11. září nacvičovaly nalodění vojenské techniky (bojová vozidla pěchoty BMP-2, samohybné houfnice 2S1 Gvozdika, obrněné transportéry BTR-82A a raketomety BM-21 Grad) v Desantním zálivu a spolu s menšími protiponorkovými plavidly v Zálivu Petra Velikého následnou obranu, manévrování a komunikaci výsadkového oddílu.\n\nCílem cvičení bylo prověření bojeschopnosti zapojených útvarů ruské armády a schopnosti vzájemné koordinace výsadkových jednotek, loďstva a dálkového a dopravního armádního letectva. K procvičovaným dovednostem patřily kromě bojových akcí i rychlé přesuny na velmi velké vzdálenosti až 7000 kilometrů a 4000 námořních mil a nácvik rozsáhlé mobilizace.\n\nPodle oficiálních vyjádření Ruska měly manévry obranný charakter a nebyly namířeny proti žádnému konkrétnímu státu. Podle některých ruských komentátorů mělo cvičení demonstrovat sílu a operační schopnosti ruské armády v asijském regionu. Mluvčí NATO jej označil za nezodpovědnou demonstraci síly a důkaz déle trvajícího trendu zvyšování vojenské přítomnosti a rozpočtu Ruska. Podle názoru českého generála Petra Pavla byla akce přípravou na velký globální konflikt, přičemž počet zapojených vojáků přirovnal k největším bitvám druhé světové války.\nPodobný názor publikovaly Britské listy.\n\n"}
{"id": "1434221", "url": "https://cs.wikipedia.org/wiki?curid=1434221", "title": "On Your Feet or on Your Knees", "text": "On Your Feet or on Your Knees\n\nOn Your Feet or on Your Knees je první koncertní album americké hardrockové skupiny Blue Öyster Cult. Vydáno bylo v únoru roku 1975 společností Columbia Records a jeho producenty byli Murray Krugman a Sandy Pearlman. Obsahuje po třech písní z prvních tří alb kapely a dále tři nevydané písně, z toho dvě coververze a jednu instrumentální skladbu. Nahrávky byly pořízeny při několika různých koncertech. V hitparádě Billboard 200 se album umístilo na 22. příčce.\n\n"}
{"id": "1434227", "url": "https://cs.wikipedia.org/wiki?curid=1434227", "title": "Annie Lööfová", "text": "Annie Lööfová\n\nAnnie Marie Therése Lööfová (\"Lööf\", rozená \"Johannson\", * 16. července 1983 Maramö) je švédská politička za Stranu středu, od září 2011 jako její předsedkyně. V letech 2011 až 2014 byla ministryní hospodářství ve vládě Fredrika Reinfeldta.\n\nVyrůstala v rodném Smålandu a už jako studentka se stala členkou Strany středu. V roce 2006 byla poprvé zvolena do švédského parlamentu, kde byla v té době nejmladším členem. V srpnu 2011 dokončila studium práva na Lundské univerzitě.\n\nJe vdaná a má dceru.\n"}
{"id": "1434228", "url": "https://cs.wikipedia.org/wiki?curid=1434228", "title": "Csorna", "text": "Csorna\n\nCsorna () je město v Maďarsku v župě Győr-Moson-Sopron. Je správním střediskem stejnojmenného okresu. Nachází se asi 17 km východně od Kapuváru a 27 km západně od Győru. V roce 2017 zde žilo 10 335 obyvatel, z nichž 85,5 % tvoří Maďaři.\n\nCsorna se skládá ze dvou hlavních částí: Csorna a Kiscsorna. Spadají pod ni též malé části Csátarimajor, Földsziget, Gyöngyösmajor a Kisperjés. Leží na silnicích 85, 86 a 8512. Poblíže Csorny začíná dálnice M86 a končí dálnice M85. Csorna je přímo silničně spojena s obcemi Acsalag, Barbacs, Bogyoszló, Bősárkány, Dör, Farád, Kóny, Maglóca a Szilsárkány. Csornou protéká potok Keszeg, který se vlévá do řeky Ráby.\n\nHlavní pamětihodností je premonstrátský klášter, založený roku 1180.\n\nNarodil se zde současný maďarský prezident, János Áder.\n\n"}
{"id": "1434234", "url": "https://cs.wikipedia.org/wiki?curid=1434234", "title": "Tony Hadley", "text": "Tony Hadley\n\nAnthony Patrick Hadley (* 2. června 1960) je anglický zpěvák, skladatel, příležitostný herec a rozhlasový moderátor. Proslavil se v roce 1980 jako vedoucí zpěvák z new wave kapely Spandau Ballet před zahájením sólové kariéry následující rozdělení skupiny v roce 1990. Hadley je rozpoznatelný pro jeho pěkný obraz, stejně jako jeho mocný blue-eyed soul hlas, který byl popsán podle AllMusic jako \"dramatický kolísavý tón\". Byl charakterizován jako \"nejlepší zpěvák\" od BBC.\n\nAnthony Patrick Hadley se narodil jako nejstarší ze tří dětí v Royal Free Hospital v Hampstead, Severní Londýn. Má sestru, Lee, a bratra, Steva. Jeho otec, Patrick Hadley, pracoval jako elektro-inženýr pro Daily Mail, a jeho matka, Josephine, pracovala pro místní zdravotní orgán. Hadley navštěvoval Dame Alice Owen ' s Grammar School v Anglii.\n\nSpandau Ballet byl založen v roce 1976 jako The Cut, s Gary Kemp, Steve Norman, John Kyblík, Michael Ellison a Tony Hadley, kteří byli všichni studenti na stejném gymnáziu. Jako člen Spandau Ballet, Hadley si užíval mezinárodní úspěch v roce 1980, včetně hitů jako je \"True\", \"Gold\" a \"Through the Barricades\", stejně jako se objeví na Live Aid v roce 1985. Spandau Ballet byla rozpuštěna v roce 1989 poté, co jejich poslední studiové album, Heart Like a Sky, nedokázalo se vyrovnat kritickému a komerčnímu úspěchu jejich dřívějších alb, jako je True a Parade. Heart Like a Sky nebylo vydáno ve Spojených státech.\n\n\n"}
{"id": "1434235", "url": "https://cs.wikipedia.org/wiki?curid=1434235", "title": "Anna Tramontano", "text": "Anna Tramontano\n\nAnna Tramontano (14. července 1957 – 10. března 2017) byla italská počítačová bioložka a profesorka biochemie na Univerzitě La Sapienza v Římě. V letech 2011–2014 byla členkou Vědecké rady spadající pod Evropskou radu pro výzkum. V letech 2005–2016 byla redaktorkou vědeckého časopisu \"Bioinformatics\".\n\nTramontano původně studovala fyziku a v tomto oboru získala v roce 1980 na Neapolské univerzitě doktorát. V rámci postdoktorálního studia na Kalifornské univerzitě v San Franciscu se začala zabývat počítačovou biologií, kde vyvinula molekulární grafický balík InsightII. Později byla součástí výzkumného programu pro analýzu a modelování protilátek.\n\nTramontano byla viceprezidentkou Mezinárodní společnosti počítačové biologie a v roce 2016 byla zvolena její členkou. Členkou představenstva této učené společnosti byla již od jejího založení. Tramontano se aktivně účastnila budování kapacit počítačové biologie zejména v rozvojových zemích.\n"}
{"id": "1434237", "url": "https://cs.wikipedia.org/wiki?curid=1434237", "title": "Zdeněk Hess (lékař)", "text": "Zdeněk Hess (lékař)\n\nZdeněk Hess (* 1. května 1973) je český lékař, vědec, odborný publicista a spisovatel, člen České pirátské strany od jejích počátků. \n\nVyrůstal na Rokycansku, později žil v Plzni. Vystudoval Lékařskou fakultu Univerzity Karlovy v Plzni a po jejím dokončení se stal doktorem medicíny. Poté nastoupil na doktorandské studium, které zakončil obhájením disertační práce a získal titul Ph.D. Dle textu z roku 2018 má německou aprobaci z interny, českou z praktického lékařství a připravuje se na německou atestaci z urgentní medicíny. \n\nPracoval na Interní klinice Fakultní nemocnice Plzeň a jako odborný asistent přednášel na Ústavu imunologie a alergologie v Plzni. Spolupracoval na výzkumných projektech s psychiatrickou i onkologickou klinikou FN Plzeň. Dále byl zaměstnán v Záchranné službě Plzeňského kraje na výjezdovém stanovišti v Rokycanech. V roce 2007 odešel pracovně do Německa, kde dodnes pracuje jako odborný lékař na interním oddělení, slouží na jednotce intenzivní péče a pohotovostní chirurgické ambulanci. \n\nOd září 2014 polovičními podíly spolu s Jitkou Hessovou byli společníky Ordinace všeobecného praktického lékařství s.r.o. se sídlem v Mariánských Lázních a byli jejími jednateli, od dubna 2016 již je jediným společníkem a jednatelem. V této své společnosti působí jako vedoucí lékař ambulance.\n\nPublikuje v řadě odborných medicínských časopisů včetně mezinárodních a přednáší na odborných lékařských kongresech. Podílel se na dvou odborných knihách. Dle profilu na webu své ordinace (2018) je autorem 27 odborných článků, z toho 4 v prestižních světových časopisech, několika kapitol v odborných medicínských knihách a 73 přednášek nebo posterů na odborných kongresech. Píše a někdy v malých nákladech vydává povídky a poezii (\"Extrémní vize\", \"Introspektiv\"). Ve volném času se věnuje astrofotografii, teoretické fyzice a platonovské filosofii. Dle své prezentace na webu Pirátské strany i na webu své soukromé ordinace mluví anglicky, německy, španělsky, ovládá latinu a částečně ruštinu. \n\nUvádí, že začátkem roku 2018 se stal předsedou zdravotního výboru města Mariánské Lázně, město však existenci podobného výboru na svém webu neuvádí a Zdeňka Hesse neuvádí ani mezi zastupiteli, aby mohl být předsedou výboru zastupitelstva. V září 2017 jej však rada města schválila jako člena čtyřčlenné komise zdravotnictví; v seznamu komisí města však městský web existenci této komise neuvádí. \n\nV roce 2010 byl u začátků České pirátské strany. Na webových stránkách karlovarské organizace strany je uveden v pořadí jako 28. ze 45 členů týmu jako člen strany a lékař, vědec, publicista, spisovatel. Pirátskou stranu považuje za aktuálně nejdemokratičtější stranu a sešlo se v ní podle něj hodně lidsky slušných lidí, kteří neprahnou po moci, ale po tom, aby ta země fungovala. Za Českou pirátskou stranu kandidoval v senátních volbách v roce 2018 za senátní obvod č. 8 Rokycansko. Jeho kandidaturu inciovali jeho kolegové, lékaři a záchranáři. Před volbami nabízel, že si bude vědět rady v horších dobách a případně v krizích, protože jako lékař je zvyklý mluvit o tom, že jsou zde rizika a nebezpečí, na které je možné se připravit a kterých se vyvarovat. Chtěl se věnovat nejen problémům zdravotnictví, o jejichž řešení měl, jak říkal, jasnou představu, ale také třeba problematice životního prostředí, například nedostatku vody. Se ziskem 12,01 % hlasů skončil na 5. místě.\n\nPodle článku ze srpna 2018 je ženatý a má syna. K trvalému pobytu je hlášen v obci Drmoul, ležící v těsné blízkosti Mariánských Lázní, do dubna 2016 měla stejnou adresu i jeho tehdejší společnice ve firmě Jitka Hessová. Podle předvolebního vlastního článku ze srpna 2018 v Mešně staví dům pro své stárnoucí rodiče i pro svoji rodinu. Jeho aktuální chotí je Ing. Barbora Hess, v jeho ordinaci pracuje jako administrativní pracovnice a asistentka.\n\n\n"}
{"id": "1434238", "url": "https://cs.wikipedia.org/wiki?curid=1434238", "title": "Galerie Felixe Jeneweina města Kutné Hory", "text": "Galerie Felixe Jeneweina města Kutné Hory\n\nGalerie Felixe Jeneweina města Kutné Hory je od roku 1993 městskou galerií a muzeem výtvarného umění. Vedle správy uměleckých sbírek se systematicky věnuje výstavní činnosti. Galerie spravuje pozůstalost malíře Felixe Jeneweina, sbírku obrazů města Kutná Hora a postupně buduje sbírku současného umění. Sídlo galerie bylo nejprve ve Vlašském dvoře, od roku 2017 je ředitelství i výstavní prostory galerie v Sankturinovském domě, Palackého náměstí 377. Galerie je příspěvkovou organizací města Kutná Hora.\nV Kutné Hoře vznikl první pokus o založení „lidové galerie“ v Rytířském sále Vlašského dvora z popudu kutnohorských učitelů v roce 1910. Dalším impulzem pro zřízení městské galerie byl dar vdovy Marie Jeneweinové, která roku 1941 věnovala městu rozsáhlou pozůstalost Felixe Jeneweina obsahující rané kresby a studie, včetně některých děl z vrcholného období autorovy tvorby. O založení galerie usilovali i místní rodáci jako malíř Josef Jan Šedivý (1887-1956), který věnoval do sbírek několik obrazů.\nTzv. \"Jeneweinova galerie\" byla zřízena jako stálá expozice malířova díla roku 1950. Byla zřízena Městským národním výborem v Kutné Hoře pod záštitou Národní galerie v Praze za účasti a podpory Ministerstva školství, věd a umění, KNV Praha, ONV Kutná Hora, Spolku rodáků a přátel Kutné Hory v Praze a Archeologického sboru Vocel. Galerie měla kromě postranních arkád a depozitáře sedm výstavních sálů v 1. patře bývalého školského křídla Vlašského dvora: I. Staré umění, II.- III. Jeneweinovo dílo, IV. Jeneweinova pamětní síň, V. Kutnohorské motivy, VI. Současná grafika, VII. Současné umění.\n\nSbírkový fond spravovalo do roku 1962 Městské muzeum a po jeho zrušení od roku 1962 MěNV Kutná Hora. V letech 1980-1985 bylo prozatímním správcem fondu pozůstalosti Felixe Jeneweina a fondu městské galerie Okresní muzeum v Kutné Hoře a poté opět MěNV v Kutné Hoře. Oficiální statut získala Galerie Felixe Jeneweina v roce 1993 usnesením městského zastupitelstva. Plán výstav pořádaných v letech 1989-1995 byl sestavován vždy na jeden rok oddělením školství a kultury MÚ Kutná Hora ve spolupráci s kulturní komisí MÚ.\n\nNová koncepce fungování galerie vznikla v souvislosti se zapsáním Kutné Hory na Seznam světového dědictví UNESCO v roce 1995. Na základě výběrového řízení byl jmenován ředitelem Aleš Rezler a galerie začala s budováním sbírek malby, grafiky a kresby. Od roku 2000 do roku 2017 uspořádala galerie sedmnáct ročníků \"Sympozií současného výtvarného umění – Jenewein – Kutná Hora\" a připravuje monografické výstavy výtvarníků střední až nejmladší generace.\n\nV roce 2009 čítal fond galerie přes 800 položek, formálně ve správě občansko-správního odboru MÚ Kutná Hora. Dvacet let systematické sbírkotvorné činnosti znamenalo rozšíření fondů GFJ o 260 nových uměleckých děl z darů, sympozií a výstav z let 1995-2018.<br>\nNejvýznamnější částí uměleckých sbírek města a z uměleckohistorického pohledu nejcennější je soubor Jeneweinových děl. Patří k němu studie k \"Dopoledni Velkého pátku\" (1894), část cyklu \"Jidáš Iškariotský\" (1897), a část cyklů \"Mor\" (1898), \"Bílá Hora\" (1902), \"Rodina zlodějů\" (1903), studie ke \"Stěhování Židů\" (1904) nebo kresby pro nástěnné malby v kostele \"U sv.rodiny ve Vídni-Ottakringu\". Soubor byl doplněn nákupem z aukce (1950), převodem 14 kreseb z Národní galerie v Praze (1962) a z VŠUP (1963) a až do roku 1995 se nerozšiřoval.\n\nSbírka kresby byla doplňována vlastními akvizicemi o díla se vztahem ke Kutné Hoře nebo k dílu Felixe Jeneweina (Rudolf Adámek, Jaroslav Alt st., Marie Birchler-Suchánková, Josef Krčil, Karel L. Klusáček, Oldřich Koníček, Bohuslav Reynek, Josef Jan Šedivý). Druhou část sbírky kresby tvoří díla autorů, kterým galerie od roku 1994 uspořádala autorské výstavy (Daniel Balabán, Jiří Černický, Jonáš Czesaný, Stanislav Diviš, Roman Franta, Igor Korpaczewski, Karel Kunc, Petr Lysáček, Martin Mainer, Jiří Petrbok, Otto Placht, Jiří Surůvka, Pavel Šich, Pavel Šmíd, Jakub Špaňhel, Roman Trabura, aj.).\n\nSbírka grafiky je doplňována o díla regionálních výtvarníků a díla současného umění vznikající jako reflexe tvorby Felixe Jeneweina během pravidelných \"Sympozií současného výtvarného umění\". Ze souborné výstavy Bohuslava Reynka, kterou galerie uspořádala roku 2000, se podařilo získat konvolut 13 grafických listů z let 1937-1967, většinou s religiózní tematikou (např. \"Pieta s rybami\", 1966).\n\n\n"}
{"id": "1434239", "url": "https://cs.wikipedia.org/wiki?curid=1434239", "title": "Démon 2018", "text": "Démon 2018\n\nDémon 2018 bylo rozsáhlé protiteroristické cvičení záchranářských složek v pražském Kongresovém centru, které se odehrálo 11. září 2018. Jedná se o dosud největší takové cvičení v Česku, do kterého se zapojilo 400 policistů a okolo 2 tisíc najatých rukojmích.\n\nNa probíhající muzikálové představení v Kongresovém centru v Praze zaútočilo dopoledne okolo 40 ozbrojených teroristů a obsadilo celou budovu s cca 2 tisíci civilisty. Teroristé se tím dožadovali propuštění svých společníků z vězení a odmítali jinak vyjednávat.\n\nAkce se zúčastnilo více složek v následujícím nasazení:\n"}
{"id": "1434246", "url": "https://cs.wikipedia.org/wiki?curid=1434246", "title": "Detektivky podle Proškové", "text": "Detektivky podle Proškové\n\nDetektivky podle Proškové je český cyklus šesti detektivních televizních filmů České televize podle románů Hany Proškové. Jde o novodobé adaptace případů komisaře Vašátka a jeho přítele malíře Horáce s Viktorem Preissem a Davidem Matáskem v hlavních rolích. \nScénář napsaly Jana Knitlová (první, druhý, čtvrtý a pátý film) a Lucie Bělohradská (třetí a šestý film), filmy režírovala Lucie Bělohradská.\nJednotící název \"Detektivky podle Proškové\" se objevuje sporadicky v materiálech ČT, nikoliv v televizním programu nebo v titulcích. Cyklus televizních filmů se od běžného televizního seriálu liší hlavně tím, že jeho jednotlivé díly vznikají ve větších časových odstupech. \n\npodle románu/povídky \"Smrt mladé stopařky\" z knihy \"Tajemství planet\" (1976) a později také \"Obyčejné zločiny\" (1992)\n\npremiéra 20. ledna 2013, opakování 10. ledna 2016, opakování 6. ledna 2019\n\npodle románu/povídky \"Černé jako smola\" ze stejnojmenné knihy (1969)\n\npremiéra 17. ledna 2016, opakování 13. ledna 2019\npodle románu/povídky \"Zvláštní případ\" z knihy \"Měsíc s dýmkou\" (1966)\n\npremiéra 24. ledna 2016, opakování 20. ledna 2019\npodle románu/povídky \"Druhá tvář osudu\" z knihy \"Zlá panenka\" (1978)\n\npremiéra 27. ledna 2019\npodle románu/povídky \"Smrt programátora\" ze stejnojmenné knihy (1971)\n\npremiéra 3. února 2019\n\npodle románu/povídky \"Případ u jezera\" z knihy \"Tajemství obří číše\" (1973) a později také \"Záhada obří číše\" (1983)\n\npremiéra 10. února 2019\n\nDřívejší adaptace případů Vašátka a Horáce, které do cyklu nepatří:\n\nscénář Hana Prošková, režie Zdeněk Kubeček\n\nVašátko – Jiří Holý, Horác – Václav Voska\n\npodle románu/povídky \"Měsíc s dýmkou\" ze stejnojmenné knihy (1966)\nscénář Hana Prošková, Drahoslav Makovička, režie Hynek Bočan\n\nVašátko – Radovan Lukavský, Horác – Josef Kemr\n\npodle románu/povídky \"Zvláštní případ\" z knihy \"Měsíc s dýmkou\" (1966)\nscénář Václav Šašek, režie Dušan Klein\n\nVašátko – Rudolf Hrušínský, Horác – Jiří Bartoška\n\npodle románu/povídky \"Křivý prostor\" z knihy \"Smrt programátora\" (1971)\nscénář Václav Šašek a Miroslav Hubáček, režie Otakar Fuka\n\nna rozdíl od povídky v adaptaci nevystupují Vašátko a Horác\n\npodle románu/povídky \"Prostý případ statistiky\" z knihy \"Tajemství obří číše\" (1973) a později také \"Maskot smrti\" (1993)\n\npremiéra 1. dubna 1978\nscénář Hana Prošková a Dušan Klein, režie Dušan Klein\n\nHorác – Martin Mejzlík, na rozdíl od povídky v adaptaci nevystupuje Vašátko, nejedná se o typický případ, který by Vašátko a Horác vyšetřovali společně\n\npodle románu/povídky \"Přízrak\" z knihy \"Smrt programátora\" (1971)\n"}
{"id": "1434252", "url": "https://cs.wikipedia.org/wiki?curid=1434252", "title": "Nikiforov", "text": "Nikiforov\n\nNikiforov (Никифоров) je ruské příjmení s těmito nositeli:\n\n"}
{"id": "1434256", "url": "https://cs.wikipedia.org/wiki?curid=1434256", "title": "Bojohagur Duan Asir", "text": "Bojohagur Duan Asir\n\nBojohagur Duan Asir (také Bojohagur, Bojohagur Duanasir nebo Bojohaghur Duanasir) je hora v pohoří Karákóram v Pákistánu vysoká 7 329 m n. m.\n\nBojohagur Duan Asir je západní vrchol krátkého hřebene, jehož nejvyšším vrcholem je Ultar Sar (7 388m), známý navzdory jeho výšce také jako Bojohaghur Duanasir II. Směrem na jihovýchod leží vrchol Šispare (7 611 m) a 10 km jihozápadně město Karimabad.\n\nNa vrchol poprvé vylezli v roce 1984 horolezci E. Kisa, M. Nagoshi a R. Okamoto, členové japonské expedice.\n"}
{"id": "1434260", "url": "https://cs.wikipedia.org/wiki?curid=1434260", "title": "Miroslav Zemánek", "text": "Miroslav Zemánek\n\nMiroslav Zemánek (* 31. prosince 1974, Rychnov nad Kněžnou) je bývalý český fotbalista, záložník a obránce. Vystudoval Vysokou školu ekonomickou v Praze.\n\nV české lize hrál za SK Hradec Králové. Nastoupil ve 110 ligových utkáních a dal 3 ligové góly. Ve slovenské lize hrál za FC DAC 1904 Dunajská Streda, nastoupil v 15 ligových utkáních a dal 1 gól. V nižších soutěžích hrál i za FC Spartak Rychnov nad Kněžnou.\n\n\n"}
{"id": "1434263", "url": "https://cs.wikipedia.org/wiki?curid=1434263", "title": "Obléhání Vídně (1485)", "text": "Obléhání Vídně (1485)\n\nObléhání Vídně v roce 1485 bylo závěrem rakousko-uherské války probíhající v letech 1477–1488. Byl to důsledek probíhajícího konfliktu mezi císařem Fridrichem III. a uherským králem Matyášem Korvínem. Pád Vídně znamenalo jeho připojení k Uhersku po dobu od roku 1485 do roku 1490. Matyáš Korvín také přemístil svůj královský dvůr do nově obsazeného města.\n"}
{"id": "1434264", "url": "https://cs.wikipedia.org/wiki?curid=1434264", "title": "Přední Kopanina (tvrz)", "text": "Přední Kopanina (tvrz)\n\nTvrz v Přední Kopanině je zaniklé panské sídlo v Praze 6, které se nacházelo poblíž rotundy svaté Máří Magdalény v místech jezuitského dvora.\n\nVes Kopanina byla v listinách poprvé uvedena roku 1285. Jeden ze dvou vlastníků vsi se psal „z Kopaniny“ a sídlil v místech poplužního dvora s tvrzí – v letech 1363-1372 Jan ze Smilovic a Kopaniny a roku 1393 Záviš z Kopaniny. Po nich přešel dvůr do majetku pražských měšťanů.\n\nRoku 1408 prodal Jindřich z Ziegelheimu dvůr a tvrz Albrechtu Chotkovi. Ten roku 1416 odkázal ves Petrovi a Kateřině, dětem svého zemřelého bratra Bernarda. Albrechtova manželka Klára měla na Kopanině zapsáno 200 kop grošů věna a po smrti muže se znovu provdala za Jana z Kopaniny. Oba pak společně odkoupili ves od sirotků Petra a Ka­teřiny Chotkových a drželi ji až do roku 1454.\n\nRoku 1543 byly již pustý dvůr s tvrzí v majetku kláštera svaté Kateřiny. Roku 1566 je převor kláštera prodal úředníku desk zemských Izaiáši Velíkovi ze Šonova. Dvůr byl později Velíkovi zkonfiskován a panovník jej roku 1573 daroval jezuitům u svatého Klimenta. Jezuité poplužní dvůr obnovili, tvrz ale ne.\n\n\n"}
{"id": "1434265", "url": "https://cs.wikipedia.org/wiki?curid=1434265", "title": "Sam Avezou", "text": "Sam Avezou\n\nSam Avezou (* 22. března 2001) je francouzský reprezentant ve sportovním lezení, juniorský mistr světa v lezení na obtížnost a v boulderingu. Juniorský mistr Evropy a vítěz Evropského poháru juniorů v boulderingu.\n\nSvětovým závodům se věnovala i jeho matka Cécile Avezou (* 1971), vicemistryně světa a Francie, mistryně Evropy a ve stejné době také jeho starší bratr Leo Avezou (* 1999).\n\n\n"}
{"id": "1434266", "url": "https://cs.wikipedia.org/wiki?curid=1434266", "title": "Chrám Slunce (Tintinova dobrodružství)", "text": "Chrám Slunce (Tintinova dobrodružství)\n\nChrám slunce (francouzsky \"Le Temple du Soleil\") je 14. díl komiksové série \"Tintinova dobrodružství\", jejímž autorem je belgický scenárista a kreslíř Hergé. Navazuje na předchozí díl \"7 křišťálových koulí\". Příběh \"Chrám slunce\" vycházel časopisecky na pokračování v letech 1946–1949, v podobě alba byl poprvé vydán v roce 1949. V češtině byl poprvé vydán roku 2009.\n\nTintin, pes Filuta a kapitán Haddock se vydávají na cestu do Peru, aby zachránili profesora Hluchavku. Poté co se ocitnou v přístavu Callao, potkají detektivy Hornáta a Hornáda. Ti jim řeknou, že Interpol jim pověřil vyšetřit tento případ. Pak řeknou Tintinovi, že loď Pachacamac je vlevo. Haddock s dalekohledem zjistí, že na palubě řádí nemoc, protože uvidí vlajku nákazy na palubě. Je povolán doktor, aby to objasnil. Tintin však zjistí že jde o podvod a vydává se prozkoumat loď. \n\nV kabině objeví profesora Hluchavku a uvidí v jeho ruce náramek Rascara Capaca. Tu na Tintina zamíří Chiquito a řekne mu že se profesor dopustil svatokrádeže a za to zemře. Pak zavolá Alonzu a Tintin Chiquita zasáhne a stihne z lodi uniknout. Haddock ho pak vyzvedne na člunu, zamíří k telefonu a volá detektivy. Pak Haddock po pátrání od Tintina vyslechne, že únosci s profesorem chtějí do Jaugy. \n\nZáhadný muž pak řekne průvodčímu, aby vagon ponechal pouze pro Tintina, Haddocka a Filutu. Pak se zjistí, že šlo a atentát. Dále v Jaugě se Tintin a Haddock táží zdejších lidí, jestli viděli profesora Hluchavku. Nikdo ho ovšem neviděl. Pak se zkusí dotázat chlapce prodávajícího pomeranče, kde je pak napaden násilníky. Tintin ho zachrání a pak mu hlas ze zdi řekne, aby se sem nedíval a zítřejšího rána přišel na most. Pak Tintin pak potká záhadného muže, a ten mu řekne aby raději odešel, než aby se vystavil nebezpečí. Tintin se mu však vzepře, a muž mu pak dá talisman, který mu může pomoct. Dále s kapitánem potkají chlapce jménem Zorina, toho, který prodával pomeranče. Vydávají se pak přespat noc v incké hrobce. Zítřejšího rána pak je Zorino s lamami unesen. Tintin a Haddock Zorina zachrání a pokračují k cestě do Chrámu slunce. \n\nPřejdou hory a prales až nakonec za vodopádem objeví incké mumie. Pak vyrazí desku a najednou jsou zajati strážci chrámu Slunce. Pak si je přijde vyslechnout syn Slunce a řekne jim, že za svoji chybu zaplatí smrti. Tintin mu řekne, že hledají profesora, a on jim řekne, že ten za přisvojení si posvátného šperku mumie také zemře. Všichni kromě Zorina jsou odsouzeni k smrti. Náhle Tintin nahlédne do kapitánových novin a všimne si předpovědi zatmění slunce, které se odehraje zítra 16. srpna. YRáno Tintin řekne synu Slunce svůj den a svoji hodinu smrti. \n\nTintin, Haddock a profesor Hluchavka mají být upáleni na hranici. když velekněz začne hranici podpalovat, Tintin směrem do Slunce řekne svoje přání, týkající se záchrany jejich životů. Slunce se pak zatmí a syn Slunce řekne Tintinovi, aby odvolal hněv Bachacamaca. Tintin to splní s podmínkou, že syn Slunce zruší muka sedmi profesorů, kteří odvezli mumií. Syn Slunce pak spálí všechny loutky v podobě profesorů, a ti se pak v nemocnici probudí zdraví.\n"}
{"id": "1434292", "url": "https://cs.wikipedia.org/wiki?curid=1434292", "title": "Enigmosaurus mongoliensis", "text": "Enigmosaurus mongoliensis\n\nEnigmosaurus mongoliensis („záhadný ještěr“) byl druh terizinosauroidního teropodního dinosaura, žijícího v období pozdní křídy (geologický stupeň cenoman až turon, asi před 98 až 90 miliony let) na území dnešního jihovýchodního Mongolska.\n\nHolotyp enigmosaura s katalogovým označením \"IGM 100/84\" byl objeven v sedimentech souvrství Bajn Šireh v lokalitě Chara Chutul. Poprvé byl zmíněn v odborné literatuře v roce 1979. Formálně pak byl popsán dvojicí mongolských paleontologů Rinčengínem Barsboldem a Altangerlem Perlem v roce 1983. Rodové jméno bylo zvoleno podle neobvyklého tvaru pánve (kyčelních kostí), který je u (tehdy ještě málo známých) terizinosauroidů oproti jiným teropodům poměrně neobvyklý.\n\nPodle paleontologa Thomase R. Holtze, Jr. byl tento dinosaurus asi 5 metru dlouhý a dosahoval hmotnosti dospělého koně. Podle Gregoryho S. Paula dosahoval tento druh v dospělosti délky asi 4,5 metru a jeho hmotnost se pohybovala kolem hodnoty 500 kilogramů (autor nicméně považuje enigmosaura za zástupce rodu \"Erlikosaurus\").\n\nAutory popisu byl tento druh zařazen nejdříve do samostatné čeledi Enigmosauridae, později pak do čeledi Segnosauridae (dnes Therizinosauridae). Novější výzkum však řadí tohoto teropoda obecněji jako zástupce nadčeledi Therizinosauroidea.\n\n\n"}
{"id": "1434294", "url": "https://cs.wikipedia.org/wiki?curid=1434294", "title": "Bexhill-on-Sea", "text": "Bexhill-on-Sea\n\nBexhill-on-Sea (často zkráceně Bexhill) je přímořské město ve Spojeném království, nacházející se v Jihovýchodní Anglii. První zmínka o sídle, tehdy pojmenovaném „Bexelei“, pochází z roku 772, kdy jej ve svých spisech uvádí Offa z Mercie. Během Normanského vpádu bylo město roku 1066 do značné míry zničeno. V Bexhillu se nachází umělecké centrum De La Warr Pavilion, které je zapsáno na seznamu \"listed buildings\" (první stupeň). Kromě výstav výtvarných děl se zde konají také koncerty. Město leží na silnici A259, která vede mezi městy Brighton a Folkestone. V letech 1906 až 1907 byl starostou města irský skladatel Jimmy Glover.\n"}
{"id": "1434296", "url": "https://cs.wikipedia.org/wiki?curid=1434296", "title": "Marozia", "text": "Marozia\n\nMarozia (rodným jménem Maria, také Mariuccia či Mariozza; kolem roku 892, Řím – 28. června před rokem 936 tamtéž) byla mocná římská konkubína s velkým politickým vlivem.\n\nByla dcerou Teodory (podle některých nepotvrzených zdrojů považovaná za sestru Adalberta Toskánského, nejspíše ze starobylého římského aristokrackého rodu) a římského konsula Teofilakta.\n\nPodle pověsti byla velmi krásná, ale také sebestředná a bezohledná. V 10. století po dvacet let de facto ovládala římskou politiku a katolickou církev. Přestože byla negramotná podařilo se jí, podobně jako její matce, za pomoci vychytralosti a svádění uzavírat silná spojenectví s mocnými a shromáždit tak obrovskou moc.\n\nJiž jako patnáctiletá se stala konkubínou papeže Sergia III., svého bratrance, se kterým se setkala ještě v době, kdy byl biskupem v Caere (dnešním Cerveteri). Otázka vztahu mezi Marozií e Sergiem III., který se měl odehrát okolo roku 907, je ovšem sporná: značná část historiků otrocky přijala příběh biskupa Liutpranda z Cremony, jiní (např. Pietro Fedele a il Brezzi), jej považují za nepodložené klepy.\n\nBěhem svého života se Marozia třikrát vdala, přičemž všechna její manželství byla politicky motivovaná. V roce 909, kdy již byla těhotná se svým prvním synem, se vdala za Alberika ze Spoleta. Její syn byl poté legitimizován. Alberik a Marozia poté měli dalšího syna, jemuž dali jméno po otci, Alberik II. (911/912-954). Marozia k němu přilnula, neboť v něm spatřovala dvě vlastnosti, kterých si cenila nejvíce: moc a touha po ještě větší moci. V roce 914 se skutečně Alberik spojil s papežem Janem X. a v roce 916 společně s papežskými jednotkami porazil Saracény u Garigliana. Byl též jmenován římským konsulem, ale nedlouho poté v roce 924 byl zavražděn v Orte.\n\nO dva roky později, v roce 926, se Marozia opět rozhodla dostat k moci, když se vdala za oponenta Svatého stolce, Guida, markýze toskánského. Stala se úhlavní nepřítelkyní papeže Jana X. V květnu 928 dosáhla rivalita vrcholu: Marozia zosnovala útok na papežskou rezidenci v Lateránu a podařilo se jí zajmout papeže, uvěznit ho a zbavit trůnu. Jan X. zemřel krátce poté ve vězení, zřejmě zadušen. Guido se následně stal vládcem Říma a Marozia sama řídila volbu tří následujících papežů: v letech 928 až 929 takto byli zvoleni papežové Lev VI. a Štěpán VII.\n\nV roce 931 se jí dokonce podařilo dosadit na papežský stolec svého prvního, sotva jedenadvacetiletého syna, který přijal jméno Jan XI. Nový papež byl pro svou slabou povahu snadným nástrojem v rukou své matky, pročež byla ona skutečným hybatele římské politiky. Téměř ve stejnou dobu, kdy byl Jan XI. posvěcen, zemřel Maroziin manžel Guido. \n\nV roce 932 se Marozia vdala potřetí, tentokrát za Huga Provensálského (italským králem v letech 926 až 947). Hugo byl bratr Guida a tudíž se legálně s Marozií nemohl oženit, avšak křivě přísahal, že je nelegitimním synem vlastního otce. Marozia poté usilovala o Hugovu korunovaci na císaře s využitím vlivu na svého syna-papeže. Tento ambiciózní plán ovšem zmařil její druhý syn Alberik II., nevlastní bratr papeže Jana XI. Ten vyhnal Huga, svou matku nechal uvěznit a Jana XI. internoval v papežském paláci v Lateránu. Stal se tak roku 932 až do své smrti roku 954 jediným vládcem Říma. \n\nOd tohoto okamžiku již o Marozii nejsou žádné zprávy. Podle některých zdrojů dožila v ústraní kláštera. Zemřela pravděpodobně 28. června někdy před rokem 936 a byla pochována klášteře svatých Cyriaka a Nikoly v ulici Lata..\n\nDle slov anglického historika Edwarda Gibbona, příběh ambiciózní Marozie zřejmě inspiroval legendu o papežce Janě, která byla po staletí považována za pravdivou, až do protestantská reformace.\n"}
{"id": "1434300", "url": "https://cs.wikipedia.org/wiki?curid=1434300", "title": "Římskokatolická farnost Podhoří", "text": "Římskokatolická farnost Podhoří\n\nŘímskokatolická farnost Podhoří je územní společenství římských katolíků s farním kostelem svatého Havla v děkanátu Hranice. \n\nPrvní písemná zmínka o Podhoří pochází z roku 1372. Farní kostel byl postaven zřejmě ve 14. století. Fara v Podhoří nebyla obsazována od doby husitských válek. Kostel sv. Havla byl od husitských válek spravován z Drahotuš a drahotušští luterští kněží od poloviny 16. století ovlivnili smýšlení obce. Po roce 1620 byla luterská fara v Drahotuších změněna na katolickou. Dne 3. června 1849 byla zřízena expozitura drahotušské fary a obec zavázala udržovat kostel a faru na vlastní útraty. \n\nSoučasným administrátorem je od července 2015 R. D. Mgr. Petr Utíkal.\n\nVe farnosti se pravidelně̟ koná tříkrálová sbírka.\n\nPro farnosti Jezernice, Loučka a Podhoří vychází každý měsíc farní časopis.\n\n"}
{"id": "1434303", "url": "https://cs.wikipedia.org/wiki?curid=1434303", "title": "Gantömörín Dašdavá", "text": "Gantömörín Dašdavá\n\nGantömörín Dašdavá nebo Dašdavá Gantömör (* 8. ledna 1981 Ulánbátar) je bývalý mongolský zápasník – judista a sambista.\n\nS sambem/judem začínal ve 13 letech v rodném Ulánbátaru. Připravoval se ve sportovním centru mongolské pohraniční policie Chilčin. V mongolské samibistické a judistické reprezentaci se pohyboval od roku 2001 v pololehké váze do 66 (68) kg. V roce 2004 startoval v judu na olympijských hrách v Athénách, kde nestačil ve druhém kole na pozdějšího vítěze Japonce Masata Učišibu. Od roku 2005 přestoupil do lehké váhové kategorie do 73 kg, ve které se dva roky na mezinárodní scéně neukazoval. V roce 2008 se do mongolské reprezentace vrátil a vybojoval nominaci na olympijské hry v Pekingu na úkor Ňam Očira. V Pekingu postoupil do čtvrtfinále, ve kterém prohrál na ippon technikou uči-mata s Íráncem Alí Malúmátem. Sportovní kariéru ukončil v roce 2012 potom co se neprosazoval v polostřední váze do 81 kg.\n\n\n"}
{"id": "1434304", "url": "https://cs.wikipedia.org/wiki?curid=1434304", "title": "Tom Hall (hudebník)", "text": "Tom Hall (hudebník)\n\nTom Hall (* 12. září 1980) je australský hudebník a hudební skladatel, věnující se elektronické hudbě. Absolvoval Australskou národní univerzitu. Po dobu jednoho roku (2004) rovněž studoval v Japonsku. Zde se seznámil s programem ProTools. Později se usadil v Los Angeles. Vydal řadu alb, mezi něž patří například \"Past Present, Below\" (2010), \"Muted Angels\" (2011) a \"Spectra\" (2018). Také spolupracoval s australským hudebníkem Lawrencem Englishem. V roce 2012 vytvořil nevydaný remix písně z alba \"Extra Playful\" velšského hudebníka Johna Calea.\n\n"}
{"id": "1434305", "url": "https://cs.wikipedia.org/wiki?curid=1434305", "title": "Evangelický hřbitov v Širokém Dole", "text": "Evangelický hřbitov v Širokém Dole\n\nEvangelický hřbitov v Širokém Dole se nachází v obci Široký Důl ve východních Čechách, a to na jihovýchodním okraji obce. Má rozlohu 344 m² (bez pozemku s márnicí).\n\nHřbitov byl zřízen nejspíše v 19. století. Pozemky k založení hřbitova poskytla rodina Střítezských.\n\nVlastníkem hřbitova je Farní sbor Českobratrské církve evangelické v Poličce, provozovatelem obec Široký Důl.\n\n"}
{"id": "1434312", "url": "https://cs.wikipedia.org/wiki?curid=1434312", "title": "Společnost pro církevní právo", "text": "Společnost pro církevní právo\n\nSpolečnost pro církevní právo je český spolek, jehož cílem je napomáhat studiu a bádání v oborech církevního práva, konfesního práva, právních dějin církví a v právních oborech s nimi souvisejících.\n\nSpolek byl zřízen roku 1994 při Právnické fakultě Univerzity Karlovy. Z církevního hlediska je ekumenický. Od roku 1995 je kolektivním členem České křesťanské akademie a v současné době hraje roli její právní sekce. Od roku 2014 je také členem členem Rady vědeckých společnosti České republiky.\n\nVydala několik publikací v rámci svého zaměření a vydává periodikum \"Revue církevního práva\", které je jako recenzovaný neimpaktní odborný časopis zařazený v Seznamu recenzovaných neimpaktovaných periodik vydávaných v České republice a v mezinárodních citačních indexech ERIH PLUS (European Reference Index for the Humanities and the Social Sciences) a CEEOL (Central and Eastern European Online Library).\n\nV rámci své činnosti provozuje knihovnu a pořádá mj. cyklus přednášek \"Působení práva v církvi a společnosti\".\n\n\n"}
{"id": "1434316", "url": "https://cs.wikipedia.org/wiki?curid=1434316", "title": "Hamill", "text": "Hamill\n\nHamill má více významů:\n\n"}
{"id": "1434323", "url": "https://cs.wikipedia.org/wiki?curid=1434323", "title": "Děnis Čeryšev", "text": "Děnis Čeryšev\n\nDěnis Čeryšev (* 26. prosinec 1990) je ruský profesionální fotbalista, který nastupuje na postu levého křídla za španělský celek Valencia, kde je na hostování z klubu Villarreal, a za národní tým Ruska.\n\nČeryšev působil v akademii Realu Madrid od roku 2002.\nZa Castillu, tedy B-tým, debutoval v zápase s Villarealem, jenž Castilla prohrála 1:2. Za 14 let v Realu Madrid se do A-týmu nikdy natrvalo nedostal, odehrál za něj 2 ligové zápasy. Trenér José Mourinho jej nominoval na odvetné utkání španělského poháru Copa del Rey 27. listopadu 2012 proti CD Alcoyano, Čeryšev pobyl na hřišti 60 minut.\nJinak odehrál sezónu 2012/13 za Castillu ve druhé španělské lize a nasbíral 34 startů, ve kterých vstřelil 11 gólů.\n\nBěhem září 2013 byl Realem zapůjčen do týmu Sevilla FC pro sezónu 2013/14 bez možnosti být Sevillou odkoupen.\nI vlivem četných zranění si pod trenérem Unaiem Emerym zahrál 4 ligové zápasy. Po sezóně se vrátil do Realu Madrid.\n\nV červnu 2014 zamířil do Villarealu, a to opět na hostování na jeden rok.\nNa začátku února 2016 byl do konce sezóny poslán hostovat do Valencie.\n\nV červnu 2016 přestoupil do Villarealu,\nza který odehrál 2 sezóny. Pro sezónu 2018/19 byl poslán hostovat do Valencie.\n\nÚčastnil se MS 2018 v Rusku, začínal na lavičce. V prvním utkání skupiny nahradil ještě v prvním poločase zraněného Alana Dzagojeva, aby o pár minut později ve 43. minutě zvýšil na 2:0 pro Rusko. V 91. minutě téhož utkání zvyšoval na 4:0, zápas nakonec po brance Alexandra Golovina skončil 5:0.\nVe druhém utkání s Egyptem vstřelil druhou branku utkání, zápas nakonec skončil vítězstvím Ruska 3:1.\nSvůj další gól na šampionátu vstřelil ve čtvrtfinále s Chorvatskem, ale Rusko nakonec prohrálo na penalty.\nSe čtyřmi góly byl Čeryšev nejlepším střelcem svého mužstva.\n\nV září 2018 sehrál první utkání nové Ligy národů, ve které se Rusko střetlo s Tureckem. Čeryšev dal první gól a ačkoliv Turecko srovnalo, gól Arťoma Dzjuby rozhodl o výhře Ruska 2:1.\nO pár dní později si zahrál v přátelském zápase s Českou republikou, Rusové vyhráli 5:1. Čeryšev gól nevstřelil a byl vystřídán v 80. minutě.\n\n"}
{"id": "1434327", "url": "https://cs.wikipedia.org/wiki?curid=1434327", "title": "Patrick Cutrone", "text": "Patrick Cutrone\n\nPatrick Cutrone (* 3. leden 1998, Como) je italský fotbalový útočník. Momentálně hraje za anglický klub Wolverhampton Wanderers FC. Reprezentuje Italskou reprezentaci do 21 let.\n\nVe věku 8 let byl zaregistrován v klubu AC Milán. Svůj první zápas za \"Rossoneri\" hrál 21. května 2017, ve věku 19 let proti Boloni.\n\nPro následující sezónu je trvale zařazen do prvního týmu a 27. července debutuje v Evropské lize. První branku v lize dal 20. srpna 2017 proti Crotone. Za celou sezonu 2017/18 vstřelil 18 branek a stal se nejlepším střelcem v klubu. Na novou sezonu 2018/19 byl kvůli příchodu Higuaína odsunut na lavičku. I když byl v lednu 2019 Higuaín poslán zpět do Juventusu, nemohl se dostal do dřívější formy. Proto se klub rozhodl koupit Piateka. Sezonu zakončil 9 brankami celkově.\n\nDne 30. července 2019 se klub rozhodl jej prodat do Anglie|anglického klubu Wolverhampton Wanderers FC. \n\nByl součástí všech mládežnických týmů v Itálii, od U15 do U19. Byl nominován ME U17 2015 (čtvrtfinále) a do ME U19 2016 (stříbro).\n\nDebut za Itálie U21 se uskutečnil 1. září 2017 proti Španělsku. První branku vstřelil 4. září proti Slovínsku. \n\nZa národní tým Itálie si zahrál 23. března 2018 ve věku 20 let, nastoupil do druhého poločasu proti Argentině.\n\n\n\n\n\n"}
{"id": "1434330", "url": "https://cs.wikipedia.org/wiki?curid=1434330", "title": "Evangelický hřbitov v Sádku (okres Svitavy)", "text": "Evangelický hřbitov v Sádku (okres Svitavy)\n\nEvangelický hřbitov v Sádku se nachází v obci Sádek (okres Svitavy), na západním okraji centra obce, ve svahu nad Bílým potokem. Má rozlohu 672 m² (bez pozemků se vstupní branou a márnicemi a před touto branou).\n\nV Sádku byl založen původní evangelický (reformovaný) hřbitov roku 1783 na pozemku západně od centra obce. Ohraničen byl jen plaňkovým plotem, později opatřen kamennou zídkou. Roku 1931 zrušen, osázen smrčky. Do dnešní doby se z něj zachovala pouze kamenná obvodová zeď. \n\nRoku 1931 postavili evangelíci v Sádku nový hřbitov na pozemku rolníka Veleslava Vavříčka z č. p. 33, od něhož byl pozemek zakoupen. Plány a stavbu provedl stavitel Vilém Bandouch z Poličky. Slavnost posvěcení nového hřbitova v Sádku se konala v neděli 30. srpna 1931; slavnostní kázání pronesl mj. senior Josef Souček. Hřbitov má výraznou vstupní bránu se dvěma márnicemi a je obehnán cihlovou zdí.\n\nVlastníkem hřbitova je Farní sbor Českobratrské církve evangelické v Poličce.\n\n\n"}
{"id": "1434337", "url": "https://cs.wikipedia.org/wiki?curid=1434337", "title": "FC Barcelona Femení", "text": "FC Barcelona Femení\n\nFC Barcelona Femení (celým názvem: Futbol Club Barcelona Femení) je profesionální španělský klub ženského fotbalu, který sídlí ve městě Barcelona v Katalánském autonomním společenství. Založen byl v roce 1988 pod názvem CF Barcelona, součástí FCB se stal klub v roce 2001. Od sezóny 2008/09 hraje v Primera División Femenina, španělské nejvyšší ženské fotbalové soutěži. Klubové barvy jsou modrá a granátová.\n\nSvé domácí zápasy odehrává na stadionu Estadi Johan Cruyff s kapacitou 6 000 diváků.\n\n\n\nZdroj: \n\n\n\nZdroj: \n\n\nZdroj: \n\n\n"}
{"id": "1434343", "url": "https://cs.wikipedia.org/wiki?curid=1434343", "title": "Damdiny Süldbajar", "text": "Damdiny Süldbajar\n\nDamdiny Süldbajar nebo Süldbajar Damdin (* 1. července 1981 Ulánbátar) je bývalý mongolský zápasník – judista, sambista, grappler.\n\nNarodil se v Ulánbátaru do rodiny známého mongolské zápasníka, stříbrného olympijského medailisty Damdina. V mongolské judistické a sambistické reprezentaci se prosazoval od roku 2001 v lehké váze do 73 kg. V roce 2004 se kvalifikoval na olympijské hry v Athénách, kde prohrál ve čtvrtfinále s Vitalijem Makarovem z Ruska. Sportovní kariéru ukončil v roce 2007.\n\nŽije ve Spojených státech v Arlingtonu, kde se věnuje trenérské práci v místních zápasnických klubech.\n\n\n"}
{"id": "1434344", "url": "https://cs.wikipedia.org/wiki?curid=1434344", "title": "Maniak (minisérie)", "text": "Maniak (minisérie)\n\nManiak (v anglickém originále Maniac) je americký komediální televizní seriál, který je inspirovaný norským stejnojmenným seriálem Hakona Bast Mossigeho a Espena PA Lervaaga. Seriál byl zveřejněn dne 21. září 2018 na Netflixu. Scenáristou seriálu je Patrick Somerville a režisérem Cary Joji Fukunaga. Hlavní role hrají Emma Stone a Jonah Hill.\n\n\n\nDne 18. března 2016 bylo oznámeno, že studio Paramount Television a Anonymous Content budou produkovat televizní seriál režírovaný Carym Fukunagaou. V říjnu 2016 bylo oznámeno, že Patrick Somerville pro seriál bude psát scénář. Na letní konferenci Television Critics Association bylo oznámeno premiérové datum, a to 21. září 2018. Do hlavních rolí byli obsazeni Emma Stone a Jonah Hill. V srpnu 2017 bylo oznámeno obsazení Justina Therouxe do vedlejší role. Postupně byli doobsazeni Julia Garner, Jemima Kirke, Sally Field a Billy Magnussen. Natáčení bylo zahájeno dne 15. srpna 2017 v New Yorku a pokračovalo do listopadu 2017. \n"}
{"id": "1434348", "url": "https://cs.wikipedia.org/wiki?curid=1434348", "title": "The Purge (seriál)", "text": "The Purge (seriál)\n\nThe Purge je americký hororový televizní seriál, vysílaný kabelovou stanicí USA Network, jehož tvůrcem je James DeMonaco. Seriál je televizní adaptací filmové série \"The Purge.\" Hlavní role hrají Gabriel Chavarria, Hannah Anderson, Jessica Garza, Lili Simmons, Amanda Warren, Colin Woodell a Lee Tergesen. První řada měla premiéru dne 4. září 2018 a je složena z deseti dílů.\n\nDne 6. listopadu 2018 bylo stanicí USA Network oznámeno, že seriál získal druhou řadu, která měla premiéru dne 15. října 2019.\n\n\n\nNa recenzní stránce Rotten Tomatoes získal seriál z 33 započtených recenzí 45 procent s průměrným ratingem 5,6 bodů z deseti. Na serveru Metacritic snímek získal z 13 recenzí 44 bodů ze sta. Na Česko-Slovenské filmové databázi si snímek ke 24. listopadu 2018 drží 57 procent.\n\n"}
{"id": "1434351", "url": "https://cs.wikipedia.org/wiki?curid=1434351", "title": "Krajská soutěž – Hradec Králové 1951", "text": "Krajská soutěž – Hradec Králové 1951\n\nKrajská soutěž – Hradec Králové 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434356", "url": "https://cs.wikipedia.org/wiki?curid=1434356", "title": "Krajský přebor – Hradec Králové 1952", "text": "Krajský přebor – Hradec Králové 1952\n\nKrajský přebor – Hradec Králové 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434365", "url": "https://cs.wikipedia.org/wiki?curid=1434365", "title": "Mia Krampl", "text": "Mia Krampl\n\nMia Krampl (* 21. července 2000 Golnik) je slovinská reprezentantka ve sportovním lezení, juniorská vicemistryně světa a juniorská mistryně Evropy v lezení na obtížnost.\n\n\n"}
{"id": "1434366", "url": "https://cs.wikipedia.org/wiki?curid=1434366", "title": "US Open 2018 – čtyřhra juniorů", "text": "US Open 2018 – čtyřhra juniorů\n\nČtyřhra juiorů US Open 2018 probíhala v první polovině září 2018. Do deblové soutěže newyorského tenisového grandslamu nastoupilo třicet dva párů. Obhájcem titulu byla tchajwansko-čínská dvojice Hsu Yu-hsiou a Wu I-ping, jejíž členové nebyli věkově způsobilí do soutěže zasáhnout.\n\nVítězem juniorské čtyřhry se stal nenasazený pár, složený ze 17letého Bulhara Adriana Andrejeva a Brita téhož věku Antona Matuseviche, který ve finále zdolal americké juniory Emilia Navu s Axelen Nefvem, když o vítězích rozhodl až supertiebreak nejtěsnějším dvoubodovým rozdílem. Oba šampioni vybojovali premiérové grandslamové tituly. Andrejev se stal druhým bulharským vítězem juniorky na US Open a navázal na triumf Grigora Dimitrova z dvouhry 2008. Každý si do juniorského kombinovaného žebříčku ITF připsal 270 bodů.\n\n"}
{"id": "1434369", "url": "https://cs.wikipedia.org/wiki?curid=1434369", "title": "FBI (seriál)", "text": "FBI (seriál)\n\nFBI je americký dramatický televizní seriál stanice CBS, který měl premiéru 25. září 2018. Tvůrcem seriálu je Dick Wolf. Hlavní role hrají Missy Peregrym, Jeremy Sisto, Zeeko Zaki, Ebonée Noel a Sela Ward. Dne 20. září 2017 získalo \"FBI\" 13 dílů. 11. října 2018 bylo oznámeno, že seriál dostal od stanice CBS plnou řadu.\n\nDne 25. ledna byla stanicí CBS objednána druhá řada, která měla premiéru 24. září 2019.\n\n\n\n\nPoprvé o projektu mluvil Dick Wolf na letní konferenci Television Critics Association v roce 2016. Tam prozradil své plány o výrobě nového kriminálního a dramatického seriálu, který by se měl odehrávat v New Yorku a zaměřovat se na FBI. Původním plánem bylo představit seriál na stanici NBC jako spin-off seriálu \".\" NBC se ale jeho nápad nezamlouval. Dne 20. září 2017 však seriál objednala stanice CBS a bude to tak poprvé za 15 let, kdy se bude Wolfův seriál vysílat na jiné stanici než NBC. Seriál produkují studia CBS Television Studios a Universal Television.\n\nDne 25. ledna byla stanicí CBS objednána druhá řada, která měla premiéru 24. září 2019. Dne 7. května 2019 bylo ohlášeno, že se k seriálu připojila Milena Govich, která na něm bude pracovat jako režisérka a výkonná producentka.\n\nV květnu 2018 bylo oznámeno, že Connie Nielsen, která se měla objevit v roli Ellen, opustila seriál z neznámých důvodů. Později bylo doplněno, že její role nebude přeobsazena a objeví se v prvním díle. Sela Ward se bude v seriálu objevovat až od druhého dílu v podobné roli jako Dany Mosier.\n\n"}
{"id": "1434376", "url": "https://cs.wikipedia.org/wiki?curid=1434376", "title": "Chaliuny Boldbátar", "text": "Chaliuny Boldbátar\n\nChaliuny Boldbátar nebo Boldbátar Chaliun (* 20. října 1971) je bývalý mongolský zápasník – judista a sambista.\n\nV mongolské sambistické a judistické reprezentaci se pohyboval od roku 1991 v lehké váze do 71 (73) kg. Připravoval se v armádním sportovním klubu Aldar. V roce 1992 startoval na olympijských hrách v Barceloně, kde ve čtvrtfinále prohrál na ippon technikou seoi-nage s Maďarem Bertalanem Hajtósem a obsadil dělené 7. místo.\n\nV roce 1996 se kvalifikoval na olympijských hrách v Atlantě. V semifinále takticky nezvládl zápas s Japoncem Kenzó Nakamurou a podlehl mu po dvou penalizacích na juko. V boji o třetí místo nastoupil proti Francouzi Christophu Gaglianovi. Francouzův styl boje mu od úvodu neseděl a v polovině zápasu prohrál po dvou wazari na wazari-ippon. Obsadil dělené 5. místo.\n\nV roce 1998 vyhrál prestižní asijské hry v thajském Bangkoku a získal titul mistra světa v zápasu sambo ve velterové váze do 74 kg. V roce 2000 se na své třetí olympijské hry v Sydney nekvalifikoval. Sportovní kariéru ukončil v roce 2002. Věnuje se trenérské práci. Jeho manželkou je mongolská zápasnice Mönchzajá.\n\n\n"}
{"id": "1434378", "url": "https://cs.wikipedia.org/wiki?curid=1434378", "title": "Vlastimil Helcl", "text": "Vlastimil Helcl\n\nVlastimil „Oli“ Helcl (6. září 1953 Přerov – květen 2017) byl český výtvarník, fotograf, typograf, někdejší zaměstnanec a posléze vedoucí Zbrašovských aragonitových jeskyní, organizátor koncertů, výstav a uměleckých happeningů, disident a vůdčí osobnost sametové revoluce na Hranicku, šéfredaktor a vydavatel týdeníku \"Přehled\".\n\nHelcl se narodil v Přerově 6. září 1953. Dětství i mládí prožil v Olomouci, od roku 1975 začal pracovat v Hranicích. Zde v roce 1977 nastoupil jako zaměstnanec Zbrašovských aragonitových jeskyní a o sedm let později, v roce 1984, se dostal do jejich vedení. ovlivnily ho bytové semináře u filozofa Svatopluka Hraba a historičky Libuše Hrabové, dále Petr Schlesinger a další. Měl široký kulturní rozhled a silně protirežimní názory. Opisoval a rozšiřoval samizdatovou literaturu a udržoval kontakty s pražským disentem.\n\nV jeskyních pořádal různé výstavy, koncerty a divadelní představení. Zájemcům představil tvorbu Olbrama Zoubka, Arnošta Goldflama, Jozefa Jankoviče a dalších. Udržoval kontakty s lidmi z politického disentu i chartisty, například se spisovatelem Ludvíkem Vaculíkem, literárním kritikem Sergejem Machoninem, porevolučním ministrem kultury Ladislavem Snopkou, jím organizované výstavy zahajovali Iva Bittová, Pavel Fajt, Ivan Hoffman a další. V podzemním divadle účinkovalo např. brněnské Divadlo Na provázku Petra Oslzlého či divadelní skupina Akabal. Koncem 80. let pořádal sérii uměleckých happeningů s názvem Objekt a živly, na nichž spolupracovali mimo jiné Luboš Dostál, Kurt Gebauer či Peter Eliáš, přitáhla však také pozornost Státní bezpečnosti.\n\nByl signatářem petice Několik vět a v období kolem listopadu 1989 se stal jednou z ústředních postav a iniciátorů hranického Občanského fóra. Vyjednával s policií a vojenskou posádkou, aby v průběhu listopadových událostí nezasahovaly proti demonstrujícím. Od ledna 1990 začal vydávat obnovený, původně prvorepublikový, týdeník \"Přehled\", jakožto časopis Občanského fóra, později jako nekomerční městské noviny, a to zhruba do poloviny 90. let. Do vyšší politiky však nevstoupil, odešel i ze Zbrašovských aragonitových jeskyní a odjel do Skandinávie. Studoval pak techniku sítotisku v ateliéru JEK Print Serigraphy v Bratislavě pod vedením Petera Eliáše. V roce 1991 založil reklamní agenturu Design Studio 2H, věnoval se reklamě, grafickému i webovému designu, vyráběl kalendáře, koncertní plakáty či booklety, sázel knihy.\n\nJiž v 80. letech se vedle výroby dřevěných a kovových šperků se Helcl věnoval fotografování každodenní reality i přírody. Později až do své smrti se pak věnoval uměleckému grafickému designu a fotografování přírody či koncertů. Své fotografie však nikdy nevystavoval, až posmrtně v roce 2018 Muzeum a galerie Hranice připravily výstavu sestavenou z jeho pozůstalosti.\n\nHrál také hokej za tým Bears Hranice, u jehož zrodu rovněž stál.\n\nHelcl zemřel náhle v květnu 2017 ve věku 63 let.\n"}
{"id": "1434382", "url": "https://cs.wikipedia.org/wiki?curid=1434382", "title": "Ikrény", "text": "Ikrény\n\nIkrény jsou malé město v Maďarsku v župě Győr-Moson-Sopron, spadající pod okres Győr. V roce 2015 zde žilo 1826 obyvatel, z nichž 82,6 % tvoří Maďaři.\n\nMěsto se nachází se asi 5 km jihozápadně od Győru, 22 km severovýchodně od Csorny, 29 km severně od Tétu a 35 km jihovýchodně od Mosonmagyaróváru. Kromě hlavní části k Ikrénám patří ještě malé části Dózsamajor a Lesvárpuszta.\n\nIkrény leží na silnici 84125. Poblíže se taktéž setkávají dálnice M1 a M85. Ikrény jsou přímo silničně spojeny s obcemi Abda, Börcs, Enese, Rábapatona a městem Győr.\n\nPoblíže Ikrén protéká řeka Rába, do které se u nich též vlévá několik malých potůčků. V Ikrénách se nachází katolický kostel Szent Kereszt felmagasztalása-templom. Je zde též škola, obchod, hřbitov, hřiště, park a hospoda.\n"}
{"id": "1434402", "url": "https://cs.wikipedia.org/wiki?curid=1434402", "title": "Koncentrační tábor Holýšov", "text": "Koncentrační tábor Holýšov\n\nKoncentrační tábor Holýšov byl pobočkou koncentračního tábora Flossenbürg a nacházel se 1 km od severního okraje obce Holýšov, ve statku patřícímu do roku 1939 sedlákovi české národnosti V. Pičmanovi, který byl ze svého majetku vyhnán. Tábor při místní muniční továrně pod správou KT Flossenbürg tu však existoval až od dubna 1944. Do září 1944 formálně spadal pod KT Ravensbrück. Celkově prošlo táborem 1091 žen, z toho 402 maďarských Židovek, 385 Francouzek, 173 Polek a 115 Rusek. Kromě toho bylo v táboře vězněno i 250 mužů. Tábor byl osvobozen 5. května 1945 partyzány. Jiný zdroj však hovoří o osvobození polskými jednotkami. V táboře zahynulo 11 vězňů, kteří měli být pohřbeni (spolu s mrtvými z dalších holýšovských táborů) na zdejším hřbitově. Na něm by se mělo nalézat 19 bílých křížů se jmény obětí a k tomu ještě tři bezejmenné hroby sovětských zajatců. Dále se na hřbitově nachází i hrob neznámé Polky, vězeňkyně koncentračního tábora, který je označen pouze číslem 50 482, S III 36.\n\nV současnosti stojí v přední části bývalého koncentračního tábora rodinné domky, v zadní části se nachází oplocený areál soukromé firmy. U příjezdové cesty k celému objektu je vybudována pamětní deska v osmi jazycích, která kromě o výše zmíněných skupinách internovaných hovoří ještě o italských a holandských vězních (naopak nezmiňuje maďarské Židovky). Vedle tohoto památníku je umístěna i deska připomínající osvobození tábora, pamětní hliníková deska přivezená z Francie a od roku 2010 i žulový kámen z Flossenbürgu, připomínající těžkou práci vězňů.\n\nV Holýšově byl také zřízen pracovní tábor pro muže (od prosince 1939 do 26. dubna 1945) a ženy (od dubna 1941 do 26. dubna 1945), případně zajatecký tábor pro Francouze (od července 1940 do 28. dubna 1945).\n\nNa dvoře muniční továrny, kde vězni všech zmiňovaných táborů pracovali, se nachází pamětní deska věnovaná třem Italům (zřejmě vězňům z koncentračního tábora), zastřeleným 29. dubna 1945. Jmenovali se Parrazi Oeveri, Ember Luciono a Traveti.\n"}
{"id": "1434407", "url": "https://cs.wikipedia.org/wiki?curid=1434407", "title": "Jiřina Medveďová", "text": "Jiřina Medveďová\n\nJiřina Medveďová (21. října 1942 ve Slaném – 8. června 2015 na Velehradě) byla autorka prací o problémech nevidomých, editorka a sběratelka jejich povídek.\n\nJiřina Friedrichová, provd. Medveďová (12. května 1962), se narodila 21. října 1942 ve Slaném. Po setkání s komunitou nevidomých začala dostávat zvukové dopisy a také je psát. Když se seznámila s knížkou Rudolfa Krchňáka \"S bílou holí\", rozhodla se ji i jiné příběhy, jež k ní přišly, vydávat tiskem, zejména nákladem vlastním, a také formou audioknih. V konečné fázi došlo i na vydání příběhů v Karmelitánském nakladatelství a jejich zvukové podoby na CD. \nZa svou práci byla v roce 2005 poctěna Cenou hejtmana Moravskoslezského kraje a její publikace (CD \"Příběhy z tmavomodrého světa\" a knížka \"S bílou holí\") se staly jednou z cen ve 2. ročníku (2006) literární soutěže Internet a můj handicap.\nZemřela 8. června 2015 ve Velehradě. \n\n\n\n\n\n"}
{"id": "1434427", "url": "https://cs.wikipedia.org/wiki?curid=1434427", "title": "Supermarine Seafang", "text": "Supermarine Seafang\n\nSupermarine Seafang byl britský palubní stíhací letoun poháněný motorem Rolls-Royce Griffon vzniklý v období krátce po druhé světové válce u společnosti Supermarine podle specifikací Air Ministry N.5/45. Jednalo se o další vývoj slavného typu Spitfire a jeho následovníka Spiteful téže firmy, který byl britským leteckým historikem Alfredem Pricem označen za „příliš pozdní Spitfire“ (\"a Spitfire too far\").\n\nSeafang byl v podstatě Spiteful překonstruovaný pro operace z letadlových lodí Royal Navy přidáním přistávacího háku, motoricky sklopných vnějších částí křídel a protiběžných vrtulí eliminujících točivý moment vrtule. 12. března 1945 byly objednány dva prototypy Type 396 Seafang Mark 32, 7. května následovány objednávkou na 150 kusů prozatímní varianty Type 382 Seafang Mark 31, v zásadě pozemního Spitefulu pouze doplněného o přistávací hák, která měla urychlit pozdější rychlé zavedení plně navalizovaného Seafangu.\n\nJako první v roce 1946 vzlétl Seafang Mk.31 sériového čísla VG471. Ačkoliv objednávka verze Mk.31 zněla na 150 kusů, nakonec jich bylo dokončeno pouze 9, protože po skončení války ztratilo rychlé zavedení nového typu bojového letounu na naléhavosti.\n\nPrvní prototyp definitivní verze Mk.32, sériového čísla VB895, poprvé vzlétl v červnu 1946, vybavený motorem Griffon 89 o výkonu 2 350 hp (1 752 kW) pohánějícím dvojici třílistých protiběžných vrtulí. Týž letoun byl v srpnu 1946 představen Nizozemskému královskému námořnictvu na základně Valkenburg a v květnu 1947 s ním známý zkušební pilot Mike Lithgow provedl zkoušky přistání na palubě HMS \"Illustrious\". \nVýkony typu nebyly považovány za tak zvětšené oproti Seafire F.47 aby byla zavedena jeho masová výroba, která by kolidovala s vývojem připravovaných námořních variant proudových stíhaček Meteor a Vampire, a jako dočasný palubní stíhač byl preferován Hawker Sea Fury, který měl také lepší letové vlastnosti při nízkých rychlostech.\n\nSeafang F.31 sériového čísla VG474 byl vybaven motoricky ovládanými křidélky a protiběžnými vrtulemi, a posloužil při vývoji proudového stroje Supermarine Attacker, užívajícího laminární křídlo a podvozek z typu Spiteful.\n\n\n\nÚdaje podle a \n\n\n"}
{"id": "1434457", "url": "https://cs.wikipedia.org/wiki?curid=1434457", "title": "Sklípkancovití", "text": "Sklípkancovití\n\nSklípkancovití (Hexathelidae) je čeleď pavouků z nadčeledi Hexatheloidea. Molekulární studie z roku 2018 naznačily, že čeleď není monofyletická a nezahrnuje tedy všechny příslušníky jedné vývojové linie. Na samostatné čeledi byly povýšeny podčeledi Porrhothelinae, Macrothelinae a Atracinae a ponechána pouze podčeleď Hexathelinae, kterou tvoří celkem sedm rodů: \"Bymainiella\", \"Hexathele\" (typový rod), \"Mediothele\", \"Paraembolides\", \"Plesiothele\", \"Scotinoecus\", \"Teranodes\". Tuto systematiku uvádí například \"World Spider Catalog\". Integrated Taxonomic Information System se stále ještě k září 2018 kloní ke staré taxonomii a některé pavouky, včetně pro svou jedovatost známého sklípkance jedovatého (\"Atrax robustus\"), stále řadí do čeledi Hexathelidae.\n\nDomovem sklípkancovitých jsou státy Chile a Argentina v Jižní Americe, ale především Austrálie (včetně Tasmánie) a Nový Zéland. Nebyli zaznamenáni ve spolkových státech Západní Austrálie a Severní teritorium. Čeleď zahrnuje několik převážně středně velkých až velkých druhů pavouků s dlouhýma nohama. Největší druhy mohou měřit i více než 5 cm, nejmenší však i méně než 1 cm. Horní část těla je převážně tmavá a lesklá, zadeček je zespodu také tmavý a vybaven párem snovacích bradavek. Tito pavouci si budují nory v zemi (některé druhy i na stromech), v nichž číhají na kořist. Její přítomnost odhalí pomocí vibrací a usmrtí ji jedovatým kousnutím pomocí chelicer − klepítek. Pokud je stále zastávána stará systematika, do čeledi se řadí i jedovatí pavouci z rodů \"Atrax\" a \"Hadronyche\", jejichž kousnutí je nebezpečné i pro člověka. Poranění od těchto pavouků je velmi bolestivé. Jed může mít jak pouze lokální účinky, tak vyústit i v tak vážné problémy, jako jsou hypotenze, kóma a multiorgánová selhání. V 80. letech 20. století byl vyvinut injekčně podávaný protijed a od jeho využívání nejsou zaznamenána žádná smrtelná pokousání. Kousnutí jiných zástupců sklípkancovitých není pro člověka nebezpečné.\n\n"}
{"id": "1434469", "url": "https://cs.wikipedia.org/wiki?curid=1434469", "title": "Sardašt", "text": "Sardašt\n\nSardašt (persky سردشت. kurdsky Serdeşt, سه‌رده‌شت) je hlavní město Sardaštského kraje v íránské provincii Západní Ázerbájdžán. Nachází se jihozápadně od Urmijského jezera asi deset kilometrů od hranice s iráckou provincií Sulejmánie. Podle sčítání lidu z roku 2016 má město 46 000 obyvatel a dominantní národností ve městě jsou Kurdové.\n\nRoku 1987 bylo město během irácko-ídánské války jako první masivně napadeno chemickými zbraněmi. Na následky útoku zemřelo 10 lidí a více než 600 bylo vážně postiženo.\n\n"}
{"id": "1434481", "url": "https://cs.wikipedia.org/wiki?curid=1434481", "title": "Bitva u Sandepa", "text": "Bitva u Sandepa\n\nBitva u Sandepa (japonsky 黒溝台会戦, \"Kokkōdai no kaisen\"; rusky \"Сражение при Сандепу\", \"Sraženije pri Sandepu\"), někdy též přepisováno jako u \"Sang-te-pchu,\" byla prvním velkém pozemním střetnutím rusko-japonské války v roce 1905. Proběhla zhruba 60 km jižně od Mukdenu v okolí vesničky Sandepu a byla posledním pokusem carských pozemních vojsk o zatlačení Japonců na jih. Přinesla nerozhodný výsledek, a tak se o osudu války rozhodlo o měsíc později v bitvě u Mukdenu.\nPo celé 19. století expandovali Rusové na Dálný východ a Japonci jen velice nelibě nesli jejich ambice v Mandžusku a severní Koreji. Ruské diplomacii se v roce 1898 podařilo Čínskému císařství vnutit 25letý pronájem poloostrova Liao-tung se strategickým přístavem Port Arthur na jihu. Tichomořská flotila získala celoročně nezamrzající přístav a výchozí bod pro kontrolu nad Žlutým mořem, Korejským zálivem a částí čínského pobřeží. Poslední kapkou pro Japonce bylo ruské rozhodnutí, že budovaná Transsibiřská magistrála povede přes jižní Mandžusko a Port Arthur bude na ni přímo napojen.\n\nVálka začala 8. února 1904, kdy japonské námořnictvo překvapivě bez vyhlášení války zaútočilo na ruskou Tichomořskou flotilu u Port Arthuru. Dvoudenní bitva (více: Bitva u Port Arthuru) sice skončila bez vítěze, ale Japoncům se podařilo získat bojovou iniciativu, zatímco ruské síly se stáhly a vyčkávaly v přístavu. Ruské pasivity Japonci zručně využili, vylodili se na Korejském poloostrově, v dubnu 1904 již stáli na hranicích Rusy ovládaného Mandžuska a oblehli Port Arthur. Ruští obránci odolávali japonským útokům do konce roku 1904 (více: Obléhání Port Arturu). Ruská pozemní vojska z Mandžuska, která měla osvobodit obležený přístav, byla nejprve poražena v bitvě u Liao-jangu na přelomu srpna a září 1904 a ani v bitvě na řece Ša-che v říjnu 1904 se jí nepodařilo prolomit japonské pozice. Posádka Port Arthuru nakonec kapitulovala 2. ledna 1905. \n\nPádem Port Arthuru již nemuseli Rusové spěchat s dalším útokem. Na druhou stranu velké starosti jim začala dělat bitvou o Port Arthur zocelená japonská 3. armáda, která mašírovala na sever. Generál Kuropatkin se rozhodl poslat do týlu nepřítele jezdectvo o síle 6 000 mužů pod vedením generála Miščenka. Jeho úkolem bylo přerušit železniční spojení na sever a narušit jak přesun 3. armády tak i japonské zásobování. Miščenko vyrazil 8. ledna 1905, ale jeho postup byl neúnosně zpomalen špatným počasím a nedostatkem zásob na cestě. Když dorazil 12. ledna k železnici, Japonci již byli připraveni a ruský útok odrazili. Po tomto neúspěchu se rozhodlo ruské velení pro útok na japonské pozice. Jako cíl útoku byly vybrány japonské opevněné pozice u vesničky Sandepu. Pro útok na pozice u Sandepa byla Kuropatkinem vyčleněna \"2. mandžuská armáda\", které velel generál Grippenberg. Ten byl dosazen do velení nově zformované 2. mandžuské armády po ruské porážce v bitvě u Liao-jangu v září 1904. Grippenberg se sice těšil přízni cara, ale zcela mu chyběly bojové zkušenosti a nemohl se spolehnout ani na pevné zdraví.\nRozkaz k útoku vydal generál Kuropatkin 25. ledna 1905. První ruský útok vedl na opevněnou vesnici \"Heikoutai\", kterou Rusové dobyli. V plánu byl koordinovaný útok na japonské pozice v Sandepu z několika stran. Útočící jednotky ale neměly dostatečně přesné mapy a za velice nepříznivého počasí obsadily místo Sandepu sousední ves, kde se dostaly pod palbu japonského dělostřelectva. Místo záchrany jednotek reportoval Grippenberg na ruské velení obsazení Sandepa, a tak 27. ledna ve zbytečném útoku ztratili na 6 000 mužů. Následně se spolupráce jednotlivých ruských armád zcela rozpadla. Generál Kaulbars odmítl pokračovat v útoku, zatímco Grippenberg požadoval jeho pokračování. Mezitím generál Štakelberg, který vedl krvavý útok 27. ledna, neuposlechl rozkazy a na vlastní pěst se pustil do útoku. Podařilo se mu obsadit okolí Sandepa a postupoval dál na japonské pozice. Útok náhle zastavilo odvolání Štakelberga z funkce za neposlušnost a Kuropatkin nařídil stažení útočících jednotek od Sandepa. Prostí ruští vojáci, kteří poprvé od začátku války úspěšně postupovali v před, nebyli schopni rozhodnutí pochopit a jejich morálka ještě klesla. Japonci v protiútoku 29. ledna obsadili vesnici Heikoutai a obě armády byly na pozicích jako před bitvou. \nPo neúspěšném útoku podal generál Grippenberg osobní žádost o uvolnění ze služby. Generál Kuropatkin žádosti vyhověl a nahradil ho ve velení 2. mandžuské armády generálem Kaulbarsem. Grippenberg po návratu do Ruska nařkl Kuropatkina ze zrady a neschopnosti a za původce celého neúspěchu označil právě jeho. Rusové ztratili při neúspěšném útoku téměř 14 000 mužů a japonské ztráty činily téměř 10 000 mužů. Takticky bitva skončila nerozhodně a nevedla, kromě personálních obměn v ruském velení, k žádnému posunu. \n\nJaponská 3. armáda se spojila se zbytkem japonského vojska 19. února 1905. Rozhodující bitva proběhla na přelomu února a března 1905 u Mukdenu a stala se do začátku první světové války jednou z největších bitev historie. Japonci v ní slavili vítězství a následně tak i v celé válce.\n"}
{"id": "1434505", "url": "https://cs.wikipedia.org/wiki?curid=1434505", "title": "Janet Kelso", "text": "Janet Kelso\n\nJanet Kelso (* 24. března 1975) je jihoafrická počítačová bioložka a vedoucí výzkumné skupiny Minerva Research Group for Bioinformatics na Institutu Maxe Plancka pro evoluční biologii.\n\nKelso získala bakalářský titul v roce 1995 na University of Natal a následně magisterský titul z biochemie a chemické patologie na Univerzitě v Kapském Městě. V roce 2003 získala na University of the Western Cape doktorát z bioinformatiky.\n\nKelso se zabývá výzkumem srovnávací genomiky primátů a podílela se na genomických projektech zkoumající neandrtálce, šimpanze bonobo a orangutany. Od roku 2004 je vedoucí výzkumné skupiny Minerva Research Group for Bioinformatics na Institutu Maxe Plancka pro evoluční biologii.\n"}
{"id": "1434506", "url": "https://cs.wikipedia.org/wiki?curid=1434506", "title": "Římskokatolická farnost Loučka u Lipníka nad Bečvou", "text": "Římskokatolická farnost Loučka u Lipníka nad Bečvou\n\nŘímskokatolická farnost Loučka u Lipníka nad Bečvou je územní společenství římských katolíků s farním kostelem svatého Karla Boromejského v děkanátu Hranice. \n\nPrvní zmínka o vsi je datována rokem 1374. Farní kostel pochází z roku 1769. Roku 1869 byla v obci zřízena samostatná duchovní správa. \n\nSoučasným administrátorem je od července 2015 R. D. Mgr. Petr Utíkal.\n\nVe farnosti se pravidelně̟ koná tříkrálová sbírka.\n\nPro farnosti Jezernice, Loučka a Podhoří vychází každý měsíc farní časopis.\n\n"}
{"id": "1434525", "url": "https://cs.wikipedia.org/wiki?curid=1434525", "title": "Jiří Čarek", "text": "Jiří Čarek\n\nJiří Čarek (23. října 1908 Praha – 23. prosince 1985 Praha) byl český archivář, v letech 1960–1974 archivář hlavního města Prahy. zabýval se románskou Prahou, městkou heraldikou a městskými knihami.\nNarodil se jako jediný syn nedostudovaného filozofa PhC. Aloise Čarka, který byl zprvu redaktorem \"Hlasu národa\", a dále úředníkem Všeobecného zemského penzijního ústavu. Matka Jiřina zůstala v domácnosti, jejím koníčkem bylo sbírání staré devoční grafiky, cennou sbírku čítající na 10.000 listů ze 17.-19. století odkázala Národnímu muzeu v Praze. Jeho bratrancem byl prorežimní básník Jan Čarek .\n\nAbsolvoval Jiráskovo gymnázium v Praze II, Resslově ulici 10. Dále vystudoval historii a pomocné vědy historické na filozofické fakultě Karlovy univerzity v Praze u profesorů Gustava Friedricha, Václava Vojtíška a Josefa Šusty. V letech 1928–1931 absolvoval Státní archivní školu. Od roku 1934 až do odchodu na odpočinek roku 1974 působil v Archivu hlavního města Prahy, od roku 1960 jako vedoucí.\n\nZabýval se nejdříve románskou Prahou (1947), jeho monografii o románské architektuře však překonaly a v mnohém popřely jak pozdější archeologické výzkumy, tak stavebně historické průzkumy (tzv. pasportizace SÚRPMO). \nDále zpracoval pečeti přemyslovských knížat a králů. Dlouhodobě se věnoval městské heraldice, znaky, pečeti a pečetidla pojal do rozsáhlé monografie, vydané roku 1985. \n\nJeho práce s městskými knihami vedla k publikaci série článků o historii pražských domů a jeho obyvatelích (v \"Pražském sborníku historickém\"), na tuto systematiku navázal jeho kolega Luboš Lancinger. Společně s Václavem Hlavsou napsal průvodce \"Ulicemi města Prahy od 14. století do dneška\", vydaného roku 1958.\n\n\n"}
{"id": "1434526", "url": "https://cs.wikipedia.org/wiki?curid=1434526", "title": "Helcl", "text": "Helcl\n\nPříjmení Helcl nosí více významných osobností:\n\n"}
{"id": "1434531", "url": "https://cs.wikipedia.org/wiki?curid=1434531", "title": "Ligne du jardin d'acclimatation", "text": "Ligne du jardin d'acclimatation\n\nLigne du jardin d'acclimatation (tj. \"trať v jardin d'acclimatation\") je úzkorozchodná dráha s rozchodem 50 cm. Nachází se v Paříži v Boulogneském lesíku, kde spojuje Porte Maillot a Jardin d'acclimatation. Je dlouhá 800 metrů a byla otevřena v roce 1878 jako první úzkorozchodná trať ve Francii určená k převážení cestujících.\n\nTrať byla zprovozněna v roce 1878 u příležitosti světové výstavy v Paříži. Dva kilometry tratě s rozchodem 50 centimetrů byla určena k přepravě návštěvníků. Inženýr a podnikatel Paul Decauville původně navrhl pro výstavu dvoukilometrovou trať mezi Trocaderem a Vojenskou školou přes Champ-de-Mars, ale nezískal povolení. Navrhl proto stejnou trať pro Jardin d'acclimatation, která byla povolena. V zahradě byla položena kruhová trať o délce 1500 metrů. Po skončení výstavy byla dráha demontována.\n\nV roce 1880 byla trať s úpravami obnovena. Spojovala zahradu s Porte Maillot. Fungovala jako tramvajová linka s vozy taženými poníky. Kolem roku 1910 byli poníci nahrazeni traktorem. Kolem roku 1930 byla trať na každém konci zkrácena. V roce 1945 byly kvůli nedostatku benzínu traktory nahrazeny elektrickými vozítky pocházejími ze světové výstavy 1937. Benzínové traktory se však rychle vrátily do provozu. V roce 1960 dodala firma Renault sedm traktorů, které dosahovaly rychlosti 19 km / h. Vozy zůstaly původní, pouze na nich v 50. letech přibyly lehké střechy. Později byly spalovací motory nahrazeny elektrickými.\n\nLinka měla původně na konečné Porte Maillot smyčku. Prochází lesem přes silnici od Porte Dauphine k Porte des Sablons a prochází zahradou. Vlaky mají v každém směru trochu odlišnou trasu, takže původní celková délka kolejí činila pět kilometrů. Minimální zakřivení je osm až patnáct metrů.\n\nNa počátku 30. let byla linka zkrácena na obou koncích. Úsek uvnitř zahrady byl zčásti zrušen a rekonstrukce silnice u Porte Maillot, která byla svedena do podzemí, znamenala zkrácení cesty u Porte des Sablons.\n\n"}
{"id": "1434554", "url": "https://cs.wikipedia.org/wiki?curid=1434554", "title": "Antonio Adán", "text": "Antonio Adán\n\nAntonio Adán (* 13. květen 1987) je profesionální španělský fotbalový brankář, který hraje za španělský celek Atlético Madrid.\n\n\n"}
{"id": "1434555", "url": "https://cs.wikipedia.org/wiki?curid=1434555", "title": "Margaret Geller", "text": "Margaret Geller\n\nMargaret Geller (* 8. prosince 1947 Ithaca, New York) je americká astrofyzička pracující v Harvard-Smithsonian Center for Astrophysics. Její práce zahrnuje průkopnické mapy blízkého vesmíru, studie vztahů galaxií a jejich prostředí a aplikace metod pro měření distribuce hmoty ve vesmíru.\n\nGeller získala bakalářský titul z fyziky na Kalifornské univerzitě v Berkeley (1970) a doktorát z fyziky na Princetonské univerzitě (1975). Po postgraduálním výzkumném působení na Harvard-Smithsonian Center for Astrophysics se stala odbornou asistentkou astronomie na Harvardově univerzitě (1980–1983). Poté začala pracovat jako výzkumnice na Smithsonian Astrophysical Observatory.\n\nGeller je známá především pro svou pozorovatelskou a teoretickou práci v kosmologii a extragalaktické astronomii. V osmdesátých letech vytvořila průkopnické mapy rozsáhlé části vesmíru, což vedlo k objevu galaktického vlákna Great Wall. Na observatoři MMT provádí mnohem rozsáhlejší výzkum vesmíru nazvaný HectoMAP. Geller vyvinula inovativní techniky na průzkum vnitřní struktury a celkové hmotnosti kup galaxií a vztahu kup k rozsáhlým strukturám.\n\nGeller je také spoluobjevitelkou hepervelocitních hvězd.\n"}
{"id": "1434556", "url": "https://cs.wikipedia.org/wiki?curid=1434556", "title": "Mickael Mawem", "text": "Mickael Mawem\n\nMickael Mawem (* 3. srpna 1990 Štrasburk) je francouzský reprezentant ve sportovním lezení, mistr Francie v lezení na rychlost.\n\nSvětových závodů se účastní také jeho starší bratr Bassa Mawem (* 1984).\n\n\n"}
{"id": "1434558", "url": "https://cs.wikipedia.org/wiki?curid=1434558", "title": "Teslić", "text": "Teslić\n\nTeslić (v srbské cyrilici Теслић) je město v Bosně a Hercegovině. Administrativně spadá do Republiky srbské. V roce 2013 měl dle sčítání lidu 7 518 obyvatel. Městem protéká řeka Usora.\n\nMěsto má význam především z hlediska vnitrostátní turistiky, neboť se v jeho blízkosti nacházejí lázně Banja Vrućica, které jsou jedny z největších na území Bosny.\n\nŽupa Usora, kde se město nachází, byla od 7. století do příchodu nadvlády Časlava Klonimiroviće součástí středověkého srbského státu.. Po příchodu vlády bána Kulina na přelomu 12. a 13. století se i zde rozšířilo bogomilství. Po něm jsou dochovány náhrobní kameny (stećky), které se v okolí města nachází. Samotné centrum města v současné podobě vzniklo nedlouho po příchodu rakousko-uherské správy v závěru 19. století. Do té doby se zde nenacházelo rozsáhlejší osídlení; oblast měla místní název \"Tabor-polje\". Některé vesnice, které jsou dnes součástí opštiny Teslić, mají delší historii než samo město. Rakousko-uherská správa zde vybudovala centrum pro úředníky, dělníky, kteří pracovali v blízké pile a kteří pomáhali budovat rozsáhlou síť úzkorozchodných železnic v Bosně.\n"}
{"id": "1434561", "url": "https://cs.wikipedia.org/wiki?curid=1434561", "title": "Ivri Lider", "text": "Ivri Lider\n\nIvri Lider, hebrejsky עברי לידר‎ (* 10. února 1974 Giv'at Chajim Ichud) je izraelský zpěvák a hudebník.\n\n\nVe skupině The Young Professionals:\n\n\n"}
{"id": "1434562", "url": "https://cs.wikipedia.org/wiki?curid=1434562", "title": "Thajský kanál", "text": "Thajský kanál\n\nThajský kanál (někdy kanál Kra) je označení pro připravovaný projekt průplavu přes šíji Kra na území Thajska, který má spojovat Andamanské moře s Thajským zálivem. Vybudování kanálu by vedlo k snížení lodního provozu přes mimořádně frekventovaný Malacký průliv.\n\nMyšlenka vybudování průplavu přes thajskou část šíje Kra pochází již ze 17. století – účelem bylo vyhnutí se pirátům operujícím v Malackém průlivu. O technickou realizaci záměru se pokoušeli francouzští a posléze britští inženýři, ale kvůli přírodním překážkám se výstavba neuskutečnila. V 19. století navštívil navrhované místo Ferdinand de Lesseps, tvůrce Suezského průplavu, jemuž se však nepodařilo získat souhlas tehdejšího siamského krále.\n\nV 70. letech 20. století navrhovaly Spojené státy se Sovětským svazem použít při budování průplavu atomové zbraně, ani tento záměr se však nerealizoval.\n\nPodle současných návrhů by měl mít kanál délku 125 kilometrů, šířku 450 metrů a dosahovat hloubky 25 metrů, což by umožnilo průjezd lodí střední velikosti. Celkové náklady by měly dosahovat přibližně 30 miliard dolarů. Budování stavby by trvalo 10 let a pracovalo by zde kolem 30 000 dělníků. Po dokončení by se celková trasa zkrátila o 1200 km a lodní provoz v Malackém průlivu by se podle odhadů snížil přibližně o třicet procent; nyní dosahuje hodnoty 84 tisíc plavidel ročně a v roce 2020 by mělo být dosaženo maximální odhadované kapacity 122 000 lodí ročně. Jedinou v současnosti možnou alternativou je nevýhodná obcházka přes Sundský nebo Lombocký průliv.\n\nHlavní iniciativu v prosazování projektu průplavu přes thajské území postupně přebrala Čína, která jej současně zahrnuje do své aktuální koncepce Nové Hedvábné stezky. Vybudování nového spojení by současně zlevnilo čínský dovoz ropy, jehož 80 % v současnosti prochází právě frekventovaným Malackým průlivem.\n\nV Thajsku výstavbu průplavu podporuje několik vlivných osobností, podle nichž by nové spojení zvýšilo úlohu země v mezinárodním námořním obchodu a umožnilo také vybudování ekonomické zóny v jeho okolí. Podle domácích kritiků stavby by však současně došlo k fyzickému oddělení pěti jižních thajských provincií od severního zbytku země, což by mohlo vzhledem k separatistickým tendencím těchto území představovat možný problém. Současná thajská vláda se k projektu staví zdrženlivě.\n\n"}
{"id": "1434568", "url": "https://cs.wikipedia.org/wiki?curid=1434568", "title": "Double Album", "text": "Double Album\n\nDouble Album je čtrnácté sólové studiové album slovenského zpěváka Miroslava Žbirky. Vydáno bylo 5. října roku 2018. Stejně jako jeho předchozí album \"Miro\" (2015) bylo i toto nahrané ve studiu Abbey Road v Londýně. Jeho producentem byl opět Rob Cass a hráli na něm například Robbie McIntosh, Hamish Stuart a Blair Cunningham. Autorkou je Míla Fürstová, česká výtvarnice žijící ve Spojeném království. Deska obsahuje jak texty ve zpěvákově rodné slovenštině, tak i písně nazpívané anglicky. Textařem těch anglických je Pete Brown, spolupracovník kapely Cream.\n\nAutorem hudby je Miroslav Žbirka, texty napsali Miroslav Žbirka, Jožo Urban (4) a Kamil Peteraj (5).\n\nAutorem hudby je Miroslav Žbirka, texty napsal Pete Brown.\n\n"}
{"id": "1434574", "url": "https://cs.wikipedia.org/wiki?curid=1434574", "title": "Tomáš Bouška", "text": "Tomáš Bouška\n\nTomáš Bouška (* 12. října 1979) je bývalý český fotbalista, záložník a útočník. Po skončení ligové kariéry se věnoval futsalu, kde nastoupil i za českou reprezentaci.\n\nV české lize hrál za SK Hradec Králové, SK Sigma Olomouc a 1. FK Drnovice. Nastoupil ve 102 ligových utkáních a dal 6 ligových gólů. V nižších soutěžích hrál i za FC Hlinsko. V Evropské lize UEFA nastoupil ve 2 utkáních.\n\n\n"}
{"id": "1434575", "url": "https://cs.wikipedia.org/wiki?curid=1434575", "title": "Qiupanykus zhangi", "text": "Qiupanykus zhangi\n\nQiupanykus zhangi („dráp ze souvrství Qiupa“) byl druh teropodního dinosaura z kladu Alvarezsauroidea, který žil v období pozdní svrchní křídy (geologický stupeň maastricht, asi před 72 až 66 miliony let) na území dnešní centrální Číny (provincie Che-nan).\n\nFosilie tohoto dinosaura byly objeveny v sedimentech souvrství Qiupa (holotyp nese označení \"41HIII-0101\"). Poprvé byly tyto zkameněliny pojednány v odborné literatuře již v roce 2012 a znovu v roce 2017. Formálně je pak popsal tým paleontologů v září roku 2018.\n\nTento vývojově vyspělý alvarezsaurid z podčeledi Parvicursorinae představuje zástupce dosud nerozlišeného vývojového kladu, který zahrnuje taxony z Asie i Severní Ameriky. Fosilie tohoto drobného všežravce byla objevena v asociaci s vajíčky neznámého oviraptorosaura. Je pravděpodobné, že \"Qiupanykus\" tyto vajíčka kořistil a dostával se k jejich obsahu svými specializovanými drápy.\n\nTento alvarezsaurid sdílel ekosystémy s dalšími teropodními dinosaury, jako byl například ornitomimid \"Qiupalong henanensis\", dromeosaurid \"Luanchuanraptor henanensis\", oviraptorid \"Yulong mini\" nebo velký tyranosaurid \"\"Tyrannosaurus\" luanchuanensis\" (ve skutečnosti zřejmě dosud nepopsaný nový rod).\n\n"}
{"id": "1434576", "url": "https://cs.wikipedia.org/wiki?curid=1434576", "title": "Pürevdordžín Ňamlchagva", "text": "Pürevdordžín Ňamlchagva\n\nPürevdordžín Ňamlchagva nebo Ňamlchagva Pürevdordž (* 10. července 1974) je bývalý mongolský zápasník – judista a sambista.\n\nV mongolské sambistické a judistické reprezentaci se pohyboval od roku 1993 v lehké váze do 71 (73) kg. Připravoval se v armádním sportovním klubu Aldar. Na vrcholné sportovní akce však kvůli mongolské jedničce Boldbátarovi shazoval váhu do nižší pololehké váhy do 65 (66) kg. V roce 1996 se v této váze kvalifikoval na olympijské hry v Atlantě a podobně jako jeho týmové kolegy ho v turnaji zastavil zástupce japonské judistické školy. Ve druhém kole prohrál s Jukimasou Nakamurou na pasivitu za napomínání. V roce 2000 startoval na olympijských hrách v Sydney, kde prohrál v úvodním kole na praporky s Nizozemcem Patrickem van Kalkenem. Po skončení sportovní kariéry pracuje v Aldaru jako trenér.\n\n\n"}
{"id": "1434577", "url": "https://cs.wikipedia.org/wiki?curid=1434577", "title": "Shanir Ezra Blumenkranz", "text": "Shanir Ezra Blumenkranz\n\nShanir Ezra Blumenkranz (* 1975 Brooklyn) je americký kontrabasista, baskytarista a hráč na úd. Studoval na Manhattanské škole hudby, později pokračoval ve studiu hudby v Izraeli a nakonec na Berklee College of Music v Bostonu. Je dlouholetým spolupracovníkem skladatele Johna Zorna, hrál například na jeho albech \"Voices in the Wilderness\" (2003) a \"In Search of the Miraculous\" (2010). V roce 2012 vydal album Zornových skladeb nazvané \"\" (jde o součást Zornovy série \"Book of Angels\"). Dále hrál na albech Arama Bajakiana (včetně kapely Dálava), Cyra Baptisty, Jamieho Safta a Jona Madofa.\n\n"}
{"id": "1434578", "url": "https://cs.wikipedia.org/wiki?curid=1434578", "title": "Pitkovice (tvrz)", "text": "Pitkovice (tvrz)\n\nTvrz v Pitkovicích je zaniklé panské sídlo v Praze 10 v místech hospodářského dvora mezi ulicemi Žampionová, Hlívová a K Dálnici.\n\nVes Pitkovice jsou poprvé zmíněny roku 1234, kdy zde sídlil Ota z Pitkovic. Po roce 1336 držel ves staroměstský měšťan Albrecht Štuk a k roku 1380 jeho syn Václav. Václav zemřel před rokem 1404 a ves zdědil jeho syn Johánek, který zde sídlil ještě roku 1443.\n\nV letech 1487 - 1502 je zmiňován Hynek z Pitkovic a od roku 1519 je jeho syn Zdeněk uváděn jako vlastník vsi. Později získala majetek jeho sestra Kateřina, která kolem roku 1530 prodala tvrz v Pitkovicích Matěji z Tryskovic.\n\nRoku 1545 prodali Strnadové z Tryskovic tvrz Ondřeji Čachovskému z Jinočan. Později se dostala zpět do vlastnictví Jana Strnada a roku 1583 (po letech poručnictví) přešla na Václava Strnada z Tryskovic.\n\nVáclav roku 1589 prodal tvrz, poplužní dvůr a ves Jaroslavu Smiřickému ze Smiřic a ten trvale připojil Pitkovice k Uhříněvsi. Dvůr s tvrzí se stal brzy pustým, na jeho místě vznikl ve druhé polovině 18. století vrchnostenský dvůr, jehož dochovaná sýpka a brána jsou památkově chráněny.\n\n\n"}
{"id": "1434579", "url": "https://cs.wikipedia.org/wiki?curid=1434579", "title": "Duet (Hvězdná brána: Atlantida)", "text": "Duet (Hvězdná brána: Atlantida)\n\nDuet (v anglickém originále Duet) je druhé řady sci-fi televizního seriálu \"\". Díl režíroval Peter DeLuise a scénář napsal Martin Gero.\n\nPři průzkumu jedné planety se objeví wraithská šipka a paprskem nabere Rodneyho McKaye a Cadmanovou. Průzkumný tým šipku sestřelí a Sheppard Wraitha zastřelí těsně předtím, než stihne aktivovat autodestrukci.\n\nTým povolá Radka Zelenku, aby McKaye a Cadmanovou zhmotnil. Energie je v poškozené šipce příliš málo na zhmotnění dvou lidí, zhmotní tedy jen jednoho (neví koho, protože v počítači jsou zaznamenáni jen jako známky života). Objeví se McKay a omdlí. Na Atlantidě se zatím snaží vymyslet způsob, jak zhmotnit i Cadmanovou. McKay se probouzí na ošetřovně a zjišťuje, že Cadmanová už v šipce není, že je v jeho hlavě. Začíná tak jejich komplikované soužití. Cadmanová chce McKayovi dávat rady, jak má zapůsobit na ženu (McKay měl ještě před akcí domluvené rande s jednou botaničkou, kamarádkou Cadmanové). McKay o ně však nestojí. Cadmanová zjišťuje, že může McKayovo tělo ovládat (nejlépe jí to jde, když McKay spí). Oba se o jedno tělo přetahují a Cadmanová získává stále větší převahu. Výsledkem je, že zkolabují, protože tělu nezbývá dost sil na elementární životní funkce.\n\nOd lékaře se dozvídají, že v tomto stavu už příliš dlouho nevydrží, a pokud se jeden z nich nevzdá, zemřou oba. Cadmanová se rozhodne obětovat a ještě před smrtí napíše dopis domů. Když prosí McKaye, aby při dalším průchodu bránou dopis jejím rodičům doručil, McKay dostane nápad. Brána, stejně jako wraithská technologie, umí člověka rozložit a poté zase složit. Podaří se mu vymyslet způsob, jak dostat Cadmanovou zpět do jejího těla, a i když nebyl čas na testování a simulace, akce se podaří a oba jsou zpět ve svých tělech.\n\nZatímco byla Cadmanová v těle Rodneyho McKaye, Sheppard nabídl Rononovi, aby se přidal k jeho týmu. Weirová měla k této nabídce nejprve výhrady, ale nakonec souhlasila.\n"}
{"id": "1434583", "url": "https://cs.wikipedia.org/wiki?curid=1434583", "title": "Alessandro Santoni", "text": "Alessandro Santoni\n\nAlessandro Santoni (* 19. června 1996 Riva del Garda) je italský reprezentant ve sportovním lezení, mistr Itálie, juniorský mistr světa a juniorský vicemistr Evropy v lezení na rychlost.\n\n\n"}
{"id": "1434586", "url": "https://cs.wikipedia.org/wiki?curid=1434586", "title": "Emitt Rhodes", "text": "Emitt Rhodes\n\nEmitt Rhodes (* 25. února 1950 Decatur) je americký zpěvák, multiinstrumentalista a hudební skladatel. Svou kariéru zahájil v polovině šedesátých let, byl například členem kapely The Palace Guard. Po odchodu založil v roce 1966 skupinu The Merry-Go-Round, která se rozpadla v roce 1969. Následujícího roku vydal Rhodes svůj sólový debut, album \"The American Dream\". Šlo však pouze o smluvní závazek pro společnost A&M Records, s níž měla smlouvu kapela The Merry-Go-Round. Později podepsal smlouvu se společností Dunhill Records, podle níž měl během tří let vydat šest alb (jedno každ půlrok). To však nebylo splnitelné, neboť si všechny nástroje i zpěvy na alba Rhodes nahrával sám ve svém domácím studiu, a rovněž si psal veškeré písně. Jen nahrání každého z následujících tří alb, která vydal, trvalo přibližně rok. Za nedodržení smlouvu společnost Rhodese zažalovala o 250 tisíc dolarů a přestala mu platit tantiémy. Později se hudbě nevěnoval. V roce 1980 začal pracovat na albu, které financovala společnost Elektra Records, ale z projektu sešlo. V roce 2009 o něm byl natočen dokumentární film \"The One Man Beatles\". Téhož roku Rhodes začal nahrávat nové písně. Tři z nich vyšly v listopadu 2011. V roce 2014 začal pracovat na novém albu, které nakonec vyšlo pod názvem \"Rainbow Ends\" v únoru 2016. Jde o jeho první album po téměř 43 letech.\n\n\n"}
{"id": "1434591", "url": "https://cs.wikipedia.org/wiki?curid=1434591", "title": "Dašdzevegín Pürevsüren", "text": "Dašdzevegín Pürevsüren\n\nDašdzevegín Pürevsüren nebo Pürevsüren Dašdzeveg (* 1972) je bývalý mongolský zápasník – sambista a judista.\n\nPochází z ajmagu Övörchangaj z chalchské kočovné rodiny. Od dětství se věnoval tradičnímu mongolskému zápasu böch, ve kterém je několikanásobným mistrem své oblasti. Pravidelně se účastnil populárního turnaje Nádam v Ulánbátaru (naposledy v roce 2016). V sambistické a judistické reprezentaci se pohyboval od počátku devadesátých let dvacátého století. Je mistrem světa v zápasu sambo z roku 1994 ve velterové váze do 74 kg. V judu se na mezinárodní úrovni výrazně neprosazoval. Na olympijských hrách nestartoval. Po skončení sportovní kariéry se věnoval trenérské práci.\n\n\n"}
{"id": "1434599", "url": "https://cs.wikipedia.org/wiki?curid=1434599", "title": "Zvonice (Tichá)", "text": "Zvonice (Tichá)\n\nDřevěná zvonice se nachází v obci Tichá na místním hřbitově. \n\nPo požáru dřevěného kostela svatého Mikuláše v obci Tichá byla postavena ze zbytků trámů kostela na místním hřbitově (u kostela) dřevěná zvonice. V roce 2009 byla nahrazena replikou. Ve zvoničce je zavěšený malý zvon.\n\nNa krychlový základ o půdorysu 2x2 m nasedá jehlanovitá část ukončená zvonovým patrem a cibulovou střechou. Jehlanová část je pobita šindelem.\n"}
{"id": "1434602", "url": "https://cs.wikipedia.org/wiki?curid=1434602", "title": "The Dinosaur Heresies", "text": "The Dinosaur Heresies\n\nThe Dinosaur Heresies: New Theories Unlocking the Mystery of the Dinosaurs and Their Extinction (česky \"Dinosauří kacířství: Nové teorie odkrývající záhady dinosaurů a jejich vyhynutí\") je populárně naučná kniha amerického paleontologa Roberta T. Bakkera z roku 1986. Toto dílo bývá považováno za jeden ze stěžejních příspěvků tzv. Dinosauří renesanci (malé vědecké revoluci, měnící v průběhu 60. až 80. let 20. století pohled na druhohorní dinosaury). \n\nBakker v knize přichází s množstvím dokladů potvrzujících, že dinosauři byli ve skutečnosti velmi aktivní, fyziologicky i anatomicky vyspělí obratlovci, zcela vzdálení zastaralým představám o \"evolučních omylech\". Podle Bakkera byli dinosauři teplokrevní, měli vysoký stupeň bazálního metabolismu, někteří byli opeření a jedna skupiny teropodů dala vzniknout současným ptákům. Dnes jsou Bakkerovy teorie obecně potvrzeny a přijímány širokou paleontologickou veřejností. V knize se sice objevují i teorie, které již byly vyvráceny (například ta, že ptakoještěři patří do skupiny Dinosauria, že obří sauropodi byli živorodí nebo že obří dravý teropod \"Tyrannosaurus rex\" dokázal běhat rychlostí až kolem 45 mil za hodinu (asi 72 km/h). Přesto je kniha přelomovým a dnes již kultovním dílem, pro které je R. T. Bakker již více než tři desetiletí obdivován a ceněn. Autorovou výhodou je také schopnost vytvářet velmi kvalitní ilustrace, kterými své vývody v knize dobře dokresluje a podporuje.\n"}
{"id": "1434635", "url": "https://cs.wikipedia.org/wiki?curid=1434635", "title": "Krajská soutěž – Pardubice 1951", "text": "Krajská soutěž – Pardubice 1951\n\nKrajská soutěž – Pardubice 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434698", "url": "https://cs.wikipedia.org/wiki?curid=1434698", "title": "Desulfonace", "text": "Desulfonace\n\nDesulfonace je organická reakce, která spočívá v hydrolytickém odstranění sulfonové skupiny, je tak opakem sulfonace. Využívá se převážně u aryl- a naftylsulfonových kyselin.\n\nObecná rovnice desulfonace alkylbenzensulfonové kyseliny vypadá takto:\n\nTato reakce se využívá při regiospecifické přípravě 2-chlortoluenu chlorací kyseliny p-toluensulfonové a následnou hydrolýzou meziproduktu. Rovněž se dá použít na přípravu 2,6-dinitroanilinu.\n"}
{"id": "1434748", "url": "https://cs.wikipedia.org/wiki?curid=1434748", "title": "Eugene Chadbourne", "text": "Eugene Chadbourne\n\nEugene Chadbourne (* 4. ledna 1954) je americký kytarista, banjista, zpěvák a hudební kritik. Narodil se v Mount Vernonu ve státě New York, ale vyrůstal v coloradském Boulderu. Na kytaru začal hrát v jedenácti nebo dvanácti letech pod vlivem The Beatles. Zpočátku se zajímal o rockovou hudbu a byl členem garážové kapely. Později se začal věnovat jazzu. V té době rovněž uvažoval o novinářské kariéře, ale Anthony Braxton jej přesvědčil, aby začal rozvíjet kariéru hudebníka.\n\nPočátkem sedmdesátých let žil v Kanadě, a to proto, aby nemusel jít do války ve Vietnamu. Později se vrátil do rodné země, usadil se v New Yorku. Zde se začal věnovat improvizaci, hrál například se saxofonistou Johnem Zornem nebo kytaristou Henrym Kaiserem. Rovněž založil vlastní hudební vydavatelství Parachute Records. V roce 1976 vydal své první album \"Solo Acoustic Guitar\". V osmdesátých letech byl členem noiserockové kapely Shockabilly, a to jako zpěvák a kytarista. Během své kariéry spolupracoval s mnoha hudebníky, mezi něž patří například Jimmy Carl Black, Derek Bailey a Noël Akchoté. Rovněž přispívá recenzemi a životopisy na server Allmusic.\n"}
{"id": "1434773", "url": "https://cs.wikipedia.org/wiki?curid=1434773", "title": "Anton Fier", "text": "Anton Fier\n\nAnton Fier (* 20. června 1956 Cleveland) je americký bubeník. Koncem sedmdesátých let spoluzaložil skupinu The Lounge Lizards, kterou však po prvním albu v roce 1981 opustil. Dále působil v kapelách The Feelies, The Voidoids a Pere Ubu. Je dlouholetým vůdcem kapely The Golden Palominos. V roce 1983 hrál na albu \"Locus Solus\" saxofonisty a skladatele Johna Zorna. Se Zornem spolupracoval i později. Během své kariéry spolupracoval s mnoha dalšími hudebníky, mezi něž patří například Bill Laswell, Jack Bruce a Bob Mould.\n\n"}
{"id": "1434776", "url": "https://cs.wikipedia.org/wiki?curid=1434776", "title": "Očiryn Odgerel", "text": "Očiryn Odgerel\n\nOčiryn Odgerel nebo Odgerel Očir (* 12. dubna 1972) je bývalý mongolský zápasník – sambista a judista.\n\nPochází z ajmagu Uvs z ojratské kočovné rodiny. Od dětství se věnoval tradičnímu mongolskému zápasu böch, ve kterém je několikanásobným mistrem své oblasti. V sambistické a judistické reprezentaci se pohyboval od počátku devadesátých let dvacátého století. Je mistrem světa v zápasu sambo z roku 1995 v polotěžké váze do 100 kg. Od roku 1997 se specializoval na judo. V roce 2000 prohrál nominaci na olympijské hry v Sydney s Bat-Erdenem. Po skončení sportovní kariéry v roce 2003 se věnoval trenérské práci.\n\n\n"}
{"id": "1434782", "url": "https://cs.wikipedia.org/wiki?curid=1434782", "title": "William Parker", "text": "William Parker\n\nWilliam Parker (* 10. ledna 1952 New York) je americký jazzový kontrabasista. Aktivní je od počátku sedmdesátých let. Je členem uskupení Other Dimensions in Music. Během své kariéry vydal řadu vlastních alb a podílel se na deskách řady dalších hudebníků, mezi něž patří například Peter Brötzmann, Wayne Horvitz, Cecil Taylor a Matthew Shipp. Byl dlouholetým spolupracovníkem saxofonisty Davida S. Warea. V roce 2007 vydal knihu \"Who Owns Music?\". Jde o sbírku politických myšlenek, básní a muzikologických esejí. V roce 2010 vydal druhou knihu \"Conversations\", která obsahuje jeho rozhovory s různými jazzovými hudebníky.\n"}
{"id": "1434790", "url": "https://cs.wikipedia.org/wiki?curid=1434790", "title": "Krajský přebor – Pardubice 1952", "text": "Krajský přebor – Pardubice 1952\n\nKrajský přebor – Pardubice 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434795", "url": "https://cs.wikipedia.org/wiki?curid=1434795", "title": "Karel Raušal", "text": "Karel Raušal\n\nKarel Raušal (16. června 1906, Třebíč – 19. března 1983, Brno) byl český astrofotograf, astronom, právník a učitel hudby. Byl čestným členem České astronomické společnosti. Je po něm pojmenována planetka (29674) Raušal. V Brně na Kraví hoře v kopuli Hvězdárny a planetária Brno byla v roce 2012 odhalena pamětní deska zakladatelům brněnské hvězdárny, je na ní uvedeno i jméno Karla Raušala.\n\nKarel Raušal vystudoval finanční právo, nicméně po převratu byl v roce 1948 propuštěn a následně až do důchodu působil v Ořechově jako učitel hudby. Dlouhodobě se věnoval astronomii a astrofotografii, kdy v roce 1959 byl jedním ze zakládajících členů brněnské pobočky Československé astronomické společnosti. Byl také členem spolku pro výstavbu brněnské hvězdárny. Spolu s dalšími nadšenci se zasloužil o vybudování první hvězdárny v Brně. \n"}
{"id": "1434798", "url": "https://cs.wikipedia.org/wiki?curid=1434798", "title": "Starosti starostky", "text": "Starosti starostky\n\nStarosti starostky (anglicky \"The Old Blue Mayor She Ain't What She Used to Be\") je 6. díl 29. řady amerického animovaného seriálu Simpsonovi.\n\nVe Springfieldu se otevírá \"Springfielská promenáda\", kde dříve jezdila jednokolejka. Kvůli elektřině v parku \"obživla\" a zcela zničila celou promenádu. Během schůzky na radnici starosta Quimby urazí Marge a ta se rozhodne kandidovat na starostku. Kandidáti jsou čtyři, třetí a čtvrtý kandidát byli vyloučeni, protože nedosáhli dostatečný počet hlasů v průzkumech. Do finále se dostala Marge a Quimby. V debatě Marge slíbila, že pokud bude zvolena, tak uhasí pneumatiky, které ve Sprigfieldu hoří od doby kdy se tam nastěhovala. Lidem v sále se tento nápad zamlouvá. Kent Brockman prohlásí, že Marge vyhrála volby a stává se novou starostkou Spingfieldu. Po zvolení se Marge ihned začne věnovat svému slibu – zničit hořící pneumatiky. Když se buldozéry rozjedou vpřed, vtom se před pneumatiky k plotu přiváže prodavač suvenýrů a znemožní tak zničení pneumatik. Marge je zklamaná. Na konci dílu se Marge od Quimbyho dozví, že nelze mít zárověň normální rodinný život a mít alespoň z části úspěch jako politik.\n"}
{"id": "1434800", "url": "https://cs.wikipedia.org/wiki?curid=1434800", "title": "Petr Ramseidl", "text": "Petr Ramseidl\n\nPetr Ramseidl (* 20. srpna 1964) je bývalý český bobista. Závodil ve dvojbobu s brzdařem Zdeňkem Kohoutem. \n\nStartoval na ZOH 1992, kde v soutěži dvojbobů skončil na 31. místě.\n\n"}
{"id": "1434803", "url": "https://cs.wikipedia.org/wiki?curid=1434803", "title": "Chlortoluen", "text": "Chlortoluen\n\nChlortoluen je společné označení pro tři izomerní organické sloučeniny, které mají molekuly složené z benzenového jádra, na které jsou navázány dva substituenty: methylová skupina a atom chloru.\n\nJednotlivé izomery chlortoluenu se liší polohou chloru vzhledem k methylové skupině. Mají značně podobné teploty varu, ovšem \"p\"-chlortoluen má kvůli těsnější krystalové struktuře výrazně vyšší teplotu tání.\n"}
{"id": "1434804", "url": "https://cs.wikipedia.org/wiki?curid=1434804", "title": "David Toop", "text": "David Toop\n\nDavid Toop (* 5. května 1949) je anglický hudebník a spisovatel. Narodil se v Londýně, ale brzy se s rodinou přestěhoval do Waltham Cross. Studoval na Hornsey College of Art. Přispívá do ččasopisů \"The Wire\" a \"The Face\". Byl členem kapely The Flying Lizards, stejně jako improvizačního uskupení Alterations. V roce 1984 vydal knihu o hip hopu nazvanou \"Rap Attack\". Později vydal několik dalších knih, například \"Ocean of Sound\". Ta pojednává o ambientní hudbě.\n\n"}
{"id": "1434807", "url": "https://cs.wikipedia.org/wiki?curid=1434807", "title": "Zdeněk Kohout", "text": "Zdeněk Kohout\n\nZdeněk Kohout (* 14. května 1967) je bývalý český bobista. Závodil ve dvojbobu pilota Petra Ramseidla. \n\nStartoval na ZOH 1992, kde v soutěži dvojbobů skončil na 31. místě.\n\n"}
{"id": "1434846", "url": "https://cs.wikipedia.org/wiki?curid=1434846", "title": "Teodora I. Tuskulská", "text": "Teodora I. Tuskulská\n\nTeodora I. Tuskulská nebo též \"Theodora I. z Tuskula\", či \"Theodora starší\", († po roce 916) byla manželka římského senátora a urozeného pána Teofylakta I. Tuskulského a s tituly \"senatrix\" nebo \"vestaratrix\" se podílela na vládě v Římě. Měla také značný vliv na odvolání papeže Sergia III. a zvolení Jana X. za jeho nástupce.\n\nByla matkou vlivné Marozie a Teodory II. (mladší).\n\nSoudobé prameny o Teodoře hovoří buď jako o počestné ženě, nebo naopak jako o nebezpečné a zlomyslné osobě. O jejím silném vlivu na tehdejší politické dění píše zřejmě pouze cremonský biskup Liutprand. Vliv, který měla uplatňovat prostřednictvím svého manžela, však nelze dostatečně doložit a výtky o zhýralém způsobu života té doby, zvané \"sæculum obscurum\", lze sotva přičítat pouze osobám Teodory nebo její dcery Marozie.\n\n\n"}
{"id": "1434861", "url": "https://cs.wikipedia.org/wiki?curid=1434861", "title": "Davásambúgín Dordžbat", "text": "Davásambúgín Dordžbat\n\nDavásambúgín Dordžbat nebo Dordžbat Davásambú (* 19. listopadu 1970 Bajanchongor) je bývalý mongolský zápasník – sambista a judista.\n\nPochází z ajmagu Bajanchongor z chalchské kočovné rodiny. Od dětství se věnoval tradičnímu mongolskému zápasu böch, ve kterém je několikanásobným mistrem své oblasti. V sambistické a judistické reprezentaci se pohyboval od počátku devadesátých let dvacátého století. V roce 1992 se kvalifikoval na olympijské hry v Barceloně v polostřední váze do 78 kg. Prohrál ve třetím kole se Švédem Larsem Adolfssonem na ippon technikou harai-goši. Od roku 1993 přešel do o dvě kategorie vyšší polotěžké váhy do 95 kg, ve které se v celosvětové konkurenci neprosazoval. Sportovní kariéru ukončil v roce 2004.\n\n\n"}
{"id": "1434865", "url": "https://cs.wikipedia.org/wiki?curid=1434865", "title": "Kašpařík", "text": "Kašpařík\n\nPříjmení Kašpařík nosí více různých osobností:\n\n\n"}
{"id": "1434871", "url": "https://cs.wikipedia.org/wiki?curid=1434871", "title": "Cujama (Okajama)", "text": "Cujama (Okajama)\n\nCujama (japonsky:津山市 \"Cujama-ši\") je japonské město v prefektuře Okajama na ostrově Honšú. Žije zde přes 100 tisíc obyvatel. Ve městě se nachází několik šintoistických chrámů (např. Nakajama) a rozlehlý Cujamský hrad ze 17. století. Během roku se koná několik festivalů. Město je též důležitou křižovatkou v jižní části ostrova Honšú.\n\n\n\n"}
{"id": "1434878", "url": "https://cs.wikipedia.org/wiki?curid=1434878", "title": "Karfík", "text": "Karfík\n\nPříjmení Karfík nosí více významných osobností:\n\n"}
{"id": "1434879", "url": "https://cs.wikipedia.org/wiki?curid=1434879", "title": "The Neighborhood (seriál)", "text": "The Neighborhood (seriál)\n\nThe Neighborhood je americký sitcom, který měl premiéru 1. října 2018 na stanici CBS. Tvůrcem seriálu je Jim Reynolds. Hlavní role hrají Cedric the Entertainer, Max Greenfield, Tichina Arnold, Beth Behrs, Sheaun McKinney, Marcel Spears a Hank Greenspan. Dne 19. října 2018 bylo CBS oznámeno, že objednalo dalších 9 epizod a první řada je tak složena ze 22 dílů.\n\nDne 25. ledna byla stanicí CBS objednána druhá řada, která měla premiéru dne 23. září 2019.\n\nPříběh seriálu sleduje nejsympatičtějšího chlapa na Středozápadě, který se se svou rodinou stěhuje do jedné ze čtvrtí v L.A. Nicméně ne všichni sousedé souzní s jeho dobrými sousedskými vztahy a to včetně jeho souseda od vedle, Calvina.\n\n\n\n\nDne 27. září 2017 byla stanicí CBS oznámena produkce pilotního dílu nového televizního seriálu, který dostal název \"Here Comes the Neighborhood\". Scénář k pilotnímu dílu napsal Jim Reynolds, který je jedním z výkonných producentů. Společnosti produkující pilotní díl byli Kapital Entertainment, CBS Television Studios a Trill Television. Oficiálně byl pilotní díl objednán 26. ledna 2018. Dne 9. února 2018 bylo oznámeno, že ho bude režírovat James Burrows. \n\n9. května 2018 bylo CBS oznámeno, že seriál získal celou řadu a byl přejmenován na \"Welcome to the Neighborhood\". O pár dní později bylo oznámeno, že název seriálu by změněn na \"The Neighborhood\". Den nato se také ohlásilo, že premiéra seriálu se uskuteční na podzim roku 2018 a bude vysílán každé pondělí od osmi hodin. Dne 9. července 2018 bylo oznámeno, že pilotní díl bude mít premiéru 1. října 2018. Dne 19. října 2018 stanice CBS uvedla, že objednala dalších 9 epizod a první řada je tak složena ze 22 dílů. \n\nDne 25. ledna byla stanicí CBS objednána druhá řada, která měla premiéru dne 23. září 2019.\n\nV březnu 2018 bylo představeno hlavní obsazení seriálu, které se skládalo z Sheauna McKinneyho, Marcela Spearse, Cedrica the Entertainera, Joshe Lawsona a Tichiny Arnoldové. Dne 4. dubna 2018 bylo oznámeno, že se hlavní role ujme také Dreama Walker. Dne 15. května 2018 bylo oznámeno, že Joshe Lawsona nahradil v jeho roli Max Greenfield, a 11. června 2018, že Beth Behrs nahradila Dreamu Walker. Dne 11. října 2018 bylo ohlášeno, že se Marilu Henner objevila v seriálu jako hostující postava. Dne 10. prosince 2018 bylo uvedeno, že se Marla Gibbs objeví v seriálu jako host.\n\n"}
{"id": "1434894", "url": "https://cs.wikipedia.org/wiki?curid=1434894", "title": "Hamburger Hafen und Logistik", "text": "Hamburger Hafen und Logistik\n\nHamburger Hafen und Logistik AG (HHLA), do roku 2005 \"Hamburger Hafen- und Lagerhaus-Aktiengesellschaft\", předtím od roku 1885 \"Hamburger Freihafen-Lagerhaus Gesellschaft\", HFLGje společnost založená v Hamburku. Patří pod ni několik terminálů v přístavu Hamburg.\n\nHHLA patří terminály:\n\nJedním z nejmodernějších terminálů je CTA, kde jsou prováděny převozy kontejnerů pomocí autonomních podvozků (bez řidiče/obsluhy).\nZároveň začal terminál CTA používat elektrický pohon podvozků.\n\nPod skupinu HHLA patří intermodální operátor a silniční CTD. Dnes většina příjmů společnosti pochází z kontejnerové dopravy a souvisejících služeb.\n\n"}
{"id": "1434898", "url": "https://cs.wikipedia.org/wiki?curid=1434898", "title": "God Friended Me", "text": "God Friended Me\n\nGod Friended Me je americký dramatický televizní seriál stanice CBS, jehož tvůrci jsou Steven Lillen a Bryan Wynbrandt. Hlavní role hrají Brandon Micheal Hall, Violett Beane, Javicia Leslie, Suraj Sharma, Joe Morton a Erica Gimpel. Pilotní díl měl premiéru dne 30. září 2018. 19. října 2018 bylo oznámeno, že seriál dostal od stanice CBS plnou řadu.\n\nDne 29. ledna byla stanicí CBS objednána druhá řada, která měla premiéru dne 29. září 2019.\n\nHlavní postavou seriálu je Miles, inteligentní a optimistický ateista, jehož svět se obrátí vzhůru nohama poté, co si ho Bůh přidá do přátel na facebooku. Stane se tak agentem změny v životech a osudech lidí okolo něj. Společně s Carou Bloom, kterou zachránil, začínají pomáhat dalším lidem z návrhů na přátelství od Boha. Caře a Milesovi také pomáhá jeho sestra Ali, studentka psychiatrie přes den a barmanka přes noc, a jeho nejlepší kamarád Rakes. \n\n\n"}
{"id": "1434905", "url": "https://cs.wikipedia.org/wiki?curid=1434905", "title": "Rolls-Royce Motors", "text": "Rolls-Royce Motors\n\nRolls-Royce Motors byl britský výrobce luxusních automobilů, který vznikl v roce 1973 jako oddělená automobilová část od znárodněného podniku Rolls-Royce Limited. Vyráběly se zde luxusní vozy pod značkami Rolls-Royce a Bentley. Společnost Vickers získala firmu v roce 1980 a v roce 1998 ji prodala společnosti Volkswagen. Firma Bentley Motors je přímým nástupcem společnosti, nicméně práva na obchodní značku Rolls-Royce pro použití v automobilech získala společnost BMW a krátce poté vznikla nová společnost Rolls-Royce.\n\nPůvodní firma Rolls-Royce Limited byla znárodněna v roce 1971 kvůli finančnímu kolapsu, který byl z velké části způsoben vývojem proudového motoru RB211. V roce 1973 britská vláda automobilou čast Rolls-Royce prodala, aby umožnila znárodněné mateřské firmě Rolls-Royce (1971) Limited soustředit se na výrobu tryskových motorů.\n\n"}
{"id": "1434919", "url": "https://cs.wikipedia.org/wiki?curid=1434919", "title": "Luka Potočar", "text": "Luka Potočar\n\nLuka Potočar (* 21. listopadu 2001 Jesenice) je slovinský reprezentant ve sportovním lezení, juniorský vicemistr světa, Evropy, vítěz Evropského poháru juniorů a semifinalista mistrovství světa 2018 v lezení na obtížnost.\n\n\n\n"}
{"id": "1434924", "url": "https://cs.wikipedia.org/wiki?curid=1434924", "title": "Pimprlata", "text": "Pimprlata\n\nPimprlata (anglicky \"Singin' in the Lane\") je 7. díl 29. řady amerického animovaného seriálu Simpsonovi.\n\nKdyž rodina Simsponových večeří čínské pokrmy, Homerovi zavolá pan Burns a má pro něj 4 lístky na basketbal. Homer lísky příjímá a vezme s sebou přátele – Carla Carlsona, Barneyho Gumble a Lennyho Leonarda, naneštěstí má pouze 4 lístky a nemůže s sebou vzít Vočka Szyslaka.\n\nPo návratu do hospody U Vočka se Homer a jeho přátelé rozhodli reformovat bowlingový tým Pimprlata s kapitánem Vočkem. Pimprlata se stávají okamžitě úspěšná a vyhrají turnaj, který je pošle na šampionát do hlavního města.\n\nJejich nepřátelé z týmu Fund Bunch, kteří prohráli první kolo, se vsadili, že rozpláčou Vočka. Vočko se vsadí s Fund Buch\n\n\nLíza o každém členu Fund Bunch zjistí jeho slabinu a využije ji proti jim. Dva členové týmu Fund Bunch Barneyho opili a Homer musí dát tři strike, aby vyhráli. Před třetím pokusem si Vočko představuje, jak začíná jeho \"nový život\" ve Francii. Vočko se pokouší zastavit Homera, aby nedal strike, ale nepovede se mu to a Pimprlata šampionát vyhrají. V závěrečné scéně se Pimprlata dostanou do nulové gravitace a všichni kromě Homera se za odměnu od Fund Bunch vznášejí. \n"}
{"id": "1434937", "url": "https://cs.wikipedia.org/wiki?curid=1434937", "title": "Magnum P.I. (seriál, 2018)", "text": "Magnum P.I. (seriál, 2018)\n\nMagnum P.I. je americký kriminální dramatický televizní seriál stanice CBS, jehož tvůrcem je Peter M. Lenkov a Eric Guggenheim. Seriál je rebootem seriálu \"Magnum\" z 80. let 20. století. Hlavní role hrají Jay Hernandez, Perdita Weeks, Zachary Knighton, Stephen Hill, Amy Hill a Tim Kang. Premiéra první řady proběhla 24. září 2018. Dne 19. října 2018 bylo oznámeno, že seriál dostal od stanice CBS plnou řadu.\n\nDne 25. ledna byla stanicí CBS objednána druhá řada, která měla premiéru 27. září 2019.\n\n\n\n\nDne 20. října 2017 bylo oznámeno, že autory remakeu seriálu \"Magnum\" budou Petr M. Lenkov a Eric Guggenheim a produkčními společnostmi pilotního dílu se stanou CBS Studios a Universal Television. V únoru 2018 dala stanice produkci pilotního dílu zelenou, přičemž na post režiséra byl dosazen Justin Lin.\n\nDne 11. května 2018 stanice objednala produkci první řady. Spolutvůrce a výkonný producent Peter M. Lenkov se bude na seriálu podílet také jako showrunner. Dne 16. května 2018 byl stanicí CBS vydán první trailer. Pilotní díl byl promítán jako speciální ukázka před panelem na San Diegském Comic-Conu.\n\nDne 19. července 2018 bylo Lenkovem oznámeno, že mezi seriálem \"Magnum P.I.\" a devátou řadou seriálu \"Hawaii 5-0\" bude několik crossoverů, ve kterých se objeví Kimee Balmilero a Taylor Wily, jež si zahrají postavy z \"Hawaii 5-0\". Ke konci řady by se měl v seriálu objevit také Alex O'Loughlin v roli Steva McGarretta.\n\nDne 22. srpna 2018, s předpokládaným výskytem hurikánu Lane nad Havajskými ostrovy, bylo stanicí CBS uvedeno, že „danou situaci monitorují“, ale produkce seriálu by měla nadále pokračovat. Následujícího dne bylo natáčení seriálů \"Magnum P.I.\" a \"Hawaii 5-0\" dočasně pozastaveno.\n\nDne 25. ledna 2019 byla stanicí CBS objednána druhá řada. Jeji premiéra se uskutečnila dne 27. září 2019. Dne 19. listopadu 2019 bylo oznámeno, že po premiéře další řady seriálu \"MacGyver\" v noci 7. února 2020 bude vysílání \"Magnum P.I.\" dočasně pozastaveno. Bylo také uvedeno, že se seriál navrátí na televizní obrazovky po odvysílání celé čtvrté řady \"MacGyver\".\n\nNatáčení první řady začalo 23. července 2018, po produkci pilotní dílu na začátku roku, s tradičním havajským požehnáním. Natáčení druhé řady také začalo s tradičním havajským požehnáním a to 8. července 2019.\n\n"}
{"id": "1434941", "url": "https://cs.wikipedia.org/wiki?curid=1434941", "title": "Semboku (Akita)", "text": "Semboku (Akita)\n\nSemboku (japonsky:仙北市 \"Semboku-ši\") je japonské město v prefektuře Akita na severu ostrova Honšú. Žije zde téměř 28 tisíc obyvatel. V blízkosti městas se nachází turisticky oblíbené jezero Tazawa a horský pramen Tamagawa, který má největší průtok v celém Japonsku. Nachází se zde několik lázní.\n\n"}
{"id": "1434943", "url": "https://cs.wikipedia.org/wiki?curid=1434943", "title": "Oldřich Hanč", "text": "Oldřich Hanč\n\nOldřich Hanč (22. března 1915 Plzeň – 2. prosince 1989 Praha) byl československý rychlobruslař, farmakolog a biochemik. Byl bratrem spisovatele Jana Hanče.\n\nRychlobruslení se věnoval ve 30. letech 20. století, mimo jiné se v roce 1935 stal juniorských mistrem Československa. Společně s Jaromírem Turnovským se stal prvním českým/československým rychlobruslařem na zimních olympijských hrách. Na ZOH 1936 se zúčastnil tří závodů: na půlkilometrové dráze skončil na 32. místě, v závodě na 1500 m se umístil na 35. příčce a na distanci 5 km dobruslil do cíle na 34. pozici.\n\nPo druhé světové válce pracoval v oblasti farmakologie a biochemie, což byly obory, které vystudoval. Zabýval se biosyntézou steroidů. V roce 1971 získal Hanušovu medaili.\n\n"}
{"id": "1434944", "url": "https://cs.wikipedia.org/wiki?curid=1434944", "title": "Ernesto Valverde", "text": "Ernesto Valverde\n\nErnesto Valverde (* 9. únor 1964) je bývalý španělský fotbalista a v současnosti trenér, od roku 2017 do ledna 2020 stával na lavičce týmu FC Barcelona.\n\nValverde se stal náhradou Luise Enriqueho na pozici trenéra Barcelony 29. května 2017, přičemž podepsal smlouvu na 2 roky.\nNa úvod svého působení podlehl ve španělském Superpoháru Realu Madrid v obou zápasech (1:3 a 0:2), v lize ale hned v první sezóně získal double. Ve skupině Ligy mistrů narazil na italský Juventus, Sporting Lisabon z Portugalska a na řecký Olympiakos Pireus. Dovedl Barcelonu k postupu z prvního místa a v osmifinále se mu podařilo vyřadit Chelsea. Ve čtvrtfinále však vypadl s italským celkem AS Řím, ačkoliv byla Barcelona favoritem.\n\nZačátkem nové sezóny 2018/19 už nemohl počítat se službou Andrése Iniesty, který zamířil do japonského týmu Vissel Kóbe. Kapitánem byl zvolen Lionel Messi. Zkraje sezóny získal Valverde s týmem španělský Superpohár po výhře nad Sevillou 2:1.\nBarcelonu také posílili například Arturo Vidal (přišel z Bayernu) nebo Malcom (přišel z Bordeaux). \n28.10.2018 zničil Real Madrid 5-1.\n\n"}
{"id": "1434949", "url": "https://cs.wikipedia.org/wiki?curid=1434949", "title": "Instinct (seriál)", "text": "Instinct (seriál)\n\nInstinct je americký dramatický seriál stanice CBS, jehož tvůrcem je Michael Rauch. Seriál je inspirovaný knižní sérií \"Murder Games\" od Jamese Pattersona. Hlavní role hrají Alan Cumming, Bojana Novakovic, Daniel Ings, Naveen Andrews, Sharon Leal. První řada se vysílala od 18. března 2018. Druhá řada se vysílala od 30. června 2019.\n\nSeriál byl zrušen 17. srpna 2019.\n\n\n\nSeriál \"Instinct\" je inspirován knižní sérií Jamese Pattersona \"Muder Games\"\".\" Pilotní díl byl objednán stanicí CBS dne 23. ledna 2017. V květnu stanice objednala první řadu. Do role Monicy Hernández byla v pilotním dílu obsazena Khandi Alexander, roli však převzala Sharon Leal.\n\nDne 12. května 2018 stanice objednala produkci druhé řady. Druhá řada se začala vysílat 30. června 2019. Seriál byl zrušen 17. srpna 2019. \n\nNa recenzní stránce Rotten Tomatoes získal z 23 započtených recenzí 57 procent s průměrným ratingem 5,36 bodů z deseti. Na serveru Metacriticsnímek získal z 12 recenzí 53 bodů ze sta. Na Česko-Slovenské filmové databázi si snímek k 13. září 2018 drží 52 procent.\n\n"}
{"id": "1434950", "url": "https://cs.wikipedia.org/wiki?curid=1434950", "title": "ESuba", "text": "ESuba\n\neSuba je jedna z československých organizací věnující se eSportu. Za 15 let působení tým získal mnoho ocenění na československé i mezinárodní scéně. Organizaci momentálně reprezentuje 44 hráčů. eSuba se angažuje v několika herních sekcích, a to \"Fortnite Battle Royale\", \"League of Legends\", \"\", \"PlayerUnknown's Battlegrounds\", \"\", \"Clash Royale\" a sérii \"FIFA\".\n\nTým byl založen roku 2004 Ladislavem Dytnarem. První sestava týmu byla představena pro hru \"Call of Duty\" ve složení sLic, PITTBULL, Kursk23 a Nodlle. V roce 2007 organizace podepsala spolupráci se společnostmi AMD, SAPPHIRE a HAL3000. Tým se dočasně přejmenoval na eSuba.HAL3000. S postupem času začala eSuba působit ve více hrách, nejdéle se věnovala herním sériím \"Counter-Strike\" a \"Call of Duty\". 12. dubna 2018 se po půl roce působení oficiálně rozpadla ženská sekce hry \"Counter-Strike: Global Offensive\", eSuba.Ladies. Hlavní \"CS:GO\" sekci opustila na přelomu let 2017 a 2018 většina hráčů, avšak 30. srpna 2018 byl ohlášen její návrat. eSuba v září roku 2018 podepsala spolupráci s českým fotbalovým klubem AC Sparta Praha, díky čemuž vznikl projekt Sparta eSports, který má za úkol propojit jméno fotbalového klubu s herní sérií \"FIFA\".\n\n"}
{"id": "1434951", "url": "https://cs.wikipedia.org/wiki?curid=1434951", "title": "Happy Together", "text": "Happy Together\n\nHappy Together je americký komediální seriál stanice CBS, jehož tvůrci jsou Tim McAuliffe a Austen Earl. Hlavní role hrají Damon Wayans Jr., Amber Stevens West, Felix Mallard a Chris Parnell. Pilotní díl měl premiéru dne 1. října 2018. V květnu 2019 byl seriál zrušen po odvysílání první řady.\n\n\n\nDne 31. ledna 2018 stanice CBS oznámila produkci pilotního dílu, jehož scénář napsali Tim McAuliffe a Austen Earl a režíroval jej Phill Lewis. V květnu 2018 stanice objednala celou první řadu, jejíž první díl se bude vysílat dne 1. října 2018. V původním obsazení hrál roli otce Claire Tim Meadows, v červnu 2018 ho nahradil Victor Williams. Z projektu odešel poté, co byl seriál \"Schooled\", ve kterém hraje jednu z hlavních rolí, vybrán stanicí ABC do jejího vysílání.\n"}
{"id": "1434954", "url": "https://cs.wikipedia.org/wiki?curid=1434954", "title": "Buss", "text": "Buss\n\nPříjmení Buss nosí více významných osobností:\n\n"}
{"id": "1434955", "url": "https://cs.wikipedia.org/wiki?curid=1434955", "title": "Jaromír Bohačík", "text": "Jaromír Bohačík\n\nJaromír Bohačík (* 26. května 1992, Ostrava) je český basketbalista, hráč klubu ČEZ Basketball Nymburk.\n\nS basketbalem začínal v rodné Ostravě. V 18 letech přestoupil do Prostějova. Jeden rok hrál za klub v belgickém Leuvenu. Poté přestoupil do USK Praha, od roku 2017 hraje za Nymburk.\n"}
{"id": "1434956", "url": "https://cs.wikipedia.org/wiki?curid=1434956", "title": "Butterfly Karlín", "text": "Butterfly Karlín\n\nAFI Karlín či Butterfly Karlín je kancelářský komplex ve čtvrti Karlín na Praze 8. Tvoří ho dvě šestipodlažní budovy. Vyznačuje se netradičními zaoblenými tvary, z ptačí perspektivy připomíná motýlí křídla. Budovy mají zelenou fasádu i střechu, komplex má certifikát BREEAM Excellent označující energetickou úspornost a trvalou udržitelnost stavby. Uvnitř je celkem 23 000 metrů čtverečních pronajímatelných ploch. Projekt byl dostaven v roce 2018. Za návrhem stojí český ateliér CMC Architects. Celková investice developera AFI EUROPE přesáhla 45 milionů eur.\n\nStavba byla před postavením dlouhodobě kritizována veřejností, především kvůli svému vzhledu nezapadajícímu do historické čtvrti, větší automobilové zátěži a také díky nekomunikování developera s místními spolky. Proti stavbě byla petice kterou podepsalo 2500 lidí, vznikla také iniciativa nazvaná „Stop výstavbě AFI Karlín Business Centra\".\n\n"}
{"id": "1434958", "url": "https://cs.wikipedia.org/wiki?curid=1434958", "title": "Ottova vila (Zbraslav)", "text": "Ottova vila (Zbraslav)\n\nOttova vila byla navržena architektem Otakarem Novotným pro majitele českého nakladatelství Jana Ottu (1841 – 1916), jehož rodina jezdila (z centra Prahy – z bytu na Václavském náměstí, později v Jungmannově ulici a posléze na Karlově náměstí) na léto na Zbraslav již od roku 1873. Sám Jan Otto na Zbraslav přijížděl za rodinou denně v kočáru obvykle až k večeru. V roce 1909, ve svých 68 letech, nechal Jan Otto postavit na Zbraslavi (v blízkosti dnešního mostu Závodu míru) malebnou vilu (u řeky) obklopenou zahradou.\n\nVila byla postavena na zahradním pozemku protáhlého tvaru. Ten sahal na svém východním konci až k navigační cestě, která vedla podél břehu Vltavy. V západním průčelí domu byl vytvořen (západní) vchod do vily krytý klenutým loubím. Objekt byl navržen jako letní dům s řadou dekorativních, figurálních a ornamentálních detailů. Jižní průčelí vily bylo lemováno terasou (se vzdušnou pergolou). Tato terasa byla propojena s druhou terasou u východního průčelí. Východní strana vily obsahovala široký vstup se schodištěm vedoucím do zahrady. Na toto „zahradní průčelí“ (hlavní vnější stranu budovy) původně navazovalo stromořadí.\n\nCentrální prostor přízemí vily tvořila patrová sloupová hala, ze které ústila schodiště do nadzemního podlaží. Okna jídelny směřovala do zahrady, kuchyně byla začleněna do suterénu budovy. Přízemí obsahovalo dámský pokoj. Ten byl propojen s pánským pokojem (situován na západ). Ložnice jakož i další obytné místnosti se nacházely v prvním patře vily a také v jejím podkroví.\n\nPo smrti Jana Otty v roce 1916 rodina nakladatele Otty dům dále používala až do roku 1920, kdy byla nemovitost odprodána. O 15 let později (1935) získal vilu československý stát. Během druhé světové války byl dům zkonfiskován ve prospěch Velkoněmecké říše. Od 50. let dvacátého století sloužil objekt ministerstvu dopravy a českým drahám jako budova železničního učiliště. Za socialismu vila vyhořela a zchátrala. Ottova vila je památkově chráněna od 7. března 1991. V roce 1995 vilu od města převzali manželé Borensteinovi z Belgie a objekt zrekonstruovali do původní podoby. Záplavy v roce 2002 vilu zatopily (voda dostoupila až k podlaze v přízemí). V roce 2002 byla dokončena rekonstrukce vily soukromým investorem. Nyní je Ottova vila v majetku Městské části Praha-Zbraslav.\n\n"}
{"id": "1434962", "url": "https://cs.wikipedia.org/wiki?curid=1434962", "title": "Dordžpalamyn Narmandach", "text": "Dordžpalamyn Narmandach\n\nDordžpalamyn Narmandach nebo Narmandach Dordžpalam (* 18. prosince 1975 Darchan) je bývalý mongolský zápasník – judista a sambista, bronzový olympijský medailista z roku 1996.\n\nS judem/sambem začínal v Erdenetu. Připravoval se v klubu Changarid. V mongolské judistické reprezentaci se prosazoval od roku 1993 v superlehké váze do 60 kg. V roce 1996 se kvalifikoval na olympijské hry v Atlantě. Ve čtvrtfinále porazil Uzbeka Alishera Muxtarova na ippon technikou uči-mata, ale v semifinále ho při nástupu do uči-maty kontroval na ippon technikou uči-mata-gaeši Japonec Tadahiro Nomura. V boji o třetí místo hodil na ippon technikou sode-curikomi-goši Natika Bagirova z Běloruska a získal bronzovou olympijskou medaili. V roce 2000 startoval na olympijských hrách v Sydney, kde vypadl ve druhém kole s Korejcem Čong Pu-kjongem kontrachvatem na ippon. Sportovní kariéru ukončil v roce 2003. Věnuje se trenérské práci.\n\n\n"}
{"id": "1434965", "url": "https://cs.wikipedia.org/wiki?curid=1434965", "title": "Ján Saga", "text": "Ján Saga\n\nJán Saga (* 22. září 1934) je bývalý slovenský fotbalový obránce.\n\nV československé lize hrál za Dynamo Žilina, aniž by skóroval. Za Dynamo Žilina nastoupil ve finále 1. ročníku Československého poháru (1960/61) proti Dukle Praha, které se hrálo až v neděli 3. prosince 1961 na Stadionu Míru v Olomouci a pražská Dukla zvítězila 3:0 (poločas 3:0). Jelikož však jako úřadující mistr ligy startovala v Poháru mistrů evropských zemí (1961/62), československou účast ve 2. ročníku Pohár vítězů pohárů (1961/62) tak obstaral poražený finalista ze Žiliny.\nZa Dynamo Žilina odehrál všechna čtyři utkání v Poháru vítězů pohárů v sezoně 1961/62, branku v nich nevstřelil.\n\n"}
{"id": "1434968", "url": "https://cs.wikipedia.org/wiki?curid=1434968", "title": "Saga (příjmení)", "text": "Saga (příjmení)\n\nPříjmení Saga, přechýleně Sagová, nosí více osobností:\n\n\n"}
{"id": "1434969", "url": "https://cs.wikipedia.org/wiki?curid=1434969", "title": "Saga (rozcestník)", "text": "Saga (rozcestník)\n\nSaga může být:\n\n\n"}
{"id": "1434970", "url": "https://cs.wikipedia.org/wiki?curid=1434970", "title": "Minimální mzda v České republice", "text": "Minimální mzda v České republice\n\nMinimální mzda v České republice je nejnižší měsíční a hodinová mzda, kterou jsou zaměstnavatelé legálně oprávněni platit svým zaměstnancům v České republice. Koncept minimální mzdy není jen českým specifikem, uplatňuje se také v dalších zemích Evropy i v zámoří.\n\nČeskoslovensko přistoupilo k Úmluvě o zavedení metod stanovení minimálních mezd v roce 1950, kdy byla (12. června) ratifikace zapsána generálním ředitelem Mezinárodního úřadu práce. Přesně o rok později, 12. června 1951 vstoupila pro Československou republiku v platnost. V říjnu 1990 vyhlásilo tehdejší federální ministerstvo zahraničí české znění úmluvy ve Sbírce zákonů, čímž potvrdilo její platnost v nově rekonstruovaném právním systému.\n\nV únoru 1991 byla minimální mzda stanovena ve výši 2 000 Kč za měsíc, resp. 10,80 Kč za hodinu. Je stanovena zákonem pro celé území státu. Ve stanovených případech je možné používat nižší sazby – např. u poživatele částečného invalidního důchodu nebo mladistvého zaměstnance. Ke změnám stanovené částky docházelo v dalších letech vždy k prvnímu lednu, případně k prvnímu červenci.\n\nV roce 2006 vydala vláda nařízení č. 567/2006 Sb., které upravovalo minimální mzdu (i tarifní zaručenou mzdu, viz níže) k provedení nového zákoníku práce č. 262/2006 Sb., který byl přijat téhož roku v souvislosti s harmonizací práva při vstupu do Evropské unie. Nařízení s právní účinností od 1. ledna 2007 stanovilo sazbu minimální mzdy pro týdenní pracovní dobu 40 hodin ve výši 8 000 Kč za měsíc nebo 48,10 Kč za hodinu. A v nezměněné výši zůstala minimální mzda po dalších 5 let. Ke změně sazby nedošlo ani na začátku roku 2013, nařízení vlády č. 246/2012 Sb. pouze sjednotilo dosud rozdílné sazby pro invalidní důchodce, mladistvé apod. na jednotné částce 8 000 Kč. \n\nVydáním červencového nařízení vlády č. 210/2013 Sb. však došlo ke zvýšení minimální mzdy na 8 500 Kč s účinností od 1. srpna 2013. V dubnu 2014 premiér Bohuslav Sobotka na sjezdu ČMKOS předběžně přislíbil další růst o 500 Kč od ledna 2015. Počátkem června 2014 tento slib potvrdila dohoda tripartity. V září 2014 schválila vláda nárůst minimální mzdy od počátku roku 2015 o 700 Kč, tedy na 9 200 Kč. V druhé polovině srpna 2015 vláda dalším rozhodnutím zvýšila minimální mzdu o stejnou částku na 9 900 Kč, počínaje od 1. ledna 2016. Ministryně práce a sociálních věcí Michaela Marksová navrhla vládě zvýšení od ledna 2017 o 11 % až na 11 tisíc Kč a ta ji 5. října 2016 schválila. V květnu 2017 oznámil premiér Sobotka při poslaneckých interpelacích záměr zvýšit minimální mzdu od začátku roku 2018 dále na 12 200 Kč (73,20 Kč na hodinu), což vláda v srpnu téhož roku schválila. V listopadu 2019 se zástupci koaličních stran vlády Andreje Babiše dohodli na dalším zvýšení minimální mzdy od roku 2020 na hodnotu 14 600 Kč.\n\nNásledující graf ukazuje vývoj částky minimální mzdy v Česku od roku 1991:\n\nV České republice po období stagnace v letech 2012-2019 vzrostla úroveň minimální mzdy poměrně výrazně. I zkraje roku 2019 zůstává však úroveň minimální mzdy v ČR v porovnání s ostatními evropskými zeměmi na relativně nízké úrovni a dotýká se pouze malé části pracovníků. Dle studie nezávislého think-tanku IDEA nemělo toto navyšování významný vliv na růst nezaměstnanosti (z čehož však nelze dovozovat, že to tak bude platit i nadále, je proto nezbytné vliv zvyšování minimální mzdy na zaměstnanost nadále důsledně měřit). \n\nMinimální mzda není totožná s tzv. \"zaručenou mzdou\". Ta je odstupňovaná podle náročnosti vykonávané práce a minimální mzda představuje její dolní hranici, pod kterou by neměl klesnout příjem v žádném povolání. Je uplatňována jak ve veřejných službách a správě, tak i v podnikatelské sféře, není-li sjednána kolektivní smlouva.\n\nNařízením federální vlády z prosince 1991 byly vyhlášeny tzv. \"minimální mzdové tarify\", zakotvené v zákoně č. 1/1992 Sb. o mzdě. Ty zaručovaly minimální hranici mzdy pro případ neuzavření kolektivní smlouvy a byly odstupňované do 12 tarifních stupňů „podle složitosti, odpovědnosti a namáhavosti práce“. V návaznosti na změnu zákoníku práce v roce 2006 došlo k zavedení termínu zaručená mzda a odstupňování částek do 8 skupin.\n\nMinimální mzdové tarify nelze zaměňovat s \"platovými tarify\" (třídami a stupni), které slouží ke kategorizaci platů v nepodnikatelské (veřejné) sféře.\n\n\n"}
{"id": "1434976", "url": "https://cs.wikipedia.org/wiki?curid=1434976", "title": "Kbely (tvrz)", "text": "Kbely (tvrz)\n\nTvrz ve Kbelích je zaniklé panské sídlo v Praze 9, jehož lokace není známá.\n\nPrvní písemný doklad o vsi Kbely pochází z roku 1130, kdy kníže Soběslav daroval ves vyšehradské kapitule.\n\nJeden ze zdejších statků byl však v rukou vladyků. Ve druhé polovině 14. století měl tento dvůr v držení vladyka Mikuláš Litoměřický. Roku 1386 jej získal pražský měšťan Augustin a k tomuto roku je poprvé připomínána tvrz. Po něm roku 1395 měl dvůr s tvrzí v majetku vladyka Mareš ze Kbel a v polovině 15. století jej držel Martin Mejsnár z Lužné.\n\nKoncem 16. století se o ves Kbely dělilo několik vlastníků. Mezi ně patřili také bratři Jáchym mladší, Michal a Albrecht Slavatové z Chlumu a Košumberka. Jáchym s Michalem odešli po prohrané bitvě na Bílé Hoře s králem Fridrichem do emigrace. Společně s bratrem Albrechtem prodali roku 1628 dvůr s tvrzí a ves Anně Zuzaně Slavatové z Rappachu, ale jejich podíl byl zkonfiskován.\n\nTvrz zanikla během třicetileté války.\n\n\n"}
{"id": "1434980", "url": "https://cs.wikipedia.org/wiki?curid=1434980", "title": "Miroslav Rejman", "text": "Miroslav Rejman\n\nMiroslav Rejman (17. října 1925, Chrudim - 31. ledna 2008, Praha) byl československý hokejový útočník. \n\nJako reprezentant se zúčastnil olympiády v roce 1952. Na mistrovství světa hrál třikrát, a to na MS 1953 ve švýcarských městech Curych a Basilej, na MS 1954 ve švédském Stockholmu a na MS 1955 ve německých Krefeld, Düsseldorf, Dortmund a Kolín nad Rýnem. Na mistrovství světa 1955 získal s týmem bronzovou medaili za 3. místo. V reprezentačním dresu odehrál celkem 63 zápasů a vstřelil 32 gólů. V lize hrál za Spartu Praha, ATK Praha a TJ Spartak Motorlet Praha. \n\n"}
{"id": "1434982", "url": "https://cs.wikipedia.org/wiki?curid=1434982", "title": "Anna Brożek (sportovní lezkyně)", "text": "Anna Brożek (sportovní lezkyně)\n\nAnna Brożek (* 22. března 1995 Tarnów) je polská reprezentantka ve sportovním lezení, vicemistryně světa a akademická mistryně světa v lezení na rychlost.\n\n\n"}
{"id": "1434983", "url": "https://cs.wikipedia.org/wiki?curid=1434983", "title": "Anna Brożek", "text": "Anna Brożek\n\nJméno a příjmení Anna Brożek má více známých nositelek:\n\n"}
{"id": "1434985", "url": "https://cs.wikipedia.org/wiki?curid=1434985", "title": "The Death and Life of John F. Donovan", "text": "The Death and Life of John F. Donovan\n\nThe Death and Life of John F. Donovan je kanadské filmové drama, které natočil Xavier Dolan podle scénáře, jehož spoluautorem je Jacob Tierney. Jde o Volanův vůbec první film, který natočil v angličtině (předchozí točil ve francouzštině). Hlavní roli Johna F. Donovana ve snímku ztvárnil Kit Harington, přičemž jeho matku si zahrála Susan Sarandonová. V dalších rolích se představili například Natalie Portmanová, Kathy Batesová a Jacob Tremblay. Část filmu byla natáčena v Praze. Premiéru měl na dne 10. září 2018 na Torontském mezinárodním filmovém festivalu.\n"}
{"id": "1434987", "url": "https://cs.wikipedia.org/wiki?curid=1434987", "title": "Brożek", "text": "Brożek\n\nPolské příjmení Brożek může označovat tyto osoby:\n\n\n\n\n"}
{"id": "1434989", "url": "https://cs.wikipedia.org/wiki?curid=1434989", "title": "Krajská soutěž – Liberec 1951", "text": "Krajská soutěž – Liberec 1951\n\nKrajská soutěž – Liberec 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1434994", "url": "https://cs.wikipedia.org/wiki?curid=1434994", "title": "Státní poznávací značky na Ukrajině", "text": "Státní poznávací značky na Ukrajině\n\nStátní poznávací značky na Ukrajině jsou provedeny černým písmem na bílém podkladě, autobusy mohou mít značky na žlutém podkladě. V levém okraji tabulky byl pruh v barvách ukrajinské vlajky, nahoře znak a pod ním označení „UA“. Současný systém funguje od dubna 2004. Od 1. ledna 2015 „ukrajinský“ pruh nahradil evropský modrý pruh, nahoře je vlajka Ukrajiny a dole označení \"UA\".\n\nZnačky obsahují přesně v pořadí 2 písmena, 4 čísla a 2 písmena. První 2 písmena značí příslušnou oblast. Zbytek kódu se přiděluje podle série. Používají se pouze písmena společná pro ukrajinskou azbuku a latinku – tedy A, B, C, E, H, I, K, M, O, P, T, X (mimo kombinace BP a CC).\n\nZnačky pro motocykly jsou třířádkové, se stejnými pravidly.\n\n"}
{"id": "1435002", "url": "https://cs.wikipedia.org/wiki?curid=1435002", "title": "Evangelický hřbitov ve Velimi", "text": "Evangelický hřbitov ve Velimi\n\nEvangelický hřbitov ve Velimi se nachází za evangelickým kostelem ve Velimi při ul. Sokolské. Výměra hřbitova činí 2706 m². Jeho vlastníkem je Farní sbor Českobratrské církve evangelické ve Velimi.\n\nHřbitov byl založen roku 1820 jako kalvínský. K významným osobnostem, pohřbeným na velimském evangelickém hřbitově, patří Justus Emanuel Szalatnay či Jan Ruml. Na hřbitově se nachází pískovcový pomník obětem 1. světové války z roku 1920.\n\nEvangelický hřbitov s pilířovou bránou byl spolu s kostelem prohlášen kulturní památkou Ministerstvem kultury dne 8. 10. 2004. \n\n"}
{"id": "1435003", "url": "https://cs.wikipedia.org/wiki?curid=1435003", "title": "Otgonbátar", "text": "Otgonbátar\n\n       \"Otgonbátar je mongolské jméno a zároveň rodné jméno. Patronymum čínský zápis jména neuvádí.\"\n\nOtgonbátar (mongolsky: Отгонбаатар) známý pod čínským zápisem Ao-tche-ken Pa-tche-er (; * 12. července 1975) je bývalý čínský zápasník – judistka mongolské národnosti.\n\nPochází z čínské autonomní oblasti Vnitřní Mongolsko. V čínské judistické reprezentaci se pohyboval od poloviny devadesátých let ve střední váze do 86 kg. V roce 1996 startoval na olympijských hrách v Atlantě, kde vypadl ve druhém kole s Rusem Olegem Malcevem. Od roku 1999 startoval ve vyšší polotěžké váze do 100 kg, ve které se v roce 2000 a 2004 na olympijské hry nekvalifikoval. Sportovní kariéru ukončil v roce 2006.\n\nV roce 2007 startoval jako profesionál v čínské MMA.\n\n\n"}
{"id": "1435030", "url": "https://cs.wikipedia.org/wiki?curid=1435030", "title": "Karoline Sinnhuber", "text": "Karoline Sinnhuber\n\nKaroline Sinnhuber (* 22. května 1995) je rakouská reprezentantka ve sportovním lezení, juniorská mistryně Evropy v boulderingu.\n\n\n"}
{"id": "1435032", "url": "https://cs.wikipedia.org/wiki?curid=1435032", "title": "Lički Osik", "text": "Lički Osik\n\nLički Osik je vesnice v opčině města Gospić v Chorvatsku v Licko-senjské župě. V roce 2011 zde žilo 1914 obyvatel.\n\nVesnice je situována asi 8 km severovýchodně od Gospiće, při hlavní chorvatské dálnici A1 a železnici Záhřeb-Split.\n\nDo roku 1991 byla většina obyvatel vesnice srbské národnosti (54 %), obyvatel chorvatské národnosti bylo 40 %. V letech 1991 se vesnice nazývala Teslingrad. V roce 1991 žilo ve vesnici 2885 obyvatel.\n\nHlavní ekonomickou aktivitou obyvatel je zemědělství a kovodělný průmysl.\n\nVe vesnici působí v roce 1951 založený fotbalový klub NK Croatia Lički Osik.\n"}
{"id": "1435037", "url": "https://cs.wikipedia.org/wiki?curid=1435037", "title": "Srbské království (středověk)", "text": "Srbské království (středověk)\n\nSrbské království () byl srbský středověký státní útvar na Balkánském poloostrově, který existoval od roku 1217 do roku 1346 a kterému vládla dynastie Nemanjićů. Srbská velká župa (též známá jako Raška) byla povznesena korunovací Štěpána Nemanjiće na krále jeho bratrem arcibiskupem svatým Sávou poté, co zdědil všechna území sjednocená jejich otcem rašským velkým županem Štěpánem Nemanjem. Království bylo 16. dubna 1346 povýšeno na carství.\n"}
{"id": "1435041", "url": "https://cs.wikipedia.org/wiki?curid=1435041", "title": "Ondrejička", "text": "Ondrejička\n\nPříjmení Ondrejička/Ondrejičková nosí více významných osobností:\n\n"}
{"id": "1435042", "url": "https://cs.wikipedia.org/wiki?curid=1435042", "title": "Albach", "text": "Albach\n\nAlbach může být:\n\n\n\n"}
{"id": "1435049", "url": "https://cs.wikipedia.org/wiki?curid=1435049", "title": "Trilobit (album)", "text": "Trilobit (album)\n\nTrilobit je studiové album české skupiny Olympic. Vydáno bylo v září roku 2018 vydavatelstvím Supraphon. Na jeho produkci spolupracoval Miroslav Váňa a na albu dále hráli dva američtí hudebníci, kytarista Alek Darson a klávesista Eren Başbuğ. Na písních se autorsky kromě frontmana Petra Jandy podíleli také Ondřej Fencl, Vlasta Henych, Pavel Chrastina a další.\n\n"}
{"id": "1435059", "url": "https://cs.wikipedia.org/wiki?curid=1435059", "title": "Bakiba", "text": "Bakiba\n\nBakiba (někdy zombie droga) je jedno z označení drogy obsahující syntetický kanabinoid a zřejmě i další látky, původem z Polska. V září 2018 řešila česká policie přibližně 30 případů intoxikace, dva lidé po požití látky již zemřeli.\n\nNa začátku září 2018 se na Ostravsku začala šířit neznámá látka pod názvem „Bakiba“. Podle odborníků balení obsahovalo syntetický kanabinoid smíchaný s jinou nebezpečnou látkou a mohlo být zaměnitelné za konopí. Odborníci se domnívají, že šlo o stejnou látku, která v zahraničí je známá pod názvem „zombie droga“ – důvodem je, že po použití je člověk velmi omámený a jeho chování připomíná „chodící mrtvolu“. Zda se jedná o totožnou látku jako v USA, zatím není potvrzeno. Droga se šířila také na Hlučínsku. Do poloviny září 2018 policie obvinila za distribuci drogy 6 lidí. \n"}
{"id": "1435060", "url": "https://cs.wikipedia.org/wiki?curid=1435060", "title": "Valeyres-sous-Montagny", "text": "Valeyres-sous-Montagny\n\nValeyres-sous-Montagny je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 692 obyvatel.\n\nObec je poprvé zmiňována v letech 1139-1148 jako Valeriis. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois.\n\nObec je situována na levém břehu řeky La Brine, severozápadně od Yverdon-les-Bains. Se Sainte-Croix a Yverdonem je obec spojena železniční tratí.\n\nV roce 2000 hovořilo 93,8% obyvatel obce francouzsky. Ke švýcarské reformované církvi se ve stejném roce hlásilo 48,3% obyvatel, k církvi římskokatolické 28,7% obyvatel.\n\n"}
{"id": "1435063", "url": "https://cs.wikipedia.org/wiki?curid=1435063", "title": "Sandra Lettner", "text": "Sandra Lettner\n\nSandra Lettner (* 14. srpna 2001 Straßwalchen) je rakouská reprezentantka ve sportovním lezení z klubu OeAV Voecklabruck a trénuje jí Ingo Filzwieser. První vítězka letních olympijských her mládeže, juniorská mistryně světa a Evropy.\n\n\n"}
{"id": "1435064", "url": "https://cs.wikipedia.org/wiki?curid=1435064", "title": "Aris Velouchiotis", "text": "Aris Velouchiotis\n\nAris Velouchiotis vlastním jménem Athanasios Klaras (27. srpna 1905 Lamia – červen 1945 Arta) byl řecký partyzán, velitel Řecké lidové osvobozenecké armády (ELAS).\n\nPocházel ze zámožné rodiny, v niž byl jeho otec advokát. Vystudoval zemědělskou školu v Larise. Později vstoupil do Komunistické strany Řecka a byl redaktorem deníku \"Rizospastis\". V době režimu Ioannise Metaxa byl vězněn. Po napadení Řecka státy Osy bojoval na albánské frontě a v roce 1942 se stal velitelem (\"kapetanios\") odbojových jednotek ELAS. Přijal \"nom de guerre\" z řeckého označení boha války Arés a hory Velouchi v pohoří Pindos. Komunisty ovládaná ELAS měla až padesát tisíc členů, kteří bojovali nejen proti německým okupantům, ale také proti liberálnímu odbojovému hnutí Národní a sociální osvobození (EKKA). \n\nPo vyhnání německých okupantů byla uzavřena Smlouva z Varkizy, podle níž měly být všechny partyzánské jednotky odzbrojeny. Velouchotis to odmítl, za což byl vyloučen z komunistické strany a pokračoval v boji proti královské vládě na vlastní pěst. Zemřel mezi 15. a 18. červnem roku 1945 v horách nedaleko Arty za nejasných okolností: podle oficiální verze spáchal sebevraždu poté, co jeho oddíl obklíčily vládní jednotky. Hlavy Velouchiotise a jeho pobočníka Leona Javellase byly pak vystaveny na náměstí v Trikale.\n\nV anketě velcí Řekové se umístil na 31. místě.\n\n"}
{"id": "1435065", "url": "https://cs.wikipedia.org/wiki?curid=1435065", "title": "Dašgombyn Battulga", "text": "Dašgombyn Battulga\n\nDašgombyn Battulga nebo Battulga Dašgombo (* 4. března 1966) je bývalý mongolský zápasník.\n\nV mongolské judistické a sambistické reprezentaci se pobyhoval od druhé poloviny osmdesátých let dvacátého století v superlehké a pololehké váze do 65 kg. V roce 1989 vybojoval společně s Baldžinňamem první medaili z mistrovství světa pro mongolské judo. V roce 1992 se kvalifikoval na olympijské hry v Barceloně. Ve čtvrtfinále prohrál s Ázerbájdžáncem Nazimem Husejnovem v závěru na ippon technikou sode-curikomi-goši a obsadil dělené 7. místo. Sportovní kariéru ukončil v roce 1997. Věnuje se trenérské práci.\n\n\n"}
{"id": "1435067", "url": "https://cs.wikipedia.org/wiki?curid=1435067", "title": "Krajský přebor – Liberec 1952", "text": "Krajský přebor – Liberec 1952\n\nKrajský přebor – Liberec 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1435070", "url": "https://cs.wikipedia.org/wiki?curid=1435070", "title": "Erdenebátaryn Úganbajar", "text": "Erdenebátaryn Úganbajar\n\nErdenebátaryn Úganbajar nebo Úganbajar Erdenebátar (* 24. ledna 1974) je bývalý mongolský zápasník – judista, sambista.\n\nV mongolské judistické a sambistické reprezentaci se pohyboval od poloviny devadesátých let dvacátého století v pololehké váze do 65 (66) kg. V roce 1996 a 2000 prohrál nominaci na olympijské hry s krajanem Ňamlchagvou. Sportovní kariéru ukončil v roce 2004. Věnuje se trenérské práci. Pravidelně se účastní veteránských turnajů.\n\n\n"}
{"id": "1435078", "url": "https://cs.wikipedia.org/wiki?curid=1435078", "title": "Římskokatolická farnost Roztoky u Prahy", "text": "Římskokatolická farnost Roztoky u Prahy\n\nŘímskokatolická farnost Roztoky u Prahy je územním společenstvím Pražské arcidiecéze římskokatolické církve v Roztokách a okolních obcích (mimo Prahy). Duchovním správcem je P. Petr Bubeníček. Nachází se zde dva historické kostely: kostel sv. Klimenta na Levém Hradci, první založený kostel v Čechách, a kostel sv. Petra a Pavla na Budči, nejstarší stojící stavba v Čechách.\n\n\nVýstavba kostela Narození sv. Jana Křtitele (v Roztokách) začala roku 1854 a bohoslužby se konaly v zámecké kapli. Kostel byl vystavěn z milodarů Roztockých, Žalovských, Husineckých a Lichoceveských obyvatel. V roce 1867 byl kostel vysvěcen biskupem Petrem Krejčím, roku 1879 byl kostel vymalován a z venku vybílen a 1884 byly přidány varhany. Za první světové války byly rozloženy varhany a sundány zvony (pro válečné účely). V meziválečném období se přistavěl mezivchod.\n\nFarnost se zúčastňovala akcí:\n\nTichý hlas – každoroční festival za pokoj v Izraeli (založeno roku 2002)\n\nSv. Ludmila 1100 let – 1100leté výročí svaté Ludmily (založeno roku 2015)\n\nSvatý rok milosrdenství – odpuštění dluhů, hříchů atd. (od 2015 do 2016)\n\n"}
{"id": "1435079", "url": "https://cs.wikipedia.org/wiki?curid=1435079", "title": "Římskokatolická farnost Roztoky (rozcestník)", "text": "Římskokatolická farnost Roztoky (rozcestník)\n\nŘímskokatolická farnost Roztoky je název několika farností v Čechách.\n\n"}
{"id": "1435082", "url": "https://cs.wikipedia.org/wiki?curid=1435082", "title": "Nemesszalók", "text": "Nemesszalók\n\nNemesszalók je vesnice v Maďarsku v župě Veszprém, spadající pod okres Pápa. Nachází se asi 12 km jihozápadně od Pápy, 15 km severovýchodně od Celldömölku a 32 km východně od Sárváru. V roce 2015 zde žilo 888 obyvatel, z nichž 85,5 % tvoří Maďaři.\n\nNemesszalók leží na silnicích 834 a 8411. Je přímo silničně spojen s obcemi Adorjánháza, Dabrony, Iszkáz, Kisszőlős, Külsővat, Marcalgergelyi, Mersevát, Mihályháza, Nyárád, Vid a Vinár. U Nemesszalóku se vlévá potok Szalóki do potoka Hajagos, který se vlévá do řeky Marcal.\n\nV Nemesszalóku se nacházejí tři kostely, z nichž je jeden, Szent Fülöp apostol templom, katolický, jeden evangelický a jeden reformovaný. Nachází se zde též hřbitov, restaurace, obchod, bufet a hospoda.\n"}
{"id": "1435083", "url": "https://cs.wikipedia.org/wiki?curid=1435083", "title": "Petržílek", "text": "Petržílek\n\nPříjmení Petržílek nosí více významných osobností:\n\n"}
{"id": "1435085", "url": "https://cs.wikipedia.org/wiki?curid=1435085", "title": "Seznam dílů seriálu Station 19", "text": "Seznam dílů seriálu Station 19\n\nToto je seznam dílů seriálu \"Station 19\".\n\n<onlyinclude></onlyinclude>\n\n"}
{"id": "1435086", "url": "https://cs.wikipedia.org/wiki?curid=1435086", "title": "Cizí zeď", "text": "Cizí zeď\n\nCizí zeď je píseň ke kampani 1/10 od nadačního fondu ONEMANSHOW Foundation (což je nadační fond spuštěný Kazmou a Markusem Krugem, tvůrci pořadu One Man Show). Píseň měla premiéru 12. září 2018 na internetové televizi Stream.cz ve videu \"Odhalení skandálu prohrané sázky o Ferrari za 8 000 000 Kč.\" Toto video získalo 1 000 000 zhlédnutí za necelý 1 den. Na Youtube byl videoklip s písní nahrán o den později – 13. září 2018. Videoklip se za několik hodin umístil do kategorie Trendy. Po necelém dni dosáhl v Trendech #1, tuto pozici si udržel poměrně dlouho. Za týden po vydání měl klip na Youtube 1,9 milionu zhlédnutí. Za tři týdny po vydání dosáhl klip na Youtube přes 4,2 milionu zhlédnutí. Nápad na vznik písničky a následnou režii videoklipu má na svědomí režisér pořadu Markus Krug. Píseň byla na prvních příčkách na iTunes, Spotify a v dalších streamovacích službách. Hudbu a text složil mladý hudební producent Ondřej Fiedler. Natáčení probíhalo v Praze, Bratislavě a Žilině. Píseň pojednává o nešvaru dnešní doby, nenávisti a negativních komentářích na internetu.\n\n\n\n\n\n"}
{"id": "1435111", "url": "https://cs.wikipedia.org/wiki?curid=1435111", "title": "Berounský", "text": "Berounský\n\nPříjmení Berounský nosí více významných osobností:\n\n"}
{"id": "1435113", "url": "https://cs.wikipedia.org/wiki?curid=1435113", "title": "Homolák (rybník)", "text": "Homolák (rybník)\n\nRybník Homolák o výměře vodní plochy 0,58 ha se nalézá na severozápadním okraji obce Klamoš v okrese Hradec Králové. Rybník je v soukromém vlastnictví a je využíván pro chov ryb.\n"}
{"id": "1435141", "url": "https://cs.wikipedia.org/wiki?curid=1435141", "title": "Olešnický rybník", "text": "Olešnický rybník\n\nOlešnický rybník o výměře vodní plochy 4,86 ha se nalézá na Olešnickém potoce asi 0,5 km západně od centra Obce Olešnice v okrese Hradec Králové. Rybník je ve vlastnictví společnosti Kinský dal Borgo, a.s. a je využíván pro chov ryb.\n"}
{"id": "1435165", "url": "https://cs.wikipedia.org/wiki?curid=1435165", "title": "Votická", "text": "Votická\n\nVotická je ulice v Praze 10 spojující ulici Jana Želivského se Šrobárovou. Pro automobily je oboustraně průjezdná pouze v úseku Soběslavská-Květná je pro pěší – nalézá se zde schodiště. Měří asi 140 m. Byla založena v roce 1925 a její název odkazuje na město Votice.\n"}
{"id": "1435166", "url": "https://cs.wikipedia.org/wiki?curid=1435166", "title": "Červeň Allura AC", "text": "Červeň Allura AC\n\nČerveň Allura AC je azobarvivo používané v potravinářství, kde se označuje kódem E 129.\n\nČasto se používá jako disodná, didraselná nebo vápenatá sůl, jelikož jsou soli lépe rozpustné ve vodě. Ve vodném roztoku má největší absorbanci při vlnové délce kolem 504 nm.\n\nČerveň Allura AC je po celém světě často používaným potravinářským barvivem; roku 1980 jí bylo vyrobeno více než 2 300 tun.\nV Evropské unii je toto barvivo povoleno, ovšem zákony jednotlivých zemí, které jej zakazovaly, mohly zůstat zachovány. Ve Spojených státech amerických Úřad pro kontrolu potravin a léčiv povoluje její použití v kosmetice, léčivech a potravinách.\n\nČerveň Allura AC byla mnohokrát studována kvůli možnému ovlivnění bezpečnosti potravin, ovšem stále se běžně používá.\n\nVe Spojeném království bylo otestováno šest potravinářských barviv (tartrazin, červeň Allura AC, košenilová červeň A, chinolinová žluť WS, žluť SY, azorubin) společně s benzoátem sodným (používaným jako konzervant) na dětech, které je konzumovaly v nápojích. Byla nalezena „možná spojitost mezi používáním těchto umělých barviv a benzoátového konzervantu a zvýšeným výskytem hyperaktivity u dětí“; kvůli omezením této studie nelze její výsledky vztahovat na celé obyvatelstvo, a bylo doporučeno další testování.\n\nV roce 2015 Evropský úřad pro bezpečnost potravin oznámil, že maximální přijatelný příjem 7 mg/kg denně pravděpodobně nikde v populaci nebyl překročen. \n"}
{"id": "1435169", "url": "https://cs.wikipedia.org/wiki?curid=1435169", "title": "Single Parents", "text": "Single Parents\n\nSingle Parents je americký televizní sitcom stanice ABC, jehož tvůrci jsou Elizabeth Meriwether a J. J. Philbin. Hlavní role hrají Taran Killam, Leighton Meester, Kimrie Lewis, Jake Choi, Marlow Barkley, Devin Trey Campbell, Mia a Ella Allan a Brad Garrett. Pilotní díl byl vysílán dne 26. září 2018.\n\nSeriál dostal v květnu objednávku na druhou sérii, ta měla premiéru 25. září 2019.\n\n\n"}
{"id": "1435170", "url": "https://cs.wikipedia.org/wiki?curid=1435170", "title": "Lučický rybník", "text": "Lučický rybník\n\nLučický rybník o výměře vodní plochy 0,5 ha se nalézá na severním okraji obce Lučice, místní části města Chlumec nad Cidlinou v okrese Hradec Králové. Rybník tvoří spolu s přilehlým areálem kostela svatého Benedikta malebnou lokalitu obce. Rybník je využíván pro chov ryb.\n"}
{"id": "1435174", "url": "https://cs.wikipedia.org/wiki?curid=1435174", "title": "Chlumecký rybník", "text": "Chlumecký rybník\n\nChlumecký rybník o výměře vodní plochy 32 ha se nalézá na severním okraji města Chlumec nad Cidlinou v okrese Hradec Králové v těsné blízkosti dalších rybníků - Vítkovský a Jordán. Rybník Chlumecký (/ někdy nazýván Starochlumecký /) neboť Chlumecký velký rybník byl na východním okraji Chlumce a u něj skončilo v r. 1775 Selské povstání (/ odtud též rčení, že dopadli jako sedláci u Chlumce /) je ve vlastnictví společnosti Kinský dal Borgo, a.s. a je využíván pro chov ryb. Chlumecký velký rybník byl při povodni v r. 1815 protržen a i díky této \"zkušenosti\" nebyl z obavy obnoven a na původní jeho hrázi vede cesta z Chlumce do Hradce Králové a před ní (/ v původní ploše vodní /) je postaveno těleso železnice. \nChlumecký rybník je jeden z mála zachovaných velkých rybníků z bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice. V současnosti je druhým největším (po Třesickém rybníku) zachovalým rybníkem z této rybniční soustavy.\n"}
{"id": "1435175", "url": "https://cs.wikipedia.org/wiki?curid=1435175", "title": "The Conners", "text": "The Conners\n\nThe Conners je americký televizní sitcom stanice ABC, jehož tvůrcem je Bruce Helford. Je spin-offem seriálu \"Roseanne.\" Premiéra první řady byla stanovena na 16. října 2018. Hlavní role hrají John Goodman, Laurie Metcalf, Sara Gilbert, Lecy Goranson, Michael Fishman, Emma Kenney, Ames McNamara a Jayden Rey. Produkce spin-offu byla zahájena po zrušení seriálu \"Roseanne\" v květnu 2018.\n\nDne 22. března 2019 byla stanicí ABC objednána 13dílná druhá řada, která měla premiéru dne 24. září 2019.\n\n\n\nDne 29. května 2018 stanice ABC zrušila obnovený seriál \"Roseanne\", poté co se představitelka hlavní role Roseanne Barr rasisticky vyjádřila o bývalé poradkyni bývalého prezidenta Baracka Obamy Valerii Jarrettové. V červnu se objevily první zmínky o plánovaném spin-offu seriálu, který by se soustředil na postavu Darlene, kterou hraje Sara Gilbert. Dne 21. června 2018 stanice ABC oznámila objednání prvních deseti dílů první řady seriálu nazvaného \"The Conners\", ve kterém se objeví celé obsazení, kromě Barrové. Natáčení bylo zahájeno dne 31. srpna 2018 ve studiích Warner Bros. v Burbanku v Kalifornii.\n\nDne 22. března 2019 byla stanicí ABC objednána 13dílná druhá řada, která měla premiéru 24. září 2019.\n\n"}
{"id": "1435176", "url": "https://cs.wikipedia.org/wiki?curid=1435176", "title": "Jordán (Chlumec nad Cidlinou)", "text": "Jordán (Chlumec nad Cidlinou)\n\nRybník Jordán o výměře vodní plochy 4,95 ha se nalézá na severním okraji města Chlumec nad Cidlinou v okrese Hradec Králové v těsné blízkosti rybníků Chlumecký a Vítkovský. Rybník je ve vlastnictví společnosti Rybářství Chlumec nad Cidlinou a je využíván pro chov ryb. V bezprostřední blízkosti rybníka se nalézá soustava šesti násadových rybníčků využívaných pro odchov rybí násady.\nRybník Jordán je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice. \n"}
{"id": "1435177", "url": "https://cs.wikipedia.org/wiki?curid=1435177", "title": "Vítkovský rybník", "text": "Vítkovský rybník\n\nVítkovský rybník o výměře vodní plochy 5,31 ha se nalézá na severním okraji města Chlumec nad Cidlinou v okrese Hradec Králové v těsné blízkosti rybníků Chlumecký a Jordán. Rybník je ve vlastnictví společnosti Kinský dal Borgio a je využíván pro chov ryb. \nVítkovský rybník je pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice. \n"}
{"id": "1435178", "url": "https://cs.wikipedia.org/wiki?curid=1435178", "title": "Jaromír Turnovský", "text": "Jaromír Turnovský\n\nJaromír Turnovský (30. srpna 1912 – datum úmrtí není známo) byl československý rychlobruslař.\n\nVe 30. letech 20. století patřil k nejvýznamnějším československým rychlobruslařům, dvakrát se stal mistrem republiky (1932 a 1933) a také v dalších letech se umisťoval na předních příčkách národních šampionátů. Roku 1933 zvítězil na Slovanských zimních hrách ve Vítkovicích. S Oldřichem Hančem se coby první českoslovenští/čeští rychlobruslaři zúčastnili zimních olympijských her. Startovali na ZOH 1936, Turnovský byl na půlkilometrové distanci třicátý, na trati 1500 m skončil na 31. místě a na dráze 5000 m dobruslil do cíle na 32. příčce. Poslední závody absolvoval v roce 1940, kdy se zúčastnil českého a česko-moravského šampionátu a stal se mistrem Čech a Moravy.\n\n"}
{"id": "1435181", "url": "https://cs.wikipedia.org/wiki?curid=1435181", "title": "Vilém Prokop Mlejnek", "text": "Vilém Prokop Mlejnek\n\nVilém Prokop Mlejnek (19. února 1906, Praha – 29. července 1975, Rokytnice) byl český hudebník, hudební skladatel, sbormistr a filmový herec.\n\nVystudoval klasické gymnázium a následně studoval v letech 1920–1935 na Pražské konzervatoři hru na violoncello, skladbu a dirigování. V roce 1925 studoval i v Paříži. V letech 1926–1945 hrál na violoncello v České filmarmonii.\n\nV letech 1945–1946 vedl operu v Ústí nad Labem a v letech 1953–1954 operu v Kladně. V letech 1956–1959 byl šéfem činoherní hudby vinohradského Divadla československé armády. Současně působil jako sbormistr Filharmonického sboru. Dirigoval operu Studio, koncerty České filharmonie a Symfonického orchestru Českého rozhlasu. Věnoval se rovněž komorní hudbě.\n\n\n\n\n\n\n"}
{"id": "1435182", "url": "https://cs.wikipedia.org/wiki?curid=1435182", "title": "Září 2018", "text": "Září 2018\n\n\n\n\n\n\n\n\n"}
{"id": "1435183", "url": "https://cs.wikipedia.org/wiki?curid=1435183", "title": "Příběh vojáka", "text": "Příběh vojáka\n\nPříběh vojáka může být:\n"}
{"id": "1435186", "url": "https://cs.wikipedia.org/wiki?curid=1435186", "title": "Mistrovství světa ve fotbale hráčů do 20 let 2017", "text": "Mistrovství světa ve fotbale hráčů do 20 let 2017\n\nMistrovství světa ve fotbale hráčů do 20 let 2017 se konalo od 20. května do 11. června 2017 v Jižní Koreji. Turnaj pořádaný pod patronací FIFA byl v pořadí 13. v historii. Obhájce titulu ze Srbska se na závěrečný turnaj nekvalifikoval.\n\nAmbasadory šampionátu se stali bývalí hráč Jižní Koreji Ahn Jung-hwan a Pak Či-song.\n\nVítězem se stala reprezentace Anglie, pro kterou to byl premiérový titul v této kategorii.\n\n"}
{"id": "1435188", "url": "https://cs.wikipedia.org/wiki?curid=1435188", "title": "Příběh vojáka (Stravinskij)", "text": "Příběh vojáka (Stravinskij)\n\nPříběh vojáka (ve francouzském originále L'Histoire du soldat) je divadelní dílo premiérově uvedené v roce 1918, jehož autorem je ruský skladatel Igor Fjodorovič Stravinskij a švýcarský spisovatel Charles-Ferdinand Ramuz. Tento žánrově těžce zařaditelný kus pro tři herce, jednoho (nebo více) tanečníků a sedm nástrojů vznikl na motivy ruské lidové bajky ze sbírky Alexandra Afanasjeva.\n\nLibreto \"Příběhu vojáka\" pojednává o vojákovi, který při návratu do své vsi nechá ďáblovi svoje housle výměnou za neomezené finanční prostředky. Hudba je určena pro septet, který je tvořen houslemi, kontrabasem, klarinetem, fagotem, kornetem (ten je často nahrazován trubkou), pozounem a perkusemi. Přibližně hodinový příběh je vyprávěn třemi herci: vojákem, ďáblem a vypravěčem, který také ztvární menší role vedlejších postav. Tanečník nebo tanečnice hraje nemluvící postavu princezny, možné však je přidat i další tanečníky.\n\nPremiéra \"Příběhu vojáka\" proběhla 28. září 1918 v Lausanne pod taktovkou dirigenta Ernesta Ansermeta.\n\n"}
{"id": "1435191", "url": "https://cs.wikipedia.org/wiki?curid=1435191", "title": "Kumano (Mie)", "text": "Kumano (Mie)\n\nKumano (japonsky:熊野市 \"Kumano-ši\") je japonské město v prefektuře Mie na ostrově Honšú. Žije zde přes 17 tisíc obyvatel. V okolí města se nachází několik přírodních památek a chrámů, které jsou zařazeny do seznamu Světového dědictví UNESCO.\n\n"}
{"id": "1435192", "url": "https://cs.wikipedia.org/wiki?curid=1435192", "title": "Opus slečny Lisy", "text": "Opus slečny Lisy\n\nOpus slečny Lisy (anglicky \"Mr. Lisa's Opus\") je 8. díl 29. řady amerického animovaného seriálu Simpsonovi.\n\nV osmnácti letech Líza sepíše svou žádost o přijetí na Harvardskou univerzitu. V žádosti popisuje své sedmé a osmé narozeniny a manželství svých rodičů. Univerzita Lízu přijme a najde si zde kamarádky – své spolubydlící na univerzitě. S jednou spolubydlící vzpomíná na staré časy.\n"}
{"id": "1435201", "url": "https://cs.wikipedia.org/wiki?curid=1435201", "title": "Mkfs", "text": "Mkfs\n\nmkfs je počítačový program tradičně přítomný v operačních systémech typu UNIX a systémech Unixu podobných, který slouží k vytvoření struktury zadaného souborového systému na zadaném blokovém úložišti. Částečně tedy provádí takzvané formátování, ovšem pracuje vždy na jediném diskovém oddíle a je-li nutné předchozí rozdělení disku na oddíly a případně i vytvoření nějaké hlavičky oddílů (např. MBR, GPT), musí být toto zařízeno nějakým jiným programem (slouží k tomu například programy fdisk a parted).\n\nV rámci rozhraní příkazového řádku má nejjednodušší volání podobu přibližně \n\n"}
{"id": "1435205", "url": "https://cs.wikipedia.org/wiki?curid=1435205", "title": "Mount Tahan", "text": "Mount Tahan\n\nMount Tahan nebo Gunung Tahan je hora v Tenasserimských horách na území Malajsie. Měří 2187 metrů a je nejvyšším vrcholem státu Pahang a celé pevninské (západní) části Malajsie. Oblast v okolí hory prozkoumal v roce 1876 Nikolaj Nikolajevič Miklucho-Maklaj, v roce 1938 byl ve zdejších pralesích založen Národní park Taman Negara. Název „tahan“ znamená v malajštině „utrpení“ a odkazuje k obtížnosti výstupu. Základnou pro treky na horu je městečko Kuala Tahan.\n"}
{"id": "1435206", "url": "https://cs.wikipedia.org/wiki?curid=1435206", "title": "Ty (seriál)", "text": "Ty (seriál)\n\nTy (v anglickém originále You) je americký psychologický thrillerový televizní seriál stanice Lifetime, jehož tvůrci jsou Greg Berlanti a Sera Gamble. Seriál měl premiéru 9. září 2018. Hlavní role hrají Penn Badgley, Elizabeth Lail, Luca Padovan, Zach Cherry a Shay Mitchell. V červenci 2018 stanice Lifetime objednala druhou řadu, ta bude mít premiéru dne 26. prosince 2019\n\nSeriál sleduje příběh Joea Golberga, manažera knihkupectví, který se zamiluje do zákaznice Beck a stane se jí posedlý.\n\n\n\n\nV únoru roku 2015 bylo oznámeno, že Greg Berlanti a Sera Gamble vytvářejí seriál inspirovaný románem \"Ty\" od Caroline Kepnesové. O dva roky později seriál zakoupila stanice Lifetime. V dubnu roku 2017 stanice objednala prvních deset dílů. V červenci 2018, před premiérou první řady, oznámila produkci druhé řady. První řada se natáčela v New Yorku do 19. prosince 2017.\n\n"}
{"id": "1435207", "url": "https://cs.wikipedia.org/wiki?curid=1435207", "title": "Zemské volby v Hesensku 2018", "text": "Zemské volby v Hesensku 2018\n\nZemské volby v Hesensku v roce 2018 se konaly 28. října 2018, tedy v řádném termínu pěti let po volbách v roce 2013, a bylo v nich zvoleno 137 poslanců Hesenského zemského sněmu. Nejvíce hlasů i mandátů získala CDU (40 mandátů, 27,0 % tzv. druhých hlasů), dále Zelení (29 mandátů, 19,8 %), SPD (29 mandátů, 19,8 % - o 167 hlasů méně než Zelení), AfD (19 mandátů, 13,1 %), FDP (11 mandátů, 7,5 %) a jako poslední se do zemského sněmu dostala i Die Linke (9 mandátů, 6,3 %).\n\nSoučasně s volbami se uskutečnilo i 15 referend.\n\nVe volbách v roce 2013 vyhrála Křesťanskodemokratická unie (\"CDU\", 38,3 %, 47 mandátů) následovaná Sociálnědemokratickou stranou Německa (\"SPD\", 30,7 %, 37 mandátů). S velkým odstupem se do parlamentu dostaly ještě tři další strany: Spojenectví 90/Zelení (11,1 %, 14 mandátů), Levice (5,2 %, 6 mandátů) a Svobodná demokratická strana (\"FDP\", 5,0 %, 6 mandátů).\n\nZe stran, které nepřekročily uzavírací klauzuli, se nejlépe umístila Pirátská strana Německa s 1,9 % hlasů.\n\nVolker Bouffier z CDU sestavil svou druhou vládu jako koaliční vládu CDU a Zelených.\n\nKřesťanskodemokratickou unii vedl do voleb opět Volker Bouffier, SPD Thorsten Schäfer-Gümbel, Zelené Tarek Al-Wazir a Priska Hinzová, Levici Janine Wisslerová a FDP René Rock. Z doposud neparlamentních stran povede Alternativu pro Německo Rainer Rahn a Pirátskou stranu Německa Jürgen Erkmann.\n\nPředvolební průzkumy od ledna do září 2018 udávaly poměrně stabilní odhady. Obě doposud se značným náskokem nejsilnější strany měly výrazně oslabit: CDU si měla pohoršit až o bezmála deset procentních bodů a získat jen zhruba 30 % hlasů, SPD čekala ztráta kolem šesti procentních bodů a tedy zisk kolem 24 %. Naopak Zelení si měli polepšit přibližně o tři procentní body na 14 % a zhruba stejného zisku by mohla dosáhnout i nově kandidující Alternativa pro Německo, u které byly průzkumy nejrozkolísanější a udávaly od 10 % do 15 %. FDP by měla uzavírací klauzuli překročit s bezpečnější rezervou a získat 7-9 %, naopak ostatní neparlamentní strany měly získat dohromady pouhá 4 %.\n\nVolker Bouffier, předseda hesenské CDU, po volbách začal sestavovat svou třetí vládu opět jako koaliční vládu CDU a Zelených. Tato vláda bude mít většinu jen jednoho mandátu. Bouffier ještě musí být zvolen zemským sněmem jako ministerský předseda. Výsledek CDU však nebyl uspokojivý. Již následujícího dne, 29. října 2018, ohlásila kancléřka Angela Merkelová svůj postupný odchod z německé politiky.\n"}
{"id": "1435208", "url": "https://cs.wikipedia.org/wiki?curid=1435208", "title": "Vladislav Basák", "text": "Vladislav Basák\n\nVladislav Basák (1926 – ), chybně uváděný jako Vladimír Bosák, byl český fotbalový brankář.\n\nV listopadu 2011 se účastnil 110. setkání bývalých fotbalistů ze západních Čech.\n\nV československé lize chytal za ČSD Plzeň a Tankistu Praha. Působil také ve Viktorii/Škodě Plzeň a ATK Praha.\n\n"}
{"id": "1435210", "url": "https://cs.wikipedia.org/wiki?curid=1435210", "title": "Hugh Howey", "text": "Hugh Howey\n\nHugh C. Howey (* 23. června 1975 Charlotte, Severní Karolína) je americký romanopisec a spisovatel sci-fi. Je znám pro svou knižní sérii \"Silo\", jež se skládá ze samovydaných povídek službou Kindle Direct Publishing. Předtím, než začal psát povídky a knihy, pracoval jako kapitán jachty, pokrývač a zvukový technik.\n\nV polovině roku 2015 se Howey přestěhoval z Floridy do vesnice St Francis Bay, která se nachází ve Východním Kapsku v Jihoafrické republice. Tam se rozhodl pro výstavbu katamaránu, na němž plánuje žít, plavit se po mořích a nadále psát knihy.\n\nV roce 2011 začal psát povídku s názvem \"Wool\". Jeho první knihu zpočátku vydával malotiskem, avšak poté se rozhodl pro samovydání a to službou Kindle Direct Publishing společnosti Amazon.com. Jelikož kniha začala být více populární, rozhodl se napsat další pokračování. Roku 2012 začal Howey vyjednávat o mezinárodních právech na knihu.\n\nV roce 2012 Howey podepsal dohodu s vydavatelstvím Simon & Schuster, díky které si zarezervoval distribuce knihy v USA a Kanadě. Dohoda mu dovolovala pokračovat v prodeji knihy výlučně online. Howley tedy odmítl milionovou nabídku za šestimístnou a zachoval si práva na e-knihy, přičemž vydavatelství prodal práva jen na knihy papírové.\n\nTaké podepsal smlouvu s vydavatelstvím Random House Century UK pro distribuci sérií \"Wool\" a \"Sand\" na území Spojeného království.\n\nFilmová práva na sérii byla prodána studiu 20th Century Fox. O sérii však projevilo zájem také Lionsgate. Výkonná producentka LaToya Morgan plánuje pro televizní stanici AMC vytvořit nový seriál, který by se měl zaměřit na první knihu s názvem \"Wool\".\n\n\n\n\n\n\n\n\n\n\n\n"}
{"id": "1435212", "url": "https://cs.wikipedia.org/wiki?curid=1435212", "title": "Elizabeth Lail", "text": "Elizabeth Lail\n\nElizabeth Dean Lail (* 25. března 1992, Williamson Country, Texas, Spojené státy americké) je americká herečka. Proslavila se rolí Anny v dobrodružném seriálu stanice ABC \"Bylo, nebylo\" a rolí Guinevere Beck v seriálu \"You\". \n\nLail se narodila ve Williamson Country v Texasu. Jejími rodiči jsou Dean Franklin Lail a Kay Lurene Surrattová. Vyrostla ve městě Asheboro v Severní Karolíně. Po odmaturování v roce 2009 na střední škole v Asheboro, začala navštěvovat Severokarolínskou uměleckou univerzitu, kde získala titul v roce 2014.\n\nV roce 2011 se poprvé objevila před kamerou v krátkometrážním filmu \"Model Airplane\". V roce 2014 si zahrála v dalším krátkém filmu s názvem \"Without\". Po přestěhování do New Yorku pokoušela se o divadelní kariéru, ale nakonec na konkurzu získala roli Anny v dobrodružném seriálu stanice ABC \"Bylo, nebylo.\" Jednu z hlavních rolí poté získala v seriálu stanice Freeform \"Dead of Summer\". Seriál byl však po odvysílání první řady zrušen. V červenci 2017 získala hlavní roli v seriálu stanice Lifetime \"Ty,\" po boku Penna Badgleyho.\n\n"}
{"id": "1435213", "url": "https://cs.wikipedia.org/wiki?curid=1435213", "title": "Xalapa", "text": "Xalapa\n\nXalapa (oficiálně Xalapa-Enríquez) je město v Mexiku, centrum stejnojmenné obce a hlavní město státu Veracruz. Má přibližně 390 000 obyvatel (2005).\n\nHistorie města sahá až do 13. století, kdy na tomto území žili Aztékové. V 16. století územím dnešního města prošel Hernán Cortés na své cestě do Tenochtitlánu. V roce 1722 začala výstavba místní katedrály. V roce 1824 zde prezident Guadalupe Victoria vyhlásil první právní předpisy státu Veracruz a ve stejném roce byla Xalapa ustavena hlavním městem tohoto státu.\n\nVe městě je patrný silný kulturní vliv Veracruzské univerzity. Místní galerie \"Pinacoteca Diego Rivera\" disponuje největší sbírkou děl malíře Diega Rivery v zemi.\n\n"}
{"id": "1435220", "url": "https://cs.wikipedia.org/wiki?curid=1435220", "title": "Dzundujn Delgerdalaj", "text": "Dzundujn Delgerdalaj\n\nDzundujn Delgerdalaj nebo Delgerdalaj Dzunduj (* 1956) je bývalý mongolský zápasník – sambista.\n\nPochází z ajmagu Bajanchongor z chalchské kočovné rodiny. Od dětství se věnoval tradičnímu mongolskému zápasu böch. V tradičním mongolském zápasu je několikanásobným mistrem svého regionu. Do mongolské samistické a judistické reprezentace byl vybrán koncem sedmdesátých let dvacátého století. V sambu je mistrem světa z roku 1987 ve střední váze do 90 kg a jendím z nejúspěšnějším sambistům v mongolské historii. V judu se na mezinárodní úrovni neprosadil. Sportovní kariéru ukončil v roce 1988. Věnuje se trenérské práci.\n\n\n"}
{"id": "1435224", "url": "https://cs.wikipedia.org/wiki?curid=1435224", "title": "Gustafsson", "text": "Gustafsson\n\nPříjmení Gustafsson nebo Gustafssonová nosí více různých osobností:\n\n"}
{"id": "1435227", "url": "https://cs.wikipedia.org/wiki?curid=1435227", "title": "Seznam hor a kopců v Abcházii", "text": "Seznam hor a kopců v Abcházii\n\nToto je seznam významných hor a kopců ve sporném území Abcházie řazený podle jejich nadmořské výšky.\n"}
{"id": "1435229", "url": "https://cs.wikipedia.org/wiki?curid=1435229", "title": "Ljudmila Žuravlevová", "text": "Ljudmila Žuravlevová\n\nLjudmila Vasiljevna Žuravlevová (, * 22. května 1946 Kozmoděmjansk) je sovětská a posléze ruská, resp. ukrajinská astronomka, profesně spjata s Krymskou astrofyzikální observatoří, kde v období let 1972–1992 objevila celkem 213 planetek.\n\nV oficiální statistice Minor Planet Center jí patří s 200 objevenými planetkami a dalšími 13 společnými objevy s jinými kolegy 63. místo (květen 2018). K jejím objevům patří například velký Jupiterův troján 4086 Podalirius nebo planetka 2740 Tsoj.\n\nNa Žuravlevové počest byla pojmenována planetka 26087 Žuravleva, kterou objevila Ljudmila Karachkinová, její kolegyně z Krymské astrofyzikální observatoře.\n"}
{"id": "1435232", "url": "https://cs.wikipedia.org/wiki?curid=1435232", "title": "Matthew Hudson-Smith", "text": "Matthew Hudson-Smith\n\nMatthew Hudson-Smith (* 26. října 1994, Wolverhampton) je britský atlet, běžec, jehož specializací je hladká čtvrtka.\nNa juniorském mistrovství Evropy v roce 2013 skončil třetí v běhu na 200 metrů a byl členem bronzové britské štafety na 4x400 metrů. O rok později získal na mistrovství Evropy stříbrnou medaili v běhu na 400 metrů a byl členem vítězné britské čtvrtkařské štafety. Na evropském šampionátu v roce 2016 doběhla britská čtvrtkařská štafeta třetí, stejného úspěchu (opět s Hudsonem-Smithem) dosáhla na mistrovství světa v roce 2017.\n\nV srpnu 2018 se stal mistrem Evropy v běhu na 400 metrů. Na šampionátu v Berlíně vybojoval také stříbrnou medaili jako člen štafety na 4x400 metrů.\n"}
{"id": "1435233", "url": "https://cs.wikipedia.org/wiki?curid=1435233", "title": "Georg Nückles", "text": "Georg Nückles\n\nGeorg Nückles (* 14. května 1948) je bývalý západoněmecký atlet, halový mistr Evropy v běhu na 400 metrů z roku 1972.\n\nSpecializoval se na trať 400 metrů. Na halovém mistrovství Evropy v roce 1972 v této disciplíně zvítězil. Zároveň byl členem stříbrné západoněmecké štafety na 4x2 kola. Ve stejné sezóně startoval na olympiádě v Mnichově. V běhu na 400 metrů nepostoupil z semifinále.\n\n"}
{"id": "1435235", "url": "https://cs.wikipedia.org/wiki?curid=1435235", "title": "Seznam dílů seriálu Charmed", "text": "Seznam dílů seriálu Charmed\n\nToto je seznam dílů seriálu \"Charmed\". Americký dramatický televizní seriál \"Charmed\", reboot seriálu \"Čarodějky\" z let 1998–2006, je vysílán od 14. října 2018 na stanici The CW. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />36<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává třetí řadu seriálu.\n\n"}
{"id": "1435237", "url": "https://cs.wikipedia.org/wiki?curid=1435237", "title": "Římskokatolická farnost Břest", "text": "Římskokatolická farnost Břest\n\nŘímskokatolická farnost Břest je územní společenství římských katolíků s farním kostelem svatého Jakuba v děkanátu Kroměříž.\n\nPrvní písemná zmínka o obci pochází z roku 1220, kostel je poprvé připomínám roku 1517. Základy dnešního kostela pocházejí z konce 16. století, po požáru v roce 1679 byl na začátku 18. století obnoven a byla přistaven věž.\n\nDo června 2019 byl administrátorem excurrendo R. D. Mgr. Jiří Putala. K 1. červenci 2019 byl administrátorem excurrendo ustanoven R. D. Mgr. Stanislav Trčka.\n\nRodákem z Břestu byl starobrněnský augustiniánský opat František Bařina.\nVe farnosti se pravidelně koná tříkrálová sbírka.\n\nV říjnu 2018 ve farnosti uděloval svátost biřmování biskup Josef Nuzík. \n\n"}
{"id": "1435239", "url": "https://cs.wikipedia.org/wiki?curid=1435239", "title": "Muztagh Tower", "text": "Muztagh Tower\n\nMuztagh Tower (také Mustagh Tower; \"Muztagh\": ledová věž) je hora v pohoří Karákóram vysoká 7 276 m n. m. Leží na hranici regionu Gilgit-Baltistán v Pákistánu a Ujgurské autonomní oblasti Čínské lidové republiky Sin-ťiang.\n\nV roce 1956 se o prvovýstup současně pokoušely dvě expedice. Horolezci John Hartog, Joe Brown, Tom Patey a Ian McNaught-Davis z britské expedice vyrazili ze západní strany hory a dosáhli vrcholu severozápadním hřebenem jako první 6. července. Pět dní po britské expedici se podařilo vylézt na vrchol francouzskému týmu (Guido Magnone, Robert Paragot, Andre Contamine a Paul Keller) východní stranou.\n"}
{"id": "1435240", "url": "https://cs.wikipedia.org/wiki?curid=1435240", "title": "Amber Stevens West", "text": "Amber Stevens West\n\nAmber Dawn West (* 7. října 1986, Los Angeles, Kalifornie, Spojené státy americké), známější jako Amer Stevens West, je americká herečka a modelka. Proslavila se hlavně rolemi v seriálu stanice ABC Family \"Greek\", ve filmu \"22 Jump Street\" a jako Maxine v sitcomu stanice NBC \"The Carmichael Show\".\n\nWest se narodila v Los Angeles v Kalifornii. Její otec je moderátorem rádiové stanice Shadoe Stevens a její matka Beverly Cunningham je bývalá modelka. Má mladší sestru Chynu Rose Stevens. Dokončila střední školu v Beverly Hills.\n\nBěhem let 2007 až 2011 hrála jednu z hlavních rolí Asleigh Howardovou v seriálu stanice ABC Family \"Greek\". V roce 2011 hrála roli Mimi Marquezové v muzikálu \"Rent: Downtown L.A..\" V roce 2014 si zahrála postavu Mayi ve filmu \"22 Jump Street.\" V roce 2015 si zahrála po boku Jerroda Carmichaela roli Maxine v sitcomu stanice NBC \"The Carmichael Show\". Poté co sitcom skončil začala hrát v komediálním seriálu stanice FOX \"Ghosted\". Od roku 2018 hraje v seriálu \"Happy Together\".\n\nPři natáčení seriálu \"Greek\" začala chodit s hercem Andrewem J. Westem. Dvojice se vzala dne 5. prosince 2014 v Los Angeles. V květnu 2018 oznámili, že čekají první dítě.\n"}
{"id": "1435246", "url": "https://cs.wikipedia.org/wiki?curid=1435246", "title": "Imran Chán", "text": "Imran Chán\n\nImran Chán (* 5. října 1952 Láhaur, Paňdžáb, Pákistán) je bývalý hráč kriketu, předseda pákistánské strany Hnutí za spravedlnost a současný 22. ministerský předseda Pákistánu.\n\nOd roku 1971 (tj. od svých osmnácti let) působil v pákistánské reprezentaci kriketu a jako kapitán dovedl pákistánský tým k překvapivému vítězství ve světovém poháru v roce 1992. Brzy poté sportovní kariéru ukončil.\n\nPo odchodu z vrcholového sportu působil jako filantrop, přispěl na zřízení dvou nemocnic na boj s rakovinou (na památku své matky), výzkumné centrum a na vysokou školu.\n\nV roce 1996 založil stranu Hnutí za spravedlnost. Od roku 2002 byl zvolen poslancem ve federálním parlamentu, působil v opozičním táboře vůči tehdejším vládám. V roce 2018 jeho strana (nezatížená korupčními skandály) zvítězila v pákistánských volbách a Imran Khan se stal 22. ministerským předsedou.\n\nJeho politický styl bývá často připodobněn k americkému prezidentu Donaldu Trumpovi, \n\nzejména populistickým stylem kampaně (politické oponenty označoval za zločince), čímž dokázal přitáhnout mladé liberální voliče, ale i věřící muslimy.\nNavíc podobně jako Donald Trump před nástupem do premiérské funkce nevykonával žádnou významnou státní funkci. V předvolební kampani mohl tedy silně kritizovat hlavní politickou stranu Pákistánskou muslimskou ligu bývalého premiéra Naváze Šarifa (stíhaného za korupci), ale i představitele druhé tradiční strany Pákistánské lidové strany ovládané rodinou bývalé premiérky Bénazír Bhuttové.\n"}
{"id": "1435250", "url": "https://cs.wikipedia.org/wiki?curid=1435250", "title": "Brandon Micheal Hall", "text": "Brandon Micheal Hall\n\nBrandon Michael Hall ( Anderson, Jižní Karolína) je americký herec, který se proslavil rolemi v seriálech \"Search Party, The Mayor a God Friended Me.\"\n\nHall se narodila v Andersonu v Jižní Karolíně. Byl vychováván svobodnou matkou, kazatelkou. Navštěvoval střední školu v Pendletonu, než nastoupil na uměleckou školu South Carolina Governor's School for the Arts & Humanities v Greenville. Poté studoval drama na Julliardu v New Yorku, kde získal titul v roce 2015.\n"}
{"id": "1435251", "url": "https://cs.wikipedia.org/wiki?curid=1435251", "title": "Tesla (hudební skupina)", "text": "Tesla (hudební skupina)\n\nTesla je americká rocková skupina, která vznikla v roce 1981 v Sacramentu pod názvem Earthshaker. Od rokü 1982 vystupovala pod názvem City Kidd a roku 1986 si jej změnila na Tesla. Téhož roku vydala již pod novým názvem své první album \"Mechanical Resonance\". Později vydala několik dalších alb. Jedinými stálými členy kapely jsou Brian Wheat a Frank Hannon.\n\n"}
{"id": "1435254", "url": "https://cs.wikipedia.org/wiki?curid=1435254", "title": "Džamsrangín Dordžderem", "text": "Džamsrangín Dordžderem\n\nDžamsrangín Dordžderem nebo Dordžderem Džamsran (* 13. prosince 1964 – 22. března 2018) byl mongolský zápasník – judista a sambista.\n\nPocházel z ajmagu Uvs z ojratské kočovné rodiny. Od dětství se věnoval tradičnímu mongolskému zápasu böch. V mongolské judistické a sambistické reprezentaci se pobyhoval od roku 1982 v pololehké váze do 65 kg. V roce 1984 přišel o účast na olympijských hrách v Los Angeles kvůli mongolskému bojkotu. Na olympijských hrách startoval v roce 1988 v korejském Soulu, ale nepřešel přes Čechoslováka Pavla Petřikova staršího ve druhém kole. Po skončení sportovní kariéry v roce 1991 se věnoval trenérské práci. Zemřel v roce 2018.\n\n\n"}
{"id": "1435256", "url": "https://cs.wikipedia.org/wiki?curid=1435256", "title": "Desetinné číslo", "text": "Desetinné číslo\n\nDesetinné číslo je způsob zápisu čísla pomocí celé části a desetinné části oddělené desetinnou čárkou (v anglosaském světě desetinnou tečkou – tento způsob zápisu je často používaný ve výpočetní technice, bez ohled na jazyk), například 1,5 nebo 122,35.\n\nNa prvním místě za desetinnou čárkou jsou desetiny, na druhém setiny, atd.\n\nPro zápis čísel s periodickým desetinným rozvojem se někdy používá symbol pruh nad číslicemi, které se opakují: 0.\n\nU čísel s neperiodickým rozvojem se naznačuje pokračování rozvoje pomocí tří teček: 3,141592…\n\nMikuláš Koperník používal i zjednodušený oddělovač pro čísla reprezentující úhlové minuty a vteřiny. Bartholomäus Pitiscus údajně kolem roku 1600 použil desetinný oddělovač. Ve skutečnosti šlo o oddělovač řádů (u něj pěti). Podobně Christopher Clavius oddělil pouze jeden desetinný zlomek. John Napier v díle Rabdologiæ napsaném před rokem 1617 již používá desetinný oddělovač. Henry Briggs používá pro jednotlivá desetinná místa desetinné zlomky s lomítkem bez zápisu jmenovatele. Pak například Jan Caramuel z Lobkovic použil roku 1670 jako desetinný oddělovač znak pro rovnítko.\n\n"}
{"id": "1435257", "url": "https://cs.wikipedia.org/wiki?curid=1435257", "title": "Tajfun Mangkhut", "text": "Tajfun Mangkhut\n\nTajfun Mangkhut, na Filipínách známý jako tajfun Ompong, byla tropická cyklóna v Tichém oceánu, podle Světové meteorologické organizace nejsilnější tropická cyklóna roku 2018.\n\nPůvodně byl Mangkhut označován za supertajfun a v nárazech dosahoval rychlosti 330 km/h, ale ještě před příchodem na filipínskou pevninu zeslábl na na bouři nižší kategorie. V noci z pátku 14. na sobotu 15. září 2018 (kolem 1.40 místního času, tedy v 19.40 SELČ) bouře zasáhla severní filipínské provincie Isabela a Cagayan, kde způsobila zřícení domů, povodně a několik sesuvů půdy (zejména u města Baguio), při nichž zemřelo 14 lidí, včetně dvou dětí. V hlavním městě provincie Cagayan Tuguegarau byla zničena naprostá většina staveb. Tajfun opustil zemi po 20 hodinách a konečný počet mrtvých dosáhl 25 osob, zejména obětí sesuvů půdy v horských oblastech.\n\nBěhem soboty 15. září se tajfun přesunul nad Jihočínské moře a zamířil směrem k Hongkongu a prefektuře Jang-ťiang v jihovýchodní Číně. V provincii Kuang-tung, Hongkongu a Macau byl vyhlášen nejvyšší stupeň nebezpečí a z provincie Kuang-tung bylo evakuováno 2,4 milionu obyvatel. Nejméně dva obyvatelé zemřeli a několik lidí bylo zraněno.\n"}
{"id": "1435258", "url": "https://cs.wikipedia.org/wiki?curid=1435258", "title": "Roberto Martínez", "text": "Roberto Martínez\n\nRoberto Martínez (* 13. červenec 1973) je bývalý španělský profesionální fotbalista. Od roku 2016 je trenérem fotbalová reprezentace Belgie.\n\nPo skončení aktivní kariéry se začal naplno věnovat trénování Swansea City v League One (3. liga) a dosáhl s týmem 7. místo v ročníku 2006/07. V dalším ročníku dokázal Swansea dovést na první místo a zajistit tak postup do League Championship (2. liga) s desetibodovým náskokem nad Nottingham Forest. První sezónu ve druhé lize skončil tým na 8. příčce, Martínezovým svěřencům se rovněž v lednu 2009 podařilo v klání FA Cupu vyřadit jeho obhájce, prvoligový Portsmouth FC. V červnu v roce 2009 opustil Swansea a stal se trenérem prvoligového Wiganu, přičemž podepsal smlouvu na 3 roky.\n\nVe své první sezóně 2009/10 na lavičce Wiganu dosáhl 16. místa, Wigan se tedy v Premier League udržel. Stejného umístění dosáhl i příští sezónu. V další sezóně týmu hrozil sestup, ovšem během dubna 2012 došlo k zlepšení; Wigan sice podlehl Chelsea 1:2, ale následovala vítězství nad Manchesterem United (doma 1:0) a nad Arsenalem (venku 2:1) a po prohře s Fulhamem ještě výhra nad Newcastlem 4:0. Martínez se stal trenérem měsíce.\nDíky 7 výhrám z posledních 9 zápasů ligy se Wigan mezi elitou udržel a umístil se na 15. pozici. V ročníku 2012/13 však s Wiganem sestoupil, dosáhl ale též historického úspěchu, když klub poprvé získal domácí pohár – FA Cup. Ačkoli ve finále proti Manchesteru City nebyl favoritem, díky gólu Bena Watsona v 91. minutě zvítězil a získal trofej.\n\nV letech 2013 až 2016 vedl jiný anglický klub Everton FC.\n\nOd roku 2016 vedl reprezentaci Belgie, se kterou získal bronz na světovém šampionátu 2018 v Rusku.\n\n"}
{"id": "1435259", "url": "https://cs.wikipedia.org/wiki?curid=1435259", "title": "Tonie Marshall", "text": "Tonie Marshall\n\nTonie Marshall (* 29. listopadu 1951 Neuilly-sur-Seine) je francouzsko-americká filmová herečka, režisérka a scenáristka. Je dcerou amerického herce a zpěváka Williama Marshalla a francouzské herečky Micheline Presle. Za svůj film \"Venuše, salon krásy\" (1999) získala Césara. Mezi její další filmy patří například \"Žádné neviňátko\" (1994), \"Nebe na dosah\" (2002) a \"Tu veux… ou tu veux pas?\" (2014). Jako herečka se objevila například ve filmech \"Největší událost od chvíle, kdy člověk vstoupil na Měsíc\" (1973), \"Nenapravitelní\" (1980) a \"Hitler v Hollywoodu\" (2010).\n"}
{"id": "1435262", "url": "https://cs.wikipedia.org/wiki?curid=1435262", "title": "Zdeněk Kolovrat-Krakovský", "text": "Zdeněk Kolovrat-Krakovský\n\nZdeněk Kolovrat-Krakovský (6. února 1836 Bratislava – 24. října 1892 Pellendorf (část obce Gaweinstal, Dolní Rakousy)), v německých zdrojích uváděný jako Zdenko von Kollowrat-Krakowsky, byl český velkostatkář, dramatik, historik a politik z rodu Kolowrat Krakowský Liebsteinský. V letech 1870-75 psal divadelní hry, které byly uváděny mj. v Prozatímním divadle, a účastnil se činnosti archeologického sboru Národního muzea. Po smrti otce v roce 1875 převzal rodový majetek v Rychnově nad Kněžnou a Černíkovicích a většinu času věnoval jeho správě. Roku 1883 byl zvolen poslancem českého zemského sněmu za Stranu konzervativního velkostatku a potvrzen byl i ve volbách v roce 1889. Roku 1884 byl jmenován dědičným členem Panské sněmovny. Byl oceňován jako vzdělaný vlastenecký šlechtic a spisovatel.\n\nNarodil se 6. února 1836 v Bratislavě, kde jeho otec Theodor sloužil v armádě u kyrysníků. První léta strávil v Uhrách, pak v Haliči (1842-49), pak znovu v Uhrách u Balatonu. Roku 1850 se přestěhovali do Josefova a o dva roky později do Budkova na Moravě. Gymnázium studoval ve Znojmě a po maturitě roku 1855 odešel do Vídně na právnickou fakultu. Tam žil i v následujících letech; například roku 1867 byl uváděn jako předseda vídeňského českého pěveckého souboru. Roku 1868 se přestěhoval do Prahy, kde se zapojil do kulturního a společenského života. V archeologickém sboru Národního muzea například roku 1870 přednášel o zbytcích hradiště u osady Točná (Oppidum Závist). V dubnu následujícího roku byl zvolen za dopisujícího člena tohoto sboru. Roku 1875 věnoval muzeu římskou cihlu z města Carnuntum. Také psal populární divadelní hry (viz Dílo).\n\n13. května 1875 zemřel ve Vídni generál Theodor Kollowrat-Krakowsky a Zdeněk jako nejstarší syn zdědil jeho velkostatky v Rychnově nad Kněžnou a Černíkovicích. Od té doby se věnoval převážně péči o rodový majetek, což ho přinutilo k ukončení literární činnosti. Krátce po nástupu zvýšil svým lesníkům platy o polovinu. \n\n27. listopadu 1875 se ve Vídni oženil s hraběnkou Olgou Khevenhüller-Metsch. Měl s ní deset dětí.\n\nPo roce 1875 zpravidla trávil léto v Černíkovicích a zimu v Rychnově a v Praze. Roku 1886 koupil nynější Kolovratský palác ve Valdštejnské ulici na Malé Straně, přestavěl ho v novobarokním stylu a umístil do něj svou obrazárnu, knihovnu a sbírku mincí. Bavil se cestováním, četbou české a světové literatury, studiem archivních dokumentů a návštěvami divadla (v Národním měl předplacenou lóži). Roku 1887 se stal členem historického spolku, v roce 1891 byl zvolen za člena výboru Společnosti musea království českého (tj. Národního muzea). Roku 1886 přijal čestné předsednictví sjezdu studentského spolku Krakonoš, který se toho roku konal v Rychnově, a poskytl mu zámeckou jízdárnu pro divadelní představení.\n\nByl také politicky činný. Před volbami roku 1878 se připojil k prohlášení Strany konzervativního velkostatku, jehož šlechtičtí signatáři vyzývali k volební účasti s cílem dosáhnout státních práv českého království. Do českého zemského sněmu byl zvolen roku 1883 a mandát obhájil i roku 1889, v obou případech se státoprávním programem. V lednu 1884 byl jmenován dědičným členem Panské sněmovny.\n\n23. října 1892 odjel s manželkou do dolnorakouského Pellendorfu (část obce Gaweinstal) na návštěvu švagra, hraběte Khevenhüllera. Následujícího dne se zúčastnil honu, během nějž ho nejprve postihla srdeční slabost a krátce poté zemřel na infarkt myokardu. Jeho tělo bylo převezeno do Rychnova a tam 31. října pohřbeno v rodinné hrobce. Dědicem panství se stal nezletilý syn Bohuslav (1876-1934).\n\nByl oceňován jako nadaný spisovatel, obětavý vlastenec a vzorný šlechtic, který se vždy řídil heslem své rodiny: „Věrně a stále“.\n\nProslavil se převážně jako dramatik – autor populárních veseloher a dalších divadelních her, uváděných zejména v letech 1870-75 mj. v Prozatímním divadle. Např.:\n\n\n"}
{"id": "1435265", "url": "https://cs.wikipedia.org/wiki?curid=1435265", "title": "Ravdangín Davádalaj", "text": "Ravdangín Davádalaj\n\nRavdangín Davádalaj nebo Davádalaj Ravdan (* 20. března 1954) je bývalý mongolský zápasník – judista a sambista, bronzový olympijský medailista z roku 1980.\n\nPochází z ajmagu Chovd z chalchské kočovné rodiny. Od dětství se věnoval tradičnímu mongolskému zápasu böch. V mongolské judistické a sambistické reprezentaci se pobyhoval od poloviny sedmdesátých let dvacátého století v lehké váze do 71 kg. V roce 1980 startoval na olympijských hrách v Moskvě. Ve druhém kole vybodoval na koku domácího reprezentanta Tamaze Namgalauriho, ale v semifinále podlehl na ippon Italu Ezio Gambovi. V boji o třetí místo porazil minimální bodovým rozdílem na koku Francouze Christiana Dyota a získal bronzovou olympijskou medaili. V roce 1981 vybojoval titul mistra světa v zápasu sambo ve váze do 74 kg. Po skončení sportovní kariéry působil jako trenér.\n\n\n"}
{"id": "1435268", "url": "https://cs.wikipedia.org/wiki?curid=1435268", "title": "Já Frankie", "text": "Já Frankie\n\nJá Frankie (v anglickém originále I Am Frankie) je americký dramatický televizní seriál vytvořený Marcelou Citteriovou. Je premiérově vysílán na dětské televizní stanici Nickelodeon od 4. září 2017.\n\nSeriál měl oficiálně premiéru 11. září 2017, avšak pilotní díl byl vydán už dříve a to 4. září 2017. 13. listopadu 2017 bylo oznámeno, že seriál získal druhou řadu. Druhá řada měla speciální premiéru už 11. srpna 2018, nicméně zbývající díly jsou vysílány až od 10. září 2018. Ve druhé řadě se objevily tři nové postavy: Amina Alzouma jako Rachel, Tommi Rose jako Simone a Zachary S. Williams jako Zane.\n\n\n"}
{"id": "1435270", "url": "https://cs.wikipedia.org/wiki?curid=1435270", "title": "Josef Vojáček (manažer)", "text": "Josef Vojáček (manažer)\n\nJosef Vojáček (* 12. srpna 1971 Olomouc) je český manažer, od září 2018 generální ředitel státního podniku Lesy České republiky.\n\nVystudoval Provozně ekonomickou fakultu Vysoké školy zemědělské v Brně (promoval v roce 1994 a získal titul Ing.).\n\nV minulosti pracoval pro státní podnik Lesy České republiky, a to jako adjunkt (1993 až 1994), hlavní účetní (1995 až 1998), zástupce vedoucího odboru informatiky (1998) a vedoucí odboru informatiky (1999 až 2004). V letech 2004 až 2009 byl ředitelem taktéž státního podniku Vojenské lesy a statky ČR. Mezi roky 2009 a 2010 podnikal jako OSVČ v oblasti poskytování software a poradenské a konzultační činnosti.\n\nPůsobí i v akademické sféře jako člen vědecké rady Fakulty lesnické a dřevařské České zemědělské univerzity v Praze a Lesnické a dřevařské fakulty Mendelovy univerzity v Brně. V letech 2010 až 2014 pracoval jako kvestor České zemědělské univerzity v Praze.\n\nOd března 2014 do srpna 2018 byl opět ředitelem státního podniku Vojenské lesy a statky ČR. V létě 2018 se přihlásil do výběrového řízení na post generálního ředitele státního podniku Lesy České republiky poté, co byl ministrem zemědělství ČR v demisi Jiřím Milkem v květnu 2018 z funkce odvolán Daniel Szórád. V srpnu 2018 oznámilo Ministerstvo zemědělství ČR, že výběrové řízení vyhrál (přihlásilo se 11 uchazečů). Funkce se ujal od září 2018, uvedl jej do ní ministr zemědělství ČR Miroslav Toman.\n"}
{"id": "1435272", "url": "https://cs.wikipedia.org/wiki?curid=1435272", "title": "Thunder (hudební skupina)", "text": "Thunder (hudební skupina)\n\nThunder je anglická rocková skupina, která vznikla v roce 1989 v Londýně. Založili ji tři členové kapely Terraplane – zpěvák Danny Bowes, kytarista Luke Morley a bubeník Gary „Harry“ James. Původní sestavu dále doplňovali baskytarista Mark „Snake“ Luckhurst a kytarista Ben Matthews. Své první album, které produkoval Andy Taylor z Duran Duran, kapela vydala roku 1990. Následovalo několik dalších. V letech 2000 až 2002 a 2009 až 2011 kapela neexistovala.\n\n\n"}
{"id": "1435279", "url": "https://cs.wikipedia.org/wiki?curid=1435279", "title": "Srpokřídlec trnkový", "text": "Srpokřídlec trnkový\n\nSrpokřídlec trnkový (\"Cilix glaucata\") je noční motýl z čeledi srpokřídlecovitých. Je to nejmenší srpokřídlec žijící na území ČR, od ostatních srpokřídleců se ale vzhledově dosti odlišuje – tvarem těla i způsobem skládání křídel připomíná spíše můřice, které jsou ostatně srpokřídlecům příbuzné.\n\nVyhledává především teplé biotopy, jako jsou výslunné stráně a náspy, okraje lesů a paseky, ale objevuje se i na vřesovištích.\n\nRozpětí křídel dospělce se pohybuje od 27 do 35 mm. Přední křídla jsou bílá s lesklými ploškami a hruškovitou tmavší skvrnou uprostřed plochy. Vnější okraj křídla je obrouben hnědými skvrnkami. Zadní křídla jsou bílá s nevýrazným šedohnědým lemem. V klidu jsou křídla složena střechovitě nad tělem.\n\nHousenka je červenohnědá, s hrbolky na hrudních článcích. Hrbolky na 3. článku jsou největší a mají bílé hroty. Na konci těla je z přeměněného posledního páru panožek vytvořen špičatý výběžek černohnědé barvy.\n\nVe střední Evropě se srpokřídlec trnkový vyskytuje ve dvou generacích (duben–červen, červenec–srpen). Motýli sedí přes den na větvičkách křovin, v noci pak vyletují (často se s nimi lze setkat u umělých zdrojů světla).\n\nHousenky se vyvíjejí od června do července (1. generace) a následně od srpna do září (2. generace). Živnou rostlinou bývá především trnka a švestka, případně hloh. Ještě na podzim se housenky kuklí a kukla následně přezimuje do dalšího roku.\n\n"}
{"id": "1435283", "url": "https://cs.wikipedia.org/wiki?curid=1435283", "title": "Max Schlemmer", "text": "Max Schlemmer\n\nMaximilian Joseph August Schlemmer (13. dubna 1856 − 13. června 1935), přezdívaný král Laysanu, byl německý přistěhovalec do Spojených států amerických, který se usadil na Havajských ostrovech. Narodil se roku 1856 v německém Scheibenhardtu a do USA emigroval na počátku 70. let 19. století, kde později získal práci ve firmě North Pacific Phosphate and Fertilizer Company. Patnáct let života (1894 až 1915) strávil se svou rodinou na ostrově Laysan, kde byl nejprve pověřen jako dozorce při těžbě guána. Schlemmer se zajímal o ptáky ostrova a provedl několik studií, které poskytují informace o historických populacích ptáků. Schlemmerova rodina však biotop ostrova silně narušila. Společně s japonskými dělníky zabil Schlemmer pro obchod s peřím na 300 000 ptáků (roku 1909 se tato činnost stala nelegální) a vysadil zde též nepůvodní morčata a králíky, kteří se později přemnožili a začali pustošit zdejší vegetaci, což vedlo k vyhynutí některých zdejších druhů (jako chřástal laysanský) a i Schlemmerova rodina na ostrově bez vegetace téměř vyhladověla.\n\n"}
{"id": "1435289", "url": "https://cs.wikipedia.org/wiki?curid=1435289", "title": "Dampierre-le-Château", "text": "Dampierre-le-Château\n\nDampierre-le-Château je francouzská obec v departementu Marne v regionu Grand Est. V roce 2015 zde žilo 102 obyvatel.\n\nSousední obce jsou: Braux-Saint-Remy, Dommartin-Varimont, Épense, Herpont, Rapsécourt a Sivry-Ante.\n\n\"Počet obyvatel\"\n\n"}
{"id": "1435290", "url": "https://cs.wikipedia.org/wiki?curid=1435290", "title": "Sikorsky CH-53 Sea Stallion", "text": "Sikorsky CH-53 Sea Stallion\n\nCH-53 Sea Stallion je nejběžnější název pro těžké transportní vrtulníky řady Sikorsky S-65. Původně byly vyvinuty pro americkou námořní pěchotu, ale služby se dočkaly i v zemích jako Německo, Írán, Izrael a Mexiko. Americké letectvo v době konce války ve Vietnamu a po ní používalo variantu vrtulníků HH-53 \"Super Jolly Green Giant\", z nichž byla většina upravena na verzi MH-53 Pave Low.\n\nRozměrově podobný CH-53E Super Stallion je těžší zdokonalená verze, vybavená třetím motorem, díky němuž je silnější než původní CH-53 Sea Stallion, kterého v těžkých transportních úkolech nahradil.\n\n\n\n\n\n"}
{"id": "1435306", "url": "https://cs.wikipedia.org/wiki?curid=1435306", "title": "Heslová politika", "text": "Heslová politika\n\nHeslová politika je označení pravidel ohledně hesel. Tato pravidla mohou být doporučením, mohou být nařízena v rámci organizace, a nebo mohou být i technicky vynucována (pokud to operační systém či daná aplikace podporuje). Mezi typická pravidla patří požadavky na minimální sílu hesla a požadavek na pravidelnou změnu hesla, ale heslová politika může zahrnovat i černé listiny nepovolených hesel, povolené způsoby zálohování hesel (například v zabezpečeném software pro správu hesel), povolení či zákaz používat stejné heslo k více systémům v rámci organizace nebo i sankce za nedodržování těchto pravidel. \n\nDo heslové politiky rovněž často patří specifikace, jakým způsobem nakládá s hesly sám systém, do kterého je heslo zadáváno. Tedy zda je uloženo v otevřené podobě nebo je uložen jen jeho kryptograficky silný haš, zda je a jak je v uloženém haši obsažena sůl a jakým způsobem probíhá porovnávání hesla s uloženou podobou. Od způsobu uložení se přitom zpětně odvíjí i možné požadavky na hesla – například pokud má být technicky vynucováno, aby uživatelovo nové heslo bylo různé od jeho předcházejících pěti hesel, musí se v systému uchovávat nějaká informace o pěti posledních heslech každého uživatele.\n\nOkrajově do heslové politiky spadá i otázka, jakým způsobem se systém brání proti zkoušení hesel. Některé systémy umožňují omezený počet neúspěšných pokusů a pak účet zablokují, jiné systémy mohou třeba prodlužovat časovou prodlevu mezi jednotlivými pokusy.\n\nJednotlivé požadavky heslové politiky je zapotřebí správně vyvážit, protože žádoucí vlastnosti jdou do jisté míry proti sobě. Například pokud politika vyžaduje od uživatelů vymýšlení velmi složitých hesel, nebo jim dokonce systém hesla sám náhodně generuje, bude pro uživatele obtížné si heslo zapamatovat a budou mít sklony si je co nejpohodlněji a nejpřístupněji zazálohovat pro případ zapomenutí. Podobně požadavek na častou změnu hesla kladoucí přílišné nároky na lidskou paměť povede opět buď k zaznamenávání hesel v zálohách, nebo k vymýšlení systematicky podobných hesel.\n"}
{"id": "1435307", "url": "https://cs.wikipedia.org/wiki?curid=1435307", "title": "Karacu (Saga)", "text": "Karacu (Saga)\n\nKaracu (japonsky:唐津市 \"Karacu-ši\") je japonské město v prefektuře Saga na ostrově Kjúšú. Žije zde přes 120 tisíc obyvatel.\n\n\n"}
{"id": "1435308", "url": "https://cs.wikipedia.org/wiki?curid=1435308", "title": "Kochav Nolad", "text": "Kochav Nolad\n\nKochav Nolad () je izraelská interaktivní hudební soutěž s prvky reality show, ve které se hledají hudební talenty. Soutěž je izraelskou obdobou britské show \"Pop Idol\", nepatří ale do této franšízy. Program byl poprvé vysílán na izraelské stanici Kanál 2 v roce 2003 a do roku 2012 bylo odvysíláno 10 řad.\n\n\nDalšími účastníky byli např. Širi Maimon, Šai Gabso, Harel Skaat, Hovi Star, Mei Finegold nebo Amir Haddad.\n\n"}
{"id": "1435310", "url": "https://cs.wikipedia.org/wiki?curid=1435310", "title": "André Silva", "text": "André Silva\n\nAndré Miguel Valente Silva zkráceně André Silva (* 6. listopad 1995, Gondomar Portugalsko) je portugalský fotbalový útočník a reprezentant. Momentálně je hráčem klubu AC Milán, který je na hostování v klubu Eintracht Frankfurt.\n\n\n\n\n\n"}
{"id": "1435313", "url": "https://cs.wikipedia.org/wiki?curid=1435313", "title": "Trivor", "text": "Trivor\n\nTrivor je hora v pohoří Karákóram vysoká 7 577 m n. m. Leží v oblasti Gilgit-Baltistán v Pákistánu.\n\nDošlo pouze k dvěma úspěšným výstupům na vrchol. První výstup byl v roce 1960 britsko-americkou expedicí.\n"}
{"id": "1435315", "url": "https://cs.wikipedia.org/wiki?curid=1435315", "title": "Věra Běhalová", "text": "Věra Běhalová\n\nVěra Běhalová (31. července 1922 Prostějov – 1. června 2010 Vídeň) byla česká historička umění a autorka prací o architektuře.\n\nVěra Běhalová se narodila 31. července 1922 v Prostějově. Studovala dějiny umění a archeologii na Karlově Univerzitě. V roce 1949 byla ze školy z politických důvodů vyhozena. Byla zaměstnankyní francouzského velvyslanectví. Na konci listopadu 1952 byla za posílání tajné korespondence odsouzena na sedm let vězení za špionáž a velezradu. V druhé polovině 60. let 20. století se jí podařilo o zaevidování většiny plzeňských interiérů od Adolfa Loose k památkové ochraně. V roce 1968 emigrovala do Rakouska. V roce 1970 vydala článek „Pilsner Wohnungen von Adolf Loos“, v němž plzeňský Loosův soubor představila světu. Zemřela 1. června 2010 ve Vídni.\n"}
{"id": "1435316", "url": "https://cs.wikipedia.org/wiki?curid=1435316", "title": "Michal Sukovský", "text": "Michal Sukovský\n\nMichal Sukovský [\"sukouský\"] (26. září 1910 Prešov – 4. dubna 1977 tamtéž) byl slovenský učitel, fotbalový útočník (levá spojka, levé křídlo), trenér a činovník (funkcionář).\n\nCele se věnoval výchově sluchově postižené mládeže v Užhorodě a Prešově. Složil speciální zkoušky a získal odborné vzdělání. V roce 1945 se vrátil do Prešova, kde pokračoval v Ústavu pro hluchoněmé. Svoje pedagogické působení skončil v Krajském pedagogickém ústavu pro speciální školy. Až do důchodu vyučoval tělocvik.\n\nV československé lize hrál za Rusj Užhorod v sezoně 1936/37, vstřelil jednu prvoligovou branku (4. října 1936 v Užhorodě Prostějovu). S SK Rusj byl zemským mistrem Slovenska v letech 1933 a 1936. Roku 1941 se stal v klubu vedoucím fotbalové sekce.\n\nByl prvním rodilým Prešovanem, který hrál v nejvyšší československé soutěži.\n\nPo skončení hráčské kariéry se stal trenérem.\n\n"}
{"id": "1435317", "url": "https://cs.wikipedia.org/wiki?curid=1435317", "title": "Vila Růže (Zbraslav)", "text": "Vila Růže (Zbraslav)\n\nVila Růže je jednopatrová vila (obklopená rohovou zahradou) nacházející se na vltavském nábřeží v Praze na Zbraslavi na křižovatce ulic Opata Konráda a Pod Špitálem (na adrese: Ulice Opata Konráda 334, 156 00 Praha 5 – Zbraslav). Objekt je památkově chráněn (od 3. května 1958) a má zajímavou vnitřní dispozici: haly se schodištěm navazují na terasu a lodžii. Stavba je příkladem moderní architektury ve stylu secesního řešení s prvky art deco, které jsou přímo patrné na její fasádě. Byla postavena v letech 1911 až 1913 podle návrhu architekta Ing. Otakara Novotného. (Dle projektu Kotěrova žáka architekta Františka Kavalíra.) Interiéry vily navrhoval profesor Kysela. Nedílnou součástí vily je i rozsáhlá udržovaná zahrada. Zahrada i oplocení pozemku si zachovalo svůj původní chrakter. Vila sloužila filmařům k natáčení několika filmů, za všechny možno jmenovat českou filmovou detektivní retrokomedii Ladislava Smoljaka (režie) a Zdeňka Svěráka z roku 1984 – Rozpuštěný a vypuštěný. V tomto filmu bydlel ve vile Růže (ještě před tím, než byl zabit) továrník Karel Bierhanzel (Jiří Kodet), jehož továrna se zabývala výrobou vyhlášené masti pro podporu růstu vlasů.\n"}
{"id": "1435319", "url": "https://cs.wikipedia.org/wiki?curid=1435319", "title": "Adidas a Puma – duel bratrů", "text": "Adidas a Puma – duel bratrů\n\nAdidas a Puma – duel bratrů ( ) je německé filmové drama inspirované skutečností režiséra Olivera Dommengeta. Film zachycuje život bratrů Adolfa a Rudolfa Dasslerových a založení firem Adidas a Puma.\n\nSnímek zachycuje události z let 1924 až 1954 a spolupráci dvou bratří, kteří společně chtěli vyrábět ty nejlepší boty. Zatímco Adolf byl nadšenec do obuvi a tahoun jejího vývoje, Rudolf byl skvělý obchodník a skvěle se doplňovali. Jejich spolupráci ale narušovaly koflikty plynoucí z jejich odlišných povah. Hluboký rozkol nakonec vedl k rozdělení bratrů v podnikání a k založení dvou nových firem, které se staly vzájemnými rivaly: Adidas a Puma.\n"}
{"id": "1435321", "url": "https://cs.wikipedia.org/wiki?curid=1435321", "title": "Sibyla z Conversana", "text": "Sibyla z Conversana\n\nSibyla z Conversana (1085 – 18. března 1103) byla bohatou italskou dědičkou a sňatkem s Robertem II. normandskou vévodkyní.\n\nSibyla se narodila jako dcera hraběte Geoffreyho z Conversana. Během cesty na první křížovou výpravu se v zimě 1096–1097 zastavil Robert Normandský v Apulii, kde pravděpodobně začal jednat o svém sňatku s dědičkou Sibylou. Kronikář Orderic Vitalis tvrdí, že se Robert do Sibyly zamiloval pro její dobrotu a ctnosti. Při návratu z kruciáty se Robert v roce 1100 se Sibylou v Apulii oženil.\n\nKrátce po příjezdu do Normandie podnikli manželé pouť na Mont-Saint-Michel ke vzdání díků za Robertovo bezpečné navrácení se z křížové výpravy. Kronikáři té doby vychvalovali Sibylinu krásu a inteligenci. Během vévodovy nepřítomnosti mnich Robert z Torigni zaznamenal, že Sibyla spravovala vévodství lépe než kdy její manžel. 25. října 1102 se vévodskému páru narodil syn. Podle Orderica dostal jméno Vilém po arcibiskupovi z Rouenu, který předsedal jeho křtu. Kronikář Vilém z Malmesbury tvrdí, že dostal jméno po svém dědovi, Vilému I. Dobyvateli. 18. března 1103, ani ne půl roku po porodu, Sibyla v Rouenu, Pays de Caux, zemřela. Za všeobecného smutku se konal pohřeb, který řídil rouenský arcibiskup Vilém. Sibyla byla kronikáři často obdivovaná a vychvalovaná; Orderic Vitalis tvrdí, že byla vévodkyně zavražděna skupinou šlechtičen, vedenými vévodovou milenkou Agnes de Ribemont.\n\nSibyla měla s Robertem jednoho potomkaː\n\n"}
{"id": "1435322", "url": "https://cs.wikipedia.org/wiki?curid=1435322", "title": "Louise (opera)", "text": "Louise (opera)\n\nLouise je opera (hudební román) Gustava Charpentiera z roku 1900 o čtyřech jednáních a pěti obrazech. Česká premiéra proběhla v Národním divadle dne 13. února 1903. Byla to oblíbená opera Leoše Janáčka.\n\n"}
{"id": "1435331", "url": "https://cs.wikipedia.org/wiki?curid=1435331", "title": "Amálie Saská", "text": "Amálie Saská\n\nAmálie Saská (\"Marie Amálie Frederika Augusta Karolina Ludovika Josefa Aloisie Anna Nepomucena Filipina Vincentia Františka de Paula Františka de Chantal;\" 10. srpna 1794 – 18. září 1870) byla saská princezna a německá hudební skladatelka píšící pod jménem \"A. Serena\". Jako dramatička pak vystupovala pod pseudonymem \"Amalie Heiter\".\n\nNarodila se jako dcera prince Maxmiliána Saského a jeho manželky Karolíny Marie Terezy Parmské. Byla vnučkou kurfiřta Fridricha Kristiána Saského; neteří krále Fridricha Augusta I. Saského a krále Antonína Saského; sestrou saských králů Fridricha Augusta II. a Jana I.; a tetou králů Alberta I. Saského a Jiřího I. Saského.\n\nPrincezna Amálie žila po celý život na zámku Pillnitz u Drážďan. Byla to dobře vzdělaná a intelektuálně založená žena, která skládala komorní hudbu, operu, sakrální hudbu, zpívala, psala veselohry a hrála na cembalo. V roce 1817 se provdala za Francisca de Merendonque.\n\nAmálie byla mladá dívka, když musela za Napoleonských válek na nějakou dobu opustit svůj zámek. Celá rodina byla nucena přespávat na slámě pod kterýmkoli přístřeškem. Několikrát se setkala s Napoleonem Bonaparte, k němuž zaujala negativní postoj. Když Napoleon zpozoroval, že je na něj rozzlobená, protože bojoval proti její rodině, poznamenal, že by si na to měla zvyknout. Na to však Amálie pevně odpověděla, že existují věci, na které si zvyknout nelze.\n\nAmálie studovala hudbu s Josefem Schusterem, Vincenzem Rastrellim, Johannem Mikschem, Franzem Antonem Schubertem a Carlem Maria von Weberem. Hudbu začala skládat v roce 1811 a složila několik oper, oblíbených u drážďanské elity. Své hudební práce vydávala pod pseudonymem \"A. Serena\". Jejími nejpopulárnějšími skladbami byly komediální opery. Weber ji shledal „vysoce talentovanou“.\n\nV roce 1829/30 vydala pod jménem \"Amalie Heiter\" dvě dramata. Spolu s jejími pracemi, které prosluly láskou k lidstvu a ctnosti, se staly velmi populárními její komedie \"Der Onkel\" („Strýc“) a \"Die Fürstenbraut\" („Princova nevěsta“). Později byla provedena v Paříži pod titulem \"Une femme charmante\" („Okouzlující žena“, 1840). Její další hry byly také ve Francii přijaty. Kompletní vydání jejích dramatických prací bylo vydáno v Drážďanech, k užitku ženskému spolku, pod titulem \"Originalbeiträge zur deutschen Schaubühne\". Proběhl také překlad do francouzštiny v roce 1841 a do angličtiny v letech 1846–1848.\n\n\n \n"}
{"id": "1435333", "url": "https://cs.wikipedia.org/wiki?curid=1435333", "title": "Philip Yorke, 3. hrabě z Hardwicke", "text": "Philip Yorke, 3. hrabě z Hardwicke\n\nPhilip Yorke, 3. hrabě z Hardwicke (\"Philip Yorke, 3rd Earl of Hardwicke, 3rd Viscount Royston, 3rd Baron Hardwicke\") (31. května 1757 – 18. listopadu 1834) byl britský politik ze šlechtické rodiny Yorke. Původně byl členem Dolní sněmovny, jako dědic hraběcího titulu byl později místokrálem v Irsku a získal Podvazkový řád. Jeho mladší bratr Charles Philip Yorke (1764–1834) byl ministrem vnitra a námořnictva, další bratr Joseph Sydney Yorke (1768–1831) dosáhl v námořnictvu hodnosti admirála.\n\nByl nejstarším synem významného právníka Charlese Yorke (1722–1770) a vnukem lorda kancléře 1. hraběte z Hardwicke. Studoval v Harrow a v Cambridge, poté podnikl kavalírskou cestu. V letech 1780–1790 byl členem Dolní sněmovny (stejně jako další příslušníci rodu Yorke zastupoval v parlamentu hrabství Cambridgeshire). V roce 1790 po strýci Philipovi zdědil titul hraběte z Hardwicke a vstoupil do Sněmovny lordů, zároveň převzal post lorda-místodržitele v hrabství Cambridgeshire (1790–1834). V rodové tradici patřil původně k whigům, později se připojil ke stoupencům W. Pitta mladšího. V letech 1801–1805 byl místokrálem v Irsku, od roku 1801 zároveň člen irské Tajné rady. Byl prvním irským místokrálem po vyhlášení anglicko-irské unie a podporoval emancipaci katolíků, v roce 1803 obdržel Podvazkový řád. Z pozice člena Sněmovny lordů se politice aktivně věnoval až do vysokého věku, v roce 1831 podpořil volební reformu.\n\nByl též členem Královské společnosti (1790), členem Královské společnosti starožitností (1791) a kurátorem Britského muzea (1802–1834), mimo jiné získal čestný doktorát v Cambridge.\n\nV roce 1782 se oženil s Elizabeth Lindsay (1763–1858), dcerou 5. hraběte z Balcarresu. Nejstarší z dcer Catherine (1786–1863) se provdala za 2. hraběte z Caledonu, další dcera Anne (1788–1870) se provdala za 3. hraběte z Mexborough, třetí Elizabeth (1789–1867) byla manželkou dlouholetého vyslance v Rusku a ve Francii barona Stuarta a nejmladší Caroline (1794–1873) byla manželkou 2. hraběte Somerse. Starší syn Philip Yorke, vikomt Royston (1784–1808), studoval v Cambridge, byl členem Dolní sněmovny (1806–1808) a zahynul při ztroskotání lodi v Baltském moři. Titul vikomta Roystona jako dědice hraběte z Hardwicke po něm převzal mladší bratr Charles James Yorke (1797–1810), který však zemřel krátce poté.\n\nPo smrti 3. hraběte z Hardwicke zdědil titul synovec, admirál a konzervativní politik Charles Philip Yorke (1799–1873).\n\n\n\n\n"}
{"id": "1435334", "url": "https://cs.wikipedia.org/wiki?curid=1435334", "title": "Philip Yorke, 2. hrabě z Hardwicke", "text": "Philip Yorke, 2. hrabě z Hardwicke\n\nPhilip Yorke, 2. hrabě z Hardwicke (\"Philip Yorke, 2nd Earl of Hardwicke, 2nd Viscount Royston, 2nd Baron Hardwicke\") (9. března 1720 – 16. května 1790) byl britský politik ze šlechtické rodiny Yorke. V mládí byl aktivním členem Dolní sněmovny, jako dědic titul hraběte z Hardwicke (1764) zastával již jen čestné funkce, proslul jako mecenáš věd a umění, angažoval se také v charitě. Jeho mladší bratr Charles Yorke (1722–1770) zastával vysoké funkce v justiční sféře, další bratr Joseph Yorke (1724–1792) byl diplomatem a v armádě dosáhl hodnosti generála.\n\nByl nejstarším synem významného právníka 1. hraběte z Hardwicke, studoval v Cambridge a v letech 1741–1764 byl členem Dolní sněmovny. Od mládí působil na ministerstvu financí, v letech 1757–1790 byl lordem-místodržitelem v hrabství Cambridgeshire, od roku 1760 byl členem Tajné rady. Po otci zdědil titul hraběte z Hardwicke a vstoupil do Sněmovny lordů (1764; do té doby jako otcův dědic vystupoval pod jménem \"vikomt Royston\"). V politice patřil k whigům, měl také řadu dalších aktivit, mimo jiné v charitě a podpoře umění. Byl členem Královské společnosti (1741), členem Královské společnosti starožitností (1744) a kurátorem Britského muzea (1753–1794), v roce 1753 obdržel čestný doktorát v Cambridge.\n\nV roce 1740 se oženil s bohatou dědičkou Jemimou Campbell, baronkou Lucas of Crudwell (1722–1797), dcerou 3. hraběte z Breadalbane. Jejich starší dcera Amabel (1751–1833) byla v roce 1816 povýšena na hraběnku de Grey, tento titul pak přešel na potomstvo její mladší sestry Jemimy (1757–1830), provdané za ministra zahraničí 2. barona Granthama.\n\nMajetkově výhodný sňatek mu umožnil v roce 1741 koupit za 100 000 liber panství \"Wimpole Hall\" (Cambridgeshire). Zámek se stal hlavním rodovým sídlem a za 2. hraběte z Hardwicke byl stavebně upravován. Došlo také k úpravám zámeckého parku pod dohledem významného zahradního architekta Capability Brown. Ten se podílel i na úpravách zahrad zámku \"Wrest Park\" (Bedfordshire), který byl dědictvím Philipovy manželky Jemimy Campbell.\n\n\n\n\n"}
{"id": "1435335", "url": "https://cs.wikipedia.org/wiki?curid=1435335", "title": "Philip Yorke, 1. hrabě z Hardwicke", "text": "Philip Yorke, 1. hrabě z Hardwicke\n\nPhilip Yorke, 1. hrabě z Hardwicke (\"Philip Yorke, 1st Earl of Hardwicke, 1st Viscount Royston, 1st Baron Hardwicke\") (1. prosince 1690, Dover, Anglie – 6. března 1764, Londýn, Anglie) byl britský právník a státník, zakladatel významné šlechtické rodiny Yorke. Od mládí zastával funkce v justiční sféře, v letech 1737–1756 byl lordem kancléřem. V roce 1754 získal titul hraběte z Hardwicke. Jeho čtyři synové dosáhli vysokého postavení v politice, justici, diplomacii, armádě a církvi.\n\nPocházel z obchodnické rodiny z Doveru, byl synem právníka Philipa Yorke (†1721). Nedosáhl vysokoškolského vzdělání, ale jako samouk se díky přirozenému nadání dostal již v mládí k postům v justici, byl též vychovatelem v rodině 1. hraběte z Macclesfieldu. Od roku 1718 byl soudcem v Doveru, v letech 1719–1733 byl členem Dolní sněmovny, v roce 1720 byl povýšen do šlechtického stavu. Díky přízni hraběte z Macclesfieldu se dostal do okruhu přátel vévody z Newcastle, který jej pak doporučil do vysokých postů v justici. V letech 1720–1724 byl nejvyšším státním zástupcem (\"solicitor general\") a v letech 1724–1734 právním zástupcem koruny (\"attorney general\").\n\nKdyž byl v roce 1725 hrabě z Macclesfieldu odvolán ze svých funkcí a obviněn z korupce, Philip Yorke se nerozpakoval stát u zrodu jeho obžaloby a nadále se přidržel stabilnější přízně rodu Pelhamů. V letech 1733-1737 byl lordem nejvyšším sudím vrchního civilního soudu, od roku 1733 byl též členem Tajné rady, zároveň byl povýšen na barona a povolán do Sněmovny lordů. Předseda Sněmovny lordů 1734-1736, lord kancléř 1737-1756. Jeho politický vliv v té době vzrostl mimo jiné tím, že tehdejší ministr vnitra vévoda z Newcastle převedl některé své úkoly na úřad kancléře. Vynikl též jednáním mezi jednotlivými frakcemi whigů (Robert Walpole proti Pelhamům), v roce 1746 předsedal soudu nad předáky jakobitské vzpoury, v době nepřítomnosti Jiřího II. byl též několikrát členem místodržitelského sboru. V roce 1754 povýšen na hraběte z Hardwicke (titul mu zajistil vévoda z Newcastle po svém nástupu na post premiéra). V průběhu sedmileté války pak Hardwicke pomáhal úspěšně řešit vládní krize. Ačkoli nepatřil k předním státníkům, udržoval si dlouhodobě velký vliv a vynikl především jako skvělý právník. Získal čestný doktorát v Cambridge, dále byl členem Královské společnosti a kurátorem Britského muzea.\n\nJeho manželkou byla Margaret Cocks (1696–1761), neteř lorda kancléře Johna Somerse. Z jejich manželství pocházelo pět synů a dvě dcery. Nejstarší syn Philip (1720–1790) byl dědicem titulů, druhorozený Charles (1722–1770) zastával vysoké funkce v justici, třetí Joseph (1724–1792) byl generálem a diplomatem, čtvrtý syn John (1728–1801) byl dlouholetým členem Dolní sněmovny a zastával nižší funkce na ministerstvu obchodu a na admiralitě, nejmladší James (1730–1808) byl biskupem v Ely. Dcera Elizabeth (1725–1760) byla manželkou admirála Georga Ansona.\n\n\n\n\n"}
{"id": "1435336", "url": "https://cs.wikipedia.org/wiki?curid=1435336", "title": "Yorke", "text": "Yorke\n\nYorke je jméno anglické šlechtické rodiny, která v 18. století získala titul hrabat z Hardwicke a členové rodu v několika generacích zastávali řadu významných funkcí ve státní správě. Philip Yorke (1690–1764) vynikl jako právník a v roce 1754 byl povýšen na hraběte z Hardwicke. Jeho čtyři synové dosáhli významného postavení v politice, diplomacii, armádě a církvi, v další generaci se Yorkové prosadili také v námořnictvu, ještě v 19. století se členové rodu uplatnili ve vládních funkcích, k poklesu významu rodu došlo po finančním úpadku a prodeji hlavního rodového sídla v roce 1894. Současným představitelem rodu je Joseph Yorke, 10. hrabě z Hardwicke (*1971), který reformou Sněmovny lordů v roce 1999 ztratil dědičné členství v Horní sněmovně.\n\nV 18. a 19. století byl hlavním rodovým sídlem zámek \"Wimpole Hall\" (Cambridgeshire), který koupil v roce 1741 od zadlužených Harleyů 2. hrabě z Hardwicke za 100 000 liber. Pro stavební úpravy zámku v několika etapách angažovali hrabata z Hardwicke několik významných architektů a také zahradních architektů. Z doplňkových staveb v zámeckém parku je nejvýznamnější umělá zřícenina \"Wimpole´s Folley\" z konce 18. století. Panství bylo prodáno v roce 1894 na úhradu dluhů 5. hraběte z Hardwicke, nyní je zámek ve správě organizace National Trust.\n\nRodina Yorke pocházela z Doveru, kde se Simon Yorke v 17. století připomíná jako obchodník. Jeho vnuk Philip (1690–1764) vynikl jako právník a díky podpoře rodiny Pelhamů dosáhl vysokých funkcí ve státní správě, nakonec byl lordem kancléřem a v roce 1754 byl povýšen na hraběte z Hardwicke. Již předtím zakoupil za 25 000 liber statky v hrabství Cambridgeshire. Toto hrabství, případně město Cambridge nebo Cambridgeskou univerzitu pak několik členů rodu zastupovalo v Dolní sněmovně. Nejstarší syn 1. hraběte Philip díky majetkově výhodnému sňatku zakoupil v roce 1741 od zadlužených Harleyů panství Wimpole Hall, které se stalo až do konce 19. století hlavním rodovým sídlem. Sňatkem lorda kancléře Charlese Yorke (1722–1770) se do majetku rodu dostalo panství \"Tyttenhager House\" (hrabství Hertford), které rodině patřilo do roku 1973. Mladší syn 1. hraběte z Hardwicke, Joseph Yorke (1724–1792), sloužil v armádě a diplomacii, v roce 1783 získal titul barona z Doveru (z tohoto města rodina původně pocházela).\n\nZ potomstva biskupa Jamese Yorke pocházel John Reginald Yorke (1836–1912), dlouholetý člen Dolní sněmovny za Konzervativní stranu, zastával také správní funkce v hrabství Gloucester, kde vlastnil statky. Koncem 19. století podnikl novogotickou přestavbu rodového sídla \"Forthampton Court\" (Gloucestershire). V této linii se členové rodu angažovali ve správě hrabství Gloucester, Johnův syn Ralph Yorke (1874–1951) byl účastníkem búrské války a první světové války, dosáhl hodnosti brigádního generála.\n\nMladší větev Yorků založil synovec 1. hraběte z Hardwicke, Simon Yorke, který sňatkem získal majetek ve Walesu. Philip Yorke (1743–1804) byl členem Dolní sněmovny, zabýval se mimo jiné rodovou genealogií, zemědělstvím a sběratelstvím. Ve waleském hrabství Denbigh vlastnil zámek \"Erddig\", který nechal koncem 18. století přestavět do současné podoby. Jeho synové Simon (1771–1834) a Pierce (1784–1837) zastávali v hrabství Denbigh úřad šerifa. V další generaci vynikl John Yorke (1814–1890), účastník krymské války, později generál a rytíř Řádu lázně.\n\nPosledním majitelem panství Erddig byl Philip Scott Yorke (1905–1978). Ve druhé polovině 20. století byla statika zámku ohrožena nedalekou těžbou uhlí a Yorke nakonec předal své dědictví v hodnotě tří miliónů liber do státní správy pod záštitou prince Charlese. Zámek Erddig je dnes ve správě organizace National Trust. Zámek má jednoduchou architekturu, ale svým zasazením do přírodně krajinářského parku a dochovanému hospodářskému zázemí (kuchyně, stáje) patří k významným ukázkám venkovského šlechtického sídla z konce 18. století.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1435337", "url": "https://cs.wikipedia.org/wiki?curid=1435337", "title": "Pavol Beniač", "text": "Pavol Beniač\n\nPavol Beniač [beňjač] (6. února 1922 Žilina – 2. srpna 2005 Čadca) byl slovenský fotbalový útočník a trenér. Je pohřben v Čadci.\n\nŽilinský rodák a odchovanec začal s fotbalem v roce 1936. Roku 1940 jej trenér Štefan Príboj zařadil do A-mužstva ŠK Žilina, s nímž dvakrát obsadil třetí místo v lize (1939/40 a 1941/42). S OAP Bratislava slavil v sezoně 1942/43 mistrovský titul.\n\nZa Žilinu hrálo i jeho pět starších bratrů. V jednom týmu se sešel se čtyřmi z nich, kterými byli František (4.10.1909–26.12.1971), Ladislav (9.8.1911–28.12.1979), Rudolf (31.5.1913–25.8.1975) a Anton (17.4.1916–23.6.1997), nezahrál si jen s nejstarším Jozefem (9.3.1907–15.2.1986).\n\nPo skončení hráčské kariéry se stal trenérem. Působil v Čadci, kam se po svatbě přestěhoval.\n\n"}
{"id": "1435338", "url": "https://cs.wikipedia.org/wiki?curid=1435338", "title": "Slovenská elektrizačná prenosová sústava", "text": "Slovenská elektrizačná prenosová sústava\n\nSlovenská elektrizačná prenosová sústava, a. s. (SEPS) je energetická společnost v plném vlastnictví státu, která „vykonává činnost provozovatele přenosové soustavy SR tak jak to požaduje Směrnice 2003/54 / ES“. Mezi hlavní úkoly tedy patří provoz Přenosové soustavy SR včetně dispečinku. Společnost také zprostředkuje nákup a prodej elektrické energie z a do zahraničí a provádí další podpůrné služby. V roce 2011 byla podle základního kapitálu devátou největší společností ve stoprocentním vlastnictví státu. SEPS vlastní a provozuje 3043,879 km elektrických vedení se 7360 stožáry a 26 elektrických stanic (stav z roku 2017). Během roku 2017 PS přenesla celkem 31 975,123 GWh elektrické energie. Byl to 9,2% nárůst oproti předchozímu roku a zároveň nejvyšší objem v historii slovenské přenosové soustavy. Přenosové ztráty tvořily 1,08% Generálním ředitelem společnosti je od 10. ledna 2017 Ing. Miroslav Obert.\n\n"}
{"id": "1435340", "url": "https://cs.wikipedia.org/wiki?curid=1435340", "title": "Srbská velká župa", "text": "Srbská velká župa\n\nSrbská velká župa, známá též jako Velká župa Raška (), byl raný srbský stát středověku, který zahrnoval části dnešního Srbska, Černé Hory, Bosny a Hercegoviny a jižní Dalmácie, soustředěný v oblasti Rašky (odtud jeho exonymum). Vznikl kolem roku 1091 ze srbského knížectví Duklja, vazalského státu Byzantské říše, které se oddělilo od raně středověkého Srbského knížectví, soustředící se v oblasti Rašky do roku 960, po byzantsko-bulharských válkách mizí z pramenů. Zakladatel státu Vukan získal titul velkého župana poté, co jeho strýc vládce Bodin skončil v byzantském vězení po desetiletí trvající vzpoury. Zatímco Duklja se zmítala v občanských válkách, Raška dál pokračovala v boji proti Byzanci. Ta byla ovládána dynastií Vukanovićů, která dokázala většinu z někdejšího srbského státu sjednotit pod svou vládu, k tomu jej ještě územně rozšířit dál na jih a na východ. Díky diplomatickým vazbám s Uherskem se jim podařilo zachovat nezávislost Srbska až od poloviny 12. století. Z dynastické občanské války v roce 1166 vyšel vítězně Štěpán Nemanja. Nemanjův syn Štěpán Nemanjić byl korunován na krále v roce 1217, zatímco jeho mladší syn Rastko (mnich Sáva) byl v roce 1219 jmenován prvním arcibiskupem Srbů.\n"}
{"id": "1435341", "url": "https://cs.wikipedia.org/wiki?curid=1435341", "title": "Seznam hor a kopců v Kosovu", "text": "Seznam hor a kopců v Kosovu\n\nToto je seznam významných hor a kopců v Kosovu, sporném území a částečně uznaném státu v jihovýchodní Evropě, řazený podle jejich nadmořské výšky.\n"}
{"id": "1435344", "url": "https://cs.wikipedia.org/wiki?curid=1435344", "title": "Charles Philip Yorke, 5. hrabě z Hardwicke", "text": "Charles Philip Yorke, 5. hrabě z Hardwicke\n\nCharles Philip Yorke, 5. hrabě z Hardwicke (\"Charles Philip Yorke, 5th Earl of Hardwicke, 5th Viscount Royston, 5th Baron Hardwicke\") (23. dubna 1836 – 18. května 1897) byl britský politik a dvořan ze šlechtického rodu Yorke. V politice patřil ke konzervativcům a ve dvou vládách zastával vysoké funkce u dvora. Proslul nákladným stylem života, kvůli dluhům nakonec musel krátce před smrtí prodat hlavní rodové sídlo \"Wimpole Hall\".\n\nNarodil se jako starší syn admirála a konzervativního politika 4. hraběte z Hardwicke. Studoval v Cambridge a krátce sloužil v armádě, mimo jiné v Indii. Z vojenské služby vystoupil v roce 1861 a v letech 1865–1873 byl členem Dolní sněmovny za Konzervativní stranu. V parlamentu zastupoval hrabství Cambridgeshire, kde rodina vlastnila statky a za tento volební obvod nahradil svého strýce Eliota Yorke (1805–1885). V roce 1873 zdědil titul hraběte z Hardwicke a vstoupil do Sněmovny lordů (jako otcův dědic do té doby vystupoval pod jménem \"vikomt Royston\"). V letech 1866–1868 byl finančním inspektorem královského dvora, od roku 1866 zároveň členem Tajné rady. V Disraeliho vládě zastával dvorský post nejvyššího lovčího (1874–1880), dále byl zástupcem místodržitele v hrabství Cambridgeshire.\n\nPatřil k blízkým přátelům prince waleského a tím pádem k elitě britské společnosti druhé poloviny 19. století, díky své zálibě v honosném životním stylu byl znám pod přezdívkou \"Champagne Charlie\". Nakonec se dostal do dluhů a v roce 1894 musel prodat hlavní rodové sídlo \"Wimpole Hall\" (Cambridgeshire).\n\nV roce 1863 se oženil se Sophií Wellesley (1840–1923), dcerou významného diplomata 1. hraběte Cowleye. Měli spolu tři děti, syn Albert Edward (1867–1904), kmotřenec prince waleského, byl dědicem titulu hraběte z Hardwicke.\n\n\n"}
{"id": "1435345", "url": "https://cs.wikipedia.org/wiki?curid=1435345", "title": "Charles Philip Yorke, 4. hrabě z Hardwicke", "text": "Charles Philip Yorke, 4. hrabě z Hardwicke\n\nCharles Philip Yorke, 4. hrabě z Hardwicke (\"Charles Philip Yorke, 4th Earl of Hardwicke, 4th Viscount Royston, 4th Baron Hardwicke\") (2. dubna 1799, Hamble-le-Rice, Anglie – 17. září 1873, Londýn, Anglie) byl britský admirál a politik ze šlechtického rodu Yorke. Od mládí sloužil u námořnictva, souběžně působil u dvora a angažoval se i v politice jako stoupenec Konzervativní strany. Ve dvou konzervativních vládách byl ministrem, mimo aktivní službu nakonec v námořnictvu dosáhl hodnosti admirála.\n\nByl nejstarším synem admirála Josepha Sydneye Yorke (1768–1831), studoval v Harrow a na Royal Naval College, v roce 1815 vstoupil do námořnictva. Působil v koloniích a ve Středomoří, v roce 1825 dosáhl hodnosti kapitána. Souběžně se od mládí věnoval politické kariéře, v letech 1831–1834 byl členem Dolní sněmovny, v roce 1834 po strýci Philipovi zdědil titul hraběte z Hardwicke a vstoupil do Sněmovny lordů, zároveň převzal post lorda–místodržitele v hrabství Cambridgeshire (1834–1873). V politice patřil ke konzervativcům a v letech 1841–1846 byl lordem komořím královny Viktorie (královna v roce 1843 navštívila hlavní rodové sídlo \"Wimpole Hall\" v hrabství Cambridgeshire). V pozdějších konzervativních vládách byl generálním poštmistrem (1852) a lordem strážcem tajné pečeti (1858–1859), od roku 1852 byl též členem Tajné rady.\n\nZ aktivní služby v Royal Navy vystoupil v roce 1858 v hodnosti kontradmirála, téhož roku byl povýšen na viceadmirála (1858) a později na admirála (1863). V roce 1843 se stal prezidentem Královské zemědělské společnosti, od roku 1847 byl členem Královské společnosti, získal také čestné doktoráty v Oxfordu a Cambridge.\n\nJeho manželkou byla Susan Liddell (1810–1886), dcera 1. barona Ravenswortha. Starší syn Charles Philip Yorke (1836–1897) byl dědicem rodových titulů, mladší syn Eliot Yorke (1843–1878) působil u dvora a byl členem Dolní sněmovny. Sňatkem s Annie Rothschild (1844–1926) ze slavné bankéřské rodiny Rothschildů se stal spolumajitelem zámku \"Aston Clinton House\" (Buckinghamshire). Dcera Agneta (1838–1919) se provdala za admirála Victora Montagu z rodu hrabat ze Sandwiche.\n\nMladší bratr 4. hraběte Eliot Yorke (1805–1885) byl dlouholetým členem Dolní sněmovny (1835–1865).\n\n\n\n"}
{"id": "1435346", "url": "https://cs.wikipedia.org/wiki?curid=1435346", "title": "Charles Philip Yorke", "text": "Charles Philip Yorke\n\nCharles Philip Yorke (12. března 1764 – 13. března 1834) byl britský státník ze šlechtického rodu Yorke. Během své kariéry byl téměř třicet let poslancem Dolní sněmovny, zastával funkce ministra války (1801–1803), vnitra (1803–1804) a námořnictva (1810–1812).\n\nByl mladším synem významného právníka Charlese Yorke a mladším bratrem irského místokrále 3. hraběte z Hardwicke. Vystudoval v Cambridge, poté podnikl kavalírskou cestu do Itálie (1788–1789), v letech 1790–1818 byl členem Dolní sněmovny. V letech 1790–1810 zastupoval v parlamentu hrabství Cambridgeshire, kde také sloužil v dobrovolnických sborech a nakonec dosáhl hodnosti plukovníka. V letech 1801–1803 byl ministrem války, od roku 1801 zároveň členem Tajné rady.\n\nKrátce byl ministrem vnitra (1803–1804) a nakonec ministrem námořnictva (1810–1812). Do čela admirality byl povolán v rámci širších personálních změn v kabinetu v květnu 1810. Tehdy musel po všeobecné kritice svého působení odstoupit generální polní zbrojmistr 2. hrabě z Chathamu a na jeho místo byl jmenován dosavadní první lord admirality baron Mulgrave. Yorke byl prvním lordem admirality jmenován 1. května 1810 a několik dní nato provedl změnu ve složení komise dalších lordů, mimo jiné do funkce námořního lorda povolal svého mladšího bratra Josepha. Charles Philip Yorke zastával v politice konzervativní stanoviska, bránil emancipaci katolíků a podporou zákazu navštěvovat cizincům a novinářům zasedání Dolní sněmovny způsobil v Londýně pouliční bouře (1810). Své politické působení ukončil odchodem z poslanecké sněmovny v roce 1818.\n\nOd roku 1801 byl členem Královské společnosti, byl též členem Královské společnosti starožitností.\n\nJeho nemanželský syn Sir Charles Douglas (1806–1887) byl absolventem Cambridgeské univerzity a dlouholetým členem Dolní sněmovny.\n\n\n"}
{"id": "1435347", "url": "https://cs.wikipedia.org/wiki?curid=1435347", "title": "Charles Yorke", "text": "Charles Yorke\n\nCharles Yorke (30. prosince 1722 Londýn – 20. ledna 1770 Londýn) byl britský právník a politik ze šlechtického rodu Yorke. Od mládí zastával vysoké funkce v justiční sféře, jako politik patřil k whigům. V roce 1770 byl jmenován lordem kancléřem a tři dny poté z politických důvodů spáchal sebevraždu. Jeho synové dosáhli vysokého postavení v politice a námořnictvu, z potomstva nejmladšího syna admirála Josepha Sydneye Yorke pochází současná linie hrabat z Hardwicke.\n\nNarodil se jako druhorozený syn významného právníka 1. hraběte z Hardwicke. Vystudoval v Cambridge a od mládí působil v justici, v letech 1747–1770 byl členem Dolní sněmovny (ve svém posledním mandátu v letech 1768–1770 zastupoval prestižní volební obvod cambridgeské univerzity). Od roku 1747 pracoval u kancléřského soudu, od roku 1751 byl právním poradcem Východoindické společnosti, dále byl soudcem v Doveru a Gloucesteru, v roce 1754 jmenován královským justičním radou a následně se stal právním zástupcem prince waleského (1754-1756). Nejvyšší státní zástupce (\"solicitor general\") byl v letech 1756–1762 a právní zástupce koruny (\"attorney general\") byl v letech 1762–1763 a pak 1765–1766. V šedesátých letech sehrál významnou úlohu v cause publicisty Johna Wilkese, jako právník se zasloužil o vypracování ústavy pro kanadskou provincii Québec, která byla uvedena v platnost až po jeho smrti (1774).\n\nByl uznávaným právníkem, ale po roce 1766 jako stoupenec whigů stál v opozici. V lednu 1770 byl vyzván, aby ve funkci lorda kancléře vstoupil do toryovského kabinetu 3. vévody z Graftonu, což původně odmítl s ohledem na své závazky vůči whigům (výslovný slib jejich předákovi 2. markýzi z Rockinghamu zakazoval všem whigům přijmout úřad v konzervativní vládě). Yorke se však poté nechal vmanévrovat do složité a nepříjemné pozice a král Jiří III. jej varoval, že mu již nikdy neprokáže přízeň, když úřad odmítne. Yorke se nakonec nechal přesvědčit, že post lorda kancléře může přijmout jako apolitickou justiční funkci a 17. ledna 1770 byl do úřadu jmenován spolu s členstvím v Tajné radě. Jeho whigističtí kolegové mu pak vzápětí dali otevřeně najevo, že je zradil, načež Yorke, aniž by se fakticky úřadu ujal, 20. ledna 1770 spáchal sebevraždu.\n\nZe dvou manželství měl tři syny a dceru Caroline (1765–1818), provdanou za 1. hraběte ze St. Germans. Nejstarší syn Philip (1757–1834) zdědil po strýci titul hraběte z Hardwicke a později byl místokrálem v Irsku, druhorozený Charles Philip (1764–1834) byl ministrem vnitra a námořnictva, nejmladší Joseph Sydney (1768–1831) sloužil u námořnictva a dosáhl hodnosti admirála.\n\nPrvním sňatkem s Catherine Freeman získal sídlo \"Tyttenhanger Park\" (Hertfordshire), které jeho potomkům patřilo do roku 1973.\n\n"}
{"id": "1435348", "url": "https://cs.wikipedia.org/wiki?curid=1435348", "title": "Celosvětový úklidový den", "text": "Celosvětový úklidový den\n\nCelosvětový úklidový den () je globální sociální akce, jejímž cílem je boj s problémem mořského odpadu a odpadu obecně. K největším světovým organizátorům akce patří hnutí Let's Do It! World; v České republice akci organizuje spolek \"Ukliďme Česko\", jenž spolupracuje s iniciativami \"Trash Hero\" a \"Ukliďme svět\". Myšlenka vznikla v Estonsku v roce 2008; prvního domácího úklidu se zúčastnilo 50 tisíc obyvatel a vyčištění země jim trvalo pět hodin.\n\nV roce 2018 připadl úklidový den na \"sobotu 15. září\" a v České republice proběhlo v tento den celkem 463 úklidů., které organizovali jednotlivci, firmy, školy, obce a další organizace. K realizovaným akcím patřilo například vyčištění sedmdesátikilometrového úseku Vltavy mezi Vyšším Brodem a Boršovem nad Vltavou (přibližně 190 dobrovolníků splouvalo řeku na lodích a raftech, prohledávalo její břehy i dno a sbíralo odpad do 550 pytlů) nebo úklid okolí liberecké přehrady (14 lidí nasbíralo přes 200 kilogramů odpadu). Celkem v ČR během roku 2018 proběhlo 3 295 úklidů (dle evidence Ukliďme Česko ).\n\nV roce 2019 připadá \"Celosvětový úklidový den\" na \"sobotu 21. září\".\n\n"}
{"id": "1435355", "url": "https://cs.wikipedia.org/wiki?curid=1435355", "title": "Jordánek", "text": "Jordánek\n\nJordánek je název více objektů: \n"}
{"id": "1435356", "url": "https://cs.wikipedia.org/wiki?curid=1435356", "title": "Badly Drawn Boy", "text": "Badly Drawn Boy\n\nBadly Drawn Boy, vlastním jménem Damon Michael Gough, (* 2. října 1969 Dunstable) je anglický zpěvák a multiinstrumentalista. Jeho hudebním hrdinou je americký písničkář Bruce Springsteen. Svou kariéru zahájil v devadesátých letech. V roce 1997 vydal své první pětipísňové extended play nazvané \"EP1\". To však distribuoval pouze mezi příteli. Následujícího roku vydal druhé EP, nazvané \"EP2\". Třetí EP s názvem \"EP3\" následovalo v roce 1998. Téhož roku zpíval na albu \"Psyence Fiction\" projektu Unkle. Svou první dlouhohrající desku \"The Hour of Bewilderbeast\" vydal v roce 2000. Následovalo několik dalších alb. Rovněž se věnoval skládání hudby pro filmy, například \"Jak na věc\" (2002) a \"V tátově stínu\" (2012).\n\n\n"}
{"id": "1435358", "url": "https://cs.wikipedia.org/wiki?curid=1435358", "title": "Lost Horizons (album, Lemon Jelly)", "text": "Lost Horizons (album, Lemon Jelly)\n\nLost Horizons je studiové album anglického elektronického hudebního dua Lemon Jelly. Vydáno bylo v říjnu roku 2002 společností XL Recordings a jeho producentem byl jeden z členů dua, Nick Franglen. Autorem obalu alba je druhý člen – Fred Deakin a jeho designerské studio Airside. Album bylo nominováno na Mercury Prize. Kromě dua se na albu podíleli například trumpetista Andy Diagram, baskytarista Guy Pratt a harmonikář Bob Young. Album se umístilo na dvacáté příčce britské hitparády a stalo se zlatým.\n\n"}
{"id": "1435359", "url": "https://cs.wikipedia.org/wiki?curid=1435359", "title": "'64–'95", "text": "'64–'95\n\n'64–'95 je studiové album anglického elektronického hudebního dua Lemon Jelly. Vydáno bylo 31. ledna 2005 společností XL Recordings a jeho producentem byl jeden z členů dua, Nick Franglen. Autorem obalu alba je druhý člen – Fred Deakin a jeho designerské studio Airside. Deska obsahuje celkem deset písní, které využívají prvků (samplů starších písní různých interpretů, mezi něž patří například Ralph Tresvant, Masters of Reality a Gallagher and Lyle. Tyto písně pochází z let 1964 až 1995 (odtud název alba). Číslo na začátku názvu každé písně znamená rok, ze kterého samplovaná píseň pochází.\n\n"}
{"id": "1435364", "url": "https://cs.wikipedia.org/wiki?curid=1435364", "title": "The Hour of Bewilderbeast", "text": "The Hour of Bewilderbeast\n\nThe Hour of Bewilderbeast je první studiové album anglického hudebníka Badly Drawn Boye. Vydáno bylo v červnu roku 2000 společnostmi XL Recordings a Twisted Nerve Records a spolu s interpretem se na jeho produkci podíleli Gary Wilkinson, Joe Robinson a Ken Nelson. Umístilo se na třinácté příčce britské hitparády a získalo cenu Mercury Prize.\n\n\n"}
{"id": "1435366", "url": "https://cs.wikipedia.org/wiki?curid=1435366", "title": "One Plus One Is One", "text": "One Plus One Is One\n\nOne Plus One Is One je čtvrté studiové album anglického hudebníka Badly Drawn Boye. Vydáno bylo v červnu roku 2004 jako jeho poslední album vydané společností XL Recordings. Spolu s Badly Drawn Boyem jej produkoval Andy Votel. Albu se dostalo velmi negativní odezvy od kritiků.\n\n\n"}
{"id": "1435367", "url": "https://cs.wikipedia.org/wiki?curid=1435367", "title": "Born in the U.K.", "text": "Born in the U.K.\n\nBorn in the U.K. je páté studiové album anglického hudebníka Badly Drawn Boye. Vydáno bylo v říjnu roku 2006 jako jeho první album vydané společností EMI Records. Ve Spojených státech desku vydala společnost Astralwerks. Spolu s Badly Drawn Boyem desku produkoval Nick Franglen. Umístila se na sedmnácté příčce britské hitparády.\n\n\n"}
{"id": "1435369", "url": "https://cs.wikipedia.org/wiki?curid=1435369", "title": "Hokuto (Jamanaši)", "text": "Hokuto (Jamanaši)\n\nHokuto (japonsky:北杜市 \"Hokuto-ši\") je japonské město v prefektuře Jamanaši na ostrově Honšú. Žij ze téměř 48 tisíc obyvatel. Ve městě působí 9 středních a 2 vysoké školy.\n\n\n"}
{"id": "1435370", "url": "https://cs.wikipedia.org/wiki?curid=1435370", "title": "Herpont", "text": "Herpont\n\nHerpont je francouzská obec v departementu Marne v regionu Grand Est. V roce 2015 zde žilo 134 obyvatel.\n\nSousední obce jsou: Auve, Dampierre-le-Château, Dommartin-Varimont, Poix, Rapsécourt, Moivre, Saint-Mard-sur-Auve, Somme-Vesle a Somme-Yèvre.\n\n\"Počet obyvatel\"\n\n"}
{"id": "1435371", "url": "https://cs.wikipedia.org/wiki?curid=1435371", "title": "Adem Ilhan", "text": "Adem Ilhan\n\nAdem Ilhan je anglický zpěvák, multiinstrumentalista a hudební producent tureckého původu. Začínal jako baskytarista ve skupině Fridge, s níž vydal několik alb. V roce 2003 podepsal smlouvu s vydavatelstvím Domino Records a roku 2004 vydal své první sólové album \"Homesongs\". Později vydal další alba, přičemž to z roku 2008, nazvané \"Takes\", obsahuje coververze písní například od kapel Yo La Tengo, The Smashing Pumpkins či hudebnice Björk. V roce 2011 vydal ve spolupráci s kapelou Lau extended play \"Ghosts\". Během své kariéry spolupracoval i s dalšími hudebníky, mezi něž patří například Phil Selway a Vashti Bunyan. Je autorem hudby k filmům \"Politické kruhy\" (2009) a \"The Ones Below\" (2015).\n\n\n"}
{"id": "1435372", "url": "https://cs.wikipedia.org/wiki?curid=1435372", "title": "Vladimír Kolář", "text": "Vladimír Kolář\n\nVladimír Kolář (* 2. července 1927) je bývalý československý rychlobruslař.\n\nZávodit zaval již za druhé světové války, v roce 1944 vyhrál česko-moravské juniorské mistrovství. Ve druhé polovině 40. let a v 50. letech 20. století patřil k nejlepším československým rychlobruslařům, osmkrát vyhrál národní šampionát, poprvé v roce 1947. Tehdy se také poprvé představil na velkých mezinárodních akcích, na Mistrovství Evropy byl patnáctý, na Mistrovství světa osmý. Startoval na Zimních olympijských hrách 1948 (500 m – 26. místo, 1500 m – 26. místo, 5000 m – 22. místo, 10 000 m – diskvalifikován) a 1956 (500 m – 28. místo, 1500 m – 27. místo, 5000 m – 13. místo, 10 000 m – 14. místo). Naposledy se na mezinárodní scéně objevil na MS 1958, kde skončil dvanáctý. Sportovní kariéru ukončil v roce 1965, o tři roky později se zúčastnil ještě jednoho závodu.\n"}
{"id": "1435374", "url": "https://cs.wikipedia.org/wiki?curid=1435374", "title": "Love and Other Planets", "text": "Love and Other Planets\n\nLove and Other Planets je druhé sólové studiové album anglického hudebníka Adema Ilhana. Vydáno bylo 24. dubna 2006 společností Domino Records. Většinu alba si nahrál sám Ilhan, který je rovněž producentem a spolu s Kierananem Hebdenem, svým spoluhráčem ze skupiny Fridge, desku také mixoval.\n\n\n"}
{"id": "1435375", "url": "https://cs.wikipedia.org/wiki?curid=1435375", "title": "L'Épine-aux-Bois", "text": "L'Épine-aux-Bois\n\nL'Épine-aux-Bois je francouzská obec v departementu Aisne v regionu Hauts-de-France. V roce 2015 zde žilo 265 obyvatel.\n\nSousední obce jsou: Dhuys et Morin-en-Brie, Rozoy-Bellevalle, Vendières a Viels-Maisons.\n\n\"Počet obyvatel\"\n\n"}
{"id": "1435376", "url": "https://cs.wikipedia.org/wiki?curid=1435376", "title": "Cyranův ostrov", "text": "Cyranův ostrov\n\nCyranův ostrov (druhá řada pojmenována Cyranův poloostrov) je český televizní sitcom, premiérově vysílaný v letech 2009–2010 na TV Barrandov, kdy ve dvou řadách vzniklo 46 dílů. Scénář seriálu napsal Ivan Mládek, který v něm také ztvárnil hlavní roli. Jedná se o jeden z prvních vlastních seriálů TV Barrandov, která zahájila své vysílání v lednu 2009.\n\nSeriál pojednává o zchudlé šlechtické rodině, jejíž hlavou je baron Romedius Cyrany, která v restituci získá středověkou tvrz Cyranův ostrov.\n\n\n"}
{"id": "1435378", "url": "https://cs.wikipedia.org/wiki?curid=1435378", "title": "Josef Vojáček", "text": "Josef Vojáček\n\nJméno a příjmení Josef Vojáček má více nositelů:\n\n"}
{"id": "1435380", "url": "https://cs.wikipedia.org/wiki?curid=1435380", "title": "Mihályháza", "text": "Mihályháza\n\nMihályháza je vesnice v Maďarsku v župě Veszprém, spadající pod okres Pápa. Nachází se asi 9 km západně od Pápy a 19 km severovýchodně od Celldömölku. V roce 2015 zde žilo 763 obyvatel, z nichž 92,9 % tvoří Maďaři.\n\nKromě hlavní části k Mihályháze připadá i malá část Kistimapuszta.\n\nMihályháza leží na silnici 84114. Je přímo silničně spojena s obcemi Békás, Mezőlak, Nemesszalók, Nyárád, Pápadereske a přes malou část \"Borsosgyőr\" s městem Pápa. Poblíže Mihályházy se vlévá potok Kis-mosó do potoka Bittva, který se vlévá do řeky Marcal.\n\nV Mihályháze se nachází katolický kostel Archanděla Michaela a reformovaný kostel. Nachází se zde též hřbitov, ubytování, obchod a hospoda.\n"}
{"id": "1435381", "url": "https://cs.wikipedia.org/wiki?curid=1435381", "title": "Working on a Dream", "text": "Working on a Dream\n\nWorking on a Dream je šestnácté studiové album amerického hudebníka Bruce Springsteena. Vydáno bylo v lednu roku 2009 společností Columbia Records. Jeho producentem byl Brendan O'Brien. Album se dostalo na první příčky hitparád v mnoha zemích, včetně USA, Spojeného království a Dánska. V řadě zemí se stalo platinovým či zlatým.\n\nAutorem všech skladeb je Bruce Springsteen.\n\n"}
{"id": "1435382", "url": "https://cs.wikipedia.org/wiki?curid=1435382", "title": "Profesionálové (český seriál)", "text": "Profesionálové (český seriál)\n\nProfesionálové je český televizní sitcom, premiérově vysílaný v letech 2009–2010 na TV Barrandov. Jedná se remake stejnojmenného slovenského seriálu. Česká verze, první vlastní seriál TV Barrandov, která zahájila své vysílání v lednu 2009, byla předčasně ukončena v březnu 2009 již po jedenácti dílech, ačkoliv televize plánovala natočení alespoň 26 epizod. V roce 2010 byl projekt oživen a vznikla druhá řada o délce 16 dílu s částečně odlišným obsazením.\n\nSeriál pojednává o malé policejní stanici, kterou vede kapitán Petrželka, jemuž asistují tři mladší policisté a mluvčí Kosinová. Zabývá se nejrůznějšími případy, které tato skupina musí řešit, přičemž důležitou osobou je také vysloužilý mafián Gregor, nyní hospodský.\n\n\n"}
{"id": "1435383", "url": "https://cs.wikipedia.org/wiki?curid=1435383", "title": "Heart of the Hurricane", "text": "Heart of the Hurricane\n\nDeska debutovala na pátém místě v německé hitparádě Media Control Charts, dostala se též do švýcarského žebříčku Schweizer Hitparade (14. místo) či do rakouské Ö3 Austria Top 40 (28. místo). Robert Čapek, redaktor magazínu Spark označil desku jako „výtečnou“ a uvedl, že skupina „správně naplnila potenciál“. Recenzent s přezdívkou Savapip z hudebního serveru metalforever.info napsal, že jde o „velmi dobře poslouchatelné album s dobrými melodickými nápady, výbornou produkcí a maximálně koukatelnou zpěvačkou.“ Dle jeho slov se ovšem nejedná o zázrak, Beyond the Black totiž podle něj mají větší potenciál.\n\n\n\n"}
{"id": "1435385", "url": "https://cs.wikipedia.org/wiki?curid=1435385", "title": "Nebraska (album)", "text": "Nebraska (album)\n\nNebraska je šesté studiové album amerického hudebníka Bruce Springsteena. Vydáno bylo v září roku 1982 společností Columbia Records a jeho producentem byl sám Springsteen. Springsteen desku nahrál sám bez pomoci dalších hudebníků na čtyřstopé nahrávací zařízení Portastudio. Nahrávky byly původně zamýšleny jako dema, které Springsteen plánoval nahrát znovu za doprovodu své kapely E Street Band. Nakonec se však rozhodl zveřejnit pouze tyto demonahrávky.\n\nAutorem všech skladeb je Bruce Springsteen.\n\n"}
{"id": "1435390", "url": "https://cs.wikipedia.org/wiki?curid=1435390", "title": "Darkness on the Edge of Town", "text": "Darkness on the Edge of Town\n\nDarkness on the Edge of Town je čtvrté studiové album amerického hudebníka Bruce Springsteena. Vydáno bylo v červnu roku 1978 společností Columbia Records. Spolu se Springtseenem jej produkoval Jon Landau (asistentem byl Steven Van Zandt). Album se stalo platinovým.\n\n\n"}
{"id": "1435392", "url": "https://cs.wikipedia.org/wiki?curid=1435392", "title": "Profesionálové", "text": "Profesionálové\n\nProfesionálové můžou být:\n"}
{"id": "1435394", "url": "https://cs.wikipedia.org/wiki?curid=1435394", "title": "Seznam dílů seriálu Profesionálové", "text": "Seznam dílů seriálu Profesionálové\n\nSeznam dílů seriálu Profesionálové může být:\n"}
{"id": "1435396", "url": "https://cs.wikipedia.org/wiki?curid=1435396", "title": "The Wild, the Innocent &amp; the E Street Shuffle", "text": "The Wild, the Innocent &amp; the E Street Shuffle\n\nThe Wild, the Innocent & the E Street Shuffle je druhé studiové album amerického hudebníka Bruce Springsteena. Vydáno bylo v listopadu roku 1973 společností Columbia Records. Produkovali jej Mike Appel a Jim Cretecos, tedy stejná dvojice, která produkovala Springsteenův debut \"Greetings from Asbury Park, N.J.\" (1973). Deska byla nahrána ve studiu 914 Sound Studios v Blauveltu ve státě New York.\n\nAutorem všech skladeb je Bruce Springsteen.\n\n"}
{"id": "1435398", "url": "https://cs.wikipedia.org/wiki?curid=1435398", "title": "Kunitači", "text": "Kunitači\n\nKunitači () je město ve středu prefektury Tokio v Japonsku. K roku 2018 v něm žilo bezmála 75 tisíc obyvatel.\n\nKunitači leží v jihovýchodní části ostrova Honšú. Na východě hraničí s Fučú, na západě s Tačikawou, na severu s Kokubundži a na jihu určuje hranici s Hinem řeka Tama.\n\nKunitači vzniklo v roce 1951 sloučením několika vesnic. Městem je od roku 1967.\n"}
{"id": "1435401", "url": "https://cs.wikipedia.org/wiki?curid=1435401", "title": "The Ghost of Tom Joad", "text": "The Ghost of Tom Joad\n\nThe Ghost of Tom Joad je jedenácté studiové album amerického hudebníka Bruce Springsteena. Vydáno bylo v listopadu roku 1995 společností Columbia Records. Nahráno bylo během roku 1995 ve Springsteenově vlastním studiu v Los Angeles a spolu s ním jej produkoval Chuck Plotkin.\n\nAutorem všech skladeb je Bruce Springsteen.\n\n"}
{"id": "1435404", "url": "https://cs.wikipedia.org/wiki?curid=1435404", "title": "Jacob Tremblay", "text": "Jacob Tremblay\n\nJacob Tremblay (* 5. října 2006 Vancouver) je kanadský dětský herec. K jeho nejznámější roli patří ztvárnění \"Jacka Newsoma\" ve filmu Room, za niž získal cenu Critics' Choice Movie Award za nejlepší dětský výkon, Academy of Canadian Cinema and Television Award za nejlepší výkon v hlavní roli, kromě toho byl nominován na cenu Screen Actors Guild Award za nejlepší mužský výkon ve vedlejší roli. V roce 2017 ztvárnil postavu Augusta Pullmana s Treacher Collinsovým syndromem v dramatickém snímku \"(Ne)obyčejný kluk\" (2017). V roce 2018 si zahrál ve snímku \"\".\n\nNarodil se 5. října 2006 ve Vancouveru v Britské Kolumbii. Vyrůstal v nedalekém městě Langley. Jeho otec Jason Tremblay je policejní detektiv a jeho matka Christina Candia Tremblayová je hospodyně. Jeho starší sestra Emma a mladší sestra Erica jsou také herečky. Jeho první role byly v televizi a jeho filmový debut byl v animovaném filmu Šmoulové 2. Jeho významnou rolí byla postava Jack Newsoma v dramatickém filmu Room spolu s Brie Larsonovou. Film režiséra Lennyho Abrahamsona, byl uveden v roce 2015 na filmovém festivalu Telluride a v kinech měl premiéru 16. října 2015. Za svůj výkon byl nominován na cenu Screen Actors Guild Award za nejlepšího herce ve vedlejší roli, čímž se stal nejmladším hercem nominovaným na toto ocenění a druhým nejmladším ve všech kategoriích. V roce 2016 si zahrál vedlejší roli v jednom z dílů pořadu \"Funny or Die\": \"Donald Trump's The Art of the Deal: The Movie\". V tentýž roce hrál v hororovém filmu \"Zlo nikdy nespí\", s Kate Bosworthovou a Tomasem Janem. Také ztvárnil postavu Wese Firtha v dobrodružné komediálním dramatu B\"urn Your Maps\", spolu s Verou Farmigovou a Martonem Csokasem. \n\nV roce 2017 hrál spolu s Naomi Wattsovou a Maddie Zieglerovou ve filmu \"The Book of Henry\" režiséra Colina Trevorrowa. Kromě toho ztvárnil postavu Augusta Pullmana, dítě s Treacher Collinsovým syndromem, ve filmu \"(Ne)obyčejný kluk\", podle románu Raquela Palacia. Tento film byl jeho nejúspěšnější, vydělal si více než 285 milionů dolarů při rozpočtu 20 milionů dolarů.\n\nJe fanoušek filmové ságy Star Wars a tak pojmenoval psa podle filmové postavy Rey, ztvárněné herečkou Daisy Ridleyovou. Jeho nadšení z robotů BB-8,R2-D2 a C3PO bylo považováno za vrchol večera 88. ročníku udílení Oscarů.\n"}
{"id": "1435405", "url": "https://cs.wikipedia.org/wiki?curid=1435405", "title": "Devils &amp; Dust", "text": "Devils &amp; Dust\n\nDevils & Dust je třinácté studiové album amerického hudebníka Bruce Springsteena. Vydáno bylo v dubnu roku 2005 společností Columbia Records a jeho producentem byl Brendan O'Brien. Několik písní z alba vzniklo již v devadesátých letech. Album se umístilo na prvních příčkách hitparád několika zemí, včetně USA (Billboard 200).\n\nAutorem všech skladeb je Bruce Springsteen.\n\n"}
{"id": "1435408", "url": "https://cs.wikipedia.org/wiki?curid=1435408", "title": "Pavel Kopáček", "text": "Pavel Kopáček\n\nPavel Kopáček (10. května 1923 Nové Město na Moravě – 2. května 1996 tamtéž) byl akademický realistický malíř. Vystudoval Akademii výtvarných umění v Praze a krajinářskou speciálku pod vedením profesorů Vincence Makovského, Otakara Nejedlého a Karla Hofmana. Po krátkém poválečném pobytu v Praze se vrátil do rodného města.\nJeho největší malířskou vášní bylo Horácko, kde nacházel motivy po celý svůj profesní i lidský život. Maloval realisticky pojaté krajiny a květinová zátiší, pouze při pobytech v zahraničí (Černé moře, Polsko, Kanada) maloval i tamější krajiny. Uspořádal mnoho samostatných výstav nejen v rodném městě a v sídle okresu, ale i na celostátní úrovni. Byl oceněn titulem Zasloužilý umělec.\n\nCeloživotní oporou mu byla manželka Olga (1939–1993), v roce 1962 se manželům narodil syn Pavel.\n\n"}
{"id": "1435409", "url": "https://cs.wikipedia.org/wiki?curid=1435409", "title": "Justin Prentice", "text": "Justin Prentice\n\nJustin Prentice (* 25. března 1994, Nashville, Tennessee, Spojené státy americké) je americký herec. Proslavil se hlavně rolí Bryce Walkera v seriálu \"13 Reasons Why\".\n"}
{"id": "1435410", "url": "https://cs.wikipedia.org/wiki?curid=1435410", "title": "Tokyo Blade", "text": "Tokyo Blade\n\nTokyo Blade je anglická heavymetalová skupina, řazená k nové vlně britského heavy metalu. Skupinou prošly téměř tři desítky hudebníků. Její původní sestavu tvořili zpěvák Alan Marsh, kytaristé Andy Boulton a Ray Dismore, baskytarista Andy Robbins a bubeník Steve Pierce. Přes změnou názvu na Tokyo Blade kapela vystupovala jako White Diamond, Killer a Genghis Khan. Své první album kapela vydala v roce 1983 poté, co podepsala smlouvu s vydavatelstvím Powerstation Records. Následovalo několik dalších alb a v roce 1991 se skupina rozpadla. Později, v letech 1995 až 1998, byla obnovena. Později se opět odmlčela a od roku 2007 je aktivní.\n\n"}
{"id": "1435411", "url": "https://cs.wikipedia.org/wiki?curid=1435411", "title": "Vrba náhrobní", "text": "Vrba náhrobní\n\nVrba náhrobní (\"Salix\" x \"sepulcralis\") je hybridní druh z rodu vrba, často pěstovaný v kultuře jako okrasná dřevina. Vznikl jako kříženec převislého kultivaru vrby bílé (\"Salix alba\" cv. 'Tristis' nebo 'Vitellina') a vrby babylónské (\"Salix babylonica\"). Je to v českých podmínkách nejčastěji vysazovaná \"smuteční vrba\".\n\nJe to 15-20 metrů vysoký strom s nápadně převisajícími periferními větvemi a rozkladitou korunou. Letorosty jsou lysé, žlutě zbarvené, velmi dlouhé. Kopinaté špičaté listy jsou 8-10 cm dlouhé a 1,1-1,3 cm široké, na okraji pilovité, na lícní straně zelené, na rubu šedé; na stromě vytrvávají zelené dlouho do podzimu, prakticky do prvních mrazů. Drobné šídlovité palisty záhy opadávají.\n\nV kultuře se vyskytují jedinci výhradně se samčími květy (někdy se však objevují i oboupohlavné jehnědy). Ty jsou uspořádány v úzkých, válcovitých, 3-4 cm dlouhých jehnědách umístěných na postranních větévkách a mají po dvou tyčinkách s pýřitými nitkami. Jejich podpůrné listeny jsou žlutozelené, řídce chlupaté, s jednou nektáriovou žlázkou. Strom kvete v dubnu až květnu, po olistění.\n\nJako rychle rostoucí a atraktivně vyhlížející dřevina odolná proti napadení dřevokaznými houbami je vrba náhrobní velice často pěstována jako okrasný strom. Uplatňuje se zejména jako výrazná solitéra ve větších zahradách a parcích a v krajinářských úpravách. Pravděpodobně nejčastěji se pěstuje kultivar 'Chrysocoma' vyšlechtěný v Berlíně v roce 1888, s dlouhými, převislými, žlutými větvemi, nebo kultivar 'Salamonii' s větvemi hnědavými až zelenkavými a méně převislými.\n\nTypický \"smuteční\" vzhled s převislými větvemi má řada dalších druhů a kultivarů vrb, především vrba babylónská. Jako jeden z prvních byl pravděpodobně pěstován její silně převisající kultivar 'Pendula', která se do Evropy dostal v polovině 18. století. Dalšími takovými jsou kultivary 'Babylon', 'Blanda' s větvemi jen mírně převislými, nebo 'Elegantissima' s větvemi delšími a více převislými. V českých, potažmo středoevropských podmínkách jsou však choulostivé, často namrzají a nejsou tedy zdaleka pěstovány tak často jako vrba náhrobní.\n\nRozšířen je též kultivar 'Tristis' vrby bílé (někdy bývá pokládán za synonymní taxon se \"Salix\" x \"sepulcralis\", vyskytují se ale jen samičí exempláři) nebo další kříženec vrba obloukovitá (\"Salix ×pendulina\" Wender, syn. \"Salix\" \"× blanda\" = \"S. babylonica\" × \"S. fragilis\") se šedavými, lámavými letorosty.\n"}
{"id": "1435415", "url": "https://cs.wikipedia.org/wiki?curid=1435415", "title": "Iwata (Šizuoka)", "text": "Iwata (Šizuoka)\n\nIwata (japonsky:磐田市 \"Iwata-ši\") je japonské město v prefektuře Šizuoka na ostrově Honšú. Žije ze přes 166 tisíc obyvatel. Město je slavné díky proslulému fotbalového klubu Júbilo Iwata.\n\n\n\n"}
{"id": "1435417", "url": "https://cs.wikipedia.org/wiki?curid=1435417", "title": "Alexander Dobrindt", "text": "Alexander Dobrindt\n\nAlexander Dobrindt (* 7. června 1970 Peißenberg) je německý politik za Křesťansko-sociální unii Bavorska (\"CSU\"). Od voleb v září 2017 je předsedou frakce CSU v Německém spolkovém sněmu. Předtím byl od 17. prosince 2013 do 24. října 2017 spolkovým ministrem pro dopravu a digitální infrastrukturu v třetí vládě Angely Merkelové a ještě předtím od 9. února 2009 do 15. prosince 2013 generálním tajemníkem Křesťansko-sociální unie Bavorska.\n\nVystudoval sociologii na Mnichovské univerzitě. Je římskokatolického vyznání. Od roku 2006 je ženatý a má jednoho syna.\n\n"}
{"id": "1435418", "url": "https://cs.wikipedia.org/wiki?curid=1435418", "title": "Nikodimský maják (osada)", "text": "Nikodimský maják (osada)\n\nNikodimský maják (rusky: \"Никодимский маяк)\" je osada na pobřeží poloostrova Kola na Nikodimském mysu v Terském rajónu (okresu) v Murmanské oblasti v Rusku. Spadá pod vesnici Varzuga (Варзуга). \n\nV roce 2002 zde žilo 5 obyvatel, v roce 2010 tři obyvatelé. Spojení s okolními osadami a vesnicemi letecky.\n\nV blízkosti osady stojí stejnomenný maják.\n"}
{"id": "1435421", "url": "https://cs.wikipedia.org/wiki?curid=1435421", "title": "Soko J-22 Orao", "text": "Soko J-22 Orao\n\nSoko J-22 Orao () je jugoslávský dvoumotorový podzvukový bitevní a průzkumný letoun. Byl navržen jako jednomístná útočná verze nebo jako dvousedadlová verze pro pokročilé létání a bojový výcvik. Vyvinut byl v 70. letech během jugoslávsko-rumunského projektu pro letectva obou zemí. V Jugoslávii byl vyráběn společností SOKO a v Rumunsku výrobcem Avioane Craiova jako IAR-93 Vultur.\n\n22. listopadu 1984 překročil letoun Orao 25101 pilotovaný zkušebním pilotem Marjanem Jelenem zvukovou bariéru během klesání nad základnou Batajnica, čímž se stal prvním strojem navrženým v Jugoslávii, který dosáhl Machova čísla 1. Ve vodorovném letu není letadlo schopno zvukovou bariéru překonat, takže je klasifikováno jako podzvukové.\n\n\n\n\n"}
{"id": "1435423", "url": "https://cs.wikipedia.org/wiki?curid=1435423", "title": "Nikodimský maják (maják)", "text": "Nikodimský maják (maják)\n\nNikodimský maják (rusky: \"Никодимский маяк)\" stojí na pobřeží poloostrova Kola v Terském rajónu (okresu) v Murmanské oblasti v Rusku.\n\nMaják stojí na Nikodimském mysu na jižním pobřeží poloostrova Kola v průlivu do Bílého moře. Maják je těžko dostupný.\n\nMaják byl postaven v roce 1934. Maják má stálou obsluhu a je napájen diesel-agregátem.\n\nDřevěná osmiboká věž komolého jehlanu a je vysoká 27 m. Věž je ukončena ochozem a lucernou. Maják má charakteristický nátěr, jeho stěny střídají bílou a černou barvu, vytváří svislé pruhy (osmiboká červenobílá pyramida). Světelný zdroj v lucerně je ve výšce 52 m n. m.\n\n\noznačení:\n\n\n"}
{"id": "1435425", "url": "https://cs.wikipedia.org/wiki?curid=1435425", "title": "Ruins", "text": "Ruins\n\nRuins je japonská hudební skupina, duo produkující energickou hudbu na pomezí progresivního roku, jazz fusion a noise rock. Kapelu od založení roku 1985 provází bubnující a zpívající Tacuja Jošida, na pozici baskytaristy se vystřídalo více osobností. V novější éře potom duo vyměnilo basu za alt saxofon a vystupuje pod názvem Sax Ruins.\n\n"}
{"id": "1435427", "url": "https://cs.wikipedia.org/wiki?curid=1435427", "title": "Higašikurume", "text": "Higašikurume\n\nHigašikurume () je město v prefektuře Tokio v Japonsku. K roku 2018 v něm žilo přibližně 116 tisíc obyvatel.\n\nHigašikurume leží v oblasti Kantó na jihovýchodě ostrova Honšú. Je položeno západně od centra Tokia a severně od Mitaky. Na severu hraničí s Niizou v prefektuře Saitama, zbylé hranice jsou s městy v prefektuře Tokio: Na jihovýchodě s Nišitókjó, na jihu s Kodairou, na západě s Higašimurajamou a na severozápadě s Kijose.\n\nJako město vzniklo Higašikurume 1. října 1970.\n"}
{"id": "1435431", "url": "https://cs.wikipedia.org/wiki?curid=1435431", "title": "Vasilevskij", "text": "Vasilevskij\n\nVasilevskij je ruské (), běloruské (), ukrajinské, polské () a občas židovské příjmení.\n\n\n"}
{"id": "1435434", "url": "https://cs.wikipedia.org/wiki?curid=1435434", "title": "Vox", "text": "Vox\n\nVox může být:\n\n\n"}
{"id": "1435436", "url": "https://cs.wikipedia.org/wiki?curid=1435436", "title": "Vox (politická strana)", "text": "Vox (politická strana)\n\nVox (často psáno VOX) je politická strana ve Španělsku, kterou založili v prosinci 2013 bývalí členové Lidové strany a byla následně veřejně představena na tiskové konferenci v Madridu 16. ledna 2014. Dle jejich vlastního prohlášení byla důvodem založení nespokojenost se způsobem, jakým se Lidová strana stavěla k baskické teroristické organizaci ETA. Kromě toho sama prohlašuje, že jejím cílem je větší centralizace v protikladu k současnému kvazifederativnímu uspořádání autonomních společenství.\n\nVox je považována za stranu pravicovou nebo krajně pravicovou nebo pravicově populistickou. Hlásí se k protipotratovému hnutí a je někdy srovnávána s americkou Tea Party. Rovněž kritizuje multikulturalismus a imigraci z islámských zemí.\n\nVe volbách do Evropského parlamentu v roce 2014, při kterých zaznamenala největší úspěch 1,57 %, ani v španělských parlamentních volbách v roce 2015 a v roce 2016 se straně nepodařilo získat žádný mandát.\n\nV roce 2018 po volbách do andaluského regionálního parlamentu získala strana Vox 12 křesel (ze 109).\n\nV roce 2019 již pronikla jak do Španělského parlamentu, tak do Evropského parlamentu.\n\n"}
{"id": "1435439", "url": "https://cs.wikipedia.org/wiki?curid=1435439", "title": "CD Numancia", "text": "CD Numancia\n\nCD Numancia je španělský fotbalový klub ze města Soria. Byl založen 9. dubna 1945. Během sezón 1999/00, 2000/01, 2004/05 a 2008/09 hrál v nejvyšší španělské La Lize. V sezóně 2018/19 hraje Segundu División, druhou nejvyšší soutěž. Domácím stadionem je Nuevo Estadio Los Pajaritos.\n\nÚvodní kolo sezóny 2008/09 zaskočila Numancia FC Barcelonu a doma ji porazila 1:0.\nPřesto se tým nakonec umístil na 19. místě, poslední se umístila Recreativo de Huelva.\n\n\n"}
{"id": "1435441", "url": "https://cs.wikipedia.org/wiki?curid=1435441", "title": "Lemonjelly.ky", "text": "Lemonjelly.ky\n\nLemonjelly.ky je kompilační album anglického elektronického hudebního dua Lemon Jelly. Vydáno bylo v říjnu roku 2000 společností XL Recordings. Obsahuje písně, které kapela původně vydala na třech třípísňových EP: \"The Bath\" (1998), \"The Yellow\" (1999) a \"The Midnight\" (2000).\n"}
{"id": "1435443", "url": "https://cs.wikipedia.org/wiki?curid=1435443", "title": "Alps Hockey League", "text": "Alps Hockey League\n\nAlps Hockey League (zkráceně AHL nebo AlpsHL) je profesionální středoevropská liga ledního hokeje, které se účastní týmy z Rakouska, Slovinska a Itálie. Liga vznikla v roce 2016 po sloučení rakouské druhé nejvyšší soutěže Inter-National-League s italskou Serie A. V rakouském ligovém žebříčku se jedná o druhou nejvyšší soutěž po EBEL. Ze soutěže se nepostupuje a ani nesestupuje, soutěž tak existuje pouze na profesionálních licencích. Italské a slovinské týmy i nadále hrají své národní nejvyšší soutěže o mistra své země.\n\nObhájcem triumfu ze sezóny 2018/19 je slovinský tým HK Olimpija.\n\n\nZdroj: \n\n"}
{"id": "1435444", "url": "https://cs.wikipedia.org/wiki?curid=1435444", "title": "The 3rd and the Mortal", "text": "The 3rd and the Mortal\n\nThe 3rd and the Mortal byla norská experimentální metalová skupina. Vznikla v roce 1992 ve městě Trondheim a její původní sestavu tvořili Kari Rueslåtten (zpěv), Jarle Dretvik (baskytara), Rune Hoemsnes (bicí) a kytaristé Finn-Olav Holthe, Geir Nilsen a Trond Engum. Později však došlo k několika personálním změnám. Své první extended play s názvem \"Sorrow\" kapela vydala roku 1994. Ještě téhož roku vyšlo první dlouhohrající album \"Tears Laid in Earth\". Následovala tři studiová alba a později kapela ukončila svou činnost.\n\n"}
{"id": "1435447", "url": "https://cs.wikipedia.org/wiki?curid=1435447", "title": "Moravské Srbsko", "text": "Moravské Srbsko\n\nMoravské Srbsko () je v historiografii užívaný název pro největší a nejsilnější srbské knížectví, které vzniklo na troskách Srbské říše (zanikla roku 1371). Moravské Srbsko je pojmenováno po Velké Moravě, hlavní řece celé oblasti. Moravské Srbsko bylo jako nezávislé knížectví založeno v povodí řeky Moravy v roce 1371 a roku 1379 dosáhlo největší rozlohy prostřednictvím vojenských a politických aktivit svého prvního vládce, knížete Lazara Hrebeljanoviće. V roce 1402 bylo včleněno do Srbskéhu despotátu, který existoval až do roku 1459, kdy byl dobyt Osmanskými Turky (de iure až do roku 1560).\n"}
{"id": "1435448", "url": "https://cs.wikipedia.org/wiki?curid=1435448", "title": "Bohumil Jauris", "text": "Bohumil Jauris\n\nBohumil Jauris (* 30. srpna 1933) je bývalý československý rychlobruslař.\n\nV 50. a 60. letech 20. století patřil k nejlepším československým rychlobruslařům, šestkrát se na československém šampionátu umístil na medailové pozici, nikdy jej však nevyhrál. V roce 1955 poprvé startoval na velkých mezinárodních akcích, na Mistrovství Evropy skončil na 22. místě, na Mistrovství světa se umístil na 26. příčce. Zúčastnil se Zimních olympijských her 1956 (500 m – 17. místo, 1500 m – 15. místo, 10 000 m – 26. místo). Jeho nejlepším výsledkem ze světových šampionátů byla 18. pozice z MS 1956, naposledy startoval na MS 1961. Poslední závody absolvoval v roce 1967.\n"}
{"id": "1435449", "url": "https://cs.wikipedia.org/wiki?curid=1435449", "title": "Turecký zápas", "text": "Turecký zápas\n\nTurecký zápas neboli güreş je jeden z tradičních zápasnických stylů provozovaný v různých podobách po celém území Turecka. Zápasí se většinou na zápasnické žíněnce nebo při festivalech na trávě, písku, případně ve výše položených oblastech na sněhu.\n\n\nNejznámější forma zápasu praktikovaná po staletí na území Turecka je tzv. volný zápas. Hlavní charakteristikou tohoto zápasu je oblečení zápasniků. Zápasnici mají odhalenou vrchní část těla a chvaty aplikují na holé tělo a to včetně nohou. Na nohou mají zápasníci kalhoty zvané şalvar [šalvar] podle nichž tento zápas nese označení jako \"şalvar güreşi\" v překladu \"zápas v kalhotech\". Kalhoty primárně neslouží k aplikaci chvatů. Boj na zemi jako ve většíně tradičních zápasnických stylů neexistuje. Zápas končí potom co je jeden ze zápasníku poslán na zem.\n\nChvaty se provádějí na celé tělo a şalvar güreşi má velmi blízko k olympijskému zápasů ve volném stylu. Turci patřili v tomto stylu zápasení v minulosti za neporazitelné. Ve třicátých, čtyřicátých a padesátých letech dvacátého století prakticky neměli v Evropě konkurenci – Yaşar Doğu, Nasuh Akar, Celal Atik a mnoho dalších.\n\nKlasickou variantou şalvar güreşi je aplikace chvatů na suché tělo v mnoha regionech Turecka lidově označovaná jako \"karakucak\" [karakudžak]. Extremní variantou şalvar güreşi je tzv. olejový zápas (yağlı güreş), kdy se zápasníci potřou olejem aby jeden druhému stížili provedení chvatu. Tato varianta je po Turecku méně častá, ale ve světě kvůli své atraktivitě vysoce populární.\n\nZápas, při kterém zápasnici používají k chvatům soupeřovu vrchní část oděvu zvanou \"aba\" je v Turecku znám jako \"aba güreşi\". Tato forma zápasu není rozšířená po celém území Turecka. Je populární výhradně v pohraničních oblastech na jihovýchodě země. Je k vidění během festivalů ve městech Hatay, Antakya nebo Gaziantep.\n\nV Turecku je tento způsob zápasení populární mezi Kurdy.\n\nZápasníci z aba güreşi se nejčastěji uplatňují v olympijském sportu judo.\n\nZápas, při kterém je od začátku dán jeden úchop se v Turecku označuje jako \"kuşak güreşi\" v překladu \"opaskový zápas\", ve světě označovaný jako \"belt wrestling\". Zápasníci v úvodu chytí a drží jeden druhého za opasek a snaží se soupeře hodit, povalit, podrazit na zem. Chvaty se provádějí blízko u těla.\n\nV Turecku je tento způsob zápasení populární mezi Krymskými Tatary.\n\nZápasníci z aba güreşi se nejčastěji uplatňují v olympijském sportu judo.\n\n"}
{"id": "1435463", "url": "https://cs.wikipedia.org/wiki?curid=1435463", "title": "International Hockey League (2017)", "text": "International Hockey League (2017)\n\nInternational Hockey League (zkráceně IHL) je profesionální balkánská liga ledního hokeje, které se účastní týmy ze Slovinska, Chorvatska a Srbska. Liga vznikla v roce 2017 pro zbytek slovinských týmů, které nepůsobí v Alps Hockey League. Liga je pořádána slovinským svazem ledního hokeje. Ze soutěže se nepostupuje a ani nesestupuje, všechny zúčastněné týmy hrají souběžně své národní ligy.\n\nObhájcem triumfu ze sezóny 2018/19 je srbský tým KHK Crvena zvezda.\n\n\nZdroj: \n\n"}
{"id": "1435467", "url": "https://cs.wikipedia.org/wiki?curid=1435467", "title": "Mechtilda z Hackebornu", "text": "Mechtilda z Hackebornu\n\nSvatá Mechtilda z Hackebornu (1240/1241 – 19. listopadu 1299 Helfta) byla saská benediktinská řeholnice.\n\nMechtilda z Hackenbornu se narodila roku 1241/1242 v bohaté šlechtické rodině. V sedmi letech vstoupila do cisterciáckého kláštera, kde už žila její starší sestra Gertruda. Po několika letech se celé společenství přestěhovalo do kláštera v Helftě. Mechtilda měla v tomto klášteře na starosti formaci novicek, klášterní školu a liturgický chór. Je autorkou řady modliteb a měla dar proroctví.\n\nMechtilda z Hackenbornu se svěřila se svými mystickými prožitky až ve věku padesáti let právě Gertrudě z Helfty. Její mystické zkušenosti ale už dříve začaly zaznamenávat sestry, které to však utajovaly. Pro její mystiku je typický vztah k liturgii a eucharistii. Středem jejího duchovního života bylo Kristovo lidství, které je měřítkem lidské dokonalosti.\n\nJejí mystické zkušenosti popisuje \"Kniha zvláštních milostí (Liber specialis gratiae)\", rozdělená do pěti částí.\n\n\n"}
{"id": "1435472", "url": "https://cs.wikipedia.org/wiki?curid=1435472", "title": "Anežka z Loonu", "text": "Anežka z Loonu\n\nAnežka z Loonu (1150 – 1191) byla sňatkem s Otou I. Bavorským bavorskou vévodkyní. Během nezletilosti syna Ludvíka vládla v letech 1183 až 1191 jako bavorská regentka. Narodila se jako dcera hraběte Ludvíka z Loonu a Anežky z Mét. Anežka byla popisována jako energická regentka, která synovi zajistila dědictví.\n\nAnežka byla patronkou spisovatele Heinricha von Veldeke.\n\nAnežka měla s Otou několik dětíː\n\n"}
{"id": "1435473", "url": "https://cs.wikipedia.org/wiki?curid=1435473", "title": "Inter-National-League", "text": "Inter-National-League\n\nInter-National-League (zkráceně INL) byla profesionální středoevropská liga ledního hokeje, které se účastnily týmy z Rakouska, Slovinska a Itálie. Založena byla v roce 2012 odchodem druholigových rakouských klubů do společně soutěže se Slovinci. Liga byla pořádána svazy Rakouska i Slovinska. Slovinské týmy hrály souběžně s touto soutěží o titul mistra Slovinska. V sezóně 2013/14 se soutěže zúčastnilo i pět týmů z Itálie. Právě s italskou nejvyšší soutěží poté byla liga v roce 2016 sloučena do Alps Hockey League.\n\n\nZdroj: \n\n"}
{"id": "1435474", "url": "https://cs.wikipedia.org/wiki?curid=1435474", "title": "Rudný potok (přítok Rolavy)", "text": "Rudný potok (přítok Rolavy)\n\nRudný potok (často uváděn jako \"Rudenský potok\") je horský tok v Krušných horách v okrese Karlovy Vary v Karlovarském kraji, pravostranný přítok Rolavy. Část toku od Rudného až k soutoku protéká potok okrajem přírodního parku Jelení vrch.\n\nDélka toku měří 4,5 km, plocha povodí činí 8,49 km².\n\nPotok pramení v Krušných horách v nadmořské výšce 900 metrů na severozápadním svahu Rudenského špičáku (926 m).\nOd pramene teče potok nejprve zalesněnou krajinou, poté loukami a pastvinami k vesnici Rudné, části obce Vysoká Pec. Při okraji přírodního parku Jelení vrch protéká vesnicí Rudné a horským údolím pokračuje podél silnice do Vysoké Pece. Jihovýchodním směřuje k silnici z Nejdku do Nových Hamrů. Silnici podtéká a přibližně 250 m severozápadně od vlakové zastávky Vysoká Pec na železniční trati č. 142 se zprava vlévá do Rolavy.\n\nÚzemí podél Rudného (Rudenského) potoka patřilo v minulosti k významným krušnohorským hornickým oblastem. V okolí Rudného se rýžovala cínová ruda nejspíše už v polovině 14. století a řadí se tak k nejstarším a zároveň k nejrozsáhlejším rýžovnickým místům na Nejdecku. K rýžování se využívala voda Rudného potoka, o čemž svědčí okolní rozsáhlé rýžovnické kopečky (sejpy). Rovněž povrchová a hlubinná těžba rudy a její rozplavování a drcení se neobešlo bez vody. S nedostatečným průtokem vody v Rudném potoce se vypořádali horníci tak, že do Rudného potoka přivedli vodu z říčky Rolavy. Vybudovali 11 km dlouhý umělý vodní příkop tzv. \"rudenský vodní příkop\", vedený důmyslně po svazích okolních kopců téměř po vrstevnici. V literatuře chybí údaje o stáří vodního díla, předpokládá se, že bylo vybudováno v polovině 16. století. Voda odkloněná v nadmořské výšce přibližně 835–840 m z říčky Rolavy u zaniklé obce Chaloupky umožnila značné rozvinutí rýžovnických a úpravárenských prací, zejména v Rudném. Při nižším průtoku byla do vodního příkopu, potažmo Rudného potoka, odváděna veškerá voda Rolavy. V revírní mapě Českého geologického úřadu z roku asi 1830 není část toku Rolavy od Chaloupek směrem k soutoku s potokem Černá voda vůbec zakreslena a Rolava zde pramení znovu.\n\nRovněž ve Vysoké Peci se využívala voda Rudného potoka při těžbě a zpracování železných rud ze zdejšího skarnového ložiska. Zajímavostí je, že sníženina, poddolované území bývalého dolu Jeroným (Hieronymus Zeche), ležící v těsné blízkosti Rudného potoka a kde stojí vybudované westernové městečko, nebyla nikdy v minulosti zaplavena vodou Rudného potoka, přestože leží pod úrovní potoka.\n\nVoda z Rudného potoka, včetně výronů vod z okolních propadlých ústí štol, byla dříve využívána jako zdroj vody v přilehlých domech. Zvýšené obsahy As, Be, Mn, Al, Rn, Fe vedly k tomu, že se pro potřeby obyvatel přivádí kvalitnější voda z pramenišť v nadmořské výšce přes 800 m.\n"}
{"id": "1435475", "url": "https://cs.wikipedia.org/wiki?curid=1435475", "title": "Pavel Horejš", "text": "Pavel Horejš\n\nPavel Horejš (* 24. května 1992 Strakonice) je český zpěvák a pedagog. V červenci 2016 vydal svůj první hudební singl \"Souznění\", který podpořilo mnoho známých tváří.\n\nNarodil se 24. května 1992 ve Strakonicích. Po absolvování základní školy v Horažďovicích se přihlásil na gymnázium do Sušice. Následně studoval na Jihočeské univerzitě v Českých Budějovicích obory Zeměpis a Společenské vědy se zaměřením na vzdělávání. Od roku 2016 je učitelem na ZŠ Lerchova v Sušici. S hudbou začínal v 15. letech. Na počátku hrál na klávesy v jedné hudební skupině, později začal hrát na kytaru a přebral roli frontmana skupiny. Zlomový okamžik přišel v roce 2015, kdy se rozhodl natočit svůj první vlastní singl \"Venuše\". Od té doby začal pracovat na vlastní tvorbě. Jeho druhý singl \"Souznění\" se rozhodlo podpořit, nejen kvůli silně kontroverznímu tématu, mnoho známých tváří z televize i z filmu. Poté vydal dvě další písně \"Stíny vestibulu\" a \"Majáky\". Jeho posledním hitem je píseň \"Učitel\", ve které popisuje své první pocity a postřehy z učitelské profese.\n\nSingly \n\n"}
{"id": "1435477", "url": "https://cs.wikipedia.org/wiki?curid=1435477", "title": "Kakegawa (Šizuoka)", "text": "Kakegawa (Šizuoka)\n\nKakegawa (japonsky:掛川市 \"Kakegawe-ši\") je japonské město v prefektuře Šizuoka na ostrově Honšú. Žije zde téměř 115 tisíc obyvatel. Ve městě se nachází městský hrad z roku 1994.\n\n\n\n"}
{"id": "1435478", "url": "https://cs.wikipedia.org/wiki?curid=1435478", "title": "Nationale Amateur Hockey Liga", "text": "Nationale Amateur Hockey Liga\n\nNationale Amateur Hockey Liga (zkráceně NAHL) byla poloprofesionální rakouská liga ledního hokeje. V rakouském ligovém žebříčku byla na třetím místě. Založena byla v roce 2012. Ligu pořádal rakouský svaz ledního hokeje. Soutěže se účastnilo dohromady pouze osm účastníků. Většina celků, po zániku ligy v roce 2014, přešla do jednotlivých regionálních soutěží.\n\n\nZdroj: \n\n"}
{"id": "1435479", "url": "https://cs.wikipedia.org/wiki?curid=1435479", "title": "Richardis Bavorská", "text": "Richardis Bavorská\n\nRichardis Bavorská (1173 – 7. prosince 1231) byla hraběnkou z Geldern. Narodila se jako dcera falckraběte Oty, který se stal později prvním bavorským vévodou z rodu Wittelsbachů, a jeho manželky Anežky z Loonu.\n\nV roce 1186 se Richardis provdala za Otu I. z Geldern, s nímž měla několik dětí Po manželově smrti v roce 1207 se stala abatyší cisterciáckého kláštera Roermond, kde 7. prosince 1231 zemřela a byla pochována v klášterním kostele.\n"}
{"id": "1435480", "url": "https://cs.wikipedia.org/wiki?curid=1435480", "title": "Lesní molo liniový zadní", "text": "Lesní molo liniový zadní\n\nMaják Lesní molo liniový zadní (rusky: \"Лесной Мол Створный Задний)\" stojí na pobřeží Finského zálivu Baltského moře v Petrohradě v Rusku. \n\nJe nejvyšším majákem v Ruské federaci a čtvrtý na světě.\n\nMajáky Lesní molo tvoří navigační linii v Mořském kanále, kterým lodi vplouvají do přístavu v Petrohradu. Nejvyšší maják v Rusku a čtvrtý na světě je Lesní mol liniový zadní s výškou 73 m. Lesní molo přední má výšku 16 m a výšku světla v 21 m n. m., Lesní molo střední má výšku 24 m a výšku světla v 26 m n. m.\n\nLesní molo liniový zadní byl navržen Jevgeniem Gnicevičem v roce 1986. Betonová válcová věž, která se do cca poloviny výšky zužuje. Nahoře má tři ochozy a lucernu. Světelný zdroj v lucerně je ve výšce 52 m n. m. Maják má bílo-červené vodorovné pruhy.\n\n\noznačení:\n\n"}
{"id": "1435483", "url": "https://cs.wikipedia.org/wiki?curid=1435483", "title": "Adéla z Geldern", "text": "Adéla z Geldern\n\nAdéla z Geldern (1186–1218) byla holandskou hraběnkou. Narodila se jako dcera hraběte Oty I. z Geldern a jeho manželky Richardis Bavorské.\n\nV roce 1197 se ve městě Stavoren provdala za hraběte Viléma I. Holandského, s nímž měla pět dětí̠. Zemřela v roce 1218, zatímco byl její manžel na páté křížové výpravě. Pohřbena byla v opatství Rijnsburg.\n"}
{"id": "1435484", "url": "https://cs.wikipedia.org/wiki?curid=1435484", "title": "Východogobijský ajmag", "text": "Východogobijský ajmag\n\nVýchodogobijský ajmag ( – \"Dornogovi Ajmag\", doslova \"Východní Gobi\") je jedním z jednadvaceti ajmagů, na které se člení Mongolsko. Je pojmenován podle poušti Gobi, v které leží. K roku 2016 měl přibližně 66 tisíc obyvatel, z toho zhruba jedna třetina žila v jeho hlavním městě Sajnšandu.\n\nVýchodogobijský ajmag leží v jihovýchodní části státu a na jihu a východě hraničí s Vnitřním Mongolskem v sousední Čínské lidové republice. V rámci Mongolska sousedí na západě s Jihogobijským ajmagem a Středogobijským ajmagem, na severozápadě s Gobisümberským ajmagem, na severu s Chentijským ajmagem a na severovýchodě se Süchbátarským ajmagem.\n\nVýchodní ajmag se skládá ze 14 somonů.\n"}
{"id": "1435491", "url": "https://cs.wikipedia.org/wiki?curid=1435491", "title": "Supra", "text": "Supra\n\nSupra je tradiční gruzínská hostina a důležitá součást gruzínské kultury. Existují dva druhy supry: slavnostní supra (ლხინის სუფრა, [lxinis supʰra]), neboli \"keipi\", a smuteční supra (ჭირის სუფრა, [tʃʼɪrɪs sʊpʰra]), zvaná \"kelekhi\", hostina pohřební. Gruzínské hostiny tradičně moderuje jejich nedílná součást, konferenciér, gruzínsky \"tamada\", který pronáší přípitky, čímž ovlivňuje průběh hostiny.\n\nV gruzínštině supra znamená \"ubrus\". Podobná slova najdeme i v arabštině\", sufra\" (سفرة), arménštině, \"sproc\" (սփրոց) a v turečtině, \"sofra.\"\n\nVelké gruzínské hostiny se pořádají na ubrusech na zemi, pokud není dost stolů. Jídla a vína bývá mnoho, supra je také ukázkou gruzínské pohostinnosti. Obvyklá témata na konverzaci jsou rodina, umění, politika, náboženství, život a smrt. Supra posiluje vztahy mezi jejími účastníky. Supra je také příležitost, při které zaznívá gruzínský polyfonní zpěv.\n\nhttps://zpravy.idnes.cz/gruzie-zeme-posedla-oslavami-di9-/zahranicni.aspx?c=A020208_100021_zahranicni_zem\n"}
{"id": "1435501", "url": "https://cs.wikipedia.org/wiki?curid=1435501", "title": "Seznam majáků Ruské federace", "text": "Seznam majáků Ruské federace\n\nSeznam majáků v evropské části Ruské federace\n\nMajáky v Rusku můžeme rozdělit na námořní, říční a jezerní. Námořní majáky v evropské části Ruska se nacházejí na pobřeží Azovského moře, Baltského moře, Barentsova moře, Bílého moře, Černého moře a majáky jezerní na Ladožském jezeře a Oněžském jezeře.\n\nNámořní majáky asijské části se nacházejí v Kaspickém moři, Ochotském moři, Japonském moři, Beringovu moři, na pobřeží Severního ledového oceánu, Kamčatky a Čukotky, Kurilských ostrovů a Sachalinu. Jezeře Bajkal.\n"}
{"id": "1435525", "url": "https://cs.wikipedia.org/wiki?curid=1435525", "title": "Oranže a datle", "text": "Oranže a datle\n\nOranže a datle (1893, \"Orangen und Datteln\", česky jako \"Ve stínu palem\") je sbírka dobrodružných povídek německého spisovatele Karla Maye.\n\nSbírka obsahuje osm autorových povídek odehrávajích se v Orientu:\n\nSbírka vyšla roku 1893 jako desátý svazek Mayových spisů vydávaných nakladatelstvím Friedrich Ernst Fehsenfeld ve Freiburgu. Roku 1909 vydal Friedrich Ernst Fehsenfeld ilustrovanou verzi této knihy s ilustracemi Willyho Plancka. V \"Sebraných spisech Karla Maye\" (\"Karl May’s Gesammelte Werke\") z nakladatelství Karl-May-Verlag vycházela kniha pod tímto názvem rovněž jako svazek číslo deset až do roku 1943 (od roku 1936 bez povídky \"Proklatec\"). Po druhé světové válce se název desátého svazku změnil na \"Písek záhuby\" (\"Sand des Verderbens\") pode stejnojmenné povídky přesunuté sem z knihy \"Na cizích stezkách\" a byly v něm ponechány povídky \"Gum\", \"Kristus nebo Mohamed\", \"Krumir\" a \"Ghazva\", zde však pod názvem \"Loupežné tažení Baggarů\" (\"Der Raubzug der Baggara\"). Ostatní povídky byly přesunuty do jiných svazů sebraných spisů.\n\nČeská vydání sbírky i samostatná vydání jednotlivých povídek je možno najít v článku Povídkové dílo Karla Maye.\n\nPůvodní povídka byla napsána roku 1877 a roku 1878 vydána v časopise \"Frohe Stunden\". Později May příběh s použitím některých motivů z povídky \"Růže ze Sokny\" (1878, \"Die Rose von Sokna\") přepracoval a rozšířil a roku 1879 ji vydal pod názvem \"Mezi škrtiči\" (\"Unter Würgern\"). Tuto rozšířenou verzi pak roku 1893 zařadil do své sbírky povídek \"Oranže a datle\". Roku 1894 vyšel příběh pod názvem \"Škrtič karavan\" (\"Der Karawanenwürger\") ve stejnojmenné povídkové sbírce od nakladatelství Hugo Liebau v Berlíně. V \"Sebraných spisech Karla Maye\" z nakladatelství Karl-May-Verlag vychází tato rozšířená povídka ve svazku číslo deset \"Písek záhuby\" a původní text povídky \"Gum\" z roku 1877 v sedmdesátém prvním svazku \"Old Firehand\".\n\nHlavní hrdina, Kara ben Nemsí, zvaný na Divokém západě Old Shatterhand (příběh je prvním, ve kterém se vyskytuje toto jméno) se v doprovodu \"\"statečného\"\" průvodce Hasana a krajana Josefa Korndörfera pouští do boje s bandou loupežníků soustředěných v tzv. loupežné karavaně (gum), vedené tzv. škrtičem karavan Hedžan-bejem. Kara ben Nemsí se měl v Alžíru setkat se svým přítelem sirem Emerym Bothwellem, se kterým se seznámil v Americe, ale ten se již vydal na Saharu za bandity, aby zachránil syna obchodníka Latréaumonta Rénalda, za kterého chce Hedžan-bej neustále se zvyšující výkupné, a požádal Kara ben Nemsího, aby jel za ním.\n\nCestou přes Saharu zachrání Kara ben Nesmí bratra Hedžan-beje před lvem a ten mu daruje vzácného velblouda. Když však zjistí, že jde o člověka, který v Alžíru nechal zatknout jeho posla se žádostí o další výkupné za Rénalda, chce jej zabít, je však zastřelen. Kara ben Nemsí se sirem Bothwellem následně překazí plány loupežníků přepadnout obchodní karavanu, kterou se snažili umořit v poušti žízní. Hedžan bej je nakonec dopaden ve své pouštním pevnosti a svržen Bothwellem do propasti. Rénald je zachráněn a všichni se vrací domů.\n\nPovídka vznikla roku 1890 a v tom samém roce vyšla v mariánském kalendáři \"Regensburger Marien-Kalender\". Roku 1893 ji May zařadil do své povídkové sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází povídka ve svazku \"Písek záhuby\".\n\nKara ben Nemsí cestuje se svým přítelem, kapitánem Frickem Turnestickem, do Tunisu. Při zastávce v Marseille si vytvoří nepřítele v podobě fanatického muslima jménem Abd el Fadl, který na hřbitově povalil kříž a byl zato pohnán Kara ben Nemsím k odpovědnosti. Za to se jej ještě v Marseille pokusil zastřelit. Při další plavbě je zastihne bouře, po které objeví vrak lodi, na které cestoval Abd el Fadl a zachrání jej. Misto vděčnosti se opět dočkají výhrůžek.\n\nV Tunisu zjistí, že Abd el Fadl je jako popravčí místního beje velmi významný muž. Jeho žena však v skrytu duše vyznává Krista a v tomto duchu vychovává i jejich malého syna Azmara. Když to Abd el Fadl zjistí, rozhodne se odvézt svého syna do svatého města Kairvánu, kde se má stát nábožným marabutem. Kara ben Nemsí má s Turnestickem náhodu stejnou cestu, protože chtějí navštívit zříceniny římského amfiteátru v El-Džemu. Cestou je zastihne solná bouře, před kterou se ukryjí i s koňmi do cestou nalezené velké jeskyně. Když se do té samé jeskyně uchýlí i Abd el Fadl se svou ženou a synkem a se svými velbloudy, přesunou se do zadní části jeskyně, aby se s ním nemuseli setkat. Do jeskyně však také vnikne obrovský černý pardál, zabije jednoho velblouda a zmocní se dítěte. Abd el Fadl vzývá Alláha a Mohameda, zatímco jeho žena Ježíše. Když v zoufalství pronese Abd el Fadl modlitbu i Ježíšovi, Kara ben Nemsí konečně najde příležitost k tomu, aby pardála zastřelil aniž by ublížil dítěti. Díky tomuto zážitku se Abd el Fadl stane křesťanem.\n\nPovídka vznikla roku 1881 a vyšla roku 1882 v časopise \"Belletristische Correspondenz\". Roku 1893 ji May zařadil do své povídkové sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází povídka ve svazku \"Písek záhuby\".\n\nKara ben Nemsí se svým sluhou Achmedem cestuje z Tunisu do Maroka. Cesta je vede přes území kmene Uelad Sebirů, ze kterého Achmed pochází. Achmed se Kara ben Nemsímu svěří, že miluje dceru šejka svého kmene Mošalláh a že kvůli tomu, aby za ní mohl šejkovi zaplatit, odešel od svého kmene sloužit bílým lidem, ale teď že má již peněz dostatek. Následně se oba seznámí s plukovníkem tělesné gardy tuniského paši Krüger bejem, kterého doprovází Kara ben Nemsího přítel sir David Lindsay (vystupující zde pod jménem Percy). Krüger bej jede rovněž k Uelad Sebirům, aby se podíval na jejich vyhlášené koně.\n\nKdyž všichni dorazí k Uelad Sebirům, zjistí, že bojovníci kmene právě zajali nechvalně známého lupiče Sádise el Chabira zvaného pole kmene svého původu krátce Krumir. Ten požádá Mošalláh o vodu a tím získá její ochranu. Stane se tak na tři dny hostem kmene a pak musí opustit vesnici a může být pronásledován. Krumir zneužije tohoto pohostinství, a ačkoliv přísahal, že neuteče, ukradne šejkovi vzácného koně a velblouda a unese Mošalláh. Šejk, který nemá Achmeda příliš v lásce, přísahá, že pokud mu dceru přivede zpět, nebude bránit jejich sňatku. Kara ben Nemsí s Achmedem a sirem Davidem vyrazí po jeho stopách a nakonec se jim ho po různých dalších dobrodružných příhodách podaří dopadnout u velkého solného jezera Šot Rharsá, kde si Krumir při pádu z koně zlomí vaz.\n\nPříběh byl napsán roku 1892 a v tom samém roce vyšel v mariánském kalendáři \"Eichsfelder Marien-Kalender\". Roku 1893 jej May zařadil do své povídkové sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází povídka ve svazku \"Písek záhuby\" pod názvem \"Loupežné tažení Baggarů\".\n\nKara ben Nemsí a Hadží Halef Omar se na své cestě kolem Nilu setkají s černochy z kmene Nuérů vedené ze spřáteleným náčelníkem Abu Džomem. Ten je požádá o pomoc proti baggárským otrokářům. Ti na svém lovu otroků (tzv. ghazva) využili toho, že se muži Nuérů vydali na lov, přepadli jejich vesnici, starce a malé děti pobili a mladší ženy, dívky a chlapce odvlekli, aby je prodali do otroctví.\n\nPři snaze o osvobození zajatců narazí Kara ben Nemsí na falešného anglického misionáře Gibsona, který se takto skrytý před zraky úřadů potírajících obchod s otroky zabývá jejich prodejem. Zajatci jsou osvobozeni a Gibson je Abu Džomem zastřelen.\n\nPovídka byla napsána v únoru roku 1892 a v tom samém roce vyšla v mariánském kalednáři \"Benziger's Marien-Kalender\". Roku 1893 ji May zařadil do své povídkové sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází povídka ve 48. svatku spisů \"Kouzelná voda\" (\"Das Zauberwasser\").\n\nKara ben Nemsí cestuje se svým průvodcem hadži Halefem z Bagdádu k Haddedihnům, z jejichž kmene Halef pochází. Cestou osvobodí z muslimského zajetí Peršana Alama vyznávajícího zoroastrismus, je tedy tzv. Parsi. Alam jede s výkupným k arabskému loupeživému kmeni Azenehů, kteří zajali jeho otce Vikrama. Kara ben mesí Alamovi slíbí, že mu pomůže otce osvobodit. Brzy zjistí, že Alamův otec byl sice Parsi, ale matka byla muslimka. Proto Alam nemá v otázce víry zcela jasno a nejvíc věří ve své dva talismany (jeden pro Parsi a jeden pro muslimy), které si koupil od jednoho anglického námořníka a které se později ukážou jako žert nebo podvod. Kara ben Nemsí se jej snaží nasměrovat ke křesťanství.\n\nNež všichni dorazí k Azenehům setkají se s Haddedihny, kteří si chtějí od Azenehů třeba násilím vzít zpět stáda, která jim Azenehové ukradli. Nežli dojde ke krveprolití, poustevník z nedaleké hory, kterého muslimové považují za svatého, zajistí smíření obou stran. Vikrama je propuštěn bez výkupného a zvířata jsou vráceni. Pak se ukáže, že poustevník je ve skutečnosti křesťan, a protože je právě 25. prosince, zapálí na stromě před svou jeskyní vánoční svíčky. Alam to považuje za světlo nebes, které ozářilo i jeho duši.\n\nPovídka vznikla roku 1882 a v tom samém roce vyšla v časopise \"Vom Fels zum Meer\". Roku 1893 ji May zařadil do své povídkové sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází povídka ve 48. svazku spisů \"Kouzelná voda\" (\"Das Zauberwasser\").\n\nKara ben Nemsí a hadži Halef stráví čtyři dny u kurdského kmene Širvánů. Srdečně se s nimi loučí, ale Kara ben Nemsí se nemůže zbavit pocitu ohrožení. Brzy zjistí, že je Kurdové sledují a chtějí je ve spojení s kmenem Zibarů přepadnout. Když na břehu Velkého Zabu na Zibary narazí a Kara ben Nemsí se jim představí, přestanou se Zibarové vedeni šejkem jménem Šeri Šir (lev hrdina) chovat nepřátelsky a pozvou je do své vesnice.\n\nPohostinnost je však zdánlivá, ale Kara ben Nemsí s Halefem získají ochranu od manželky šejkova syna Šefaky, která musí být podle kurdského zvyku respektována. Pak zjistí, že její malý syn se před spaním modlí německou modlitbu \"Kristova krev a spravedlnost\" (\"Christi Blut und Gerechtigkeit\") od Nikolause von Zinzendorfa. Šefaka je totiž po otci Němka, německy sice neumí, ale modlitbu se od otce naučila nazpaměť. Na krku nosí talisman, který také získala od otce. Kara ben Nemsí v něm objeví píseň \"Je v Boží radě souzeno\". Když jí Šeface zazpívá, jsou tím ostatní Kurdové tak dojati, že veškeré nepřátelství zmizí.\n\nPovídka byla napsána roku 1890 a poprvé vyšla roku 1891 v mariánském kalendáři \"Regensburger Marien-Kalender\". Roku 1893 ji May zařadil do své povídkové sbírky \"Oranže a datle\", V upravené podobě se příběh pod názvem \"Kříž Kurdů\" (\"Das Kurdenkreuz\") stal součástí 48. svazku \"Sebraných spisů Karla Maye\" z nakladatelství Karl-May-Verlag \"Kouzelná voda\" (\"Das Zauberwasser\").\n\nNázev povídky pochází z latiny a znamená \"Matka bolestná\", čímž je myšlena Marie, matka ukřižovaného Ježíše. V příběhu Kara ben Nemsí a Hadži Halef pomohou kurdské ženě, která se dostala do stejné situace – její syn byl ukřižován.\n\nNa své cestě do Persie zachrání Kara ben Nemsí s Halefem ženu před roztrháním zuřivými psy, které na ní poslali Mir-Mahmalové, nepřátelé jejího kmene Mir-Jusufů, u kterého se stanou hosty. Žena se jmenuje Fatima Marryah (podle dcery Mohameda Fatimy a podle Marie) a její muž Jusuf Alí (podle Josefa, Ježíšova pěstouna, a podle manžela Fatimy Alího). Jusuf se velmi trápí kvůli svému synovi¨, kterému dal jméno Husein Iza (podle syna Fatimy Huseina a podle Ježíše). Posla jej do Mašhadu, aby tam studoval ší'itský islám, ale on zůstal jako sluha u patriarchy v Mosulu.\n\nBěhem pobytu Kara ben Nemsího u Mir-Jusufů přijde Husein Iza ke svým rodičům na návštěvu. Chce je vzít sebou do Mosulu, aby nemuseli žít tak chudě, a sdělil jim, že se stal křesťanem a bude knězem. Jeho otec jej v zuřivém vzteku vyžene z vesnice a vzápětí se jej zmocní Mir-Mahmalové a rozhodnu se ho ukřižovat. Kara ben Nemsí s Halefem vyslyší zoufalé prosby obou rodičů a Huseina zachrání. Jusuf Ali i Fatima Marryah se rozhodnou odejít se synem do Mosulu a stát se křesťany. A Halef na konci povídky prohlásí: \"„Také já věřím, že kříž je mocnější než Mohamed\"\".\n\nPříběh o odpadlíkovi od islámu byl napsán roku 1891 a poprvé vyšel 1892 v mariánském kalendáři \"Regensburger Marien-Kalender\". Roku 1893 jej May zařadil do své povídkové sbírky sbírky \"Oranže a datle\". V \"Sebraných spisech Karla Maye\" z nakladatelství Karl-May-Verlag vychází ve 48. svazku 'Kouzelná voda\" (\"Das Zauberwasser\") pod názvem \"Es sábí\" (\"Es Ssabbi – der Verfluchte\").\n\nKara ben Nemsí je požádán svým přítelem Saidem Kalešem, valim (guvernérem) v Angoře, aby doručil bývalému plukovníkovi sultánova vojska Abdalu Osmanu-bejovi do Urumdžili konečně přiznanou penzi. Zároveň ho upozorní na to, že Osman-bej nenávidí křesťany, takže bude lepší, když o svém vyznání pomlčí. Protože je penze přiznána zpětně za minulých patnáct let, jedná se o značný obnos, dostane Kara ben Nemsí od valiho jako ochranu dva Arnauty, kterým od počátku nedůvěřuje. Arnautové také brzy zmizí. Kara ben Nemsí je přesvědčen, že jej chtějí přepadnout, a chytře se jim vyhne. V další cestě pokračuje s mladým Turkem, o kterém v rozhovoru zjistí, že je synem Osmana-beje a že se stal křesťanem, za což jej jeho otec proklel. Je proto muslimy, kteří jej znají, nenávistně nazýván \"es sábí\" (proklatec).\n\nOsman-bej žije se svou ženou nedaleko Urumdžili. Má obrovskou radost z obdržené penze, ale když uvidí svého syna, chce ho dokonce zabít, čemuž Kara ben Nemsí na poslední chvíli zabráni. Pak oba cestují do Kayseri k francouzskému konzulovi, s jehož dcerou je mladý Turek zasnouben. Krátce poté, co dorazili, se dozvědí, že Osman-bej byl napaden a oloupen a že z tohoto činu obvinil Kara ben Nemsího a svého syna. Oba jsou sice zatčeni, ale kádi (soudce) se brzy přesvědčí, že jsou oba nevinní. Osman-bej zuří nad jejich propuštěním a prohlásí, že mezi ním a jimi bude brzy rozhodovat Alláh, což se skutečně stane. Společně s Arnauty, kteří se ve městě objevili, poštve na Kara ben Nemsího a svého syna rozzuřený dav. Oba jsou nuceni prchnout a ukrýt se v okolí křesťanské kaple na skalním výběžku. Pronásledovatelé v čele s Arnauty a Osmanem-bejem kapli zapálí, ale skalní výběžek neunesl váhu tak velkého množství lidí a se všemi se zřítil do propasti. Při ohledávání mrtvol jsou u Arnautů nalezeny ukradené peníze.\n\n"}
{"id": "1435560", "url": "https://cs.wikipedia.org/wiki?curid=1435560", "title": "Jaroslav Doubek", "text": "Jaroslav Doubek\n\nJaroslav Doubek (17. června 1931 Praha – 22. července 2017 Jindřichův Hradec) byl československý rychlobruslař a cyklista.\n\nRychlobruslařských závodů se účastnil již v roce 1943, o čtyři roky později vyhrál juniorské československé mistrovství. Jako cyklista, především dráhový, působil v pražském klubu ÚDA. Rychlobruslení se začal více věnovat v první polovině 50. let. Roku 1953 zvítězil na Světových univerzitních hrách a v roce 1955 debutoval na Mistrovství Evropy (24. místo) i světa (23. místo). Zúčastnil se Zimních olympijských her 1956 (500 m – 30. místo, 1500 m – 39. místo). Na československých šampionátech získal jedno druhé a jedno třetí místo. Sportovní kariéru ukončil v roce 1961, nicméně v letech 1964 a 1968 se ještě zúčastnil několika závodů.\n\nZemřel 22. července 2017 ve věku 86 let.\n"}
{"id": "1435584", "url": "https://cs.wikipedia.org/wiki?curid=1435584", "title": "Dubeč (tvrz)", "text": "Dubeč (tvrz)\n\nTvrz v Dubči je zaniklé panské sídlo v Praze, které se spolu s poplužním dvorem nacházelo jihozápadně od památkově chráněné sýpky.\n\nVes Velký Dubeč je poprvé připomínána roku 1088, kdy Vratislav II. daroval dvě popluží vyšehradské kapitule.\n\nTvrz vznikla pravděpodobně před rokem 1508 za vlastnictví syna Martina Chebského Mertlína. Před rokem 1343 zde seděl Velfovic Meinlín, kolem roku 1368 jeho syn Johánek Dubeč z Dubče (roku 1404 koupil Průhonice a roku 1407 Vinoř) a k roku 1434 Johánkův syn Matěj Dubeč z Dubče. Roku 1508 odkázal Jan Dubečský z Dubče Průhonice, tvrze Dubeč a Hole, pusté tvrze v Dubečku a Litožnicích a další poplužní dvory a vesnice své jediné dceři Žofce, provdané za Zikmunda Zápského ze Záp.\n\nZikmund Zápský ze Záp zemřel před rokem 1524 a Dubeč s tvrzí, mlýnem, pivovarem, pustou tvrzí Dubeček, Litožnice a další získal jeho syn Oldřich. Ten dubečskou tvrz poté pravděpodobně renesančně přestavěl. Statky pak zdědil jeho syn Adam Zápský ze Záp. Za jeho vlastnictví se na tvrzi konala 11. a 14. června roku 1608 jednání mezi poselstvy císaře Rudolfa II. a arciknížete Matyáše, která však nebyla úspěšná. Vojsko Matyáše pak způsobilo na dubečském panství značné škody.\n\nAdam Zápský roku 1607 odkázal Dubeč a další statky svému vnukovi Adamovi. Ten podporoval stavovské akce a veřejně vystupoval proti císaři a nejvyšším zemským úředníkům. Po prohrané bitvě na Bílé hoře mu byla roku 1622 jedna třetina majetku zkonfiskována včetně dubečské tvrze, on sám byl popraven 27. ledna 1626 za vraždu Jana Daniela Kapra z Kaprštejna.\nZkonfiskovaná Dubeč s tvrzí byla roku 1623 prodána knížeti Karlovi z Lichtenštejna a trvale připojena k Uhříněvsi.\n\nOd roku 1623 tvrz pustla a dochovaly se pouze její zbytky.\n\nRoku 1970 byl Archeologickým ústavem ČSAV proveden průzkum. Dochované zdivo bylo zřejmě obytnou budovou dlouhou přibližně 15 metrů a širokou asi 25 metrů. Na vnějši straně této zdi na severovýchodním nároží byly zjištěny fragmenty psaníčkového sgrafita. Původně kamenná zeď byla promíchaná s cihlami s dochovanou cihelnou okenní špaletou. Ta obsahovala ozub po odstraněném kamenném rámu a při vnitřním koutu výběh cihelné valené klenby. Dále se dochovalo torzo jihovýchodního nároží, torza tří opěrných pilířů původně přistavěných k obvodovému zdivu na východní straně tvrze a dva pilíře nad již neexistujícím jižním příkopem. Část zdiva se dochovalo ve štítové zdi stodoly a kolny na jihozápadním nároží tvrziště. Při budově bývalého mlýna se pravděpodobně nachází další dochovaná část renesanční tvrze - zbytek pilíře brány, který nese omítkovou rustiku. Dochovaná je i část vodního příkopu, 5-6 metrů širokého a 2-2,5 metru hlubokého, který tvrziště chránil.\n\nKolem tvrze vede modrá turistická značená trasa 1003 z Uhříněvsi do Klánovic.\n\n\n"}
{"id": "1435597", "url": "https://cs.wikipedia.org/wiki?curid=1435597", "title": "Tamada", "text": "Tamada\n\nTamada je osoba, která je na tradiční gruzínské hostině \"supra\" pověřena moderováním hostiny prostřednictvím dobře načasovaných a dobře přednesených přípitků. \n\nTamada je muž s řečnickým talentem, který dobře zná všechny přítomné. Bývá to jeden ze starších mužů rodiny, ale nemusí to být pravidlem. Tamada mívá asistenta, který dolévá sklenice (víno, kořalka). Když tamada začne pronášet přípitek, všichni musí přestat mluvit, mohou jíst, ale nesmí pít alkohol. Gruzínské přípitky nejsou v délce pouhé jedné věty. Bývají poetické, s patřičnou filozofickou hloubkou, ale nepostrádají ani smysl pro humor. Úkolem tamady je prostřednictvím přípitků udávat tempo a ducha hostiny, vtáhnout do děje všechny přítomné včetně hostů, kteří jsou v průběhu oslavy vyzváni k tomu, aby také přednesli jeden přípitek. Dalším úkolem tamady a jeho asistenta je, aby zůstali střízliví až do konce hostiny. Na tradiční hostině se konzumuje velké množství jídla a vína. V Gruzii se připitky pronáší pouze vínem, ne pivem. \n\nPodobná kultura přípitků existuje také v Arménii a Ázerbájdžánu, ale i v dalších zemích bývalého Sovětského svazu. \n\n\nhttps://www.mundo.cz/gruzie/kuchyne\n\nhttps://www.novinky.cz/cestovani/137236-idealni-destinaci-pro-milovniky-vina-je-gruzie.html\n\nhttps://web.archive.org/web/20080109091208/http://www.ndoba.com/index.php/Georgian-Tamada.html\n"}
{"id": "1435606", "url": "https://cs.wikipedia.org/wiki?curid=1435606", "title": "Brankovićovo Srbsko", "text": "Brankovićovo Srbsko\n\nBrankovićova země () nebo Vukova země () byl jeden z krátkodobých polonezávislých srbských knížectví, které vznikly na troskách středověké Srbské říše v roce 1371 po smrti jejího posledního cara Štěpána Uroše V. (1346–1371). Zakladatelem tohoto státního útvaru byl Vuk Branković, syn sebastokratora Branka Mladenoviće, který spravoval Ochrid za vlády cara Štěpána Dušana (1331–1346). Brankovićovo knížectví se nacházelo v největší části dnešního Kosova.\n\nDíky Vukově sňatku s Marou, dcerou moravsko-srbského knížete Lazara Hrebeljanoviće, obdržel v Kosovu rozsáhlé pozemky. Vuk také získal oblasti v Rašce (včetně starého srbského hlavního města Ras) a oblasti kolem řeky Lim na severu dnešní Černé Hory. Po smrti sousedního vládce Đurađa I. Balšiće, knížete Zety, Vuk obsadil jeho města Prizren, Peć a oblast Metochie. Nejdůležitějšími městy v říši Vuk byly Priština, Prizren, Peć, Skopje a Ras, stejně jako bohaté těžební osady Trepča, Janjevo, Gluhavica a další.\n\nVukův syn Đurađ Branković se stal despotou Srbska poté, co nastoupil na trůn jako synovec bezdětného despoty Stefana Lazareviće.\n"}
{"id": "1435614", "url": "https://cs.wikipedia.org/wiki?curid=1435614", "title": "QSFP", "text": "QSFP\n\nQSFP (zkratka anglického ) je podrodina transceiverů z rodiny SFP standardizované organizací Storage Networking Industry Association (dříve Small Form Factor Committee). Slouží k budování počítačových sítí postavených především na optických vláknech a umožňuje připojování za provozu. Existuje několik variant, jsou podporována vícevidová i jednovidová optická vlákna:\n\n"}
{"id": "1435615", "url": "https://cs.wikipedia.org/wiki?curid=1435615", "title": "Kandžut Sar", "text": "Kandžut Sar\n\nKandžut Sar (také Kanjut Sar) je hora v pohoří Karákóram ležící v oblasti Gilgit-Baltistán v Pákistánu. Hora má dva vrcholy a je to 26. nejvyšší hora na světě a 11. nejvyšší v Pákistánu.\n\nKandžut Sar se skládá ze dvou vrcholů:\n\n"}
{"id": "1435616", "url": "https://cs.wikipedia.org/wiki?curid=1435616", "title": "Pimprí-Čiňčvad", "text": "Pimprí-Čiňčvad\n\nPimprí-Čiňčvad () je průmyslové město v Maháráštře, jednom ze svazových států Indie. K roku 2011 mělo přibližně 1,7 miliónu obyvatel. Vzniklo sloučením několika předměstí většího města Puné, které leží jihovýchodně od něj, do jehož okresu spadá a s kterým tvoří souměstí. Od Bombaje, hlavního města Maháráštry a největšího indického města vůbec, je Pimprí-Čiňčvad vzdálen přibližně 190 kilometrů jihovýchodně. \n\nVětšina obyvatelstva mluví maráthsky.\n\nVe městě má továrny několik průmyslových koncernů, mimo jiné Bajaj Auto a Tata Motors.\n"}
{"id": "1435619", "url": "https://cs.wikipedia.org/wiki?curid=1435619", "title": "Pruh (symbol)", "text": "Pruh (symbol)\n\nPruh v matematických zápisech je vodorovná čára nad částí výrazu, která se používá v různých významech:\n\n\nV posledních dvou případech lze pruh psát nejen nad jedním symbolem, ale nad celým podvýrazem; v případě potřeby je možné použít více pruhů nad různými částmi výrazu a jeho pomocí vyjádřit pořadí vyhodnocování, jako kdyby byly použity závorky, např.\n\n"}
{"id": "1435620", "url": "https://cs.wikipedia.org/wiki?curid=1435620", "title": "Písník Pod Skalkou", "text": "Písník Pod Skalkou\n\nPísník pod Skalkou je vodní plocha o výměře asi 0,8 ha nalézající se 0,8 km jihovýchodně od centra města Chlumec nad Cidlinou v lokalitě Skalka u silnice II. třídy č. 611 vedoucí do Hradce Králové. Vodní plocha vznikla po těžbě štěrkopísku asi v první polovině 20. století. Písník je v soukromém vlastnictví.\n"}
{"id": "1435621", "url": "https://cs.wikipedia.org/wiki?curid=1435621", "title": "Walenty Ziętara", "text": "Walenty Ziętara\n\nWalenty Ziętara (* 27. října 1948, Nowy Targ, Polsko) je bývalý polský hokejový útočník, pravé křídlo a hokejový trenér.\n\nV polské lize hrál za Podhale Nowy Targ a GKS Tychy. Ve švýcarské druhé nejvyšší soutěži hrál za EHC Dübendorf. Byl pětkrát nejlepším střelcem polské ligy.\n\nPolsko reprezentoval na dvou olympijských hrách (v letech 1972, a 1976) a 11 turnajích mistrovství světa v letech 1969, 1970, 1971, 1972, 1973, 1974, 1975, 1976, 1977, 1978 a 1979, z toho pětkrát elitní skupiny A.\n\nPracoval jako hlavní trenér u polského národního týmu do 18 let.\n\n"}
{"id": "1435638", "url": "https://cs.wikipedia.org/wiki?curid=1435638", "title": "Stínové bankovnictví", "text": "Stínové bankovnictví\n\nStínové bankovnictví je bankovnictví, které provozuje nebankovní finanční sektor, který tak nepodléhá regulaci jako banky. Často se sem řadí například hedge fondy, ETF a jiné fondy. Světová finanční krize 2008 byla z velké části způsobena stínovým bankovnictvím.\n\n"}
{"id": "1435639", "url": "https://cs.wikipedia.org/wiki?curid=1435639", "title": "Klášter kapucínů (Liberec)", "text": "Klášter kapucínů (Liberec)\n\nKlášter kapucínů v Liberci je někdejší hospic při kostele svaté Máří Magdaleny na úpatí Keilova vrchu. Nachází se v Jungmannově ulici č. 333 ve třetí liberecké části, zvané Jeřáb. Byl nejmladším kapucínským klášterem na českém území. Areál kapucínského konventu, sestávající z kostela sv. Máří Magdalény,obytné rezidence, kryté chodby, schodiště s balustrádou a ohradní zdi s bránou je zapsán na Ústředním seznamu kulturních památek České republiky pod číslem 41331/5-4154.\n\nIniciátorkou založení kláštera byla představitelka liberecké průmyslnické rodiny v textilnictví, Marie Paulina baronka von Liebieg. Plánování výstavby nového kostela v nově vzniklé městské čtvrti Jeřáb započalo v roce 1908 a již v té době se počítalo s duchovní správou kostela řádem kapucínů z Tyrolska. Kostel byl postaven v místech, kde od roku 1735 stávala kaple Zvěstování Panny Marie. Nový kostel byl vysvěcen 11. června 1911. \n\nS budovou někdejšího hospicu je kostel propojen. Zahrada obklopující konvent zčásti sloužila jako městský park.\nSamotný klášter vznikl dodatečně, jako menší přístavba v zahradě na jižní straně již stojícího kostela svaté Máří Magdalény. Budova konventu postaveného v totožném novobarokním slohu s prvky secese jako kostel, byla s chrámem spojena krytou chodbou. Autory projektu byli architekti Max Kühn a Heinrich Fanta, ve spolupráci se stavitelem Albertem Hübnerem. \n\nPo převzetí moci komunisty byl klášter zrušen. Prostory kostela byly později přeměněny na sklad národního podniku Kniha. V klášteře byla také mateřská škola, či depozitář.\n\nDnes klášter ani kostel neslouží svému původnímu účelu. Do roku 2011 budovy chátraly, poté proběhla rekonstrukce staveb, avšak objekt zůstal i nadále opuštěný a pozemky jsou silně zarostlé náletovou vegetací.\n"}
{"id": "1435640", "url": "https://cs.wikipedia.org/wiki?curid=1435640", "title": "Bernhard Grzimek", "text": "Bernhard Grzimek\n\nBernhard Klemens Maria Hofbauer Pius Grzimek (24. dubna 1909 Nysa – 13. března 1987 Frankfurt nad Mohanem) byl německý přírodovědec, spisovatel a filmař. Vystudoval veterinární lékařství na Humboldtově univerzitě a pracoval na německém ministerstvu zemědělství, v letech 1945 až 1974 byl ředitelem frankfurtské zoologické zahrady. Angažoval se v ochraně zvířat v africkém národním parku Serengeti, kde natočil dokumentární film \"Ráj divokých zvířat\", který získal v roce 1960 Oscara. Do češtiny byly přeloženy také jeho knihy \"Serengeti nesmí zemřít\", \"Letadlem do země šimpanzů\" a \"Čtvernozí Australané\". Jeho nejbližším spolupracovníkem byl syn Michael Grzimek, který zahynul v roce 1959 při leteckém neštěstí.\n\n"}
{"id": "1435641", "url": "https://cs.wikipedia.org/wiki?curid=1435641", "title": "Klechtávecký rybník", "text": "Klechtávecký rybník\n\nKlechtávecký rybník o rozloze vodní plochy 1,5 ha se nalézá na horním toku Klechtáveckého potoka v lese asi 1 km západně od centra obce Rohoznice v okrese Pardubice. V les nad rybníkem se nalézá ruina loveckého zámečku Rohoznice. Rybník je využíván pro chov ryb.\n"}
{"id": "1435642", "url": "https://cs.wikipedia.org/wiki?curid=1435642", "title": "Dhuys et Morin-en-Brie", "text": "Dhuys et Morin-en-Brie\n\nDhuys et Morin-en-Brie je francouzská obec v departementu Aisne v regionu Hauts-de-France. Obec vznikla 1. ledna 2016 sloučením obcí Artonges, La Celle-sous-Montmirail, Fontenelle-en-Brie a Marchais-en-Brie. V roce 2015 žilo ve sloučených obcích 832 obyvatel.\n\nObec leží u trojmezí departementů Aisne – Marne – Seine-et-Marne, tedy i u trojmezí regionů Hauts-de-France – Grand Est – Île-de-France.\n\nSousední obce jsou: Corrobert (Marne), L'Épine-aux-Bois, Mécringes (Marne), Montdauphin (Seine-et-Marne), Montenils (Seine-et-Marne), Montlevon, Montmirail (Marne), Montolivet (Seine-et-Marne), Pargny-la-Dhuys, Rieux (Marne), Rozoy-Bellevalle, Vendières a Viffort.\n\n\n"}
{"id": "1435650", "url": "https://cs.wikipedia.org/wiki?curid=1435650", "title": "Písníky u Roudnice", "text": "Písníky u Roudnice\n\nPísníky u Roudnice jsou soustavou čtyř vodních ploch vzniklých těžbou štěrkopísku nalézající se u silnice II/611 na západním okraji obce Roudnice v okrese Hradec Králové. Výměra vodních ploch jednotlivých jezer v roce 2018 činila 13,0 ha u jezera I, 6,0 ha u jezera II, 15,0 ha u jezera III a 9,0 ha u jezera IV počítáno ve směru od obce Kratonohy. V roce 2018 probíhala těžba pouze na jezerech I a IV.\n\nZbylá jezera II a III jsou využívána pro sportovní rybolov.\n"}
{"id": "1435655", "url": "https://cs.wikipedia.org/wiki?curid=1435655", "title": "Šatovník laysanský", "text": "Šatovník laysanský\n\nŠatovník laysanský (\"Telespiza cantans\") je druh šatovníka, který je endemitem severozápadních Havajských ostrovů. Jedná se o jeden ze čtyř zbývajících druhů havajských šatovníků a je blízkým příbuzným kriticky ohroženého druhu šatovník nihojský (\"Telespiza ultima\"). Šatovník laysanský je pojmenován po ostrově Laysan. V době svého objevení byl endemitem právě tohoto ostrova, následně jej však lidé vysadili i na některé jiné atoly. Historicky se tento druh pak vyskytoval i na některých hlavních ostrovech havajského řetězce.\nŠatovník laysanský je velkým druhem šatovníka s mohutným zobákem. Samci mají obecně žlutavé peří s bělavým břichem a šedým krkem. Samice je zbarvena fádněji a její tělo je zdobeno hnědými pruhy. Je téměř nemožné zaměnit jej s jinými druhy v oblasti, protože je jediným pěvcem, který se zde vyskytuje.\nV době svého objevení byl šatovník laysanský endemitním druhem malého ostrova Laysan, společně s chřástalem laysanským (\"Zapornia palmeri\"), dnes již vyhynulým šatovníkem \"Himatione fraithii\", kachnou laysanskou (\"Anas laysanensis\") a rákosníkem laysanským (ssp. \"Acrocephalus familiaris familiaris\"). Lidmi pak byl vysazen i na jiných ostrovech, včetně atolu Pearl a Hermes, kde stále žije, a na Midway, kde vyhynul po zavedení potkanů během druhé světové války. Z fosilních záznamů vyplývá, že druh měl v minulosti větší areál rozšíření sahající až k Oahu. Ptáci na Laysanu jsou pouze reliktní populací.\nŠatovník laysanský hnízdí ve vegetaci a klade tři vejce do šálkovitého hnízda. Ta jsou samicí inkubována asi 16 dní, během této doby jí samec poskytuje potravu. Mláďata se naučí létat asi za tři týdny, rodiče o ně ale ještě další tři týdny pečují.\n\nŠatovník laysanský je všežravec, živý se semeny, malým hmyzem, plody, mršinami (hlavně z mořských ptáků a tuleňů havajských) a vejci mořských ptáků. I když nedokáží rozbít vajíčka větších mořských ptáků (albatrosi a terejové), budou je prohlédávat. Kradou vajíčka měneších druhů ptáků, jako kachně laysanské nebo nodymu bělostnému (\"Gygis alba\").\nMezinárodní svaz ochrany přírody (IUCN) považuje šatovníka laysanského za zranitelný taxon kvůli malému areálu rozšíření a zranitelnosti vůči extrémnímu počasí. Je považován za ohrožený státem Havaj a vládou Spojených států. Šatovník laysanský na rozdíl od chřástala laysanského či šatovníka \"Himatione fraithii\" přežil zničující účinky zavedení králíků na Laysan, kteří zničili vegetaci ostrova. Zachránilo jej to, že se živil mršinami a vajíčky mořských ptáků. V současnosti je Laysan součástí rezervace Papahānaumokuākea Marine National Monument a populace šatovníků se zdá býti stabilní. Největší hrozbou jsou nekontrolovatelné změny klimatu.\n"}
{"id": "1435658", "url": "https://cs.wikipedia.org/wiki?curid=1435658", "title": "Písník u Puchlovic", "text": "Písník u Puchlovic\n\nPísník u Puchlovic je vodní plocha o výměře cca 3 ha vzniklá po těžbě štěrkopísku ukončené v 2. polovině 20. století nalézající se v polích asi 0,5 km jihozápadně od centra obce Puchlovice v okrese Hradec Králové. Písník má rekultivované břehy porostlé borovým lesem a je využíván jako rybářský revír a v létě i pro koupání.\n"}
{"id": "1435659", "url": "https://cs.wikipedia.org/wiki?curid=1435659", "title": "Rybníčky u Kratonoh", "text": "Rybníčky u Kratonoh\n\nRybníčky u Kratonoh jsou soustavou pěti malých rybníčků vzniklých u bývalého mlýna na severním okraji obce Kratonohy v okrese Hradec Králové. Rybníčky jsou napájeny vodou z mlýnského náhonu odbočujícího z říčky Bystřice u obce Roudnice. Rybníčky jsou v soukromém vlastnictví a jsou využívány pro chov ryb.\n"}
{"id": "1435661", "url": "https://cs.wikipedia.org/wiki?curid=1435661", "title": "Písníky u Obědovic", "text": "Písníky u Obědovic\n\nPísníky u Obědovic v okrese Hradec Králové jsou soustavou tří vodních ploch vzniklých těžbou štěrkopísků. Písníky se nalézají na severním okraji obce Obědovice. Rozloha vodních ploch činila v roce 2018 (počítáno ve směru od Chlumce nad Cidlinou) u jezera I 17 ha, u jezera II 12 ha a u jezera III 13 ha. \n\nTěžba štěrkopísku v roce 2018 pokračuje pouze u jezera III, zbylá jezera mají rekultivované břehy porostlé borovým lesem a jsou využívána jako rybářské revíry pro sportovní rybolov a v létě i pro koupání.\n"}
{"id": "1435662", "url": "https://cs.wikipedia.org/wiki?curid=1435662", "title": "Gli Indesiderati d'Europa", "text": "Gli Indesiderati d'Europa\n\nGli Indesiderati d'Europa (případně \"Los indeseados ¡Europa!\" a \"Les Unwanted de Europa\") je španělsko-italský historický černobílý film. Odehrává se v Pyrenejích, na španělsko-francouzské hranici před a na začátku druhé světové války. Sleduje cesty lidí, kteří prchali před Španělskou občanskou válkou, a naopak těch, kteří nedlouho poté utíkali z Německem obsazené Francie (například filozof Walter Benjamin). Obsahuje dialogy v katalánštině, francouzštině a němčině. Ve snímku hrají Vicenç Altaió, Euplemio Macri, Catarina Wallenstein a další. Autory hudby jsou Pau Riba a John Cale. Premiéru měl 26. ledna 2018 na Rotterdamském mezinárodním filmovém festivalu. Do kin byl následně uveden 24. dubna 2018.\n"}
{"id": "1435666", "url": "https://cs.wikipedia.org/wiki?curid=1435666", "title": "Richard Lumley, 2. hrabě ze Scarborough", "text": "Richard Lumley, 2. hrabě ze Scarborough\n\nRichard Lumley, 2. hrabě ze Scarborough (\"Richard Lumley, 2nd Earl of Scarborough, 3rd Viscount Lumley of Waterford, 2nd Viscount Lumley, 2nd Baron Lumley\") (30. listopadu 1686 – 29. ledna 1740) byl britský generál, politik a dvořan ze šlechtického rodu Lumleyů. Po účasti ve válce o španělské dědictví zaujal vlivné postavení po nástupu hannoverské dynastie, zastával vysoké funkce u dvora a od roku 1715 zasedal ve Sněmovně lordů. Spáchal sebevraždu.\n\nPocházel ze starobylého šlechtického rodu, byl druhorozeným synem 1. hraběte ze Scarborough, jeho starší bratr Charles Lumley, vikomt Lumley (1685–1710), zemřel na neštovice. Studoval v Etonu a Cambridge, v roce 1706 absolvoval kavalírskou cestu, jako otcův dědic od roku 1710 užíval titul vikomta Lumleye. V letech 1708–1715 byl členem Dolní sněmovny za stranu whigů, souběžně sloužil v armádě a za války o španělské dědictví dosáhl hodnosti plukovníka. V roce 1715 se zúčastnil bojů proti jakobitům a jako baron Lumley vstoupil do Sněmovny lordů. V roce 1714 se stal komořím prince waleského, v letech 1714–1727 byl jeho nejvyšším štolbou.\n\nV roce 1721 po otci zdědil titul hraběte ze Scarborough, zároveň převzal post lorda-místodržitele v hrabství Northumberland (1721–1740), v roce 1724 získal Podvazkový řád. V letech 1727–1734 byl jako nejvyšší štolba království členem vlády, od roku 1727 byl zároveň členem Tajné rady. I když již aktivně nesloužil v armádě, postupoval ve vojenských hodnostech, byl povýšen na generálmajora (1735) a generálporučíka (1739). Za nevyjasněných okolností spáchal sebevraždu, zemřel bez potomstva a tituly po něm zdědil mladší bratr Thomas (1691–1752).\n\n\n\n\n"}
{"id": "1435667", "url": "https://cs.wikipedia.org/wiki?curid=1435667", "title": "Thomas Lumley, 3. hrabě ze Scarborough", "text": "Thomas Lumley, 3. hrabě ze Scarborough\n\nThomas Lumley, 3. hrabě ze Scarborough (\"Thomas Lumley-Saunderson, 3rd Earl of Scarborough, 4th Viscount Lumley of Waterford, 3rd Viscount Lumley, 3rd Baron Lumley\") (1691 – 15. března 1752) byl britský důstojník, dvořan, diplomat a politik ze šlechtického rodu Lumleyů. V politice patřil k whigům, spolu s otcem a starším bratrem dosáhl vlivného postavení po nástupu hannoverské dynastie. \n\nPocházel ze starobylého šlechtického rodu, byl třetím synem 1. hraběte ze Scarborough. Studoval v Etonu a od mládí sloužil v armádě, za války o španělské dědictví dosáhl hodnosti plukovníka. Po roce 1715 působil ve správě lancasterského vévodství, v letech 1722–1740 byl členem Dolní sněmovny, kde se sice připojil k whigům, ale patřil k dlouholeté opozici proti premiéru Walpolovi. V letech 1722–1724 byl vyslancem v Portugalsku, mezitím po bratranci Jamesu Saundersonovi, 1. hraběti z Castletonu, zdědil majetek a přijal příjmení Saunderson (1723). Součástí dědictví byly statky v hrabstvích Yorkshire a Lincolnshire s vysokými ročními příjmy a zámek \"Sandbeck Park\" (Yorkshire), které se stalo hlavním sídlem hrabat ze Scarborough až do 20. století. Thomas Lumley se snažil také o získání peerského titulu, což se mu však nepodařilo. V roce 1725 obdržel Řád lázně, později zastával hodnosti u dvora, v letech 1738–1751 byl pokladníkem prince waleského. Mezitím po starším bratrovi zdědil rodové tituly a stal se členem Sněmovny lordů (1740). \n\nV roce 1724 se oženil s Frances Hamilton (1700–1772), dcerou 1. hraběte z Orkney. Syn Richard Lumley-Saunderson, 4. hrabě ze Scarborough (1726–1782), zastával dlouhodobě vysoké funkce u dvora, dcera Frances (1729–1796) se provdala za 1. hraběte z Ludlow, který taktéž působil u dvora. \n\n"}
{"id": "1435668", "url": "https://cs.wikipedia.org/wiki?curid=1435668", "title": "Lawrence Lumley, 11. hrabě ze Scarborough", "text": "Lawrence Lumley, 11. hrabě ze Scarborough\n\nLawrence Roger Lumley, 11. hrabě ze Scarborough (\"Lawrence Roger Lumley, 11th Earl of Scarborough, 12th Viscount Lumley of Waterford, 11th Viscount Lumley, 11th Baron Lumley\") (27. července 1896 – 29. června 1969) byl britský generál, konzervativní politik a dvořan. Sloužil v armádě, řadu let byl poslancem Dolní sněmovny, zastával nižší funkce ve vládě. Byl guvernérem v Bombaji (1937–1943) a nejvyšším hofmistrem (1952–1963). Jako dědic titulu hraběte ze Scarborough byl od roku 1945 členem Sněmovny lordů, v roce 1948 získal Podvazkový řád.\n\nPocházel ze starobylého šlechtického rodu, byl synem generála Osberta Lumleye (1862–1923) a synovcem 10. hraběte ze Scarborough. Studoval v Etonu, Oxfordu a na vojenské akademii v Sandhurstu, od mládí sloužil v armádě, za první světové války dosáhl hodnosti kapitána a byl zraněn. V letech 1922–1929 a 1931–1937 byl členem Dolní sněmovny za Konzervativní stranu, byl tajemníkem ministrů A. Chamberlaina a A. Edena. V letech 1937–1943 byl guvernérem v Bombaji (v návaznosti na toto jmenování se vzdal poslaneckého mandátu), do funkce byl jmenován vlivem svého strýce 2. markýze ze Zetlandu, tehdejšího ministra pro Indii. V roce 1943 byl jmenován generálmajorem a zúčastnil se druhé světové války. Po strýci v roce 1945 zdědil titul hraběte a vstoupil do Sněmovny lordů, později byl lordem-místodržitelem v hrabství Yorkshire (1948–1969; v tomto hrabství se nacházelo rodové sídlo \"Sandbeck Park\"). V roce 1945 byl krátce státním podsekretářem na ministerstvu pro Indii a Barmu. V roce 1948 získal Podvazkový řád, v letech 1952–1963 byl lordem nejvyšším komořím Spojeného království, od roku 1952 byl též členem Tajné rady. Mimoto zastával řadu čestných postů, v letech 1946–1949 byl prezidentem Královské asijské společnosti a v letech 1958–1969 kancléřem univerzity v Durhamu, v hrabství Durham byl také zástupcem místodržitele. Mimo jiné získal Řád Indické říše (1937) a Viktoriin řád (1953).\n\nJeho manželkou byla od roku 1922 Katherine McEwen (1899–1979), dlouholetá dvorní dáma královny Alžběty. Z jejich manželství pocházelo pět dětí, dědicem rodových titulů byl syn Richard (1932–2004), dcera Katherine (1928–2006) byla manželkou 4. vikomta Ridleye, který byl v letech 1989-2001 nejvyšším hofmistrem.\n\n\n"}
{"id": "1435669", "url": "https://cs.wikipedia.org/wiki?curid=1435669", "title": "Návesní rybník (Obědovice)", "text": "Návesní rybník (Obědovice)\n\nNávesní rybník o rozloze vodní plochy 0,33 ha je rybník nalézající se na návsi v obci Obědovice v okrese Hradec Králové. Na rybníce se nalézala vodní tvrz vzniklá asi v průběhu 12. století a zaniklá po roce 1620. Z tvrze se do dnešní doby se dochoval pouze poloostrov, na kterém je umístěn pomník padlým v I. světové válce, zvonička a socha svatého Vavřince.\n"}
{"id": "1435675", "url": "https://cs.wikipedia.org/wiki?curid=1435675", "title": "Taxi (album, Bryan Ferry)", "text": "Taxi (album, Bryan Ferry)\n\nTaxi je osmé sólové studiové album anglického zpěváka Bryana Ferryho. Vydáno bylo v dubnu roku 1993 společnostmi Virgin Records a Reprise Records a spolu s Ferrym jej produkoval Robin Trower. Album mixoval Bob Clearmountain a autorem fotografie na jeho obalu je Anton Corbijn. V Britské albové hitparádě se umístilo na druhé příčce, zatímco například v americké Billboard 200 skončilo na 79. místě. Obsahuje převážně coververze například od kapely The Velvet Underground či hudebníka Screamin' Jay Hawkinse.\n\n\n"}
{"id": "1435677", "url": "https://cs.wikipedia.org/wiki?curid=1435677", "title": "Bête Noire", "text": "Bête Noire\n\nBête Noire je sedmé studiové album anglického zpěváka Bryana Ferryho. Vydáno bylo v listopadu 1987 společnostmi Virgin Records (UK) a E.G. Records (USA). V Britské albové hitparádě se umístilo na deváté příčce a stalo se zlatým. Spolu s Ferrym jej produkovali Chester Kamen a Patrick Leonard.\n\nAutory všech skladeb jsou Bryan Ferry a Patrick Leonard, pokud není uvedeno jinak.\n\n"}
{"id": "1435680", "url": "https://cs.wikipedia.org/wiki?curid=1435680", "title": "Erdenečimegín Gereltujá", "text": "Erdenečimegín Gereltujá\n\nErdenečimegín Gereltujá nebo Gereltujá Erdenečimegová (* 7. ledna 1982) je bývalá mongolská zápasnice – sambistka a judistka.\n\nDo mongolské samistické a judistické reprezentace byl vybrána koncem devadesátých let dvacátého století. V sambu je několikanásobnou medailistkou z mistrovství světa. V judu se v celosvětové konkurenci výrazně neprosadila. Na olympijské hry v roce 2000 a 2004 se nekvalifikovala. Sportovní kariéru ukončila v roce 2008.\n\n\n"}
{"id": "1435684", "url": "https://cs.wikipedia.org/wiki?curid=1435684", "title": "Seznam skeptických organizací", "text": "Seznam skeptických organizací\n\nToto je seznam významných organizací, které propagují vědecký skepticismus.\n\n"}
{"id": "1435685", "url": "https://cs.wikipedia.org/wiki?curid=1435685", "title": "As Time Goes By (album, Bryan Ferry)", "text": "As Time Goes By (album, Bryan Ferry)\n\nAs Time Goes By je desáté sólové studiové album anglického zpěváka Bryana Ferryho. Vydáno bylo v říjnu roku 1999 společností Virgin Records a jeho producentem byl spolu s Ferrym jeho dlouholetý spolupracovník Rhett Davies. Album se umístilo na šestnácté příčce britské hitparády a bylo oceněno zlatou deskou. Obsahuje pouze coververze.\n\n\n"}
{"id": "1435693", "url": "https://cs.wikipedia.org/wiki?curid=1435693", "title": "Krajská soutěž – Ústí nad Labem 1951", "text": "Krajská soutěž – Ústí nad Labem 1951\n\nKrajská soutěž – Ústí nad Labem 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1435695", "url": "https://cs.wikipedia.org/wiki?curid=1435695", "title": "Villavicencio", "text": "Villavicencio\n\nVillavicencio je kolumbijské město se zhruba půl milionem obyvatel. Je správním centrem departementu Meta. Nachází se asi 75 kilometrů jihovýchodně od hlavního města Bogoty a je vstupní branou do úrodného rovinatého regionu llanos, zaujímajícího východní část země. Jeho podnebí je teplé a vlhké. Město je centrem dobytkářské oblasti a převažuje v něm potravinářský průmysl, v okolí se také těží ropa. Bylo založeno v roce 1840 a pojmenováno podle hrdiny války za nezávislost Antonia Villavicencia (1775–1816). Je sídlem římskokatolické arcidiecéze, nachází se zde vysoká škola Universidad de los Llanos. Ve fotbale město reprezentuje klub Llaneros FC.\n\n"}
{"id": "1435696", "url": "https://cs.wikipedia.org/wiki?curid=1435696", "title": "Corrobert", "text": "Corrobert\n\nCorrobert je francouzská obec v departementu Marne v regionu Grand Est. V roce 2015 zde žilo 201 obyvatel.\n\nLeží u hranic departementu Marne a departementem Aisne, tedy i u hranic regionu Hauts-de-France s regionem Grand Est.\n\nSousední obce jsou: Dhuys et Morin-en-Brie (Aisne), Janvilliers, Margny, Montmirail, Pargny-la-Dhuys (Aisne) a Verdon.\n\n\"Počet obyvatel\"\n\n"}
{"id": "1435698", "url": "https://cs.wikipedia.org/wiki?curid=1435698", "title": "Keilův vrch", "text": "Keilův vrch\n\nKeilův vrch ( \"Keilsberg\") je vyvýšenina a současně název čtvrti v liberecké II. městské části Nové Město.\n\nKeilův vrch je také název kdysi výstavní vilové čtvrti v Liberci. Nachází se zde mimo jiné nová budova krajského a okresního soudu a bývalá soudní budova, dnešní vazební věznice.\n\nKdysi zde stávala liberecká křížová cesta, která byla později přenesena ke kostelu Nalezení sv. Kříže. V době sedmileté války se na vrchu dne 21. dubna 1757 odehrála bitva u Liberce.\n\nNa jižním úpatí Keilova vrchu se nachází novobarokní kostel svaté Máří Magdalény s bývalým kapucínským klášterem.\n"}
{"id": "1435700", "url": "https://cs.wikipedia.org/wiki?curid=1435700", "title": "Krajský přebor – Ústí nad Labem 1952", "text": "Krajský přebor – Ústí nad Labem 1952\n\nKrajský přebor – Ústí nad Labem 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1435707", "url": "https://cs.wikipedia.org/wiki?curid=1435707", "title": "Fontenelle-en-Brie", "text": "Fontenelle-en-Brie\n\nFontenelle-en-Brie je bývalá francouzská obec v departementu Aisne v regionu Hauts-de-France. V roce 2015 zde žilo 210 obyvatel.\n\nK 1. lednu 2016 byla sloučena s obcemi Artonges, La Celle-sous-Montmirail a Marchais-en-Brie do nově vzniklé obce Dhuys et Morin-en-Brie.\n\n\"Počet obyvatel\"\n"}
{"id": "1435708", "url": "https://cs.wikipedia.org/wiki?curid=1435708", "title": "Zelený vrch (Prachatická hornatina)", "text": "Zelený vrch (Prachatická hornatina)\n\nZelený vrch (německy \"Grünberg\") je 806 metrů vysoká hora v Žernovické vrchovině. Nachází se 1,2 km severně od vsi Klenovice. Na jihozápadním okraji vrcholové plošiny, ve vzdálenosti 460 m od vlastního vrcholu, se zvedá mohutná žulová skalní věž nazývaná \"Vysoký kámen\". \n\nNa vrchol a na skalní věž vede lesní cesta od rozcestníku Klenovice na modré a zelené turistické značce. Po zhruba 750 m se vlevo nachází skalní věž s mnoha dalšími menšími skalními útvary a vpravo cesta k vrcholu.\n\nNa vrcholu se nachází příhradový stožár BTS mobilních operátorů. Skalní věž Vysoký kámen s vrcholovým křížem je využívána pro lezení s lanem a skalní útvary v okolí jsou vhodné k boulderingu.\n\n"}
{"id": "1435710", "url": "https://cs.wikipedia.org/wiki?curid=1435710", "title": "Mönchbátaryn Bundmá", "text": "Mönchbátaryn Bundmá\n\nMönchbátaryn Bundmá nebo Bundmá Mönchbátarová (* 4. září 1985) je mongolská zápasnice – sambistka a judistka.\n\nPochází z ajmagu Övörchangaj z chalchské kočovné rodiny. Většinu své sportovní kariéry se připravoval v policejním sportovním centru Chüč. V monogolské judistické reprezentaci se prosazovala v pololehké váze do 52 od roku 2005. Je dvojnásobnou mistryní světa v zápasu sambo z let 2005 a 2007. Zápasení v sambo se po roce 2007 aktivně nevěnovala. V roce 2008 se kvalifikovala na letní olympijské hry v Pekingu, kde prohrála v úvodním kole se Španělkou Anou Carrascosaovou. V období od roku 2009 patřila mezi přední světové pololehké váhy a v roce 2012 startovala na olympijských hrách v Londýně jako jedna z favoritek na olympijskou medaili. Do Londýna však nevyladila optimálně formu a prohrála ve druhém kole s Kubánkou Yanet Bermoyovou. Od roku 2013 měla časté problémy se shazováním váhy a v roce 2016 se na olympijské hry v Riu nekvalifikovala. Od roku 2017 startuje v lehké váze do 57 kg.\n\n\n\n"}
{"id": "1435714", "url": "https://cs.wikipedia.org/wiki?curid=1435714", "title": "Montdauphin", "text": "Montdauphin\n\nMontdauphin je francouzská obec v departementu Seine-et-Marne v regionu Île-de-France. V roce 2015 zde žilo 243 obyvatel.\n\nObec leží u hranic departementu Seine-et-Marne s departementem Aisne, tedy i u hranic regionu Île-de-France s regionem Hauts-de-France. Sousední obce jsou: Dhuys et Morin-en-Brie (Aisne), Montolivet, Vendières (Aisne) a Verdelot.\n\n\"Počet obyvatel\"\n\n"}
{"id": "1435726", "url": "https://cs.wikipedia.org/wiki?curid=1435726", "title": "Kunbarrasaurus ieversi", "text": "Kunbarrasaurus ieversi\n\nKunbarrasaurus ieversi („ještěr se štítem“; podle slova \"kunbarra\" z jazyka domorodých národů) byl druh menšího ptakopánvého dinosaura ze skupiny \"obrněných\" ankylosaurů, žijící v období spodní křídy na území současného australského státu Queensland. Zahrnuje jediný známý druh (\"K. ieversi\"), který byl formálně popsán mezinárodním týmem paleontologů v roce 2015.\n\nHolotyp dinosaura s označením \"QM F1801\" (skvěle zachovaná fosilie i s lebkou, kompletní asi z 95 %) byl objeven v roce 1989 v sedimentech souvrství Allaru o stáří kolem 115 až 100 milionů let (geologický stupeň alb; podle jiných údajů ale možná také geologicky mladší cenoman). Původně byl označen jako zástupce dříve popsaného rodu \"Minmi\". Další výzkum potvrdil, že tento taxon je pravděpodobně bazálním (vývojově primitivním) zástupcem skupiny Ankylosauria, u něhož nelze rozlišit příslušnost k čeledím Nodosauridae a Ankylosauridae.\n\n\"Kunbarrasaurus\" byl býložravým robustním čtvernožcem, který zřejmě polykal rostlinná semena a ovocné plody vcelku. Mechanickému zpracování potravy v jeho případě napomáhalo polykání trávicích kamenů - gastrolitů. To dokazuje i výzkum kololitů, fosilních výlitků střevního obsahu těchto ankylosauridů. \"Kunbarrasaurus\" dosahoval pravděpodobně délky kolem 3 metrů a hmotnosti asi 300 kilogramů, patřil tedy mezi menší ankylosaury.\n\n"}
{"id": "1435727", "url": "https://cs.wikipedia.org/wiki?curid=1435727", "title": "Památník královské přísahy", "text": "Památník královské přísahy\n\nPamátník královské přísahy je drobná památka v Jihlavě, umístěná nedaleko Pražského mostu na levém břehu řeky Jihlavy na Královské louce a je chráněna jako nemovitá kulturní památka.\n\nVznikl v roce 1565, nechali jej vybudovat představitelé města jako připomínku slavnostní přísahy rakouského arcivévody a nového českého krále Ferdinanda I. Habsburského, která se konala na někdejší Císařské louce u Dlouhého mostu na česko-moravské hranici dne 30. ledna 1527. Zde na něj při cestě na korunovaci do Prahy čekala delegace českých stavů, které přísahal zachovat jak jejich svobody a výsady, tak celého Českého království. Vysochal jej nepříliš známý kameník Štěpán Tettelmayer. Návrší i ulice nad řekou byly poté pojmenovány jako Královský vršek.\n\nTento čtyřboký monument s trojúhelníkovým štítem, římsou a pilastry má na přední stěně výklenek, který chrání kovová mříž a který je vyplněn pozdně renesanční mramorovou deskou, na reliéfech je možné najít říšské jablko mezi dvěma korunami na horní římse a pod ním vykrajovaný štít s českým a uherským znakem a menším rakouským znakem ve středu. Dole stojí latinský nápis, připomínající přísahu krále.\n\nPovodně tuto pamětihodnost několikráte poškodily, neboť se pro hodnověrnost nacházela přímo v záplavovém území. Opravy proběhly v letech 1640 a 1830, generální revize pak v roce 1859, kdy ji restaurátoři rozebrali, vyčistili a znovu sestavili. Pro ochranu byl vybudován nový, vyšší podstavec z přitesaných žulových kamenů a čtyři patníky, které pomník chrání před naplaveninami. Přidali tehdy také desku s německým nápisem o renovaci a doplnění pomníku. Další rekonstrukce následovala v roce 2001.\n"}
{"id": "1435731", "url": "https://cs.wikipedia.org/wiki?curid=1435731", "title": "Charles Mordaunt, 3. hrabě z Peterborough", "text": "Charles Mordaunt, 3. hrabě z Peterborough\n\nCharles Mordaunt, 3. hrabě z Peterborough, 1. hrabě z Monmouthu (\"Charles Mordaunt, 3rd Earl of Peterborough, 1st Earl of Monmouth, 2nd Viscount Avalon, 8th Baron Mordaunt, 2nd Baron Mordaunt of Reigate\") (1658 – 25. října 1735, Lisabon, Portugalsko) byl britský generál, admirál, státník, diplomat a dvořan 17. a 18. století. Jako aktivní účastník Slavné revoluce se ve věku třiceti let stal nakrátko prvním ministrem Anglického království (1689–1690). Později se ocitl v nemilosti, znovu se uplatnil jako úspěšný vojevůdce za války o španělské dědictví. Za vlády královny Anny působil i jako diplomat a získal Podvazkový řád. Po nástupu hannoverské dynastie strávil zbytek života v Portugalsku.\n\nPocházel ze starobylého šlechtického rodu připomínaného od 13. století, byl synem Johna Mordaunta, 1. vikomta Avalona (1626–1675). Studoval v Oxfrodu, poté sloužil u námořnictva, po otci zdědil v roce 1675 titul vikomta a stal se členem Sněmovny lordů, kde se připojil k whigům a odpůrcům Jakuba II.. Od roku 1686 žil v Nizozemí, kde navrhl Vilémovi Oranžskému, aby převzal vládu v Anglii. K tomu došlo až o dva roky později a Mordaunt jako stoupenec Slavné revoluce dosáhl vrcholu kariéry. Osobně se zúčastnil Vilémova vylodění v Torbay, jako velitel pluku pomohl obsadit několik měst v jižní Anglii a přispěl k nastolení Viléma Oranžského na anglický trůn. V roce 1689 byl povýšen na hraběte z Monmouthu, stal se členem Tajné rady, výboru Tajné rady pro obchod a kolonie a lordem-místodržitelem v hrabství Northamptonshire. Díky svým předchozím aktivitám se jako třicetiletý stal prvním ministrem (duben 1689 až březen 1690). I když jeho působení v tomto úřadu nebylo příliš významné, nadále zůstal předním poradcem Viléma Oranžského, doprovázel jej na cestách i na válečných taženích. Nakonec se od dvora odklonil, byl zbaven úřadu královského komorníka, vyloučen z Tajné rady a pro účast na Fenwickově spiknutí byl v roce 1697 uvězněn. V roce 1697 zároveň po strýci zdědil titul hraběte z Peterborough.\n\nZnovu se uplatnil za vlády královny Anny, kdy patřil k předním velitelům za války o španělské dědictví. Na Pyrenejském poloostrově velel anglicko-nizozemským sborům (1702), dosáhl hodnosti admirála a generála námořnictva, v armádě byl jmenován plukovníkem. V čele spojeneckých vojsk v roce 1705 dobyl Barcelonu, kam přivedl krále Karla III. a byl jmenován anglickým vyslancem u jeho dvora. Pokusil se dobýt i Madrid, ale v tom jej předběhl generál Gallway. Hrabě Peterborough poté diplomaticky a vojensky působil v Itálii, ale byl kritizován, že nezvládá všechny úkoly, jimiž je pověřován, kvůli své konfliktní povaze měl spory s podřízenými i s veliteli spojeneckých vojsk. V roce 1707 byl povolán zpět do Anglie, své postavení se snažil obhájit cestou do Turína a Vídně, ale nakonec se vrátil do Londýna. Ve Sněmovně lordů se připojil k toryům a opozici proti vévodovi z Marlborough, ze strany whigů byly učiněny neúspěšné pokusy obvinit Peterborougha z překračování kompetencí v době jeho působení ve Španělsku a Itálii. Po pádu Godolphinovy vlády byl vyslancem ve Vídni (1711–1712) a v Benátkách (1713–1714), v roce 1713 získal Podvazkový řád. Po nástupu Jiřího I. ztratil vliv a byl výslovně požádán, aby se již neobjevoval u dvora. Odešel do Portugalska, kde pak trvale žil více než dvacet let v soukromí. Zemřel v Lisabonu, pohřben je v Anglii.\n\nJeho první manželkou byla od roku 1678 skotská šlechtična Carey Fraser (1658–1709), která působila u dvora královny Kateřiny. Podruhé se oženil v roce 1722 s operní zpěvačkou Anastasií Robinson (1692–1755), v zájmu zachování Peterboroughovy prestiže bylo toto manželství až do jeho smrti uchováno v tajnosti. Z prvního manželství pocházely tři děti, nejstarší z nich byla dcera Henrietta (1679–1760), manželka 2. vévody z Gordonu. Starší syn John Mordaunt, lord Mordaunt (1681–1710), byl členem Dolní sněmovny a za války o španělské dědictví dosáhl hodnosti generála, zemřel na neštovice. Mladší syn Henry Mordaunt (1682–1710) byl kapitánem Royal Navy, zasedal také v Dolní sněmovně a zemřel taktéž na neštovice. Dědicem titulů byl Charlesův vnuk Charles Mordaunt, 4. hrabě z Peterborough (1708–1778). V dalších generacích již členové rodu nehráli žádnou významnou úlohu v historii, rod vymřel v roce 1814.\n\nCharlesův mladší bratr Henry Mordaunt (1663–1720) sloužil v armádě, za války o španělské dědictví dosáhl hodnosti generálporučíka, zastával také funkce ve vládě a byl poslancem Dolní sněmovny.\n\n\n\n\n\n"}
{"id": "1435732", "url": "https://cs.wikipedia.org/wiki?curid=1435732", "title": "Charles Montagu, 1. hrabě z Halifaxu", "text": "Charles Montagu, 1. hrabě z Halifaxu\n\nCharles Montagu, 1. hrabě z Halifaxu (\"Charles Montagu, 1st Earl of Halifax, 1st Viscount Sunbury, 1st Baron Halifax\") (16. dubna 1661, Londýn, Anglie 19. května 1715, Londýn, Anglie) byl britský státník, dvořan a spisovatel. Jako příslušník starobylé šlechty se od mládí pohyboval u dvora a byl členem Dolní sněmovny za stranu whigů. Dvakrát byl prvním ministrem (1697–1699 a 1714–1715), v roce 1714 získal titul hraběte z Halifaxu. Proslul také jako mecenáš věd a umění, v letech 1695–1698 byl prezidentem Královské společnosti.\n\nPocházel z významného šlechtického rodu Montagu, byl bratrancem 1. vévody z Manchesteru. Vystudoval ve Westminsteru a Cambridge, od mládí žil u dvora a původně na sebe upozornil jako spisovatel a básník. V roce 1688 podpořil nástup Viléma Oranžského a v letech 1689–1700 byl členem Dolní sněmovny, od roku 1695 zastupoval v parlamentu prestižní volební obvod Westminster, ve sněmovně proslul jako vynikajicí řečník. V roce 1694 byl jmenován členem Tajné rady a v letech 1694–1699 byl jako lord kancléř pokladu ministrem financí, po odvolání S. Godolphina byl jako první lord pokladu (\"First Lord of the Treasury\") i prvním ministrem (1697-1699). V případě nepřítomnosti krále byl několikrát také členem místodržitelského sboru. Jeho činnost ve funkci ministra financí přinesla řadu prospěšných změn, v roce 1694 stál u zrodu Bank of England. V letech 1695–1698 byl prezidentem Královské společnosti.\n\nV roce 1700 získal titul barona a vstoupil do Sněmovny lordů, za vlády královny Anny byl znovu ministrem financí (1705–1710), v roce 1706 byl členem komise pro sloučení Anglie a Skotska. Několikrát musel čelit obvinění ze strany Dolní sněmovny, ale od soudního stíhání jej vždy osvobodila Sněmovna lordů. Po smrti královny Anny byl členem dočasného vladařstva a mimořádným vyslancem v Hannoversku, jako zastánce nástupnického práva hannoverské dynastie pak dosáhl vrcholu kariéry. V roce 1714 byl povýšen na hraběte z Halifaxu a v letech 1714–1715 byl znovu prvním ministrem, v roce 1714 obdržel Podvazkový řád a zastával také úřad lorda-místodržitele v hrabství Surrey (1714–1715).\n\nZemřel ve funkci prvního ministra 19. května 1715 ve věku 54 let na zánět střev a byl pohřben ve Westminsterském opatství. V úřadu prvního lorda pokladu jej provizorně nahradil Charles Howard, 3. hrabě z Carlisle.\n\nZa manželku měl Anne Montagu, rozenou Yelverton (1636–1698), která byla o čtvrt století starší a vdovou po 3. hraběti z Manchesteru. Na synovce Georga (1684–1739) přešel jen titul barona, ještě v roce 1715 ale získal opět titul hraběte z Halifaxu. Dalším hrabětem z Halifaxu byl ministr zahraničí a první lord admirality George Montagu, 2. hrabě z Halifaxu (1716–1771).\n\nCharlesův mladší bratr Sir James Montagu (1663–1729) byl právník a dlouholetý člen Dolní sněmovny, zastával řadu vysokých funkcí v justiční správě.\n\n\n\n\n\n\n"}
{"id": "1435737", "url": "https://cs.wikipedia.org/wiki?curid=1435737", "title": "Seznam dílů seriálu Salvation", "text": "Seznam dílů seriálu Salvation\n\nToto je seznam dílů seriálu \"Salvation\". Americký dramatický televizní seriál \"Salvation\" měl premiéru na stanici CBS.\n\n<onlyinclude>\n</onlyinclude>\n\n"}
{"id": "1435738", "url": "https://cs.wikipedia.org/wiki?curid=1435738", "title": "Pürevdžargalyn Lchamdegd", "text": "Pürevdžargalyn Lchamdegd\n\nPürevdžargalyn Lchamdegd nebo Lchamdegd Pürevdžargalová (* 8. září 1986) je mongolská zápasnice – judistka a sambistka.\n\nPřipravovala se v Ulánbátaru v sportovním klubu Genco (Женко). V monogolské judistické reprezentaci se prosazovala v polotěžké váze do 78 od roku 2005. Vedle juda zápasila i v příbuzném sportu sambo.\n\nV roce 2008 se kvalifikovala na letní olympijské hry v Pekingu. V úvodním kole prohrála s domácí Číňankou Jang Siou-li a v opravách vybojovala 7. místo. V roce 2011 patřila k nejlepším polotěžkým vahám ve světě a na olympijské hry v Londýně odjížděla jako jedna z favoritek na medaili. Podobně jako před čtyřmi lety však nezvládla atmosféru, kterou vytvořili domácí reprezentance diváci. V napínavém úvodním kole s Britkou Gemmou Gibbonsovou nezvládla závěr zápasu a prohrála na body. Po olympijských hrách se vdala za reprezentačního kolegu Ňam-Očira a na tatami se vrátila v roce 2015. V roce 2016 se kvalifikovala na své třetí olympijské hry v Riu a napotřetí nepostoupila přes úvodní kolo.\n\n\n\n"}
{"id": "1435743", "url": "https://cs.wikipedia.org/wiki?curid=1435743", "title": "Salvation", "text": "Salvation\n\nSalvation je americký dramatický televizní seriál stanice CBS, který měl premiéru dne 12. července 2017. Tvůrci seriálu jsou Liz Kruger, Craig Shapiro a Matt Wheeler. Hlavní role hrají Santiego Cabrera, Jennifer Finnigan, Charlie Rowe, Jacqueline Byers, Rachel Drance, Shazi Raja, Ian Anthony Dale, Melia Kreiling a Ashley Thomas. V říjnu roku 2017 stanice objednala druhou řadu, která měla premiéru dne 25. června 2018.\n\n\n"}
{"id": "1435756", "url": "https://cs.wikipedia.org/wiki?curid=1435756", "title": "Bridges to Babylon Tour", "text": "Bridges to Babylon Tour\n\nBridges to Babylon Tour bylo koncertní turné britské rockové skupiny The Rolling Stones, které sloužilo jako propagace studiového alba \"Bridges to Babylon\". Turné začalo koncertem v severoamerickém Chicagu a zahrnovalo pětatřicet koncertů v Severní Americe, devět koncertů v Jižní Americe, šest koncertů v Japonsku a třicet sedm koncertů v Evropě. Poslední zastávkou pro turné byl první koncert v Istanbulu v Turecku. Celkově utržilo přes 274 milionu dolarů, což se tehdy stalo druhým nejvýdělečnějším turné po \"Voodoo Lounge Tour\". Turné pokračovalo v roce 1999 po názvem \"No Security Tour\" s podobnou konstrukcí pódia a setlistem. \n\nV průběhu turné bylo nahráváno koncertní album \"No Security\" a filmový záznam z koncertu v St.Louis nazvaný \"Bridges to Babylon Tour 97-98.\"\n\nToto je nejčastější hraný seznam skladeb.\n\nAutory všech skladeb jsou Jagger/Richards.\n\n\nThe Rolling Stones\n\n\nDoprovodní členové\n\n"}
{"id": "1435767", "url": "https://cs.wikipedia.org/wiki?curid=1435767", "title": "Daň z hlavy", "text": "Daň z hlavy\n\nDaň z hlavy je daň, kterou musí platit všichni občané státu stejně a její výše tedy nezávisí na příjmu. Je to regresivní daň.\n\nTato daň byla v minulosti používána v mnoha zemích. Ve starověkém Římě byla vybírána od kolonů. V českých zemích se tato daň vybírala za Vladislava II. na pomoc proti Turkům. V Rusku v minulosti existovala daň z hlavy, již museli platit vlastníci půdy, ale byla zrušena v 19. století. Vláda Margaret Thatcherové se pokusila daň z hlavy zavést v roce 1990, ale nepokoje a nízká podpora obyvatelstva pro tuto daň vedly k rezignaci Margaret Thatcherové a její nástupce, John Major, tuto daň zrušil. Dnes existuje v Česku daň z hlavy v podobě koncesionářských poplatků a minimálních odvodů na zdravotní a sociální pojištění. V minulosti ani dnes zpravidla nejde o skutečnou daň z hlavy, stejnou pro všechny občany.\n\n\n"}
{"id": "1435780", "url": "https://cs.wikipedia.org/wiki?curid=1435780", "title": "Jan Szczepański", "text": "Jan Szczepański\n\nJan Szczepański (14. září 1913, Ustroń – 16. dubna 2004 Varšava) byl polský sociolog.\n\nPůsobil jako profesor humanitních věd, akademický učitel na Lodžské univerzitě (rektor v letech 1952-1956) a Vojenské politická akademie. Byl členem a viceprezidentem Polské akademie věd. V letech 1977 až 1982 byl členem Státní rady, člen polského parlamentu byl v letech 1957 až 1961 a poté v letech 1972 až 1985. Jeho práce jsou věnovány teorii a historii sociologie a výzkumu transformace sociální struktury. \n\n\n\n\n \n"}
{"id": "1435781", "url": "https://cs.wikipedia.org/wiki?curid=1435781", "title": "Nathan Phillips", "text": "Nathan Phillips\n\nNathan Phillips (* 20. června 1994) je britský reprezentant ve sportovním lezení, finalista mistrovství světa.\n\nPracuje jako stavěč cest, jeho přítelkyní je britská lezkyně Tara Hayes.\n\n\n\n"}
{"id": "1435784", "url": "https://cs.wikipedia.org/wiki?curid=1435784", "title": "Forum Karlín", "text": "Forum Karlín\n\nForum Karlín je multifunkční komplex, který se nachází v Pernerově ulici v Praze. Jeho výstavba byla zahájena v roce 2011 a otevřen byl v roce 2014 koncertem kapely Nine Inch Nails. Později zde vystupovaly například kapely King Crimson, Toto a Queens of the Stone Age. Dále se zde konají například různé konference a kongresy. Původním vlastníkem komplexu byl podnikatel Zdeněk Bakala, který jej však roku 2018 prodal.\n"}
{"id": "1435789", "url": "https://cs.wikipedia.org/wiki?curid=1435789", "title": "Dordžgotovyn Cerenchand", "text": "Dordžgotovyn Cerenchand\n\nDordžgotovyn Cerenchand nebo Cerenchand Dordžgotovová (* 15. dubna 1977) je bývalá mongolská zápasnice – judistka a sambistka.\n\nPochází z ajmagu Övörchangaj z chalchské kočovné rodiny. Připravovala se v armádním sportovní centru Aldar pod vedením trenéra Mašbata. V mongolské judistické a sambistické reprezentaci se pohybovala od roku 1997. Je dvojnásobnou mistryní světa v zápasu sambo z let 1999 a 2002. V roce 2000 se kvalifikovala na olympijské hry v Sydney v judo ve střední váze do 70 kg a prohrála v úvodním kole s Japonkou Masae Uenovou. Po olympijských hrách přestoupila do vyšší polotěžké váhy do 78 kg, ve které se v roce 2004 na olympijské hry v Athénách nekvalifikovala.\n\nOd roku 2005 startovala v těžké váhové kategorii nad 78 kg. V roce 2008 se kvalifikovala na olympijské hry v Pekingu. Ve čtvrtfinále prohrála se Slovinkou Lucijou Polavderovou na ippon a spadla do oprav. Přes opravy se probojovala do boje o třetí místo proti mladé Kubánce Idalis Ortízové. Na svou soupeřku od úvodu nestačila a prohrála na ippon technikou o-goši. Obsadila 5. místo. V roce 2012 se na své třetí olympijské hry nekvalifikovala. Sportovní kariéru ukončila v pokročilém sportovním věku 39 let v roce 2015.\n\n\n\n"}
{"id": "1435791", "url": "https://cs.wikipedia.org/wiki?curid=1435791", "title": "Patrycja Chudziak", "text": "Patrycja Chudziak\n\nPatrycja Chudziak (* 1997 Lublin) je polská reprezentantka ve sportovním lezení, juniorská mistryně světa, Evropy a vítězka Evropského poháru juniorů v lezení na rychlost.\n\n\n"}
{"id": "1435792", "url": "https://cs.wikipedia.org/wiki?curid=1435792", "title": "A Son of Man", "text": "A Son of Man\n\nA Son of Man je ekvádorský dobrodružný film z roku 2018. Natočili jej režiséři Luis Felipe Fernandez-Salvador y Campodonico (známý jako „Jamaicanoproblem“) a Pablo Agüero. Sleduje příběh muže, který se spolu se svým otcem vydává na cestu pralesem, kde chtějí najít incký poklad. Film byl navržen coby ekvádorský zástupce pro Oscara za nejlepší cizojazyčný film na 91. ročníku udílení této ceny.\n\n"}
{"id": "1435793", "url": "https://cs.wikipedia.org/wiki?curid=1435793", "title": "Ona a On (seriál)", "text": "Ona a On (seriál)\n\nOna a On je český komediální televizní seriál, premiérově vysílaný v letech 2013–2015 na TV Barrandov, kdy ve dvou řadách vzniklo 72 dílů. Jedná se o licencovanou verzi kanadského seriálu \"Un gars, une fille\". V hlavních rolích se představili Kateřina Brožová a Marek Vašut, kteří byli pro druhou polovinu první řady doplněni druhou dvojicí, kterou tvořili Sandra Pogodová a David Suchařípa.\n\nSeriál se zaměřuje na manželskou dvojici Ireny a Karla, jejich vzájemnou komunikaci a každodenní problémy. Přidají se k nim jejich přátelé Tereza a Dan, kteří se právě vzali.\n\n\n"}
{"id": "1435796", "url": "https://cs.wikipedia.org/wiki?curid=1435796", "title": "Ona a on", "text": "Ona a on\n\nOna a on může být:\n"}
{"id": "1435800", "url": "https://cs.wikipedia.org/wiki?curid=1435800", "title": "Alexandra Elmer", "text": "Alexandra Elmer\n\nAlexandra Elmer (* 10. června 1996) je rakouská reprezentantka ve sportovním lezení, mistryně Rakouska, juniorská vicemistryně světa a juniorská mistryně Evropy v lezení na rychlost.\n\n\n"}
{"id": "1435803", "url": "https://cs.wikipedia.org/wiki?curid=1435803", "title": "EC Bregenzerwald", "text": "EC Bregenzerwald\n\nEC Bregenzerwald (celým názvem: Eishockeyclub Bregenzerwald) je rakouský klub ledního hokeje, který sídlí ve Dornbirnu ve spolkové zemi Vorarlbersko. Založen byl v roce 1985 a zpočátku hrával v amatérských soutěžích (tzv. hobbyliga). Od sezóny 2016/17 působí v Alps Hockey League, středoevropské mezinárodní soutěži. Klubové barvy jsou zelená a černá.\n\nSvé domácí zápasy odehrává v Messestadion Dornbirn s kapacitou 4 270 diváků.\n\nZdroj: \n\n\n\nZdroj: \n\n\n"}
{"id": "1435804", "url": "https://cs.wikipedia.org/wiki?curid=1435804", "title": "Bastardi (seriál)", "text": "Bastardi (seriál)\n\nBastardi je český dramatický televizní seriál, premiérově vysílaný v roce 2014 na TV Barrandov, kdy vzniklo 20 dílů. Jedná se o seriálový sestřih filmové trilogie \"Bastardi\" (2010), \"Bastardi 2\" (2011) a \"Bastardi 3\" (2012), který byl doplněn o nepoužité scény k těmto snímkům a o nové dotáčky, jež byly provedeny v létě 2014.\n\nTomáš Majer, mladý učitel na základní škole, který se snažil vypátrat vrahy své sestry, rovněž učitelky, je odsouzen za vraždu tří žáků na doživotí. Po nástupu do věznice za ním zamíří starostka Brennerová, která chce využít svého otce – právníka a proces obnovit.\n\n\n"}
{"id": "1435805", "url": "https://cs.wikipedia.org/wiki?curid=1435805", "title": "FK Slavonín", "text": "FK Slavonín\n\nFotbalový klub Slavonín je olomoucký fotbalový klub, který byl založen v roce 1965. Od sezony 2016/17 hraje I. A třídu Olomouckého kraje (6. nejvyšší soutěž).\n\nDomácí utkání hraje ve sportovním areálu zvaném Sportaréna Slavonín. \n\n\nFK Slavonín má sedm mládežnických družstev.\n\nZdroj: \n\nPoznámky:\n\nFK Slavonín „B“ je rezervním týmem Slavonína, který se pohybuje v okresních soutěžích.\n\n"}
{"id": "1435806", "url": "https://cs.wikipedia.org/wiki?curid=1435806", "title": "Armin Laschet", "text": "Armin Laschet\n\nArmin Laschet (* 18. února 1961 Aachen) je německý politik, člen Křesťanskodemokratické unie (CDU). Od 27. června 2017 je ministerským předsedou německé spolkové země Severní Porýní-Vestfálsko. Vede vládu složenou ze zástupců jeho strany a strany Svobodných demokratů (FDP).\n\nLaschet vyrostl se třemi mladšími bratry v katolické rodině v Aachenu (česky také Cáchy), ve čtvrti Burtscheid. Jeho otec Heinz Laschet byl zprvu horník v dole Anna v Alsdorfu. Později byl přeškolen a stal se ředitelem základní školy v Aachenu.\n\nArmin Laschet složil v roce 1981 maturitu na biskupském gymnáziu v Aachenu. Poté studoval právo a státní vědy v Mnichově a v roce 1987 složil první právnickou státní zkoušku. Dále ve studiu práv nepokračoval, nýbrž začal pracovat jako novinář.\n\nV letech 1986 až 1991 byl Laschet korespondentem soukromé rozhlasové stanice Radio Charivari v Bonnu a spolupracovníkem Bavorské televize. Souběžně s tím byl vědeckým poradcem tehdejší předsedkyně Německého spolkového sněmu Rity Süssmuthové (CDU), rovněž v Bonnu. V letech 1991–1994 byl šéfredaktorem katolických novin \"KirchenZeitung Aachen\". Poté pracoval jako ředitel vydavatelství Einhard. Je členem Evropské akademie věd a umění.\n\nArmin Laschet ist je ženatý se Susanne Laschetovou, roz. Malangré, která je povoláním knihkupec. Manželé mají spolu tři dospělé děti a bydlí v Aachenu ve čtvrti Burtscheid.\n\nDo CDU vstoupil jako osmnáctiletý student gymnázia v roce 1979. Od roku 2008 je členem spolkového představenstva strany. 30. června 2012 byl zvolen předsedou strany v Severním Porýní-Vestfálsku. Znovu zvolen do této funkce byl 26. dubna 2014.\n\n"}
{"id": "1435807", "url": "https://cs.wikipedia.org/wiki?curid=1435807", "title": "Békás", "text": "Békás\n\nBékás je malá vesnička v Maďarsku v župě Veszprém, spadající pod okres Pápa. Nachází se asi 9 km západně od Pápy, 24 km severovýchodně od Celldömölku, 29 km jihozápadně od Tétu, 30 km severozápadně od Devecseru a 38 km severovýchodně od Sárváru. V roce 2015 zde žilo 204 obyvatel, z nichž 88,6 % tvoří Maďaři.\n\nBékás leží na silnici 8405. Je přímo silničně spojen s obcemi Kemeneshőgyész, Mezőlak, Mihályháza, Nyárád, Pápadereske a přes malou část \"Borsosgyőr\" s městem Pápa. Poblíže Békásu protéká řeka Marcal.\n\nV Békásu se nachází zámek Vécsey-kastély, katolický kostel Szűz Mária az Egyház anyja-templom a kapličky Békássy-Hollán-kápolna (za tou se nachází místní hřbitov) a Békási-sírkápolna. Poblíže Békásu se taktéž nachází malý, nepojmenovaný rybník.\n\nNázev Békás je odvozen od slova \"béka\" (znamená žába) a přípony -ás (podobná jako česká přípona -ov).\n"}
{"id": "1435808", "url": "https://cs.wikipedia.org/wiki?curid=1435808", "title": "Something Like Summer", "text": "Something Like Summer\n\nSomething Like Summer je americký hraný film z roku 2017, který režíroval David Berry podle stejnojmenného románu z roku 2011. Snímek měl světovou premiéru na filmovém festivalu Sydney Mardi-Gras 25. února 2017.\n\nBenjamin je jediný vyoutovaný student na škole. Tím pádem nemá kromě Allison žádné další kamarády. O letních prázdninách se do sousedství přistěhuje nový kluk, který Benjamina přitahuje. Na začátku školního roku Benjamin zjistí, že je to jeho nový spolužák ve třídě. Jednoho dne se snaží upoutat Timovu pozornost v parku při jízdě na kolečkých bruslích, ale nechtěně ho srazí na zem a zraní. Pomůže mu domů a tím se mezi nimi vytvoří přátelství, které posléze přeroste v milenecký vztah. Nicméně Tim, který pochází z přísně katolické rodiny, není připraven se k Benjaminovi veřejně hlásit a rozejde se s ním.\n\nO dva roky později Benjamin studuje v Chicagu a zavolá mu Allison, že její otec zemřel. Benjamin se vrací domů na pohřeb do Austinu. V letadle se seznámí se stevardem Jacem a začnou spolu žít v Austinu. Odletí spolu na cestu do Paříže. Jednoho dne Benjamin náhodou potká Tima, který se mu omluví a rád by, kdyby se k sobě opět vrátili. Benjamin je však už zadaný. S Jacem uzavřou sňatek, po několika letech ale Jace umírá na cévní mozkovou příhodu a Benjamin zůstává sám. Po několika letech dostane od Tima pozvánku na jeho vernisáž a rozhodne se na ji přijít.\n"}
{"id": "1435811", "url": "https://cs.wikipedia.org/wiki?curid=1435811", "title": "EHC Lustenau", "text": "EHC Lustenau\n\nEHC Lustenau (celým názvem: Eishockeyclub Lustenau) je rakouský klub ledního hokeje, který sídlí v Lustenau ve spolkové zemi Vorarlbersko. Založen byl v roce 1970 po osamostatnění oddílu ledního hokeje od SV Austrie Lustenau. Od sezóny 2016/17 působí v Alps Hockey League, středoevropské mezinárodní soutěži. Klubové barvy jsou zelená a žlutá.\n\nSvé domácí zápasy odehrává v Rheinhalle Lustenau s kapacitou 2 300 diváků.\n\n\nZdroj: \n\n\n"}
{"id": "1435812", "url": "https://cs.wikipedia.org/wiki?curid=1435812", "title": "EK Zell am See", "text": "EK Zell am See\n\nEK Zell am See (celým názvem: Eishockeyklub Zell am See) je rakouský klub ledního hokeje, který sídlí v Zell am See ve spolkové zemi Salcbursko. Založen byl v roce 1928 a patří tak k nejstarším klubům v regionu. Od sezóny 2016/17 působí v Alps Hockey League, středoevropské mezinárodní soutěži. Klubové barvy jsou tmavě modrá a šedá.\n\nSvé domácí zápasy odehrává v Eishalle Zell am See s kapacitou 3 000 diváků.\n\nZdroj: \n\n\n"}
{"id": "1435814", "url": "https://cs.wikipedia.org/wiki?curid=1435814", "title": "EC Kitzbühel", "text": "EC Kitzbühel\n\nEC Kitzbühel (celým názvem: Eishockeyclub Kitzbühel) je rakouský klub ledního hokeje, který sídlí v Kitzbühelu ve spolkové zemi Tyrolsko. Založen byl v roce 1910 pod názvem Kitzbüheler Sportclub. Od sezóny 2016/17 působí v Alps Hockey League, středoevropské mezinárodní soutěži. Klubové barvy jsou modrá a žlutá.\n\nSvé domácí zápasy odehrává v Sportparku Kapserbrücke s kapacitou 1 700 diváků.\n\nZdroj: \n\n\nZdroj: \n\n\n"}
{"id": "1435816", "url": "https://cs.wikipedia.org/wiki?curid=1435816", "title": "Typhlodromus", "text": "Typhlodromus\n\nTyphlodromus je rod dravých roztočů čeledi Phytoseiidae. Druhy patřící do tohoto rodu se živí převážně jinými roztoči, například sviluškami a hálčivci.\n"}
{"id": "1435817", "url": "https://cs.wikipedia.org/wiki?curid=1435817", "title": "Bakonykoppány", "text": "Bakonykoppány\n\nBakonykoppány () je malá vesnička v Maďarsku v župě Veszprém, spadající pod okres Pápa. Nachází se asi 15 km východně od Pápy, 45 km severozápadně od Veszprému a stejnou vzdálenost od Kisbéru. V roce 2015 zde žilo 194 obyvatel, z nichž 86,7 % tvoří Maďaři.\n\nBakonykoppány leží na silnici 8301. Jsou přímo silničně spojeny s obcemi Bakonybél, Bakonyszücs, Béb, Csehbánya, Farkasgyepű a Városzlőd. U Bakonykoppán pramení potok Gerence, který je přítokem řeky Marcal.\n\nV Bakonykoppánách se nachází katolický kostel Szent Borbála-templom. Nachází se zde též dva malé obchody, hospoda, autobusová zastávka a vysílač.\n"}
{"id": "1435818", "url": "https://cs.wikipedia.org/wiki?curid=1435818", "title": "Počernický pivovar", "text": "Počernický pivovar\n\nPočernický pivovar je pražský minipivovar sídlící v Dolních Počernicích. Založen byl roku 2016, přesně 80 let po zaniknutí předchozího pivovaru v Dolních Počernicích, a je součástí místního areálu Panský dvůr. V roce 2016 v něm jako sládek pracoval Marcel Jelínek, od roku 2017 jeho profesi zastává David Urban. V Počernicích se vaří celkem 5 různých piv; desetistupňový Počernický ležák, Počernická 8°, Počernická 12°, jež je vařena dle původní receptury z 19. století, třináctistupňová Barborka a I.P.A. 16°.\n\n"}
{"id": "1435854", "url": "https://cs.wikipedia.org/wiki?curid=1435854", "title": "Můřice očkovaná", "text": "Můřice očkovaná\n\nMůřice očkovaná (\"Thyatira batis\", dříve také malinovník očkovaný) je noční motýl z čeledi srpokřídlecovitých. Jedná se o nápadný druh, od ostatních můr a můřic snadno rozpoznatelný podle narůžovělých ok na křídlech. Na území ČR se vyskytuje poměrně hojně.\n\nMůřice očkovaná obývá rozsáhlý areál eurosibiřských lesostepí od Evropy přes Střední Asii a dále na východ. Je známa z Číny, Indie, Koreje i Japonska.\nJejím biotopem jsou mýtiny a okraje listnatých, smíšených, ale i jehličnatých lesů, meze a světliny, všude tam, kde roste maliník a ostružiník. Vyskytuje se od nížin až po horská údolí.\n\nDélka předního křídla činí 18–20 mm, jeho základní barva je skořicově až tmavě hnědá. Na každém křídle se nachází 5 výrazných, béžově narůžovělých skvrn, často s hnědým stínováním uvnitř, rozmístěných podél okrajů. Zadní křídla jsou šedožlutá s tmavším, šedavým lemem. Zhruba v polovině jejich délky probíhá příčná světlá příčka, více či méně výrazná. Hruď motýla je tmavohnědá a huňatá, zadeček je světlý a má barvu shodnou se zadními křídly. V klidu sedí můřice s křídly střechovitě složenými nad tělem.Od příbuzných můřic z rodu \"Habrosyne\" se můřice očkovaná liší zadečkem, jehož chloupky v jejím případě netvoří chvost.\n\nVajíčka mají světle zelenou barvu.\n\nHousenka je lysá, hnědá s proměnlivou rezavou kresbou. Na hřbetě má rozmanité výrůstky – na 2. článku je výrůstek dvojhrotý, dopředu obrácený, na 5.–9. článku jsou pak jednoduché výrůstky tvaru komolého jehlanu.\n\nStředoevropská populace motýlů létá ve dvou generacích, z nichž druhá bývá méně početná. Vyskytují se od května do června a pak od července do srpna, případně až do září. Můřice přes den odpočívají v podrostu, ale vyletují již s večerem a létají po celou noc. Sají na květech maliníků a ostružiníků, ale vezmou zavděk i jinými zdroji sladkých šťáv. Často přilétají k umělým zdrojům světla. Samička klade po oplození vajíčka ve skupinkách na živnou rostlinu.\n\nHousenky se živí listy maliníku a ostružiníku, preferují přitom rostliny rostoucí ve stínu. Svým vzhledem i chováním připomínají ptačí trus, čímž se maskují proti predátorům.\n\nKuklení probíhá mezi listy živné rostliny, které housenka spřádá k sobě. Přezimujícím stádiem jsou kukly druhé generace spolu s nevylíhnutými kuklami generace první.\n\n"}
{"id": "1435888", "url": "https://cs.wikipedia.org/wiki?curid=1435888", "title": "Jurko Krajňak", "text": "Jurko Krajňak\n\nJurko Krajňak (; 1914 – duben 1999 Užhorod), chybně uváděný jako Josif Krajňák, byl rusínský fotbalový útočník.\n\nStrávil 10 let v gulagu.\n\nV československé lize hrál za Rusj Užhorod v sezoně 1936/37, vstřelil šest ze 24 branek SK Rusj v I. lize. Společně s Josypem Kryžem se tak dělí o prvenství v počtu prvoligových branek za Užhorod, zbývající polovinu gólů obstarali Johann Bidmon (5), Volodymyr Kobzjar (2), Sándor Kármán (2), Jurij Choma (1), Michal Sukovský (1) a jeden gól byl vlastní.\n\nPůsobil také v AC Spišská Nová Ves, s nímž v srpnu 1938 startoval v Československém poháru (po přijetí Mnichovské dohody zůstala pohárová soutěž nedohrána).\n\nByl předposledním žijícím členem užhorodského prvoligového mužstva (posledním byl Alexa Bokšay).\n\n"}
{"id": "1435893", "url": "https://cs.wikipedia.org/wiki?curid=1435893", "title": "Hybristofilie", "text": "Hybristofilie\n\nHybristofilie (někdy syndrom Bonnie a Clyda) je označení pro sexuální deviaci, jejíž podstatou je, že ženu přitahují nebo sexuálně vzrušují zloduchové a zločinci, typicky vrazi, včetně těch vícenásobných nebo sériových. Nejznámějším českým případem je amnestovaný vrah Jiří Kajínek.\n\nK psychologickému profilu hybristofilických žen může patřit nižší sebevědomí, zneužívání v dětství nebo touha po dobrodružství, tajemství nebo vzrušení, jež přináší tzv. „zakázané ovoce“, tedy vztah s problémovým nebo už odsouzeným partnerem (tato inklinace je však v jisté míře typická i pro dívky v adolescentním věku, a zde není považována za nenormální). Podobné chování může být motivováno rovněž iracionální snahou o nápravu odsouzence, přesvědčením, že podobný typ muže ženu ochrání, touhou po dominantním partnerovi nebo snahou o pozornost po boku mediálně známého zločince.\n\nMožné příčiny vzniku poruchy souvisejí s evolučním vývojem a kromě touhy po silném a agresivnějším partnerovi, tzv. alfa samci se jedná o touhu po získání partnera se silným sociálním statusem, který byl z pohledu těchto žen dosažen právě mediální známostí známého zločince.\n\nPro samotné vězně může zájem postižených žen znamenat přísun materiálních statků (peníze, cigarety) nebo psychologickou podporu. Deviantní chování může nabývat různých podob, od typického psaní dopisů, přes snahu o osobní návštěvy ve věznici až po uzavření sňatku s uvězněným zločincem. Extrémní variantou je přispůsobení chování ženy svému mužskému protějšku za účelem získání, resp. udržení jeho přízně.\n\nK známým objektům hromadného zájmu žen patřili nebo patří francouzský sériový vrah Henri Landru, vůdce sekty „The Family“ Charles Manson, norský masový vrah Anders Behring Breivik, američtí vrazi Ted Bundy, Richard Ramirez, Scott Peterson a recidivista a pozdější model Jeremy Meeks, rakouský věznitel své dcery Josef Fritzl a dřívější důležití příslušníci slovenského podsvětí Mikuláš Černák a Karol Mello. Nejznámějším českým objektem zájmu této skupiny žen je amnestovaný vícenásobný vrah Jiří Kajínek.\n"}
{"id": "1435894", "url": "https://cs.wikipedia.org/wiki?curid=1435894", "title": "Anona šupinatá", "text": "Anona šupinatá\n\nAnona šupinatá (\"Annona squamosa\") je tropický strom pěstovaný pro netradičně vypadající ovoce, které je považováno za jedno z nejchutnějších. Zralá dužnina je smetanově bílá, šťavnatě kašovitá a má jemnou, sladce aromatickou chuť. Anona šupinatá je jedním z asi 170 druhů početného, teplomilného rodu láhevník a pro svůj rychlý růst a tvorbu plodů již ve věku tří let bývá někdy součástí zimních zahradách.\n\nDruh pochází z Karibiku a oblastí Střední Ameriky a severu Jižní Ameriky, přesnější určit místo původu nelze. V současnosti je hojně pěstován v tropech a subtropech celého světa, například v jihovýchodní Asii jižní Číně, severní Austrálii, na tichomořských ostrovech i v tropické a subtropické Africe včetně blízkých ostrovů. Často uniká ze zahrad do volné přírody, kde roste na pastvinách, v lesích i podél silnic.\n\nDřevina požaduje v době růstu mimo tepla dostatek vody a propustnou půdu hojně zásobenou živinami, období sucha strom překlenuje opadem listů a odpočinkem. Za přílišného sucha ve vegetační době strom shazuje listy, kůže ovoce tvrdne a s příchodem dešťů se ovoce rozpadá. V době kvetení je vhodné počasí bez silného deště, které snižuje počet opylených květů.\n\nNejčastěji se vyskytuje v nízké nadmořské výšce, při dostatečné vzdušné vlhkosti a teplu ale prosperuje i ve vyšších polohách, až do 2000 m n. m. Snáší teplotu až 40 °C a požaduje roční souhrnné srážky nad 700 mm. Většinou kvete a plodí jednou ročně, v Indii kvete v červnu a plodí v říjnu. Za příhodných podmínek může opětovně vykvést v listopadu a pak druhá sklizeň proběhne v březnu. V jiných částech areálu se tyto doby posouvají v závislosti na místním klimatu.\n\nAnona šupinatá je malý strom nebo keř s tenkou, šedavou kůrou a mělkými kořeny. Strom s rozkladitou nebo okrouhlou korunou vyrůstá do výše 3 až 8 m, má klikaté větve s jizvami po odpadlých listech. Větvičky jsou porostlé střídavými, dvouřadě uspořádanými, opadavými listy s asi centimetr dlouhými řapíky. Listové čepele jsou úzce eliptické, bývají dlouhé 5 až 17 cm a široké 2 až 7 cm, po obvodě jsou celokrajné, u báze zúžené a na vrcholu zašpičatělé, v mládí jsou jemně chlupaté a později lysé, oboustranně jsou tečkované a je patrná jejich souměrná žilnatina s osmi až patnácti páry postranních žilek.\n\nPřímo z kmene nebo silnějších větví vyrůstají 2 až 3 cm dlouhé, voňavé květy sestavené po dvou až čtyřech do svazečků nebo jednotlivě proti listům. Oboupohlavné květy mají okvětí tvořeno šesti lístky, z nich tři vnější trojúhelníkovité, konkávně vyklenuté jsou výrazně větší a hrubé, bývají velké 1,5 až 3 × 0,5 až 1 cm a z vnější strany zelenavě žluté a z vnitřní červenavé. Tři vnitřní lístky jsou redukované na pouhé šupiny nebo jsou neznatelné. Květ obsahuje mnoho bílých tyčinek s prašníky a bílé čnělky s vejčitou bliznou.\n\nGyneceum květu má volné plodolisty, které po opylení postupně srostou a vytvoří zelenožlutý, nepravý plod šupinovitého vzhledu o průměru 5 až 10 cm, sestavený ze segmentů s jedlou dužinou a jedovatými semeny. Ovoce bývá kulaté, oválné nebo je kuželovitého tvaru, má tuhou kůži složenou z knoflíkových segmentů barvy světle zelené, šedozelené, modrozelené i růžové. Segmenty se od sebe oddělí při plné zralosti a odhalí krémově bílou, lesklou, šťavnatou, voňavou, sladkou dužinu. Semena jsou tmavě hnědá, oválná, asi 1,5 cm velká a ovoce jich může obsahovat až čtyřicet. Některé stromy mají plody bezsemenné.\n\nRozmnožuje se generativně i vegetativně. Semena nejlépe klíčí ne příliš čerstvá, ale asi až týden po odstranění z ovoce, klíčivost si podržují po dobu až 4 let. Klíčení trvá asi 30 dnů, ale může být urychleno skarifikováním semen, procento úspěšné klíčivosti je však vyšší u nepoškozených semen. Pro zkrácení doby do prvních plodů asi o polovinu, se semenáče ve věku jednoho roku roubují.\n\nKomerčně jsou anony šupinaté pěstované na plantážích ve sponu 3 × 3 m až 5 × 5 m, stromy jsou na jaře pravidelně prořezávané a zálivka během sucha zvyšuje velikost ovoce. Strom ve věku 5 let již může vyprodukovat 50 kusů, starší při ručním opylení až 100 kusů ovoce. S věkem stromů se ovoce stává menší a po dvaceti létech se stromy nahrazují novými.\n\nZralé ovoce anony šupinaté se v brzké době rozpadá a kazí se, při pokojové teplotě nezůstává déle než dva dny v dobrém stavu. Proto se sklízí předčasně a nechává se dozrát při nižší teplotě, okolo 15 °C, při které se také uchová až 14 dnů. Ovoce je choulostivé na otlačení a proto se málo převáží, většinou se konzumuje v blízkosti míst dozráni. Jí se po segmentech a pecky se vyplivují, nebo se segmenty protlačí přes síto k odstranění semen a přidá se zmrzlina nebo se smíchá s vychlazeným mlékem. Nikdy se nevaří. Průměrný obsah cukru je asi 15 %, z toho je rovným dílem zastoupena glukóza a sacharóza. Předčasná sklizeň ovoce nebo překrytí sítí je mnohdy nutnou ochranou proti ptákům a jiným zvířatům, kterým ve zralém stavu velmi chutná.\n\nSemena jsou toxická, spolknutá při konzumaci však bezproblémově neporušená procházejí zažívacím traktem. Prášek z rozdrcených semen se používá jako insekticid, je však vysoce dráždivý a po vniknutí do očí může trvale poškodit zrak. Semena obsahují téměř 50 % nevysychavého oleje, který může být použit při výrobě mýdla a po chemické úpravě i v potravinářství. Z listů lze vylisovat olej bohatý na terpeny a seskviterpeny, který se užívá v kosmetice. Kořen a kůra obsahují mnoho tříslovin a používají se proti silným průjmům. Odplozené stromy jsou dobrým zdrojem palivového dřeva, samotné dřevo je měkké, lehké a nepevné, běl má nažloutlou a jádro hnědé.\n\n"}
{"id": "1435897", "url": "https://cs.wikipedia.org/wiki?curid=1435897", "title": "Stopy života", "text": "Stopy života\n\nStopy života je český dramatický televizní seriál, premiérově vysílaný v letech 2013–2014 na TV Prima a TV Barrandov. Celkově vzniklo devatenáct dílů ve dvou řadách. Pilotní díl byl uveden v prosinci 2013 na TV Prima, zbytek seriálu byl vysílán v letech 2014 a 2015 na TV Barrandov. Ze \"Stop života\" byl odvozen seriál \"Doktorka Kellerová\".\n\nSeriál se zabývá děním na psychiatrickém oddělení, kam se dostávají pacienti nejrůznějších osudů. Psychiatrii vede primářka Lýdie Kellerová, která je se svým manželem Markem hlavní postavou pořadu.\n\n\n"}
{"id": "1435901", "url": "https://cs.wikipedia.org/wiki?curid=1435901", "title": "Prilepské panství", "text": "Prilepské panství\n\nPrilepské panství krále Marka (), bylo v době středověku jedním z krátkodobých srbských knížectví na Balkánském poloostrově. Mělo jen jediného vládce, a to krále Marka Mrnjavčeviće v letech 1371–1395. Původně bylo provincií Srbské říše, která se soustředil kolem města Prilep a území Pelagonie s okolními oblastmi v západních částech dnešní Severní Makedonie.\n\nProvincii v polovině 14. století vládl Vukašin Mrnjavčević, který se roku 1365 stal srbským králem a spoluvládcem srbského cara Štěpána Uroše V. (1355–1371). Poté, co král Vukašin zemřel v bitvě u řeky Marica v roce 1371, království získal jeho syn a jmenovaný nástupce – kralevic (\"rex iunior\") Marko Mrnjavčević, i on získal titul srbského krále, ale jednotná Srbská říše už byla minulostí, místo ní zde vzniklo několik osamostatněných srbských knížectví, včetně Prilepského pnaství. Dosud hlavními městy Srbské říše byly Skopje a Prizren, ale v následujících letech král Marko přišel o kontrolu nad městy a přilehlým územím a přesunul se do Prilepu. Odtud vládl až do své smrti v bitvě u Roviny v roce 1395. Do konce téhož roku bylo celá Prilepské panství dobyto Osmanskými Turky.\n"}
{"id": "1435908", "url": "https://cs.wikipedia.org/wiki?curid=1435908", "title": "Jukšin Gardan Sar", "text": "Jukšin Gardan Sar\n\nJukšin Gardan Sar (také Yukshin Gardan Sar) je hora v pohoří Karákóram v Pákistánu. Leží zhruba 16 km severovýchodně od hory Kunjang Kiš a 6 km severozápadně od vrcholu Kandžut Sar.\n\nPrvovýstup na vrchol Jukšin Gardan Sar se zdařil jižním hřebenem v roce 1984 pákistánsko-rakouské skupině, kterou vedl Rudolf Wurzer. Krátce na to ve stejném roce vystoupila na vrchol i pákistánsko-japonská skupina. V roce 1986 stanul na vrcholu španělský tým, ve kterém byli Alejandro Arranz, Iñaki Aldaya, Alfredo Zabalza a Tomás Miguel. Od té doby na tomto vrcholu nedošlo k žádným jiným výstupům nebo pokusům.\n"}
{"id": "1435909", "url": "https://cs.wikipedia.org/wiki?curid=1435909", "title": "Lupghar Sar", "text": "Lupghar Sar\n\nLupghar Sar je hora v pohoří Karákóram ležící v oblasti Gilgit-Baltistán v Pákistánu. Leží asi 15 km západně od vrcholu Distaghil Sar a je to nejzápadnější sedmitisícový vrchol pohoří Hispar Muztagh, které je součástí Karákóramu.\n\nPoprvé stanuli na vrcholu v roce 1979 němečtí bratři Hans a Sepp Gloggnerovi.\nPrvní sólový výstup provedl 7. července 2018 rakouský horolezec Hansjörg Auer.\n"}
{"id": "1435911", "url": "https://cs.wikipedia.org/wiki?curid=1435911", "title": "Jutmaru Sar", "text": "Jutmaru Sar\n\nJutmaru Sar (také Yutmaru Sar) je hora v pohoří Hispar Muztagh, podhůří Karákóramu. Vrchol je vysoký 7 283 m n. m. a ležící v oblasti Gilgit-Baltistán v Pákistánu.\n\nPrvní výstup na vrchol byl proveden v roce 1980 japonskou expedicí pěti mužů. 22. července se na vrchol dostali členové expedice Masahiro Motegi, Tadao Sugimoto a Yu Watanabe.\n"}
{"id": "1435912", "url": "https://cs.wikipedia.org/wiki?curid=1435912", "title": "Tadeusz Kacik", "text": "Tadeusz Kacik\n\nTadeusz Kacik (6. října 1946, Nowy Targ, Polsko – 17. května 1988, Katovice, Polsko) byl polský hokejový útočník, levé křídlo. \n\nV polské lize hrál za Podhale Nowy Targ a Krynickie towarzystwo hokejowe (KTH) Krynica. V polské lize získal šest mistrovských titulů, nastoupil ve 390 ligových utkáních a dal 209 gólů.\n\nPolsko reprezentoval na olympijských hrách v roce 1972 a pěti turnajích mistrovství světa v letech 1969, 1970, 1971, 1973 a 1974. Za polskou reprezentaci nastoupil v letech 1969–1974 ve 118 utkáních a dal 38 gólů.\n\n"}
{"id": "1435925", "url": "https://cs.wikipedia.org/wiki?curid=1435925", "title": "Knížectví Zeta", "text": "Knížectví Zeta\n\nKnížectví Zeta, případně Zetské knížectví (srbsky Књажевина Зета, černohorsky \"Kňaževina Zeta\") je historické označení pro středověký státní útvar nacházející se na Balkáně v jihovýchodní Evropě, zhruba na území současné Černé Hory, a nástupnický stát zaniklé Srbské říše. Jméno země bylo odvozeno od černohorské řeky Zety. \n\nDo roku 1356 byla Zeta jako provincie součástí Srbské říše,\nv rozmezí let 1421–1435 byla Zeta součástí Srbského despotátu,\nRoku 1498 byla Zeta dobyta Osmanskými Turky a začleněna do jejich říše. Později vzniklý stát v této oblasti byl již znám jako Černá Hora.\n"}
{"id": "1435941", "url": "https://cs.wikipedia.org/wiki?curid=1435941", "title": "Sigilmassasaurus brevicollis", "text": "Sigilmassasaurus brevicollis\n\nSigilmassasaurus brevicollis (\"ještěr ze Sigilmassy [starodávné marocké město]\") byl druh masožravého teropodního dinosaura z čeledi Spinosauridae, žijící v období rané svrchní křídy (geologický stupeň cenoman, asi před 100 až 94 miliony let) na území dnešního Maroka.\n\nFosilie tohoto teropoda byly objeveny v sedimentech souvrství Kem Kem na území oázy Tafilalt přibližně na jihovýchodě Maroka. Holotyp dinosaura (kat. ozn \"CMN 41857\") představuje pouze jeden krční obratel, jehož přesné systematické zařazení je nejisté. Druh \"S. brevicollis\" formálně popsal kanadský paleontolog Dale Russell v roce 1996, od té doby se však tento taxon stal předmětem spekulací o jeho validitě (vědecké platnosti). Studie z roku 2018 jeho platnost nicméně potvrzuje a řadí druh \"S. brevicollis\" spolu s velmi blízce příbuzným druhem \"Spinosaurus aegyptiacus\" do společného kladu Spinosaurini. Podle stejné odborné práce dokonce největší známý exemplář \"spinosaura\" \"MSNM V4047\" patří ve skutečnosti druhu \"S. brevicollis\", což by z tohoto druhu činilo jednoho z největších známých teropodů vůbec.\n\n\"Sigilmassasaurus\" sdílel ekosystémy s několika dalšími obřími teropody, konkrétně rody \"Carcharodontosaurus\", \"Spinosaurus\", \"Deltadromeus\" a \"Bahariasaurus\". Společně tito obří predátoři obývali delty tehdejších příbřežních nížin severní Afriky. Vzhledem k tomu, že by si potravně konkurovali, muselo u nich nejspíš dojít k rozdělení ekologických nik (živili se nejspíš jiným druhem potravy).\n\n"}
{"id": "1435942", "url": "https://cs.wikipedia.org/wiki?curid=1435942", "title": "Júlio Baptista", "text": "Júlio Baptista\n\nJúlio Baptista (* 1. říjen 1981) je profesionální brazilský ofenzivní fotbalista, který hraje na pozici útočníka či záložníka za rumunský klub CFR Kluž. V letech 2001 až 2010 nastupoval za reprezentaci Brazílie.\n\nBaptista začínal s fotbalem v São Paulu, odkud v roce 2003 zamířil do Sevilly. Ve své první sezóně v dresu Sevilly vstřelil za 30 ligových zápasů 20 branek. Ve 33. kole v domácím zápase s Racingem Santander se čtyřmi brankami podílel na výhře 5:2.\nV závěrečném 38. kole sezóny se jako jediný gólově prosadil v domácím zápase s Osasunou Pamplona, a to po přihrávce Daniho Alvese.\nSevilla získala sedmou příčku a po 9 letech si zajistila evropské poháry, v tomto případě Pohár UEFA.\n\nV další sezóně 2004/05 odehrál v lize 33 zápasů a vstřelil 18 branek. V Poháru UEFA tým došel do osmifinále, kde vypadl s italskou Parmou. Baptista nastoupil celkově do 8 zápasů a dal 5 gólů.\n\nV červenci 2005 přestoupil do Realu Madrid, se kterým podepsal smlouvu na 5 let. Real zaplatil Seville přibližně 14 až 17 milionů liber (20 až 25 milionů eur).\nZa Real odehrál sezónu 2005/06, ve které nastoupil do 32 ligových utkání, přičemž vstřelil 8 gólů. V Lize mistrů se ale gólově neprosadil.\n\nBaptista se účastnil jihoamerického mistrovství Copa América 2004, byť byl většinu turnaje pouze na lavičce náhradníků, zasáhl však do semifinálového utkání s Uruguayí. Brazílie Copu Américu vyhrála, když ve finále porazila Argentinu.\n\nRoku 2007 se znovu zúčastnil jihoamerické Copy América, kterou rovněž opanovala Brazílie. Baptista se gólově prosadil ve čtvrtfinále (s Chile), v semifinále (s Uruguayí) a i ve finále proti Argentině, kde dal první gól zápasu.\n\n"}
{"id": "1435949", "url": "https://cs.wikipedia.org/wiki?curid=1435949", "title": "Oldřich Sedlák", "text": "Oldřich Sedlák\n\nOldřich Sedlák (3. listopadu 1922, Brno – 4. září 1985, Brno) byl československý hokejový útočník. \n\nJako reprezentant se zúčastnil olympiády v roce 1952, kde Československo skončilo na 4. místě. Na mistrovství světa 1955 získal s týmem bronzovou medaili za 3. místo. V reprezentačním dresu odehrál celkem 20 zápasů a vstřelil 5 gólů. V lize hrál za ZJS Zbrojovka Spartak Brno.\n\n"}
{"id": "1435952", "url": "https://cs.wikipedia.org/wiki?curid=1435952", "title": "Tomáš Petříček (rozcestník)", "text": "Tomáš Petříček (rozcestník)\n\nJméno a příjmení Tomáš Petříček má víc známých osobností:\n\n"}
{"id": "1435960", "url": "https://cs.wikipedia.org/wiki?curid=1435960", "title": "Marina Mochnatkinová", "text": "Marina Mochnatkinová\n\nMarina Jurjevna Mochnatkinová (, dř. Kormilcevová, roz. Baranovová; * 12. března 1988 Perm) je ruská zápasnice – sambistka a od roku 2016 profesionální MMA zápasnice.\n\nSe sambem začínal ve 14 letech v rodném Permu pod vedením Ivana Ponomarjova a Andreje Gazejeva. Žije a trénuje v Petrohradu s manželem Michailem. V ruské ženské sambistické reprezentaci se pohybuje od roku 2008 ve váze do 68 kg. Je pětinásobnou mistryní světa z let 2011, 2012, 2013, 2016 a 2017. V letech 2014 a 2015 měla mateřskou pauzu.\n\nOd roku 2016 zápasí jako profesionálka pod smlouvou s ruským promotérem Fight Nights Global.\n\n"}
{"id": "1435965", "url": "https://cs.wikipedia.org/wiki?curid=1435965", "title": "Volby do Zastupitelstva města Ostravy 2018", "text": "Volby do Zastupitelstva města Ostravy 2018\n\nVolby do zastupitelstva města Ostravy v roce 2018 proběhly v pátek 5. a v sobotu 6. října.\n\nO post primátora se uchází celkem 15 kandidátů. Jednotlivé strany, hnutí a uskupení kandidují v následujícím vylosovaném pořadí:\n"}
{"id": "1435966", "url": "https://cs.wikipedia.org/wiki?curid=1435966", "title": "Knížectví Zeta (1431–1498)", "text": "Knížectví Zeta (1431–1498)\n\nZeta (srbsky Зета, černohorsky \"Zeta\") byl středověký státní útvar, nacházející se na Balkáně v jihovýchodní Evropě, zhruba na území současné Černé Hory. Je označován historickým termínem Knížectví Zeta, případně Zetské knížectví (srbsky Књажевина Зета, černohorsky \"Kňaževina Zeta\"), přestože se jednalo spíše o panství. Jméno země bylo odvozeno od černohorské řeky Zety. Od roku 1431 do 1498 vládla zemi dynastie Crnojevićů.\n\nZeta byla nezávislým státem, jeden z nástupnických států zaniklé Srbské říše, ale později byla pod vlivem tureckých výbojů na Balkáně nucena se stát vazalským státem Osmanů a být administrativně včleněna do jejich říše jako Skadarský sandžak. V roce 1516 se území Zety podařilo částečně vymanit z muslimské nadvlády, když se moci chopili černohorští biskupové, a aniž by proti sobě popudili Osmanskou říši, přeměnili někdejší Zetu v teokratický stát.\n"}
{"id": "1435974", "url": "https://cs.wikipedia.org/wiki?curid=1435974", "title": "Andrij Kopčaj", "text": "Andrij Kopčaj\n\nAndrij Kopčaj (, (Andrej Kopčaj); 13. února 1917 Pinkovce – ) byl rusínský fotbalový záložník.\n\nVe druhé světové válce bojoval na východní frontě.\n\nV československé lize hrál za Rusj Užhorod v sezoně 1936/37, aniž by skóroval. Nastupoval také za I. ČsŠK Užhorod (1932–1933) a Spartak Užhorod (1946–1948).\n\n"}
{"id": "1436040", "url": "https://cs.wikipedia.org/wiki?curid=1436040", "title": "Taganrog (maják)", "text": "Taganrog (maják)\n\nMaják Taganrog (rusky: \"Таганрогский маяк\") stojí na pobřeží Azovského moře v Taganrogu v Rostovské oblasti v Rusku.\n\nPrvní maják byl postaven v roce 1770. Z neznámých příčin zanikl. V roce 1877 byly poskytnuté dvě plochy pro výstavbu majáku, budov a sadu s podmínkou, že sad bude přístupný veřejnosti. Pro maják byla stanovena plocha 625 čtverečních sažeň a pro sad 750 čtverečních sažeň. V roce 1878 byl postaven kamenný maják, přízemní dům a dvoupodlažní dům pro důstojníky námořního oddělení. V sadu byla zřízená meteorologická stanice. Maják byl postaven pod dozorem Nikolaje Andrejeviče Arkase. Maják byl mimo činnost v období druhé světové války v letech 1941–1943, v době okupace německými vojsky.\n\nMaják byl v roce 1970 pro špatný stav snesen. U majáku se dochoval dům důstojníků námořního oddělení a strážnice u brány.\n\nV blízkosti majáku se nachází památník Petra I.\n\nMaják z roku 1878 byl postaven z kamene. Válcová věž s obdélnými okny byla vysoká 22 m ukončena dvěma ochozy s kamennou římsou a kovovým zábradlím a třímetrovou zasklenou lucernou krytou kopulí s větrnou růžicí. Tloušťka stěn u paty věže byla jeden metr. Světelný zdroj byl ve výšce 70 m n. m. Dosvit je uváděn v rozmezí 35 až 40 km.\n\nDne 9. března 1909 byl petrolejový světelný zdroj nahrazen elektrickým. Elektrárna byla umístěna v domě v sadu.\n\nV roce 1971 byl postaven nový maják s kovových válcových segmentů (8 ks). Válcová věž vysoká 20 m má pod vrchním okrajem ochoz a je zakončená lucernou. Světelný zdroj je ve výšce 49 m n. m. Věž má bílo-červené vodorovné pásy.\n\n\noznačení:\n\n\n"}
{"id": "1436048", "url": "https://cs.wikipedia.org/wiki?curid=1436048", "title": "Tomáš Petříček", "text": "Tomáš Petříček\n\nTomáš Petříček (* 27. září 1981 Rokycany) je český politik, od října 2018 ministr zahraničních věcí ČR ve druhé vládě Andreje Babiše. Mezi srpnem až říjnem 2018 působil jako náměstek ministra zahraničních věcí a od května do prosince 2017 byl náměstkem ministryně práce a sociálních věcí ČR. Od března 2019 je místopředsedou ČSSD.\n\nVystudoval magisterský a doktorandský program oboru mezinárodní vztahy na Fakultě sociálních věd Univerzity Karlovy. Obhájil zde disertační práci na téma \"„Perspektivy energetické bezpečnosti Evropské unie“\". V průběhu studia absolvoval také pobyt na Université Libre de Bruxelles.\n\nDále získal tituly M.A. na bruselském Centre Européen de Recherches Internationales et Stratégiques v oboru Governance a rozvojová politika a na University of Warwick v oboru Mezinárodní politická ekonomie.\n\nProšel řadami Mladých sociálních demokratů. V roce 2005 se stal politickým referentem zahraničního oddělení ČSSD a v roce 2006 jeho vedoucím. \n\nV letech 2007 až 2009 byl asistentem poslance Evropského parlamentu Libora Roučka a v letech 2014 až 2017 poradcem poslance Evropského parlamentu Miroslava Pocheho. S ním se také podílel na přípravě kampaně této strany ve volbách do krajských zastupitelstev v roce 2016. Mezitím pracoval na pražském magistrátu, kde měl na starosti evropské fondy v kanceláři radního, a působil v dozorčích radách a představenstvech několika společností, např. Rencar, Želivská provozní, Úpravna vody Želivka.\n\nV květnu 2017 byl jmenován politickým náměstkem ministryně práce a sociálních věcí ČR Michaely Marksové ve vládě Bohuslava Sobotky. Aktivně podporoval Petra Dolínka proti Miloslavu Ludvíkovi při rozhodování o pozici lídra kandidátky ČSSD pro sněmovní volby v roce 2017. \n\nV komunálních volbách v roce 2018 byl lídrem kandidátky ČSSD do Zastupitelstva městské části Praha 7 a tudíž i kandidátem strany na starostu této městské části. Neuspěl však a do zastupitelstva městské části se vůbec nedostal.\n\nJe zastáncem názoru, že pro Českou republiku je nezbytné zůstat aktivním členem Evropské unie, a je proti referendu o možnosti vystoupení z EU. Ve svých prvních veřejných projevech ve funkci náměstka se přihlásil k transatlantické vazbě a jejím hodnotám, stejně jako ke klíčovým výhodám členství v EU s nutností překonat aktuální problémy Unie. Petříček také opakovaně zmínil nutnost oživování lidskoprávní politiky a věnování pozornosti klimatickým změnám. \n\nDne 1. srpna 2018 byl jmenován politickým náměstkem Jana Hamáčka, pověřeného řízením Ministerstva zahraničních věcí ČR. Poté, co prezident Miloš Zeman opakovaně odmítl jmenovat Miroslava Pocheho do funkce ministra zahraničních věcí ČR, nominovala ČSSD Petříčka dne 18. září 2018 jako svého dalšího kandidáta na tuto funkci. Na začátku října 2018 se sešel s prezidentem republiky Milošem Zemanem, který jej dne 16. října 2018 do funkce jmenoval. Stal se tak patnáctým členem druhého Babišova kabinetu, tvořeného koaličními subjekty ANO a ČSSD.\n\nV souvislosti s vraždou saúdského novináře Džamála Chášakdžího na saudském konzulátu v Istanbulu kritizoval Saúdskou Arábii, která je klíčovým spojencem Spojených států v regionu, a na radě ministrů zahraničí prosazoval razantnější postoj EU k události. Podpořil jadernou dohodu s Íránem. \n\nV listopadu 2018 odjel na dvoudenní návštěvu Izraele, se kterým má Česká republika uzavřené strategické partnerství, a při té příležitosti navštívil také východní Jeruzalém, za což sklidil kritiku ze strany Palestinců, protože východní Jeruzalém byl Izraelem nelegálně anektován v roce 1980 a Palestinci ho považují za hlavní město Státu Palestina. Během návštěvy Palestiny v červenci 2019 Petříček ujistil Palestince, že Česká republika neuzná Jeruzalém jako hlavní město Izraele.\n\nKoncem roku 2018 navštívil Čínu a v Šanghaji se sešel s čínským ministrem zahraničí Wangem I, kterého u příležitosti 70. výročí od navázání diplomatických vztahů mezi Československem a komunistickou Čínou pozval k návštěvě České republiky. Petříček plánuje uskutečnit zasedání mezivládní komise pro posílení česko–čínské spolupráce. Během setkání s čínskými představiteli se Petříček nechtěl vyjadřovat k otázce pracovních táborů v západočínské provincii Sin-ťiang, ve kterých čínská vláda internovala více než milion menšinových Ujgurů.\n\nPetříček jako ministr zahraničí podpořil přijetí globálního paktu OSN o uprchlících a snažil se ve vládě neúspěšně prosadit, aby Česko přijalo také globální pakt OSN o migraci, který má zajistit bezpečnou, řízenou a legální migraci.\n\nPetříček často kritizuje Rusko, které označil za „hrozbu“ pro Českou republiku. Odsoudil anexi Krymu Ruskem. V lednu 2019 odjel na Ukrajinu, aby podpořil Ukrajinu v konfliktu s Ruskem a s proruskými separatisty ze samozvané Doněcké republiky. Petříček také uvedl, že chce s ukrajinskými představiteli mluvit o ukrajinském zákoně, který přiznává sociální výhody takzvaným banderovcům, tedy příslušníkům Ukrajinské povstalecké armády (UPA), kteří během volyňskému masakru na západní Ukrajině vraždili Poláky, ale také Židy a volyňské Čechy. Po návštěvě Ukrajiny prezident Miloš Zeman Petříčkovi vytkl, že „dostatečně nezmínil problém banderovců“. Již v prosinci 2018 bylo Petříčkovo ministerstvo kritizováno prezidentovým mluvčím Ovčáčkem, že k ukrajinskému zákonu o veteránech „zbaběle mlčí“. Ministerstvo zahraničí předtím vydalo prohlášení, že se jedná o interní záležitost Ukrajiny: „Se složitými kapitolami dějin se každá země musí vypořádat sama. Není úkolem diplomacie hodnotit nebo zkoumat historii, to je záležitost historiků, nikoliv diplomatů.“\n\nV březnu 2019 odsoudil Izrael za anexi syrských Golanských výšin, které označil jako okupované území. Poté co prezident Miloš Zeman obvinil Turecko, že pomáhalo zásobovat Islámský stát (IS), Petříček připomněl význam Turecka jako spojence v NATO. Při setkání s tureckým ministrem zahraničí Mevlütem Čavušoglu podpořil pokračování přístupových rozhovorů mezi EU a Tureckem a také ocenil roli Turecka během evropské migrační krize.\n\nNa 41. sjezdu ČSSD v Hradci Králové byl dne 1. března 2019 zvolen řadovým místopředsedou strany. Získal 256 hlasů od 472 delegátů.\n\nDne 4. června 2019 se Petříček setkal s barmskou vůdkyní, nositelkou Nobelovy ceny za mír a někdejší disidentkou Aun Schan Su Ťij, která přijela do Prahy otevřít ambasádu Myanmaru. Petříček mluvil se Su Ťij o posílení ekonomické spolupráce a společně se zúčastnili Česko-myanmarského obchodního fóra. Dotkl se také otázky lidských práv a prohlásil, že „nadále pozorně sledujeme vývoj lidsko-právní situace v zemi.“ Podle OSN v Myanmaru probíhá genocida muslimské menšiny Rohingyů a ze země už před násilnostmi uteklo přes 700 000 muslimů. \n\n"}
{"id": "1436052", "url": "https://cs.wikipedia.org/wiki?curid=1436052", "title": "Evangelický hřbitov v Poličce", "text": "Evangelický hřbitov v Poličce\n\nEvangelický hřbitov v Poličce se nachází ve městě Polička, na Dolním Předměstí, u ulice E. Beranové. Přiléhá ze severní strany ke katolickému (michalskému hřbitovu). Má rozlohu 535 m². \n\nPozemek pod hřbitov zakoupil roku 1878 poličský měšťan Josef Novotný od kupce Eduarda Čížka. Hřbitov byl zřízen nákladem 1 052 zlatých. Do zřízení hřbitova byli poličští evangelíci pochováváni na evangelickém hřbitově v Kamenci. Poličský hřbitov byl posvěcen a předán svému účelu dne 28. září 1878 farářem Josefem Martínkem z Telecího.\n\nSoučasným vlastníkem hřbitova je město Polička.\n\n\n"}
{"id": "1436076", "url": "https://cs.wikipedia.org/wiki?curid=1436076", "title": "MG ZS", "text": "MG ZS\n\nMG ZS je sportovní rodinné vozidlo, které bylo vyráběno automobilkou MG Rover od roku 2001 do roku 2005. ZS je v podstatě sportovní verze vozu Rover 45, vyráběného od roku 1999. Model 45 byl pro změnu faceliftem předchozího modelu Rover 400, který byl v roce 1995 uveden jako hatchback a v roce 1996 jako sedan. Starší verze modelu 400 (Rover 400 Mk 1) se výrazně lišila od modelu Mk 2 a model Rover 45 neměl již žádné součásti založené na řadě 400 Mk 1.\n\nModel byl vytvořen za velmi krátkou dobu z modelu Rover 45 poté, co BMW rozprodal v dubnu 2000 Rover Group. Vývoj modelu byl podstatně zrychlen tím, že Rover již předtím vytvořil prototypy řady 400 s použitím motorů V6 a sportovního podvozku. MG Rover prakticky vyvinul sportovní verze všech tří v té době prodávaných modelových řad Rover (řady 25, 45 a 75) a představil je pod značkou MG.\n\nVýchozí model Rover 45 neměl reputaci příliš sportovního automobilu, ale ve skutečnosti byl nejvhodnějším modelem pro transformaci na sportovní verzi ze všech, protože jeho dědictví ze spolupráce s Hondou mu poskytovalo nejlepší vyhlídky na dobrou ovladatelnost díky rovnoběžníkové přední nápravě a plně nezávislé víceprvkové zadní nápravě.\n\nRover 45 byl optimalizován spíše pro pohodlí než pro ovladatelnost, nicméně při přepracování na MG ZS tomu bylo naopak. Model MG ZS 180 s motorem V6 o objemu 2,5 litru, který nabídl výkon 177 koní (130 kW) a zrychlení z 0 na 100 km / h za 7,3 sekundy, byl v tisku příznivě hodnocen. Zvláště byla ceněna přesnost řízení, ovladatelnost a nastavení podvozku. Na rozdíl od většiny konkurence bylo ZS 180 osazeno atmosférickým motorem V6 a to v době kdy většina jeho konkurentů používala turbodmychadla. To mělo za následek i zvukový dojem sportovního vozu což se pozitivně odráželo v celkovém dojmu z jízdy a model MG ZS 180 se stal velmi žádaným.\n\nNástupce vozů Rover 45 a MG ZS, známý jako projekt RD/X60, byl ve vývoji od počátku roku 2000. Měl být založen na zkráceném podvozku Roveru 75 a měl být výráběn ve variantách sedan, hatchback a combi (označovaných jako tourer). Vývoj podvozku byl veden firmou TWR, která se zabývala vývojem závodních speciálů a také účastí v motoristických soutěžích. Vývoj byl však náhle přerušen, když TWR přešla do nucené správy. Nedokončení projektu RD/X60 a tím i citelné zdržení v uvedení nové řady vozů znamenalo, že bylo nutné model ZS faceliftovat a jeho výroba tak pokračovala až do zániku MG Rover v roce 2005.\n\nMG ZS prodělal modernizaci vzhledu v prvních měsících roku 2004 a to v souladu se zbytkem modelů MG Rover. Zastaralý design z dob, kdy se stal z modelu 400 model 45 se v podstatě vytratil. Poprvé se Rover 45 a MG ZS zcela oddělily a staly se výrazně odlišnými vozy. Všechny modely ZS mohli být na objednávku vybaveny také bodykitem odvozeným od supersportovního modelu MG XPower SV a další doplňkovou výbavou, nicméně bylo nutno vše objednat a zaplatit již při výrobě daného kusu. Modely ZS 120+ a nejvyšší řada ZS 180 dostali od roku 2004 nový interiér s novými sedadly, novým designem palubní desky a řízením klimatizace.\n\nMG ZS se přestala vyrábět v dubnu 2005 při krachu MG Rover Group a práva na výrobu automobilu brzy převzala Honda, která vlastnila práva k původnímu designu od roku 1995.\n\nČínská automobilka Nanjing Automobile koupila v červenci 2005 zbývající majetek společnosti MG Rover zatímco jiná čínská společnost, SAIC Motor již nedlouho předtím zakoupila od MG Roveru práva na duševní vlastnictví některých technologií a výrobu, takže čínská vláda sloučila obě společnosti dohromady, což vedlo k znovuzrození MG jako společnosti MG Motor UK Ltd. Poté byl v Číně navržen nový model automobilu, který byl v roce 2009 představen jako MG6. Prodeje začaly v roce 2011 a výroba probíhala tak, že části vozy byly vyrobeny v Číně a poté převezeny do Velké Británie a společností MG Motor UK sestaveny ve staré továrně MG Rover v Longbridge.\n\nV modelových řadách MG ZS byly použity tyto pohonné jednotky:\n\nMG ZS 180 byl vlajkovou lodí řady ZS. Byl k dispozici jako pětidveřový hatchback nebo čtyřdveřový sedan. Model 180 zahrnoval řadu změn nad rámec standardních modelů ZS. Stejně jako všechny modely ZS+ byl i ZS 180 vybaven lehkým motorem z řady K-series a to 2,5 litrovým šestiválcem Rover KV6 se čtyřmi vačkovými hřídeli a čtyřimi ventily na válec.\n\nByly posíleny přední i zadní brzdy, přičemž u předních se zvětšil brzdový kotouč na 282 mm (z původních 262 mm) a u zadních na 260 mm (původně 240 mm) a dále byl vůz vybaven ABS a EBD, byl snížen podvozek a vylepšeny pružiny i tlumiče, zesílena pouzdra předního horního závěsu a zadních vlečných ramen a také byl vůz vybavem 17\" sportovními koly z lehké slitiny s pneumatikami o rozměrech 205/45 R17.\n\nExteriér modelu ZS 180 byl vybaven velkým předním nárazníkem se spoilerem a vestavěnými mlhovými světly a také plastovými bočními prahy. Velký zadní spoiler mohl dle přání být nahrazen původním, standardní velikosti což mohlo snížit náklady.\n\nŠestiválcový motor Rover KV6 o objemu 2.5 litru (2497 cc) dosahuje výkonu 177 koní (130kW) při 6500rpm a točivého momentu 240Nm při 4000rpm. Vůz s ním dosahuje zrychlení z 0 na 100 km/h za 7.3s, nejvyšší rychlosti 224 km/h a průměrné spotřeby 8,1 l/100km.\n\nV letech 2001 až 2008 závodil MG ZS v britském šampionátu cestovních vozů (BTCC). Tým West Surrey Racing (WSR) se už několik let zabýval stavbou závodního speciálu a zpočátku používal jako motor dvoulitrovou verzi Rover KV6. Později však přešel na čtyřválcový dvoulitr odvozený od řady Rover K-series (přičemž největší motor této řady byl 1,8 l).\n\nVozy s motorem V6, které tým WSR později prodal se objevily v rukou jiných jezdců a v průběhu roku 2002 s nimi závodil \"juniorský tým\" nazvaný Atomic Kitten. První tři sezóny závodily vozy MG ZS pod oficiálním týmem MG a další sezóny pod různými sponzory.\n\nDosavadní řidiči MG BTCC byly:\n\"\"Řídím ZS180 s VW Golfem 5 v zádech, který je pravděpodobně nejsportovnějším autem ze všech z modelové řady, a musím uznat, že tenhle Rover (výrobce MG ZS) těžce šlape na paty celému Volkswagenu. Řízení, podvozek i motor poráží němce na celé čáře a všech britských silnicích (i těch horších).\"\"\n\n\"\"Ze všech vozů, které inženýři Roveru přestavěli je tento nejpozoruhodnějším, jelikož z původně poněkud nudného Rover 45 přešel do oheň dštícího super sedanu\"\"\n\n\"\"Když mladí kluci začnou toužit po něčem co je v podstatě nový a upravený Rover 45, pak se musí jednat očividně o něco zvláštního. Není přehnané tvrdit, že MG ZS 180 bylo největším překvapením nové řady vozů, jejichž výroba byla zahájena v létě 2001.\"\"\n\n\"\"Na první pohled se může zdát, že je to jednoduchý příklad typického inženýrství, ale přechod od stárnoucího Rover 45 k vzrušujícímu MG ZS je mnohem víc než jen výměna kovových součástek. Mezi drátěným roštem se znakem MG vpředu a spoilerem na zadku leží to nejkvalitnější inženýrství z Longbridge.\"\"\n\n"}
{"id": "1436080", "url": "https://cs.wikipedia.org/wiki?curid=1436080", "title": "Volodymyr Kobzjar", "text": "Volodymyr Kobzjar\n\nVolodymyr Kobzjar (; 18. ledna 1909 Lvov – 15. srpna 1977 New York), uváděný také jako Volodymyr Kobzar (Володимир Кобзар), byl rusínský fotbalový útočník. Zemřel při dopravní nehodě.\n\nPo druhé světové válce odešel do Spojených států amerických.\n\nV sobotu 15. listopadu 1975 se v New Yorku účastnil oslav 50. výročí od založení SK Rusj Užhorod. Byli zde i jeho bývalí prvoligoví užhorodští spoluhráči Edmund Ivančo a Jurij Choma.\n\nV československé lize hrál za Rusj Užhorod v sezoně 1936/37, vstřelil dvě prvoligové branky. Byl autorem prvního gólu Užhorodu v I. čs. lize (30.08.1936), který vstřelil v Užhorodu do sítě SK Náchod (podrobnosti zde).\n\nV anketě sportovního týdeníku \"Zmah\" o nejlepšího ukrajinského sportovce v letech 1923–1938, která byla vyhlášena ke konci roku 1938 a uzavřena v březnu 1939, se umístil na 10. místě (5. v žebříčku fotbalistů) s 1 978 hlasy.\n\nZa Ukrajinu Lvov hrál také lední hokej (1927–1931).\n\nKe konci hráčské kariéry se stal ve Spojených státech amerických hrajícím trenérem.\n\n\n"}
{"id": "1436082", "url": "https://cs.wikipedia.org/wiki?curid=1436082", "title": "David Firnenburg", "text": "David Firnenburg\n\nDavid Firnenburg (* 28. května 1995) je německý reprezentant ve sportovním lezení, mistr Německa a juniorský mistr Evropy v boulderingu.\n\nSportovnímu lezení se věnuje také jeho bratr Ruben Firnenburg.\n\n\n"}
{"id": "1436108", "url": "https://cs.wikipedia.org/wiki?curid=1436108", "title": "Alexis Ren", "text": "Alexis Ren\n\nAlexis Ren (* 23. listopadu 1996 Santa Monica, Kalifornie) je americká modelka a internetová celebrita. Proslavila se zvláště díky vztahu s modelem Jay Alvarrezem. Několikrát se objevila na titulních stranách časopisu Playboy či Sports Illustrated Swimsuit Issue.\n"}
{"id": "1436111", "url": "https://cs.wikipedia.org/wiki?curid=1436111", "title": "Krajská soutěž – Karlovy Vary 1951", "text": "Krajská soutěž – Karlovy Vary 1951\n\nKrajská soutěž – Karlovy Vary 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1436180", "url": "https://cs.wikipedia.org/wiki?curid=1436180", "title": "Fraktografie", "text": "Fraktografie\n\nFraktografie (nauka o lomech) se zabývá studiem a popisem vlastností nových povrchů, vytvořených v pevných tělesech účinkem procesů porušování. Zkoumá vazby mezi těmito vlastnostmi a mechanismy porušování, vlastnostmi materiálu a dalšími faktory, které vyvolaly a ovlivnily proces porušování. \n\nFraktografická analýza má nezastupitelnou roli při zjišťování příčin provozních poruch. Získané výsledky mohou být využity při odstraňování příčin havárií (např. vhodnými zásahy do technologie), při studiu zákonitostí porušování složitých mechanických soustav, nebo při odhadu životnosti konstrukcí.\n\nFraktografie se uplatňuje i při výzkumu lomových vlastností nově vyvíjených materiálů. Informace o lomovém chování materiálů jsou nezbytným požadavkem pro průmyslové aplikace, protože odolnost proti porušování určuje skutečnou únosnost resp. míru bezpečnosti mechanických soustav a konstrukcí.\n\nDále působí fraktografie jako zdroj informací o mikromechanismech porušování ve vazbě na vnitřní stavbu (mikrostrukturní charakteristiky) pevných látek a přispívá tak základnímu i aplikovanému výzkumu ve fyzice pevných látek a ve fyzikální metalurgii. \n\nPůvodně se fraktografie zabývala pouze lomem kovů, v současnosti je zaměřena i na ostatní materiály jako jsou keramiky, plasty, skla, kompozity, dřevo nebo dokonce biologické tkáně. \n\nUž ve středověku byl vzhled lomu používán pro zajištění kvality kovu např. pro zvony nebo děla. Proceduru pro hodnocení kujnosti železa podle jeho lomového chování popsal např. Georgius Agricola ve své knize De Re Metallica z r. 1556 (vyšla až po jeho smrti). První doložené použití mikroskopu pro pozorování lomu je obrázek lomu vápence, který v roce 1665 pořídil Robert Hooke. Prvním, kdo použil mikroskop pro hodnocení lomů kovů byl v roce 1722 René-Antoine Ferchault de Réaumur, který ve své knize ilustroval makroskopické i mikroskopické znaky lomových ploch železných a ocelových těles (dnešními slovy bychom řekli, že sestavil první atlas lomů). Vizuální hodnocení lomů se následně používalo pro hodnocení kvality materiálu (např. ve vojenství pro hodnocení porušených hlavní děl). K rozvoji fraktografie významně přispěl A. Martens, který sledoval povrch lomů a současně vyleštěné a naleptané výbrusy (zabýval se studiem vazby mezi mikromorfologií lomu a mikrostrukturou materiálu). Pro popis lomů zavedl např. termín „Bruchlinien“, který se dnes používá jako radiální čára („fracture line“). Dále popsal makroskopické charakteristiky lomů získaných při namáhání tahem, ohybem a krutem a při únavě. William Chandler Roberts-Austen, D. K. Chernov a později Johan August Brinell sledovali vliv tepelného zpracování na povrch lomů ocelí. \n\nPozorování bylo zpočátku realizováno pomocí světelného mikroskopu, což bylo komplikované, neboť v důsledku reliéfu lomu mohlo dojít k poškození objektivové čočky (musely být vyvinuty speciální přípravky pro upnutí vzorků do mikroskopu). Nízká hloubka ostrosti a rozlišovací schopnost daná vlnovou délkou světla, neumožňovaly pozorování charakteristických morfologických znaků, jejichž výskyt je zcela jednoznačně vázán na určitý mechanismus porušování (tzv. fraktografických znaků). Později po zavedení elektronové mikroskopie byly tyto problémy prakticky odstraněny. V druhé polovině dvacátého století následoval bouřlivý rozvoj fraktografie. Nejprve byly lomové plochy pozorovány pomocí replik v transmisním elektronovém mikroskopu, později mohl být v řádkovacím (rastrovacím) elektronovém mikroskopu pozorovány i poměrně rozměrné vzorky přímo obsahující lomovou plochu. Pomocí řádkovacího elektronového mikroskopu např. C. Laird a G. C. Smith pozorovali v roce 1961 únavové striace, což jsou útvary, které nejsou ve světelném mikroskopu zřetelné. V současnosti je řádkovací elektronový mikroskop nezbytným vybavením každé fraktografické laboratoře.\n\nNa území tehdejšího Československa se o rozvoj fraktografie významně zasloužil prof. Ivan Nedbal, který v roce 1973 založil na katedře materiálů fakulty jaderné a fyzikálně inženýrské ČVUT v Praze první specializované fraktografické pracoviště a zavedl fraktografii do výuky oboru Stavba a vlastnosti materiálu.\n\n"}
{"id": "1436187", "url": "https://cs.wikipedia.org/wiki?curid=1436187", "title": "Polední kámen", "text": "Polední kámen\n\nPolední kámen (, ) je granitový skalní útvar v severní rozsoše Stříbrného hřbetu (1490 m) v polské části Krkonoš. Jedná se o izolovanou skálu typu tor. Polední kámen leží v nadmořské výšce 1423 metrů západně od karu Velkého rybníku. Dosahuje zhruba výšky 12 metrů.\n\nPolední kámen se nachází v geologické jednotce krkonošsko-jizerského plutonu.\n\nSkalní útvar se nachází při rozcestí Cesty česko-polského přátelství a stezky vedoucí ke skalnímu útvaru Pielgrzymy.\n"}
{"id": "1436188", "url": "https://cs.wikipedia.org/wiki?curid=1436188", "title": "Luiza Gajnutdinovová", "text": "Luiza Gajnutdinovová\n\nLuiza Anatolijevna Gajnutdinovová (prov. Tonojanová) (* 28. října 1989) je ukrajinská zápasnice – sambistka a judistka tatarské národnosti.\n\nJe rodačkou z území Abázie. Narodila se do tatarsko-arménské rodiny. Vyrůstula v Černihivu na Ukrajině. S judem/sambem začínala na základní škole v kroužku. V ukrajinské judistické a sambistické reprezentaci se pohybovala od roku 2008 ve střední a polotěžké váze s váhou okolo 75 kg. V ženské reprezentaci se prosadila teprve po roce 2013. V roce 2014 získala titul mistryně světa v zápasu sambo do 68 kg. V roce 2015 se vdala za reprezentačního kolegu Razmika Tonojana.\n\n\n"}
{"id": "1436216", "url": "https://cs.wikipedia.org/wiki?curid=1436216", "title": "Manon Hily", "text": "Manon Hily\n\nManon Hily (* 24. ledna 1994 Réunion) je francouzská reprezentantka ve sportovním lezení, vítězka Evropského poháru juniorů.\n\n\n"}
{"id": "1436219", "url": "https://cs.wikipedia.org/wiki?curid=1436219", "title": "KSV Eishockey", "text": "KSV Eishockey\n\nKSV Eishockey (celým názvem: Kapfenberger Sportvereinigung Eishockey) je rakouský klub ledního hokeje, který sídlí v Kapfenbergu ve spolkové zemi Štýrsko. Založen byl v roce 1947 pod názvem Kapfenberger SV. Za svoji existenci klub několikrát změnil název, naposled po finančních problémech v roce 2015. Od sezóny 2016/17 působí v Steirische Elitelize, třetí rakouské nejvyšší soutěži v ledním hokeji. Klubové barvy jsou červená a bílá.\n\nSvé domácí zápasy odehrává v Sportzentrum Kapfenberg s kapacitou 4 600 diváků.\n\n\nZdroj: \n\n\n"}
{"id": "1436220", "url": "https://cs.wikipedia.org/wiki?curid=1436220", "title": "Volby do Zastupitelstva města Třebíče 2018", "text": "Volby do Zastupitelstva města Třebíče 2018\n\nVolby do zastupitelstva města Třebíče v roce 2018 proběhly v pátek 5. a v sobotu 6. října.\n\nO post starosty města se uchází celkem 11 kandidátů. Jednotlivé strany, hnutí a uskupení kandidovaly v pořadí, které bylo vylosovánoí:\n"}
{"id": "1436251", "url": "https://cs.wikipedia.org/wiki?curid=1436251", "title": "Natalija Smalová", "text": "Natalija Smalová\n\nNatalija Mykolajivna Smalová (prov. Strekicynová) (* 10. března 1983) je ukrajinská zápasnice – sambistka, judistka a sumistka.\n\nS judem/sambem začínala v 15 letech na střední skole v Černihivu. Jejím osobním trenérem je Anatolij Markin. V ukrajinské judistické a sambistické reprezentaci se pohybuje od roku 2002 ve střední a polotěžké váze s váhou okolo 78 kg. Celou svojí sportovní kariéru byla ve stínu své kolegyně Maryny Pryščepové v judo i sambo. Pryščepová jí paradoxně pomohla v roce 2008 k účasti olympijských hrách v Pekingu, když vybojovala kvalifikační kvotu ve dvou váhových kategoriích. V Pekingu prohrála v úvodním kole střední váhové kategorie do 70 kg s Němkou Annett Böhmovou. V roce 2012 vybojovala evropskou kvalifikační kvótu pro účast na olympijských hrách v Londýně, kde nestačila v úvodním kole na Španělku Cecilii Blancovou. V roce 2013 se vdala a po mateřské pauze preferuje zápasení v sambo. V zápasu sambo je trojnásobnou mistryní světa z let 2007, 2015 a 2016.\n\n\n\n"}
{"id": "1436297", "url": "https://cs.wikipedia.org/wiki?curid=1436297", "title": "Davis Cup 2018 – baráž", "text": "Davis Cup 2018 – baráž\n\nBaráž Světové skupiny Davis Cupu 2018 představovala osm mezistátních zápasů hraných mezi 14. až 16. zářím 2018, v nichž se osm poražených týmů z 1. kola světové skupiny střetlo s osmi družstvy z 1. skupin tří kontinentálních zón. \n\nV důsledku celkové reformy soutěže od roku 2019 se vítězové baráže nově stali členy 12členné skupiny nasazených pro únorové kvalifikační kolo 2019. U poražených rozhodoval žebříček ITF k 17. září 2018, jenž 10 týmů z druhé 12členné skupiny nenasazených (tvořené šesti týmy z Evropy a Afriky, třemi z Ameriky a třemi z Asie a Oceánie) posunul do kvalifikačního kola 2019. Z poražených v baráži si tak postup dle žebříčku zajistily Švýcarsko, Maďarsko, Nizozemsko, Austrálie, Indie, Uzbekistán a Kolumbie. \n\n\n\n"}
{"id": "1436306", "url": "https://cs.wikipedia.org/wiki?curid=1436306", "title": "Orkánová sezóna 2018/19", "text": "Orkánová sezóna 2018/19\n\nOrkánová sezóna v Evropě 2018/19 je aktuální sezóna během které bylo zaznamenáno 49 silných bouří, tento seznam popisuje 8 z nich. Většina těchto bouří se formuje mezi zářím a březnem. Celkově při této orkánové sezóně zemřelo 49 lidí.\n\nBritské ostrovy byly ve dnech 17. a 18. září zasaženy cyklónou, jež byla pozůstatkem tropické cyklóny Helene. Nejvyšší naměřené nárazy větru dosáhly rychlosti 110 km/h. Vyšší škody nebo ztráty na životech nebyly zaznamenány.\n\nBritské ostrovy byly dne 19. září zasaženy bouří Ali, díky níž se v Irsku a Severním Irsku ocitlo bez proudu přes 200 000 lidí. Vítr, který ojediněle v nárazech přesahoval 140 km/h, vyvracel stromy a zabil 2 lidi. Nejvyšší nárazy větru dosáhly rychlosti 164 km/h. Poté, co Ali opustil Britské ostrovy, zasáhl západ Norska, kde tisíce lidí zůstaly bez proudu. Nejnižší tlak v bouři dosáhl pouhých 967 hPa.\n\nBouře Bronagh 20. a 21. září zasáhla Britské ostrovy, kde způsobila především záplavy. Jedna žena byla zachráněna když byla uvězněna v autě, které bylo ve stoupající vodě. Nejvyšší náraz větru byl zaznamenán ostrově Wight – 126 km/h. Bouře se dále pohybovala severovýchodním směrem do Norska. Studená fronta, jež byla s touto cyklónou spojená, 21. a 22. září zasáhla střední Evropu, kde způsobila silné bouřky. V Čechách při nich zemřel jeden člověk a další utrpěl zranění.\n\nZ Atlantiku se do západní a střední Evropy 23. září dostala cyklóna Fabienne, která se nad pevninou začala výrazně prohlubovat. Český hydrometeorologický ústav (ČHMÚ) v jejím důsledku vydal pro celé území ČR výstrahu před velmi silným větrem. Odpoledne 23. září cyklóna způsobila menší záplavy v provincii Namur v Belgii. Poblíž belgického města Bastogne a v Lucembursku v důsledku větru spadlo několik desítek stromů a v západním a centrálním Německu se vytvořila linie bouřek (squall line), jež postupovala východním směrem k Čechám, kam dorazila těsně před 19. hodinou pouze s menší elektrickou aktivitou. Avšak brzy začala opět nabírat na síle a v 19:50 až 20:30 zasáhla Prahu. Na Praze-Karlově dosáhl náraz větru rychlosti 27 m/s (97 km/h) a napršelo několik mm srážek. V následující hodině a půl bouřka dorazila na Moravu a při své cestě ještě zesílila. V Klatovech bylo při další silné bouřce naměřeno 28,6 m/s (103 km/h). Velmi silné nárazy větru, 29,5 m/s (106 km/h), byly zaznamenány v Borkovicích. V nižších polohách ČR byl nameřen nejvyšší náraz větru ve městě Dolní Roveň (229 m n. m.) – 34 m/s (122 km/h), který v okolí způsobil utržení střešních tašek a několika mohutných větví stromů. Mezi 19. a 20. hodinou se v Čechách v důsledku bouřek vytvořila nejméně 2 tornáda o intenzitě F1. První tornádo se vyskytlo u vesnice Horšov v Plzeňském kraji. Zlomilo několik stromů a poškodilo několik domů. Druhé tornádo prošlo obcí Chrášťany, které se nachází poblíž města Rakovník, a poté zamířilo na východ do rozlehlého lesa, kde polámalo mnoho stromů. V samotných Chrášťanech došlo k poškození mnoha střech domů a nejspíše i k úplnému zničení jednoho domu.\n\nCyklón Fabienne má v Německu za následek smrt ženy, na kterou při silných poryvech větru spadl strom. Dalších 13 lidí utrpělo zranění, 11 v Německu a 2 v ČR.\n\nBouře zasáhla 12. října Britské ostrovy, tlak v centru klesl až na 938 hPa, čímž se jedná o nejsilnější bouři orkánové sezóny 2018/19. Samotný střed cyklóny prošel několik stovek km západně od Irska. Na Britských ostrovech se vyskytl silný vítr (až 122 km/h), záplavy a sesuvy půdy. V důsledku této bouře zemřeli 3 lidé.\n\nEx-hurikán Leslie zasáhl 13. a 14. října Pyrenejský poloostrov a Francii. Nejsilnější naměřené nárazy větru se vyskytly na pobřeží Portugalska – 178 km/h. Vítr v Portugalsku zlomil a vyvrátil stovky stromů a statisíce lidí ponechal bez proudu. Ve Francii zřejmě způsobil záplavy, jež vedly ke smrti 15 lidí.\n\nNa přelomu 22. a 23. září se ve Skandinávii zrodila cyklóna se směrem postupu na východ. Díky vysokém rozdílu tlaku mezi cyklónou Siglinde a anticyklónou Xerxes (nácházející se na východě Atlantiku a v západní Evropě) se především v oblasti střední Evropy vyskytl silný vítr. Český hydrometeorologický ústav (ČHMÚ) vydal pro celé území ČR výstrahu před silným větrem, na hranicích Čech a Moravy, ve 4 krajích před velmi silným větrem.\n\nNa severu Německa, severu Polska a v Dánsku dosáhly nárazy větru rychlosti 90 až 105 km/h, v Polsku způsobily vyvrácení a zlomení tisíců stromů, přes 10 000 domácností se ocitlo bez proudu a jeden člověk utrpěl zranění. Mezi pražskými meteorologickými stanicemi byl zaznamenán nejsilnější vítr na Karlově – 70 km/h. Celkově v ČR popadalo kolem 100 stromů, z nichž nejméně 2 v Praze. Tísice domácností se ocitly bez dodávek proudu. Na Milešovce dosáhl náraz větru až 120 km/h, na Sněžce téměř 168 km/h. V polohách pod 600 m n. m. byl nějsilnější vítr zaznamenán v Dukovanech (Vysočina) – 83 km/h a Luké (Olomoucký kraj) – 87 km/h. V Karlovarském kraji zřejmě způsobil vítr pád stromu na silnici, do něhož následně narazily 2 auta a 2 lidé utrpěli zranění. Ve Vídní (Rakousko) dosáhly nárazy větru 100 km/h a způsobily jedno zranění.\n\n27. října se u italského pobřeží v Ligurském a Tyrhénském moři zfromovala cyklóna Vaia, jež během 24 hodin výrazně zesílila a tlak ve středu klesl na 995 hPa. Teplá fronta spojená s bouří do ČR přinesla srážky, ve středních a vyšších polohách i sněhové (jedná se tak o první vyraznější sněhovou situaci v období 2018/19 v ČR).\n\nV Itálii bouře způsobila smrt více než 10 lidí a Český hydrometeorologický ústav vydal na 29. a 30. října pro celé území výstrahu před silným větrem, v některých oblastech velmi silným větrem. Celkově v ČR vítr vyvrátil přes 200 stromů, desetitisíce lidí ponechal bez proudu, ve Zlínském kraji spadl strom na projíždějící auto a zranil řidiče a v Jihomoravském kraji motocyklista utrpěl zranění když narazil do spadlého stromu. Na Slovensku utrpělo 5 lidí zranění při nárazu vlaku do spadlého stromu.\n"}
{"id": "1436321", "url": "https://cs.wikipedia.org/wiki?curid=1436321", "title": "Miroslav Kupec", "text": "Miroslav Kupec\n\nMiroslav Kupec (* 28. srpna 1959) je český manažer, od září 2018 do června 2019 generální ředitel a předseda představenstva Českých drah.\n\nOd ledna 2020 je technickým ředitelem u společnosti RegioJet.\n\nAbsolvoval Fakultu strojní Českého vysokého učení technického v Praze, kde získal titul Ing. Následně v roce 1983 nastoupil do Poldi Kladno, kde po dvouleté praxi začal pracovat jako vedoucí provozu. V roce 1990 vyhrál výběrové řízení na pozici generálního ředitele \"ČKD Slaný\", později působil ve společnosti \"F. X. Meiller Slaný\". Od roku 2001 vykonával funkce předsedy představenstva a generálního ředitele firmy \"Škoda Machine Tool v Plzni\" a \"Škoda Vagónka v Ostravě\". Od roku 2009 pracoval jako poradce.\n\nV roce 2013 nastoupil do společnosti ČD Cargo jako ředitel opravárenství. Od počátku roku 2014 až do prosince 2016 pracoval ve funkci vrchního přednosty Depa kolejových vozidel Praha. V prosinci 2016 byl zvolen členem představenstva Českých drah. V představenstvu byl odpovědný za správu majetku a servis železniční techniky.\n\nDne 11. září 2018 odvolala dozorčí rada generálního ředitele a předsedu představenstva Českých drah Pavla Krtka, přičemž Kupec byl ten stejný den zvolen jeho nástupcem. Ve funkci skončil již po devíti měsících, a to v červnu 2019. Důvodem pro odvolání byla dle slov mluvčího ČD \"„ztráta důvěry založená na režimových informacích bezpečnostních složek, z nichž některé již byly předány orgánům činným v trestním řízení“\".\n\nMiroslav Kupec žije v obci Horní Bezděkov na Kladensku.\n"}
{"id": "1436326", "url": "https://cs.wikipedia.org/wiki?curid=1436326", "title": "Bezdružice (seriál)", "text": "Bezdružice (seriál)\n\nBezdružice je český komediální televizní seriál, premiérově vysílaný v letech 2015–2016 na TV Barrandov. Celkově vzniklo dvanáct dílů. Natáčen byl v obci Strančice.\n\nV poklidném městečku Bezdružice se novým starostou stane místní rodák a bývalý manažer pražské reklamní agentury Karel Gottwald, jenž zvítězí díky agresivní kampani. Následně však zjistí, že řídit obec není tak jednoduché, takže mu pomáhají místní přátelé. Pozor si ovšem musí dávat na bývalou starostku Hrabnou, která se chce za svoji porážku pomstít.\n\n\n"}
{"id": "1436332", "url": "https://cs.wikipedia.org/wiki?curid=1436332", "title": "Bezdružice (rozcestník)", "text": "Bezdružice (rozcestník)\n\nBezdružice můžou být:\n"}
{"id": "1436335", "url": "https://cs.wikipedia.org/wiki?curid=1436335", "title": "Azoikum", "text": "Azoikum\n\nAzoikum, azoický (z řečtiny \"a\" = ne, bez, \"zóon\" = živočich). V geologii se tímto názvem označovaly formace, ve kterých nebyly nalezeny zkameněliny.  \n\nTermín \"azoikum\" původně použil R. I. Murchison (1845) pro soubor předsilurských formací krystalických hornin Finska, které tehdy byly bez nálezů zkamenělin. Později jej používali i jiní (H. Credner, E. Kayser, K. Zittel) pro spodní oddíl prekambria (prahory – archaikum - azoikum). V Čechách jej používal Joachim Barrande (1852), který vrstvy, jež se nyní řadí k algonkiu, zařazoval do svých azoických etáží. Protože však i v nejstarších dnes známých geologických formacích se předpokládá existence organismů, používá se nověji termínu azoikum pro astrální (česky hvězdné) období vývoje země, to jest ono období vývoje země, které uplynulo od jejího zformování v samostatné nebeské těleso do vzniku zemského moře. Nedoporučuje se však užívat pro jeho proměnlivost a neurčitost a zejména proto, že pro všechny jeho významy již existují přesnější, jednoznačné výrazy.\n"}
{"id": "1436341", "url": "https://cs.wikipedia.org/wiki?curid=1436341", "title": "EV Zeltweg", "text": "EV Zeltweg\n\nEV Zeltweg (celým názvem: Eishockeyverein Zeltweg) byl rakouský klub ledního hokeje, který sídlil v Zeltwegu ve spolkové zemi Štýrsko. Založen byl v roce 1950. Poslední účast v nejvyšší soutěži se datuje do sezóny 2000/01. V roce 2010 se klub po dlouhých finančních problémech ocitl v konkursu, který pro něj znamenal jeho zánik. Nástupcem sportovní činnosti ve městě se poté stala nová organizace pod názvem EV Zeltweg 2010. Klubové barvy byly červená a černá.\n\nSvé domácí zápasy odehrával v Aichfeldhalle s kapacitou 2 400 diváků.\n\n\nZdroj: \n\n\n"}
{"id": "1436343", "url": "https://cs.wikipedia.org/wiki?curid=1436343", "title": "Daniel Kaspřík", "text": "Daniel Kaspřík\n\nDaniel Kaspřík (* 9. listopadu 1974) je bývalý český fotbalista, útočník.\n\nZačínal v Polance nad Odrou, v mládeži pokračoval v FC Baník Ostrava. V české lize hrál za SK Sigma Olomouc, nastoupil ve 2 ligových utkáních. Ve slovenské lize hrál FC Senec. V nižších soutěžích hrál i za FC NH Ostrava a FC Vítkovice a v Rakousku za SV Furth bei Gettweig a ASV Statzendorf.\n\n\n"}
{"id": "1436344", "url": "https://cs.wikipedia.org/wiki?curid=1436344", "title": "DEK Klagenfurt", "text": "DEK Klagenfurt\n\nDEK Klagenfurt byl rakouský klub ledního hokeje, který sídlil v Klagenfurtu am Wörthersee ve spolkové zemi Korutany. Založen byl v roce 1968. Poslední účast v nejvyšší soutěži se datuje do sezóny 2000/01. Klub byl ke konci existence farmou EC Klagenfurteru AC. Zanikl v roce 2002. V sezóně 1997/98 byl hlavním trenérem bývalý československý reprezentant Marcel Sakáč.\n\nSvé domácí zápasy odehrával v Sepp Puschnig-Halle s kapacitou 500 diváků.\n\nZdroj: \n\n\n"}
{"id": "1436345", "url": "https://cs.wikipedia.org/wiki?curid=1436345", "title": "Doktorka Kellerová", "text": "Doktorka Kellerová\n\nDoktorka Kellerová je český dramatický televizní seriál, premiérově vysílaný v letech 2016–2017 na TV Barrandov. Celkově vzniklo dvacet dílů ve dvou řadách. Jedná se o spin-off seriálu \"Stopy života\". Pilotní díl byl uveden v červenci 2016, první řada byla vysílána od konce srpna téhož roku.\n\nPsychiatrička Lýdie Kellerová se přestěhovala do Prahy a začala vykonávat praxi soudní znalkyně. Spolupracuje tak s policií a se soudy na komplikovaných případech.\n\n\n"}
{"id": "1436348", "url": "https://cs.wikipedia.org/wiki?curid=1436348", "title": "Fairey Aviation Company", "text": "Fairey Aviation Company\n\nFairey Aviation Company Limited byl britský letecký výrobce z první poloviny 20. století, který měl svá sídla v Hayes v Middlesexu, dále v Heaton Chapel a na RAF Ringway v Lancashire. Pozoruhodným se stal díky konstrukci řady důležitých vojenských letadel, včetně serie letounů Fairey III, Swordfish, Firefly a Gannet. Vyrábělo se zde množství námořních letounů a také bombardéry pro Royal Air Force.\n\nPo druhé světové válce se společnost diverzifikovala na strojírenství a stavbu lodí. Výrobu letadel v roce 1960 převzala společnost Westland Aircraft. V návaznosti na řadu fúzí a převzetí obchodují hlavní nástupnické společnosti nyní jako FBM Babcock Marine Ltd, Spectris plc (dříve Williams Fairey Engineering Limited), které vyrábějí přenosné mosty.\n"}
{"id": "1436358", "url": "https://cs.wikipedia.org/wiki?curid=1436358", "title": "Maják Temrjuk", "text": "Maják Temrjuk\n\nMaják Temrjuk (rusky: \"Темрюкский маяк\") nebo Temrjukský maják stojí na pobřeží Azovského moře v ústí řeky Kubáň v blízkosti města Temrjuk v Krasnodarském kraji v Rusku.\n\nPrvní navigační zařízení bylo postaveno v roce 1860. V roce 1873 bylo severně postaveno druhé navigační zařízení. V roce 1902 byl vypracován projekt samostatného mořského kanálu, který zvýšil lodní dopravu. Z tohoto důvodu byla v této části Azovského moře přijato řešení k výstavbě majáku.\n\nVýstavba byla zahájena v roce 1913, která byla přerušena první světovou válkou. Maják byl dostavěn v roce 1916. Byla postavena litinová věž 7,3 m vysoká s lucernou. Dosvit byl 20,5 námořních mil.\n\nBěhem druhé světové války v roce 1942 během bojů byl zničen. Temrjuk byl osvobozen v 27. září 1943.\n\nV roce 1947 byla na místě majáku postavena dočasná dřevěná věž a v roce 1957 byla postavena nová věž.\n\nV roce 1970 bylo instalováno nové světelno-optické zařízení.\n\nBílá kamenná osmiboká věž o výšce 14 m ukončená ochozem a lucernou postavená na nízkém podstavci.\n\nMaják byl zobrazen v roce 1982 v cyklu majáky Černého a Azovského moře na poštovní známce v hodnotě 6 kopějek.\n\n\noznačení:\n\n\n"}
{"id": "1436364", "url": "https://cs.wikipedia.org/wiki?curid=1436364", "title": "18. divize (mobilizace 1938)", "text": "18. divize (mobilizace 1938)\n\n18. divize byla vyšší jednotkou československé armády, která v rámci mobilizace v roce 1938 vznikla jako „B útvar“ mírové 1. divize. Rozmístěna byla v oblasti Kladna.a představovala zálohu 1. armády.\n\nVelitelem 18. divize byl brigádní generál Miloslav Fassati.\n\nStanoviště velitele se nacházelo v Buštěhradu\n\nÚkolem 18. divize byla podpora obrany v oblasti Hraničního pásma XI, zejména pak na levém křídle Skupiny 1, kde byl předpokládán ústup na 2. obranné postavení. Případné nasazení 18. divize však bylo plně v kompetenci velitele 1. armády.\n\n\n"}
{"id": "1436368", "url": "https://cs.wikipedia.org/wiki?curid=1436368", "title": "Anthony Cary, 5. vikomt Falkland", "text": "Anthony Cary, 5. vikomt Falkland\n\nAnthony Cary (Carey), 5. vikomt Falkland (\"Anthony Carey, 5th Viscount Falkland, 5th Baron Carey\") (16. února 1656, Farley Castle, Anglie – 24. května 1694, Londýn, Anglie) byl anglický politik ze staré šlechtické rodiny. Jako stoupenec toryů se uplatnil za vlády Stuartovců i po slavné revoluci. Díky dlouhodobému působení ve správě námořnictva po něm byly pojmenovány Falklandské ostrovy. V závěru kariéry byl obžalován ze zpronevěry a zemřel ve vězení.\n\nPocházel ze starobylého šlechtického rodu připomínaného od 15. století pod jménem Carey nebo Cary, byl nejstarším synem 4. vikomta Falklanda. Narodil se na rodovém sídle Farley Castle v Berkshire, vystudoval v Oxfordu. Mezitím po otci zdědil titul vikomta Falklanda (1663; titul platil pouze pro Skotsko a nebylo s ním spojeno členství v anglické Sněmovně lordů). Jako stoupenec Stuartovců a po majetkově výhodném sňatku s Rebeccou Lytton (1660–1709) se za vlády Karla II. dostal k vysokému postu správce námořních financí (prezident úřadu námořního pokladu – \"Navy Treasurer\", 1681–1689). V letech 1685–1687 a 1689–1694 byl členem Dolní sněmovny, kde patřil k aktivním poslancům z řad toryů. V letech 1687–1690 byl komořím prince Jiřího Dánského, kromě toho byl smírčím soudcem v sedmi hrabstvích a zástupcem místodržitele v Oxfordshire a Buckinghamshire. Postavení si udržel i po pádu Stuartovců a jako lord admirality (1691–1693) byl jmenován členem Tajné rady (1692). Nakonec se stal prvním lordem admirality (1693–1694). Tento post zastával jen rok a v květnu 1694 byl obžalován ze zpronevěry a uvězněn v Toweru, kde nedlouho poté zemřel na neštovice. Byl pohřben ve Westminsterském opatství.\n\nZ manželství s Rebeccou Lytton měl jen jednu dceru zemřelou v dětství a titul vikomta Falklanda zdědil vzdálený příbuzný Lucis Carey (1687–1730), v jehož potomstvu přetrvává dodnes. Současným představitelem rodu je Lucius Carey, 15. vikomt Falkland (*1935).\n\nNa jeho počest byly v roce 1690 pojmenovány Falklandské ostrovy.\n\n\n\n"}
{"id": "1436369", "url": "https://cs.wikipedia.org/wiki?curid=1436369", "title": "Auberon Herbert", "text": "Auberon Herbert\n\nAuberon Thomas Herbert, 9. baron Lucas z Crudwellu, 5. baron Dingwall (\"Auberon Thomas Herbert, 9th Baron Lucas of Crudwell, 5th Baron Dingwall\") (25. května 1876 – 3. listopadu 1916) byl britský šlechtic z významného rodu Herbertů a liberální politik. Zastával nižší funkce ve vládě, nakonec byl ministrem zemědělství (1914–1915). Jako válečný pilot se zúčastnil první světové války a zahynul ve Francii. \n\nByl synovcem státníka 4. hraběte z Carnarvonu a synem poslance Auberona Herberta (1838–1906). Studoval v Oxfordu a poté vstoupil do armády, kde dosáhl hodnosti kapitána. Jako válečný korespondent se zúčastnil búrské války, v níž byl zraněn a přišel o levou nohu. Po rodině Cowperů, z nějž pocházela jeho matka, zdědil nároky na tituly barona Lucase z Crudwellu a barona z Dingwallu (1905). Dědické nároky mu ale byly uznány až v roce 1907 a teprve poté se stal členem Sněmovny lordů. Připojil se k liberálům a začal zastávat nižší funkce ve státní správě. Byl soukromým tajemníkem ministra války (1907–1908), poté státním podsekretářem války (1908–1911) a kolonií (1911). Ve funkci parlamentního tajemníka úřadu pro zemědělství (1911–1914) se v roce 1912 stal členem Tajné rady. Nakonec byl prezidentem výboru Tajné rady pro zemědělství (1914–1915). \nWinston Churchill jej ve svých vzpomínkách připomínal jako mladého nadějného politika oblíbeného ve společnosti, navíc s bohatým majetkovým zázemím. V roce 1915 Herbert odmítl nabídku na vstup do Asquithova koaličního kabinetu, na počátku první světové války opustil politiku a jako pilot vstoupil do aktivní vojenské služby. V listopadu 1916 zahynul při přeletu nad nepřátelskými liniemi v severní Francii. \n\nRodové tituly a majetek po něm zdědila sestra Nan Herbert, provdaná Cooper (1880–1958), která z hlavního rodinného sídla \"Wrest Park\" (Bedfordshire) zřídila za první světové války lazaret pro zraněné vojáky a bohaté umělecké sbírky věnovala Britskému muzeu. \n\n"}
{"id": "1436374", "url": "https://cs.wikipedia.org/wiki?curid=1436374", "title": "Emden (1925)", "text": "Emden (1925)\n\nEmden byl lehký křižník postavený po první světové válce pro německou reichsmarine. Následně sloužil v kriegsmarine. Většinu služby byl využíván především k výcviku. Byl ve službě za druhé světové války. Dne 3. května 1945 byl potopen vlastní posádkou.\n\nLehký křižník \"Emden\" byl první válečnou lodí postavenou pro Německo od konce první světové války. Jednalo se o vylepšenou verzi křižníků třídy \"Königsberg\". Křižník postavila německá loděnice KMW ve Wilhelmshavenu. Kýl byl založen 8. prosince 1921, na vodu byla loď spuštěna 7. ledna 1925 a do služby byla přijata 15. října 1925.\n\nVýzbroj tvořilo osm 150mm kanónů, dva 88mm kanóny a čtyři 500mm torpédomety. Pohonný systém tvořilo 10 kotlů a dvě parní turbíny Brown-Boveri o výkonu 45 900 hp, pohánějící dva lodní šrouby. Čtyři kotle spalovaly uhlí a šest naftu (na naftu byly všechny upraveny roku 1934). Nejvyšší rychlost dosahovala 29 uzlů. Dosah byl 5200 námořních mil při rychlosti 18 uzlů.\n\nDne 9. prosince 1944 kvůli navigační chybě ztroskotal v Oslofjordu. Později jej několikrát poškodilo spojenecké letectvo. Dne 3. května 1945 byl v Kielu zničen vlastní posádkou.\n\n"}
{"id": "1436375", "url": "https://cs.wikipedia.org/wiki?curid=1436375", "title": "USS Philadelphia (C-4)", "text": "USS Philadelphia (C-4)\n\nUSS Philadelphia (C-4) byla chráněný křižník námořnictva Spojených států amerických. Ve službě byl s přestávkami v letech 1890–1902.\n\nStavba byla objednána roku 1887. Křižník postavila americká loděnice William Cramp and Sons ve Filadelfii. Kýl byl založen 22. března 1888, na vodu byla loď spuštěna 7. září 1889 a do služby byla přijata 28. července 1890.\n\nVýzbroj tvořilo dvanáct 152mm kanónů, čtyři 57mm kanóny, čtyři 47mm kanóny a dva 37mm kanóny. Pohonný systém tvořily čtyři kotle a parní stroje o výkonu 9000 hp, pohánějící dva lodní šrouby. Nejvyšší rychlost dosahovala 19 uzlů. Dosah byl 6800 námořních mil při rychlosti 10 uzlů.\n\nV letech 1890–1893 křižník sloužil v Atlantiku. Poté byl převeden do Pacifiku. Roku 1898 se účastnil anexe Havajské republiky. Vyřazen byl roku 1902. Od roku 1904 sloužil jako ubytovací loď, od roku 1912 jako vězeňská loď a od roku 1916 opět jako ubytovací loď. Roku 1920 dostal označení IX 24. Roku 1916 byl vyškrtnut. Ve veřejné aukci jej zakoupil Louis Rotherberg.\n\n"}
{"id": "1436376", "url": "https://cs.wikipedia.org/wiki?curid=1436376", "title": "USS Baltimore (C-3)", "text": "USS Baltimore (C-3)\n\nUSS Baltimore (C-3) byla chráněný křižník námořnictva Spojených států amerických. Ve službě byl s přestávkami v letech 1890–1922. Od roku 1914 byl po přestavbě využíván jako minonoska.\n\nStavba byla objednána roku 1886. Křižník postavila americká loděnice William Cramp and Sons ve Filadelfii. Kýl byl založen 5. května 1887, na vodu byla loď spuštěna 6. října 1888 a do služby byla přijata 7. ledna 1890.\n\nVýzbroj tvořily čtyři 203mm kanónů, šest 152mm kanónů, čtyři 57mm kanóny, dva 47mm kanóny a dva 37mm kanóny. Pohonný systém tvořily čtyři kotle a parní stroje o výkonu 10 750 hp, pohánějící dva lodní šrouby. Nejvyšší rychlost dosahovala 19 uzlů. Dosah byl 5000 námořních mil při rychlosti 10 uzlů.\n\nV letech 1900–1903 byly původní 203mm a 152mm kanóny nahrazeny dvanácti novými 152mm kanóny. Původní kotle zároveň nahradilo osm kotlů Babcock & Wilcox.\n\nV letech 1912–1914 byl křižník v loděnici Charleston Navy Yard přestavěn na minonosku. Novou výzbroj tvořilo osm 127mm kanónů a až 180 námořních min.\n\nZa španělsko-americké války roku 1898 byl křižník součástí Asijské eskadry komodora Deweyho. Dne 1. května 1898 se účastnil bitvy v Manilské zátoce.\n\nPo přestavbě na minonosku se křižník do služby vrátil 8. března 1915. Za první světové války byla minonoska \"Baltimore\" nasazena do minových operací v Severním moři. Roku 1920 byla převedena k Pacifickému loďstvu a roku 1920 dostala nové označení CM-1. Vyřazena byla v Pearl Harboru roku 1922. Vyškrtnuta byla roku 1937 a do šrotu byla prodána roku 1942.\n\n"}
{"id": "1436379", "url": "https://cs.wikipedia.org/wiki?curid=1436379", "title": "Nick Mason's Saucerful of Secrets", "text": "Nick Mason's Saucerful of Secrets\n\nNick Mason's Saucerful of Secrets je britská rocková skupina bubeníka Nicka Masona, založená v roce 2018.\n\nSkupina byla vytvořena v roce 2018 bubeníkem Nickem Masonem a kytaristou Lee Harrisem pro koncertování s ranými skladbami Masonovy bývalé skupiny Pink Floyd. K těmto dvěma hudebníkům se připojili kytarista Gary Kemp ze skupiny Spandau Ballet, klávesista Dom Beken a dlouholetý spolupracovník Pink Floyd, baskytarista Guy Pratt. Podle Masona „nejsou tribute bandem“, ale chtěli „zachytit ducha éry“ druhé poloviny 60. let a přelomu 60. a 70. let 20. století. Doplnil také, že kytarista a zpěvák Kemp nemá být přímou náhradou za původního frontmana Pink Floyd Syda Barretta.\n\nSvůj koncertní debut skupina absolvovala v květnu 2018 před pozvaným publikem v londýnském klubu Dingwalls, na což v následujících dnech navázala další tři malá vystoupení (pro několik málo stovek diváků) v klubu The Half Moon taktéž v Londýně. Díky kladnému přijetí ohlásila kapela na září 2018 evropské turné. V roce 2019 kapela kromě Evropy, včetně zastávky 25. července v Praze, koncertovala také v Severní Americe. Pro Masona to je první série živých koncertů od pinkfloydovského turné The Division Bell Tour v roce 1994.\n\n\n"}
{"id": "1436380", "url": "https://cs.wikipedia.org/wiki?curid=1436380", "title": "Římskokatolická farnost Cetechovice", "text": "Římskokatolická farnost Cetechovice\n\nŘímskokatolická farnost Cetechovice je územní společenství římských katolíků s farním kostelem Navštívení Panny Marie v děkanátu Kroměříž.\n\nPrvní písemná zmínka o obci pochází z roku 1131. Původně patřila kostelu spytihněvskému. V letech 1220-1250 patřila k panství velehradskému, následně Smilu ze Zbraslavi a Střílek, který ji roku 1261 daroval cisterciáckému klášteru Smilheim ve Vizovicích.\nSoučasným administrátorem excurrendo je od července 2009 R. D. Mgr. Jaroslav Štancl.\nVe farnosti se pravidelně koná tříkrálová sbírka.\n\n"}
{"id": "1436386", "url": "https://cs.wikipedia.org/wiki?curid=1436386", "title": "Norman Fucking Rockwell", "text": "Norman Fucking Rockwell\n\nNorman Fucking Rockwell je šesté studiové album americké zpěvačky Lany Del Rey. Album vyšlo 30. srpna 2019. První dva singly z alba, „Mariners Apartment Complex“ a „Venice Bitch“, byly vydány již v září 2018. V roce 2019 poté následovaly singly „Hope Is a Dangerous Thing for a Woman Like Me to Have – but I Have It” a „Doin' Time”. Název alba byl prozrazen v září 2018 v rozhovoru se Zanem Lowem pro stanici Beats 1. Na tvorbě alba se podíleli převážně Del Rey a Jack Antonoff s dodatečnou pomocí od Zacha Dawese, Andrewa Watta a Ricka Nowelse, který s Del Rey spolupracoval již v minulosti.\n\n28. ledna 2018, při příležitosti 60. ročníku udílení cen Grammy, kde byla Del Rey nominována se svou osm měsíců starou deskou \"Lust for Life\" v kategorii \"nejlepší popové album\", poprvé promluvila o novém projektu v rozhovoru pro hudební server Pitchfork. „Nahrála jsem pár dalších písniček. Mám takovou divnou písničku s názvem 'Bartender', která zatím nepatří na žádné album.”\n\n16. února 2018 na koncertě v San Diegu prozradila, že natočila píseň s názvem „Sylvia”, která je inspirována spisovatelkou Sylvií Plath, čímž naznačila, že pracuje na novém projektu. Píseň byla poté přejmenována na „Sylvia Plath”, ale nakonec vyšla pod názvem „Hope Is a Dangerous Thing for a Woman Like Me to Have – but I Have It”.\n\n12. září 2018, při příležitosti vydání prvního singlu „Mariners Apartment Complex”, se ji rádiový DJ Annie Mac zeptal, zda se jedná o píseň z nějakého většího projektu, nacož Del Rey odvětila, že se jedná o píseň z nového alba. „Máme sbírku písní, které jsem seřadila, a vážně je miluju.” Název alba prozradila 18. září 2018 v rozhovoru se Zanem Lowem pro stanici Beats 1, při příležitosti premiéry druhého singlu „Venice Bitch”. Dále řekla, že album je téměř hotové, a že bude obsahovat 11 skladeb.\n\nV průběhu roku 2018, sdílela Del Rey na sociální sítě několik ukázek nových písní, včetně „Happiness Is a Butterfly”, „How to Disappear” a „Cinnamon Girl”. V říjnu 2018 při vystoupení na \"Brooklyn Academy of Music\" představila píseň „How to Disappear” naživo.\n\n30. prosince 2018 Del Rey na Instagramu prozradila, že by chtěla v lednu vydat novou píseň, ale že si není jistá, jestli to udělá. Též potvrdila, že album je hotové a popsala jej jako \"hluboce introspektivní\". 9. ledna 2019 byl vydán třetí singl „Hope Is a Dangerous Thing for a Woman Like Me to Have – but I Have It”, jehož ukázku sdílela Del Rey dříve pod pracovním názvem „Sylvia Plath”.\n\n17. května 2019 byla vydána skladba „Doin' Time”, předělávka písně skupiny Sublime, kterou Del Rey nazpívala pro jejich dokumentární film. Píseň byla též zařazena na její album \"Norman Fucking Rockwell\" a sloužila jako čtvrtý singl z něj.\n\nV červnu 2019 na koncertně v Irsku Del Rey prozradila, že album vyjde v srpnu. Přebal alba, datum vydání a seznam písní byli zveřejněny 31. července 2019. Na přebalu jsou Del Rey a Duke Nicholson, vnuk herce Jacka Nicholsona, pózující na jachtě. Fond písma je v komiksovém stylu. Fotografie byla pořízena sestrou Del Rey, Chuck Grantovou. Následující den byl vydán trailer k albu. 2. srpna oznámila obchodní síť Urban Outfitters exkluzivní vinylovou verzi alba s alternativním přebalem. Tento alternativní přebal byl též pořízen Chuck Grantovou.\n\nSkladba „Mariners Apartment Complex” byla vydána jako první singl z alba 12. září 2018. Následující týden, 18. září, vydala Del Rey druhý singl „Venice Bitch” a zveřejnila název alba \"Norman Fucking Rockwell\". Skladba „Hope Is a Dangerous Thing for a Woman Like Me to Have – but I Have It” byla vydána jako třetí singl 9. ledna 2019. Del Rey označila tyto tři singly jako \"fanouškovské singly\". 17. května 2019 vydala předělávku „Doin' Time” kapely Sublime a použila ji jako čtvrtý singl ze svého nového alba.\n\n1. srpna 2019 bylo oznámeno turné na podporu alba \"Norman Fucking Rockwell\" nazvané The Norman Fucking Rockwell Tour. První část turné se bude konat na podzim 2019 v Severní Americe a druhá část začátkem roku 2020 v Evropě.\n\n"}
{"id": "1436388", "url": "https://cs.wikipedia.org/wiki?curid=1436388", "title": "Pao-šan (Šanghaj)", "text": "Pao-šan (Šanghaj)\n\nObvod Pao-šan () je městský obvod v Šanghaji, jednom z největších měst Čínské lidové republiky a světa vůbec. Pao-šan má rozlohu přibližně 424 čtverečních kilometrů a při sčítání lidu v roce 2010 v něm žilo přibližně 1,9 miliónu obyvatel.\n\nSeverovýchodní hranici Pao-šanu určuje břeh Jang-c’-ťiangu a východní hranici břeh Chuang-pchu-ťiangu. Na severozápadě má Pao-šan krátkou hranici s provincií Ťiang-su a zbytek západní hranice je s šanghajským obvodem Ťia-ting. Na jihu a jihovýchodě hraničí Pao-šan s menšími obvody Pchu-tchuo, Ťing-an, Chung-kchou a Jang-pchu.\n"}
{"id": "1436389", "url": "https://cs.wikipedia.org/wiki?curid=1436389", "title": "Gaja (Indie)", "text": "Gaja (Indie)\n\nGaja () je město v Biháru, jednom ze svazových států Indie. K roku 2011 v něm žilo přibližně 470 tisíc obyvatel a bylo správním střediskem svého okresu.\n\nGaja leží na jižním okraji nížiny Gangy přibližně sto kilometrů jižně od na Ganze ležící Patny, která je hlavním městem Biháru.\n\nK roku 2011 měla Gaja přibližně 474 tisíc obyvatel, což bylo o přibližně 85 tisíc více než v roce 1991. Většina 79,5 % obyvatel vyznává hinduismus, zhruba 18,5 % islám a výrazně menšinově zastoupená náboženství jsou sikhismus, buddhismus, džinismus a křesťanství.\n"}
{"id": "1436391", "url": "https://cs.wikipedia.org/wiki?curid=1436391", "title": "Krajský přebor – Karlovy Vary 1952", "text": "Krajský přebor – Karlovy Vary 1952\n\nKrajský přebor – Karlovy Vary 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1436393", "url": "https://cs.wikipedia.org/wiki?curid=1436393", "title": "Swernova oxidace", "text": "Swernova oxidace\n\nSwernova oxidace je reakce, při níž se primární nebo sekundární alkohol oxiduje na aldehyd nebo keton za použití oxalylchloridu, dimethylsulfoxidu (DMSO) a organické zásady, například triethylaminu. Reakce je známa díky přípustnosti přítomnosti mnoha různých funkčních skupin.\n\nVedlejšími produkty jsou dimethylsulfid HCSCH, oxid uhelnatý CO, oxid uhličitý CO a - pokud je jako zásada použit triethylamin - triethylamoniumchlorid (CHCH)NHCl. Dimethylsulfid má silný zápach a oxid uhelnatý je značně toxický, takže je třeba reakci provádět v digestoři. Dimethylsulfid je těkavá kapalina, s teplotou varu 37 °C, která se při vyšších koncentracích vyznačuje nepříjemným pachem.\n\nSwernova oxidace začíná reakcí dimethylsulfidu ,1a, ve skutečnosti se vyskytujícím v podobě rezonanční struktury 1b, s oxalylchloridem 2. První meziprodukt 3 se rychle rozkládá, přičemž předává uhlíkový atom oxidu uhličitému a oxidu uhelnatému za vzniku chlor(dimethyl)sulfoniumchloridu 4.\n\nPo přidání alkoholu 5 chlor(dimethyl)sulfoniumchlorid 4 reaguje s alkoholem za tvorby meziproduktu obsahujícího alkoxysulfoniový iont, 6. Přidání nejméně dvou ekvivalentů zásady, tou je nejčastěji triethylamin, vede k deprotonaci alkoxysulfoniového iontu, čímž vzniká ylid 7. Tento ylid se, přes meziprodukt s pětičlenným cyklem, přemění na dimethylsulfid a výslednou karbonylovou slučeninu 8.\n\nPři pužití oxalylchloridu jako dehydratačního činidla je třeba udržovat teplotu reakční směsi pod −60 °C, aby nedošlo k vedlejším reakcím. Při použití trichlortriazinu nebo anhydridu kyseliny trifluoroctové místo oxalylchloridu stačí chlazení na −30 °C. Dalšími způsoby aktivace dimethylsulfidu k zahájení tvorby meziproduktu 6 jsou použití karbodiimidů (Pfitznerova–Moffattova oxidace), acetanhydridu (Albrightova-Goldmanova oxidace) nebo komplexu oxidu sírového s pyridinem. Meziprodukt 4 lze rovněž připravit z dimethylsulfidu a \"N\"-chlorosuccinimidu (tento proces se nazývá Coreyova–Kimova oxidace).\n\nV některých případech vede použití triethylaminu jako zásady k epimerizaci na alfa uhlíku nově vytvořené karbonylové sloučeniny. Za použití zásad s většími molekulami, například diisopropylethylaminu, lze tuto vedlejší reakci omezit.\n"}
{"id": "1436454", "url": "https://cs.wikipedia.org/wiki?curid=1436454", "title": "Evangelický hřbitov v Olešnici na Moravě", "text": "Evangelický hřbitov v Olešnici na Moravě\n\nEvangelický hřbitov v Olešnici se nachází ve městě Olešnice na ul. Družstevní. Má rozlohu 1031 m² (bez pozemku s márnicí).\n\nZákladní kámen hřbitova byl položen roku 1857. Téhož roku byl hřbitov ohrazen kamennou zdí a roku 1890 byl opatřen železnou bránou. Do současných rozměrů byl hřbitov rozšířen v roce 1935, kdy byla původní márnice zbořena a vystavěna nová v levém rohu hřbitova.\n\nK významným osobnostem pohřbeným na olešnickém hřbitově patří superintendent Josef Totušek či dobrodinci olešnického sboru Jan a Marie Andrlíkovi.\n\nVlastníkem hřbitova je Farní sbor Českobratrské církve evangelické v Olešnici na Moravě; provozuje jej město Olešnice.\n\n\n"}
{"id": "1436456", "url": "https://cs.wikipedia.org/wiki?curid=1436456", "title": "Dolní Měcholupy (tvrz)", "text": "Dolní Měcholupy (tvrz)\n\nTvrz v Dolních Měcholupech je zaniklé panské sídlo v Praze 10. Jeho lokace není známá.\n\nZ roku 1303 pochází pravděpodobně nejstarší zmínka o vsi Měcholupy. Tvrz se v Dolních Měcholupech uvádí k roku 1364 jako majetek pražského měšťana Ješka Rechcera.\n\nRoku 1382 vlastnil dvůr s tvrzí Olbramovic Prokop Bohuslavův a od roku 1411 jeho bratr Bohuslav. Ten ji záhy prodal pražskému měšťanovi Janu Nichilenovi a od něj ji roku 1413 koupil krupecký rychtář Petr Holker (Holkra) se svým strýcem Janem.\n\nPočátkem 16. století patřila část Měcholup k průhonickému panství Zápských ze Záp. Majetek si pak po smrti Zikmunda Zápského roku 1542 rozdělili jeho synové Adam a Oldřich tak, že část s Měcholupy připadla Oldřichovi. Poté ves zdědila Oldřichova manželka Salomena a po její smrti ji převzal Oldřichův syn Adam.\n\nRoku 1542 je tvrz zmiňována jako pustá, pozdější zmínky již o ní nejsou.\n\n\n"}
{"id": "1436460", "url": "https://cs.wikipedia.org/wiki?curid=1436460", "title": "Montagny-près-Yverdon", "text": "Montagny-près-Yverdon\n\nMontagny-près-Yverdon je obec v západní (frankofonní) části Švýcarska, v kantonu Vaud, v okrese Jura-Nord Vaudois. V roce 2016 žilo v obci 736 obyvatel.\n\nObec je poprvé zmiňována v letech 995-996 jako Montaniaco. V roce 1397 je zmiňována jako Montaigny-le-Courbe. Středověký hrad a kostel již neexistují. Do konce roku 1996 byla obec součástí distriktu Yverdon, od roku 1997 se stala částí nového distriktu Jura-Nord Vaudois.\n\nObec je situována na pravém břehu řeky La Brine, na severozápad od sousedního města Yverdon-les-Bains. Nákupní zóna města Yverdon je situována na katastru Montagny.\n\nV roce 2000 hovořilo 88,4% obyvatel obce francouzsky. Ke švýcarské reformované církvi se ve stejném roce hlásilo 52,3% obyvatel, k církvi římskokatolické 24,1% obyvatel.\n\n"}
{"id": "1436463", "url": "https://cs.wikipedia.org/wiki?curid=1436463", "title": "Negative Capability", "text": "Negative Capability\n\nNegative Capability je studiové album anglické zpěvačky Marianne Faithfullové. Vydáno bylo 2. listopadu roku 2018 společností BMG. Album produkovali Rob Ellis a Warren Ellis. Coby hosté se na něm podíleli například Nick Cave, Mark Lanegan a Ed Harcourt. Kromě nových písní deska obsahuje nové verze třech starších – „As Tears Go By“, „It's All Over Now, Baby Blue“ a „Witches' Song“. Píseň, která vznikla ve spolupráci s Laneganem, se jmenuje „They Come at Night“, a byla inspirována teroristickými útoky v pařížském Bataclanu. Autorem fotografie na obalu alba je Yann Orhan.\n\n"}
{"id": "1436465", "url": "https://cs.wikipedia.org/wiki?curid=1436465", "title": "Futaba Itó", "text": "Futaba Itó\n\nFutaba Itó (: 伊藤ふたば; * 25. dubna 2002 Morioka) je japonská reprezentantka ve sportovním lezení, mistryně Asie, juniorská mistryně světa a Asie v boulderingu.\n\n\n"}
{"id": "1436475", "url": "https://cs.wikipedia.org/wiki?curid=1436475", "title": "Ludwik Czachowski", "text": "Ludwik Czachowski\n\nLudwik Czachowski (5. května 1944, Toruň, Polsko – 10. července 1999, Bydhošť, Polsko) byl polský hokejista, obránce.\n\nV polské lize hrál v letech 1962–1975 za Pomorzanin Toruň, nastoupil ve 437 ligových utkáních a dal 42 gólů.\n\nPolsko reprezentoval na olympijských hrách v roce 1972 a sedmi turnajích mistrovství světa v letech 1967, 1969, 1970, 1971, 1972, 1973 a 1974. Za polskou reprezentaci nastoupil v letech 1967–1974 ve 118 utkáních a dal 2 góly. Byl dlouholetým kapitánem polské reprezentace.\n\n"}
{"id": "1436478", "url": "https://cs.wikipedia.org/wiki?curid=1436478", "title": "Tom Frost", "text": "Tom Frost\n\nTom Frost (30. června 1936 – 24. srpna 2018) byl americký horolezec a fotograf. Studoval na Stanfordově univerzitě a v roce 1958 začal lézt v Yosemitech, kde provedl řadu prvovýstupů. V roce 1961 on a Yvon Chouinard jako první vystoupili severovýchodní stěnou na Disappointment Peak v pohoří Teton Range. Roku 1963 se účastnil expedice vedené Edmundem Hillarym na himálajskou šestitisícovku Kangtega. Byl jedním z členů, kteří vystoupili na vrchol. V roce 1968 poprvé vystoupil jihovýchodní stěnou na kanadskou skálu Lotus Flower Tower. Roku 1970 se neúspěšně pokoušel vystoupit na Annapurnu a v roce 1979 stanul na vrcholu šestitisícovky Ama Dablam. Roku 1986 vystoupil společně s Jeffem Lowem novou cestou na Kangtegu. Zemřel roku 2018 ve stejný den jako Lowe.\n"}
{"id": "1436479", "url": "https://cs.wikipedia.org/wiki?curid=1436479", "title": "Marek Šimandl", "text": "Marek Šimandl\n\nMarek Šimandl (* 1970) je český kybernetický expert, od září 2018 ředitel Úřadu pro zahraniční styky a informace (ÚZSI).\n\nV letech 1996 až 2002 vystudoval magisterský studijní program právo a právní věda na Fakultě právnické Západočeské univerzity v Plzni (získal titul Mgr.). V letech 2011 až 2013 pak ještě absolvoval postgraduální studijní program bezpečnostní a krizový management na Vysoké škole CEVRO Institut (získal titul MPA).\n\nV letech 1991 až 2005 pracoval v Bezpečnostní informační službě, na počátku krátce působil v servisních útvarech, posléze v operativních celcích a analytice. V letech 2005 až 2017 byl zaměstnán v Národním bezpečnostním úřadu (NBÚ), kde vykonával funkci bezpečnostního ředitele a později také náměstka ředitele pověřeného řízením sekce technické. Kolem roku 2013 se začal v NBÚ věnovat také problematice kybernetické bezpečnosti. Proto také od roku 2017 pracoval jako náměstek Národního úřadu pro kybernetickou a informační bezpečnost, v němž až do svého odchodu zastával funkci prvního náměstka.\n\nDne 12. září 2018 jej Vláda ČR na návrh ministra vnitra ČR Jana Hamáčka schválila novým ředitelem Úřadu pro zahraniční styky a informace. Hamáček následně Šimandla jmenoval do funkce ke 13. září 2018, o den později jej uvedl do úřadu. Ve funkci nahradil Jiřího Šaška.\n\nMarek Šimandl hovoří také anglicky a rusky. Je ženatý.\n"}
{"id": "1436483", "url": "https://cs.wikipedia.org/wiki?curid=1436483", "title": "Věrní nevěrní", "text": "Věrní nevěrní\n\nVěrní nevěrní, ve francouzském originále L'Homme fidèle, je francouzské filmové drama, které natočil režisér Louis Garrel. Ten je zároveň spolu s Jean-Claudem Carrièrem autorem scénáře a ve filmu ztvárnil hlavní roli. Ve filmu dále hraje jeho manželka Laetitia Casta a Lily-Rose Depp. Snímek se zaměřuje na vztah páru od chvíle, kdy žena opustí muže a začne žít s jeho nejlepším přítelem. Po smrti milence se vrací k původnímu muži. Snímek měl premiéru v září 2018 na Torontském mezinárodním filmovém festivalu.\n\n"}
{"id": "1436489", "url": "https://cs.wikipedia.org/wiki?curid=1436489", "title": "Záporka", "text": "Záporka\n\nZáporka nebo \"zápora\" je rohový klínek, který ztužuje konstrukci podstávky u tzv. podstávkového domu. Záporka bývá do sloupku a ližiny nebo rozpěry zapuštěna. Jiným řešením tohoto ztužení je užití pásku. \n"}
{"id": "1436495", "url": "https://cs.wikipedia.org/wiki?curid=1436495", "title": "Gymnázium Prachatice", "text": "Gymnázium Prachatice\n\nGymnázium Prachatice je střední škola v Prachaticích v Jihočeském kraji. Vyučují se zde kromě latiny a deskriptivní geometrie také všechny všeobecně-vzdělávací předměty v čtyřletém i osmiletém studiu včetně předmětů umělecko-estetických. Školní budova (areál) se nachází na ulici Zlatá stezka v jižní části města. Současnou ředitelkou je Mgr. Jana Dejmková.\n\nSoučasná neorenesanční budova pochází z konce 19. století. Průčelí stavby je orientováno do ulice spojující \"Zlatou Stezku\" a ul. \"Požárníků\". Dvoupatrová historizující budova má nápadné průčelí; po obou stranách u obou zmíněných ulic vybíhají ještě boční křídla. V zadní části areálu školy se nacházejí některé další pavilony, které zde byly přistavěny v 20. století. Budova gymnázia má také bohatě zdobenou aulu.\n\nGymnázium bylo zřízeno dne 5. října 1865. Tehdy působilo jako škola při městu Prachatice, které jej financovalo až do roku 1870. Sídlilo tehdy v Husově ulici v domě č. 109. O vznik gymnázia usilovala řada menších měst v tehdejším Rakousku; v Prachaticích jeho zřízení uspíšil dar ve výši 30 tisíc zlatých, které městu daroval místní rodák Felix Spinka. \n\nPo roce 1870 převzal financování školy rakouský stát, po patnácti letech (v letech 1885 až 1893) jej opět provozovalo město. \n\nVýznamným ředitelem se roku 1871 stal Gustav Adolf Lindner, pozdější profesor pedagogických věd Filozofické fakulty Univerzity Karlovy v Praze. Jeho působení v gymnáziu je doloženo i pamětní deskou na budově gymnázia. \n\nSoučasná novorenesanční budova vznikla během období rozvoje města na přelomu 19. a 20. století; budována byla v letech 1896 až 1899. Jejím architektem byl Robert Příhoda, v některých částech se inspiroval nepochybně budovou Plzeňské radnice (střešní štít) apod. Během stavebních prací se zde zřítilo lešení a zabilo jednu ženu a několik dělníků.\n\nGymnázium bylo od svého založení s německým vyučovacím jazykem; české školy v Prachaticích v té době existovaly, nicméně sídlily ve skromnějších budovách. Po roce 1918, kdy byla vyhlášena nezávislost Československa, se německé gymnázium ocitlo na území nového státu. Tehdy zde studovalo dvě stě padesát studentů. Vznik nové hranice znamenal také pokles počtu studentů (o několik desítek), neboť studenti z nově vzniklé rakouské republiky již nestudovali v ČSR.\n\nZájem byl především o zřízení nové instituce s českým vyučovacím jazykem. To bylo zřízeno v roce 1920. Po nějakou dobu působilo české i německé gymnázium v jedné budově. O tři roky později bylo nakonec gymnázium německé uzavřeno a jeho studenti přešli do Českých Budějovic a Českého Krumlova. Tehdejší učitelé byli následně převeleni do jiných podobných škol ve všech německy mluvících oblastech Čech.\n\nČinnost českého gymnázia v budově z přelomu století byla možná pouze do Mnichovské dohody; po jejím podpisu se celé Prachatice nacházely na území Německa. Gymnázium s českým vyučovacím jazykem bylo obnoveno až v roce 1945. \n\nBudova gymnázia byla rekonstruována v 90. letech 20. století z iniciativy tehdejšího ředitele Mgr. Alexandra Zikmunda.\n\n"}
{"id": "1436496", "url": "https://cs.wikipedia.org/wiki?curid=1436496", "title": "Deník N", "text": "Deník N\n\nDeník N je český nezávislý deník založený v roce 2018. \"Deník N\" vychází ve všední dny v tištěné podobě a je dostupný také v placeném digitálním formátu.\n\nJeho vzorem je slovenský \"Denník N\", jehož vydavatel poskytl know-how a drží 33,3 % akcií, 66,7 % pak drží investoři, kteří patří mezi zakladatele Nadačního fondu nezávislé žurnalistiky. Část akcií má být v horizontu několika let převedena na klíčové zaměstnance deníku (viz. zaměstnanecké vlastnictví akcií).\n\nŘeditelem deníku je Ján Simkanič, šéfredaktorem Pavel Tomášek. Mezi redaktory jsou např. Ivan Adamovič, Jan Moláček, Lukáš Prchal, Jakub Zelenka, Lenka Vrtišková Nejezchlebová, Jana Ustohalová nebo Václav Ferebauer. Začátkem října 2018 ohlásili svou spolupráci s deníkem i Petra Procházková a Martin C. Putna, kteří nedlouho před tím ukončili spolupráci s \"Lidovými novinami\".\n\nS deníkem spolupracuje i kreslíř Jaz, filosof Petr Fischer nebo kulturní publicista Jan Lukavec.\n\nV polovině října 2018 byla oznámena změna názvu z původního pracovního \"Nového deníku\" na \"Deník N\". Důvodem byl zisk internetové domény www.denikn.cz. Písmeno „N“ v názvu může, podle Jána Simkaniče, znamenat např. „nový“ či „nezávislý“. Do doby oficiálního spuštění publikoval své články veřejně na Facebooku, články na vlastním webu pak byly zpřístupněny už jen pro předplatitele.\n\nDeník poprvé vyšel 28. října 2018, k příležitosti 100 let od vzniku Československa. V průběhu září a října probíhala crowdfundingová kampaň, jejímž cílem bylo získat do začátku alespoň 3 000 předplatitelů elektronické verze. Tohoto cíle bylo dosaženo 12. den po spuštění kampaně, 24. září. Pro nezávislý chod je však v delším horizontu potřeba alespoň 25 000 předplatitelů. Celkově kampaň přinesla 5 433 předplatitelů a přes 7 milionů korun. Od roku 2019 deník začal vycházet i v tištěné podobě.\n\nJeden rok po vzniku, k 25. červnu 2019, měl deník více než 11 tisíc předplatitelů.\n\n\n"}
{"id": "1436497", "url": "https://cs.wikipedia.org/wiki?curid=1436497", "title": "Ondrej Roman", "text": "Ondrej Roman\n\nOndrej Roman (3. března 1912 – ), uváděný také jako Andrij Roman (), byl slovenský fotbalový útočník.\n\nV československé lize hrál za SK Židenice (původní název Zbrojovky Brno) a SK Rusj Užhorod, vstřelil jednu prvoligovou branku. Za SK Rusj nastupoval v letech 1928–1936 také jeho bratr Vladimír Roman (/Volodymyr Roman).\n\n"}
{"id": "1436545", "url": "https://cs.wikipedia.org/wiki?curid=1436545", "title": "Sándor Kármán", "text": "Sándor Kármán\n\nSándor Kármán (; 28. února 1910 – ), uváděný také jako Oleksandr Karman () nebo Kármán József, byl maďarský fotbalový útočník (pravá spojka).\n\nV československé lize hrál za SK Rusj Užhorod a v jedenácti utkáních vstřelil dvě branky. V maďarské lize zasáhl v dresu Újpest FC, Somogy FC a III. Kerületi TUE do 94 zápasů, v nichž dal 35 gólů.\n\n"}
{"id": "1436556", "url": "https://cs.wikipedia.org/wiki?curid=1436556", "title": "Adolf Štojdl", "text": "Adolf Štojdl\n\nAdolf Štojdl (11. dubna 1918 – 19. listopadu 1978) byl český fotbalový brankář.\n\nV českomoravské (protektorátní) a československé lize chytal za Viktorii Plzeň, SK Plzeň, Bohemians Vršovice a Čechii Karlín. V nižších soutěžích působil také v Roudnici nad Labem (1948–1949).\n\n"}
{"id": "1436558", "url": "https://cs.wikipedia.org/wiki?curid=1436558", "title": "San Fernando", "text": "San Fernando\n\nSan Fernando může znamenat:\n\n"}
{"id": "1436559", "url": "https://cs.wikipedia.org/wiki?curid=1436559", "title": "ᵵ", "text": "ᵵ\n\nᵵ je speciálním znakem latinky, který je zajímavý tím, že v Unicode neexistuje jeho majuskule (velké písmeno). ᵵ má v Unicode kód U+1D75.\n\nPoužívá se v IPA, kde značí faryngalizovanou souhlásku.\n"}
{"id": "1436562", "url": "https://cs.wikipedia.org/wiki?curid=1436562", "title": "David Albelda", "text": "David Albelda\n\nDavid Albelda Aliqués (* 1. září 1977) je bývalý profesionální španělský fotbalista. Ve své kariéře nastupoval hlavně za klub Valencia CF, kde působil od roku 1995 do roku 2013, kdy ukončil kariéru. Zahrál si rovněž za národní tým Španělska, a to na Letních olympijských hrách 2000, na dvou světových šampionátech v letech 2002 a 2006 a na Euru 2004.\n\nJeho debutové utkání za reprezentaci se odehrálo 5. září 2001 na půdě Lichtenštejnska v rámci kvalifikace na MS 2002.\nZúčastnil se světového šampionátu v roce 2002 v Koreji a Japonsku, kde Španělé skončili ve čtvrtfinále s Jižní Koreou. Albelda odehrál poslední skupinový zápas proti Jihoafrické republice a osmifinálový zápas proti Irsku.\n\n"}
{"id": "1436569", "url": "https://cs.wikipedia.org/wiki?curid=1436569", "title": "Mezőlak", "text": "Mezőlak\n\nMezőlak je vesnice v Maďarsku v župě Veszprém, spadající pod okres Pápa. Nachází se asi 6 km západně od Pápy, 24 km severovýchodně od Celldömölku, 27 km jihozápadně od Tétu, 38 km jihovýchodně od Csorny a 40 km severovýchodně od Sárváru. V roce 2015 zde žilo 983 obyvatel, z nichž 90,1 % tvoří Maďaři.\n\nKromě hlavní části patří k Mezőlaku i malá část Asszonyfapuszta.\n\nMezőlak leží na silnici 84112. Je přímo silničně spojen s obcemi Békás, Mihályháza, Nagyacsád, Nyárád, Pápadereske a městem Pápa. Poblíže Mezőlaku protéká potok Kis-Séd, který se vlévá do řeky Marcal. Pod území Mezőlaku patří také vodní nádrž Szélmezői-tavak.\n\nV Mezőlaku se nachází zámek Szold-kastély a tři kostely, z nichž je jeden (Szent Kereszt Felmagasztalása-templom) katolický, jeden evangelický a jeden reformovaný. Nachází se zde též škola, hřbitov, kavárna, bufet, hospoda a malý obchod.\n"}
{"id": "1436571", "url": "https://cs.wikipedia.org/wiki?curid=1436571", "title": "Hermann von Widerhofer", "text": "Hermann von Widerhofer\n\nHermann von Widerhofer (24. března 1832 Weyer an der Enns – 28. července 1901 Bad Ischl) byl rakouský pediatr.\n\nHermann von Widerhofer vystudoval medicínu, v letech 1856 – 1869 byl sekundárním lékařem ve Findelanstalt. Od roku 1859 byl asistentem vedoucího kliniky Franze Mayra v St. Anna Spital. Roku 1862 habiloval pro Léčbu dětí a po smrti Franze Mayra převzal vedení nemocnice. Roku 1885 se stal členem představenstva kliniky pro dětské nemoci. Byl osobním lékařem císařské rodiny. V lednu 1889 provádě ještě se dvěma lékaři pitvu následníka trůnu Korunního prince Rudolfa.\n\nV roce 1889 mu byl udělen Železný kříž 1. třídy a roku 1890 mu byl udělen titul Svobodný pán. \n\n\n"}
{"id": "1436576", "url": "https://cs.wikipedia.org/wiki?curid=1436576", "title": "Alex Sadkin", "text": "Alex Sadkin\n\nAlex Sadkin (9. dubna 1949, Fort Lauderdale – 25. července 1987, Nassau (Bahamy)) byl v 80. letech 20. století americkým hudebním producentem.\n\nSadkin vyrostl ve Fort Lauderdale přes ulici od Bennett Elementary School a hrál na saxofon v Sunrise Junior High School a Fort Lauderdale High School. Alex navštěvoval první ročník univerzity v Miami v Coral Gables v oboru biologie. Navštěvoval Florida State University v Tallahassee, kde hrál na basovou kytaru s přáteli z dětství Lyle LaBarbera (rytmická kytara) a Jimem Hendee (bubny), a se zpěvákem Philem Turkem. V roce 1971 získal bakalářský titul v oboru geologie. Začal v hudebním průmyslu jako saxofonista pro Las Olas Brass ve Fort Lauderdale na Floridě.\n\nPo ukončení studia Sadkin spolupracoval s Jimem Hendeeem na farmě mořských želv Mariculture, Ltd. na ostrově Grand Cayman, kde oba žili na pláži Seven Mile Beach, několik kilometrů od města Hell. Během šestiměsíčního života a přístrojového potápění získali svou první chuť hrát reggae v několika klubech kolem ostrova.\n\nKdyž se Sadkin vrátil na jižní Floridu, začal nahrávací kariéru. Byl nejprve vycvičený jako inženýr masteringu, ale nakonec se přestěhoval do nahrávacího studia jako \"tape-op\" (asistent inženýr) na Criteria Studios v Miami, Florida. Jeho první velký zlom nastal poté, co zapůsobil na Neil Younga svojí mixovací schopnosti, a nakonec se stal vedoucím inženýrem Compass Point Studio v Nassau, Bahamy. Pracoval po boku šéfa Insel Records Chrise Blackwella na mnoha projektech labelu, nejvíce skvěle s Bob Marley & The Wailers, včetně klíčové Rastaman Vibration.\n\nJako plnohodnotný člen Compass Point All Stars od prvního dne, začal produkovat umělce pro Island Records (Grace Jonesová, Marianne Faithfullová, Robert Palmer, Joe Cocker), zatímco dělá mixážní práce pro jiné labely (Talking Heads). Mezi dalšími umělci, které produkoval v osmdesátých letech, patří James Brown, J. Geils Band, Thompson Twins, Classix Nouveaux, Foreigner, Duran Duran, Simply Red, Arcadia a Paul Haig.\n\nAlex produkoval první dvě alba Thompson Twins (jako trio), Quick Step a Side Kick (1983) a Into the Gap (1984), stejně jako originální britské single vydání \"Lay Your Hands on Me\". pozdní 1984. Skupina se však s ním rozešla jako s producentem pro jejich další album a rozhodla se, že v Paříži budou produkovat taky v budoucnu. Před jeho propuštěním po pádu zpěváka Tom Baileyho, uvolnění bylo odloženo. Odložení je přimělo, aby přehodnotili projekt, a producent Nile Rodgers byl následně vyzván, aby spolu s ním vytvořil singl \"Lay Your Hands on Me\" a vydal v roce 1985.\n\nAlex Sadkin byl mentorem inženýra a producenta Phil Thornalley, který by pokračoval v práci s The Cure, Johnny Hates Jazz a Natalie Imbruglia. On měl zvláštní dárek být schopen pochopit a analyzovat umělecké vnitřní tvůrčí schopnosti a talenty, i když umělec nemohl. Skladatel-klávesista Wally Badarou řekl o Sadkinovi: \"Jeho oddanost k udržení skutečného \"progresivního mixu\" od slova \"jít\" byla skvělá lekce a od té doby jsem vytvořil systém pro mé následné produkce. \"\n\nSadkin zemřel při autonehodě v Nassau ve věku 38 let, krátce po dokončení produkční práce na eponymním 1987 albu Boom Crash Opera a těsně předtím, než měl začít pracovat se Ziggy Marley. Písně \"Do You Believe in Shame\" od Duran Duran, Robbie Nevil \"Gone Too Soon\" a Grace Jonesová \"No Well Well\" jsou všechny věnovány jeho paměti. Také album Joe Cocker \"Unchain My Heart (1987)\" je věnováno vzpomínce na Alexa Sadkina.\n\n\n"}
{"id": "1436577", "url": "https://cs.wikipedia.org/wiki?curid=1436577", "title": "Johan August Brinell", "text": "Johan August Brinell\n\nJohan August Brinell (19. června 1849 – 17. listopadu 1925 Stockholm) byl významný švédský metalurg.\n\nJeho nejvýznamnější působení bylo v oblasti zkoušení mechanických vlastností materiálů (je po něm pojmenována zkouška tvrdosti podle Brinella) a v oblasti zkoumání příčin a mechanismů porušování (fraktografie).\n"}
{"id": "1436582", "url": "https://cs.wikipedia.org/wiki?curid=1436582", "title": "White Lies", "text": "White Lies\n\nWhite Lies je anglická rocková hudební skupina, která vznikla v říjnu 2007 v Londýně pod názvem Fear of Flying. Jejími členy jsou zpěvák a kytarista Harry McVeigh, baskytarista Charles Cave a bubeník Jack Lawrence-Brown, přičemž při koncertech je doprovází ještě Tommy Bowen a Rob Lee. Své první album nazvané \"To Lose My Life\" kapela vydala v lednu 2009 a jako producenti se na něm podíleli Ed Buller a Max Dingel. Dingel se skupinou spolupracoval i na další desce \"Ritual\" (2011), zatímco Buller produkoval třetí album \"Big TV\" (2013) a páté \"Five\" (2019).\n\n"}
{"id": "1436587", "url": "https://cs.wikipedia.org/wiki?curid=1436587", "title": "Júdži Fudžiwaki", "text": "Júdži Fudžiwaki\n\nJúdži Fudžiwaki (}: 藤脇 祐二; * 24. října 1995 Ósaka) je japonský sportovní lezec, akademický vicemistr světa v boulderingu.\n\n\n"}
{"id": "1436600", "url": "https://cs.wikipedia.org/wiki?curid=1436600", "title": "Exotic Tour/Summer Tour '94", "text": "Exotic Tour/Summer Tour '94\n\nExotic Tour/Summer Tour '94 bylo v roce 1994 koncertní turné anglické elektronické skupiny Depeche Mode na podporu osmého studiového alba, Songs of Faith and Devotion , vydaným 22. března 1993. Turné je rozšíření Devotional Tour v roce 1993, během kterého navštívila skupina Evropu a Severní Ameriku. Během turné Exotic Tour / Summer Tour '94 navštívila území, která kapela nikdy nenavštívila, nebo se do nějakého času nedostala do Afriky, Asie, Austrálie a Jižní Ameriky. Turné začalo v 9. února v Johannesburgu v Jižní Africe. V květnu 1994 skupina navštívila Severní Ameriku na \"Summer Tour '94\". To byla druhá etapa severoamerických koncertů, která propagovala Songs of Faith and Devotion a probíhala většinou ve venkovních prostorách a amfiteátrech.\n\nTurné představovalo divoké časy pro skupinu, přičemž klávesista Andrew Fletcher byl nucen turné kvůli \"duševní nestabilitě\" opustit a kvůli pokračujícím problémům s drogovou závislostí zpěváka Dave Gahana. Fletcher byl nahrazen Darylem Bamontem v období od dubna do července. Toto je poslední turné s Alanem Wilderem jako členem Depeche Mode.\n\n\nPřídavky 1\n\n\nPřídavky 2\n\n\n\n\n"}
{"id": "1436602", "url": "https://cs.wikipedia.org/wiki?curid=1436602", "title": "Šúta Tanaka", "text": "Šúta Tanaka\n\nŠúta Tanaka (: 田中 修太 ;* 23. května 2000 Niigata) je japonský sportovní lezec, stříbrný medailista z prvních letních olympijských her mládeže, juniorský mistr světa a Asie v lezení na obtížnost.\n\n\n"}
{"id": "1436610", "url": "https://cs.wikipedia.org/wiki?curid=1436610", "title": "Jordan Pickford", "text": "Jordan Pickford\n\nJordan Pickford (* 7. březen 1994) je anglický profesionální fotbalový brankář, který hraje za anglický celek Everton FC. Byl brankářem anglické reprezentace na MS 2018 v Rusku.\n\nPickford začal s fotbalem v akademii klubu Sunderland AFC. Mezi roky 2012 až 2016 putoval po hostováních v nižších ligách, avšak v sezóně 2015/16 za Sunderland odchytal první zápas, a to v lednu 2016. Sunderland v zápase poháru podlehl 1:3 Arsenalu. V ročníku 2016/17 se prosadil a odchytal 29 zápasů v Premier League. Ačkoliv Sunderland obsadil poslední 20. příčku a sestoupil, Pickforda odkoupil prvoligový Everton. Everton odkupem 23letého brankáře učinil třetí nejdražší přestup gólmana do té doby (dražší byli Buffon a Ederson) a nejdražší přestup britského gólmana.\n\nV první sezóně za svůj nový klub nastoupil do všech ligových utkání a v 10 utkáních udržel čisté konto. I pro sezónu 2018/19 byl jedničkou mezi tyčemi Evertonu.\n\nAnglie\n\n"}
{"id": "1436611", "url": "https://cs.wikipedia.org/wiki?curid=1436611", "title": "Helen B. Taussigová", "text": "Helen B. Taussigová\n\nHelen Brooke Taussigová (24. květen 1898 – 20. květen 1986) byla americká kardioložka, zakladatelka oboru dětské kardiochirurgie. Proslavila se rozvojem operativní metody, která zachránila život dětem s vrozenou srdeční vadou, tzv. Fallotovou tetralogií, nazývanou syndrom modrých dětí. Tato metoda byla v praxi poprvé uplatněna v nemocnici Johna Hopkinse v Baltimore. Je známá pod názvem operace Blalock-Taussig (někdy též Blalock-Thomas-Taussig), což jsou příjmení lékařů, kteří se podíleli na jejím provedení.\n\nHelen Taussigová se narodila v Cambridge v Massachusetts jako nejmladší ze čtyř dětí ekonoma Franka W. Taussiga, který vyučoval na Harvardu a byl poradcem prezidenta Woodrowa Wilsona, a Edith Taussigové, rozené Guildové, jedné z prvních studentek na dívčí koleji Radcliffe. Matka zemřela, když bylo Helen jedenáct let. Ona sama byla často nemocná, učila se doma, při tom bojovala s dyslexií. Po maturitě na Cambridgské dívčí škole v roce 1917 studovala nejprve dva roky na Radcliffe College a později na Kalifornské univerzitě v Berkeley, kde v roce 1921 získala titul bakaláře. Chtěla studovat medicínu, ale na Harvardu v té době ženy ještě nepřijímali, proto se zapsala do kurzů anatomie na Bostonské univerzitě. Ve studiu pokračovala na Johns Hopkins Univesity School of Medicine v Baltimore a v roce 1927 ji ukončila s titulem doktorky medicíny. Nastoupila jako řadová lékařka do nemocnice Johna Hopkinse v Baltimore, kde pracovala rok na oddělení kardiologie a dva roky na dětském oddělení. V té době byla postižen poruchou sluchu a musela používat naslouchátko. Naučila se také odezírat ze rtů a vyšetřovat pacienty pomocí svých prstů.\n\nV roce 1930 se Taussigová stala vedoucí nově zřízeného oddělení dětské kardiologie, kde pracovala až do roku 1963, kdy se stala emeritní profesorkou pediatrie. Věnovala se revmatické horečce a vrozeným srdečním vadám, především Fallotově tetralogii. Zjistila příčinu cyanózy novorozenců, tzv. syndromu modrých dětí a navrhla operační řešení spočívající ve spojení podklíčkové tepny s plícnicí, kterým se zvýší množství krve protékající a okysličované plícemi. První operace v roce 1944, která vedla ke zmírnění cyanózy, byla úspěšná a rychle si získala celosvětový ohlas. Provedl ji tým v čele s chirurgem Alfredem Blalockem a jeho asistentem Vivianem Thomasem. Metoda nese podle svých tvůrců název Blalock-Taussig (někdy také Blalock-Thomas-Taussig). V roce 1947 vyšla Taussigové kniha \"Vrozené malformace srdce\", v níž popsala nejen nové diagnostické techniky, ale také různé typy možných chirurgických výkonů. Stala se jednou ze základních učebnic kardiochirurgie.\n\nTaussigová odešla do penze v roce 1963, ale byla stále aktivní. Pokračovala v pedagogické práci, přednášela, psala. Dvacet let působila v Delawarském přírodovědeckém muzeu, kde pokračovala ve výzkumech srdce. Na ptačích srdcích zkoumala genetický základ pro určité vrozené srdeční vady. Obhajovala používání zvířat v lékařském výzkumu, bojovala za legalizaci potratů. za rozšíření paliativní a hospicové péče. Angažovala se v hnutí za zákaz podávání léku Thalidomid (Contergen) těhotným ženám, protože způsoboval poškození plodu.\n\nTaussigová neměla vlastní rodinu, ale udržovala časté styky se sourozenci, kolegy i bývalými pacienty. Milovala svou zahradu a každý rok v květnu pořádala pro své přátele a spolupracovníky zahradní slavnost. Při té příležitosti probíhala odborná diskuse a jednání, která jí umožňovala udržet kontakt s problematikou a podílet se na jejím vývoji.\n\n20. května 1986, čtyři dny před 88. narozeninami, zahynula při dopravní nehodě, když řídila auto s přáteli, které vezla k místním volbám.\n\nV roce 1965 se jako první žena a první dětská kardioložka stala prezidentkou American Heart Association.\n\nV roce 1947 jí Francie udělila řád Čestné legie. V USA získala mnoho ocenění a čestných medailí. V roce 1957 byla přijata za členku Americké Akademie umění a věd, v roce 1975 byla zvolena do Národní akademie věd (NAS) . Byla členkou mnoha odborných profesních společností, mezi jiným Americké pediatrické společnosti, Společnosti pro pediatrický výzkum, ACP American College of Physicians.\n"}
{"id": "1436625", "url": "https://cs.wikipedia.org/wiki?curid=1436625", "title": "Level Headed", "text": "Level Headed\n\nLevel Headed je šesté studiové album anglické rockové skupiny Sweet. Vydáno bylo v lednu roku 1978 společnostmi Polydor Records (Evropa) a Capitol Records (USA a další země). Jednotlivé verze se lišily v pořadí písní a měly odlišný obal. Píseň „Fountain“ se na jednotlivých verzích rovněž liší svou délkou. Album obsahuje také úspěšný singl „Love Is Like Oxygen“.\n\n\n\n\n"}
{"id": "1436628", "url": "https://cs.wikipedia.org/wiki?curid=1436628", "title": "Cut Above the Rest", "text": "Cut Above the Rest\n\nCut Above the Rest je sedmé studiové album anglické rockové skupiny Sweet. Vydáno bylo v říjnu roku 1979 společnostmi Polydor Records (Evropa) a Capitol Records (USA). Každá z verzí měla odlišný obal. Jde o první album kapely, na němž se nepodílel zpěvák Brian Connolly. Původně však se skupinou desku nahrávat začal, ale nakonec byly jeho party přezpívány ostatními členy.\n\n\n\n"}
{"id": "1436630", "url": "https://cs.wikipedia.org/wiki?curid=1436630", "title": "Vlasenica", "text": "Vlasenica\n\nVlasenica (v srbské cyrilici Власеница) je obec v Bosně a Hercegovině, která se nachází ve východní části Republiky srbské. Podle sčítání lidu z roku 2013 měla 7228 obyvatel.\n\nObec se nachází na místě, kudy vede silnice z údolí řeky Driny směrem do Sarajeva přes Pale a kde se odpojuje odbočka směrem do města Kladanj. Se svojí nadmořskou výškou 668 m patří Vlasenica mezi horská města. V její blízkosti se nachází pohoří Javor a Viselac.\n\nVe středověku bylo území dnešního města součástí středověké župy Birač, která je poprvé připomínána k roku 1219. Feudálními vlastníky těchto území byly rody Pavlovićů, Diničićů, Zlatonosovićů a Orlovićů, které zde vlastnily početné pevnosti a sídla.\n\nV roce 1463 padlo město se svým okolím pod tureckou nadvládu. Na místě současného města existovala osada Birač, která je takto uváděna na historických mapách až do konce 18. století. Současný název města pochází podle trávy Vlasulja, která roste v okolí. Sídlo osmanského soudce zde bylo zřízeno v roce 1765. Administrativně byla součástí zvornické kapetanie.\n\nOd roku 1842 měla Vlasenica telegrafní a telefonní spojení i poštu. V okolí města působili hajduci, kteří se soustředili především v okolních horách a na území Srbska za řekou Drinou. V roce 1912 měla Vlasenica 1962 obyvatel.\n\nBěhem první světové války zde došlo k bitvě mezi rakousko-uherským a srbským vojskem. Ve Vlasenici se nacházela kasárna s rakouskými vojáky. Vzhledem k blízkosti hranice s nepřítelem bylo území strategicky významné; probíhala zde trasa zásobování rakouských vojsk na území Srbska během tamní okupace. Během druhé světové války bylo město součástí nezávislého státu Chorvatsko, čas od času jej však obsazovali partyzáni. V červnu 1943 zde provedli útok a město obsadili.\n"}
{"id": "1436631", "url": "https://cs.wikipedia.org/wiki?curid=1436631", "title": "Funny How Sweet Co-Co Can Be", "text": "Funny How Sweet Co-Co Can Be\n\nFunny How Sweet Co-Co Can Be je první studiové album anglické rockové skupiny The Sweet. Vydáno bylo v listopadu roku 1971 společností RCA Records. Téhož roku album vyšlo také v Západním Německu pod názvem \"Funny Funny, How Sweet Co-Co Can Be\" (rovněž mělo jiný obal). Jedná se o jediné řadové album kapely, které vyšlo pod názvem „The Sweet“ (pozdější alba vycházela bez členu „The“). Producentem alba byl Phil Wainman.\n\n\n\n"}
{"id": "1436636", "url": "https://cs.wikipedia.org/wiki?curid=1436636", "title": "Viselac", "text": "Viselac\n\nViselac (v srbské cyrilici Виселац) je horský masiv ve východní části Bosny a Hercegoviny, v Republice srbské. Jeho nejvyšší vrchol má 903 m, ostatní (nižší vrcholy) potom 899 a 894 metrů. \n\nNejbližším místem z tohoto vrcholu je obec Vlasenica, která se od ní nachází několik kilometrů severovýchodně. Nachází se zde také i několik vesnic (Miljanići, Krstići, Oprašnjaci, Stupari, Sušica, Hasdari, Mironi, Tihi, Opjost, Godonjaci a Laketi. \n\nV pohoří Viselac pramení řeka Tišča, která je přítokem říčky Drinjača. \n"}
{"id": "1436637", "url": "https://cs.wikipedia.org/wiki?curid=1436637", "title": "No Security Tour", "text": "No Security Tour\n\nNo Security Tour bylo koncertní turné britské rockové skupiny The Rolling Stones které sloužilo jako propagace koncertního alba \"No Security\". Turné zahrnovalo 34 koncertů v Severní Americe a 9 koncertů v Evropě. Turné odstartovalo koncertem v severoamerickém Oaklandu a skončilo v německém Kolíně nad Rýnem. Výdělek činil 88,5 milionů dolarů z více než milionu prodaných vstupenek.\n\nZ koncertu v San Jose byl natočen zvukový i filmový materiál který byl vydán v rámci série From the Vault pod názvem \"No Security San Jose ´99\" v červenci 2018.\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\n\n"}
{"id": "1436640", "url": "https://cs.wikipedia.org/wiki?curid=1436640", "title": "Primera División 2018/19", "text": "Primera División 2018/19\n\nSoutěžní ročník Primera División 2018/19 je 88. ročníkem nejvyšší španělské fotbalové ligy Primera División (někdy zvaná také \"La Liga\"). Koná se v rozmezí 17. srpna 2018 až 26. května 2019. V tomto ročníku byl prvně použit video asistent rozhodčího (VAR).\n\nObhájcem mistrovského titulu z ročníku 2017/18 byla FC Barcelona, ze druhé ligy Segunda División postoupily týmy SD Huesca, Rayo Vallecano a Real Valladolid nahradíc týmy Deportivo de La Coruña, UD Las Palmas a Málaga CF.\n"}
{"id": "1436643", "url": "https://cs.wikipedia.org/wiki?curid=1436643", "title": "Muzeum tiskařství v Těšíně", "text": "Muzeum tiskařství v Těšíně\n\nMuzeum tiskařství v Těšíně (polsky: \"Muzeum Drukarstwa w Cieszynie\") se nachází na ulici Głęboka 50 v Těšíně v Polsku. Muzeum bylo založeno v roce 1996 pro uchování tradic tiskařství na Slezském Těšínsku. Ve sbírkách se nacházejí typografické stroje se sadou písmen, tiskařských matric, tiskařských lisů a knihařských zařízení. Zařízení jsou funkční a slouží k ukázkám práce tiskařů v různém časovém období, od ruční sazby až po mechanickou a jsou součástí grafických dílen.\n\nV roce 1806 byla v Těšíně druhá největší tiskárna ve Slezsku Rakousko-uherské monarchie, která patřila rodině Prochásků.\n\nZakladatelem muzea byl Karol Franek ředitel firmy \"Prodruk\", který od roku 1992 začal shromažďovat historické tiskařské stroje, zařízení a další artefakty spojené s tiskařstvím. V roce 1995 byla firma přestěhována do prostor na ulici Głęboka 50 a za podpory Úřadu města Těšína otevřeno Muzeum tiskařství. V roce 2002 byla firma \"Prodruk\" prodána a Muzeum tiskařství bylo v ohrožení. Pomoc na záchranu nabídlo sdružení \"Rotunda\" (vedení účetnictví) a vedením Karol Franek. V roce 2003 byla založena společnost \"Muzeum tiskařství v Těšíně\" z těšínských tiskařů za podpory města Těšín. V roce 2004 bylo muzeum oficiálně zaregistrováno. V období 2005 až 2007 získalo muzeum dotace z Evropské unie.\n\nV roce 2010 bylo \"Muzeum tiskařství v Těšíně\" zařazeno mezi objekty Stezky technických památek Slezského vojvodství (\"Szlak Zabytków Techniki Województwa Śląskiego\").\n\nV roce 2018 muzeum bylo Městem Těšín zahrnuto do investičních plánů modernizace muzea. Projekt se týká modernizace stávajících prostor, rekonstrukce obytné části v prvním patře a dostavba dalších prostor pro muzeum.\n\n"}
{"id": "1436644", "url": "https://cs.wikipedia.org/wiki?curid=1436644", "title": "Yazoo (řeka)", "text": "Yazoo (řeka)\n\nYazoo je řeka v americkém státu Mississippi. Se svou délkou 302 km je druhým nejdelším levostranným přítokem Mississippi po Ohiu.\n\nŘeku pojmenoval francouzský objevitel La Salle v roce 1682 podle indiánského kmene žijícího v okolí ústí řeky. Význam názvu není jasný, dlouho se předpokládalo, že znamená „řeka smrti“.\n\nYazoo vzniká soutokem řek Tallahatchie a Yalobusha u města Greenwood. Část dolního toku řeky vede rovnoběžně s Mississippi, od které je oddělena agradačními valy. Do Mississippi ústí severně od Vicksburku. Většími městy na řece Yazoo jsou Greenwood (18 000 obyvatel) a Yazoo City (14 500 obyvatel). \n\nŘeka měla během americké občanské války vojenský význam. Na řece a v jejím okolí se odehrávaly boje během mississippské kampaně ukončené až dobytím Vicksburku. Na dně řeky spočívá 29 lodí potopených během americké občanské války. V roce 1862 za pomoci jedné z prvních elektricky odpálených min byla potopena obrněná loď USS \"Cairo\", která byla v roce 1956 objevena, následně vyzdvižena a restaurována. \n"}
{"id": "1436645", "url": "https://cs.wikipedia.org/wiki?curid=1436645", "title": "Můřice jarní", "text": "Můřice jarní\n\nMůřice jarní (\"Achlya flavicornis\", dříve také můřice březová či vlnočárník žlutorohý) je noční motýl z čeledi srpokřídlecovitých, vyskytující se i na území České republiky.\n\nVyskytuje se v Evropě; žije v listnatých lesích s porosty břízy (ideálně zcela březových), zejména v pahorkatinách a při úpatí hor, vyšší hory ale neosidluje.\n\nPřední křídla jsou 18–20 mm dlouhá, nenápadně popelavě zbarvená. Při kořeni křídel probíhají 3-4 klikaté, černé příčky, u vnějšího okraje křídel je příčka dvojitá. Okraj křídla mezi prostředními dvěma příčkami je světlejší než okolí. Zbytek této oblasti může být ve zbarvení značně variabilní, zpravidla ale obsahuje zelenošedé skvrny. Vnější okraj předních křídel je lemován bělavými třásněmi s pravidelnými tmavými skvrnkami. Zadní křídla jsou žlutošedá a jejich třásně jsou bělavé, bez skvrnění. Samečci mají žlutavá tykadla s hrotitým koncem.\n\nHousenka můřice jarní je lysá, zelenavě šedá. Po stranách těla probíhají nad sebou dvě řady černých skvrnek na každém článku, lemované menšími bílými tečkami. Středem hřbetu se táhne světlá čára. Hlava je černohnědá.\n\nKukla je rudohnědá, uložená v zemi.\n\nMůřice jarní je jedním z prvních jarních motýlů; vylétá už s táním sněhu (zpravidla začátkem března) a létá až do dubna. V březových porostech je hojná. Během dne odpočívají motýli na tenkých březových větvičkách, často ještě ztuhlí ranním chladem. Aktivní jsou k večeru, kdy také samičky kladou vajíčka na břízy, zejména v mladších porostech.\n\nHousenky se v přírodě vyskytují od května do července. Živí se březovým listím.\n\nKukla přečkává zimu ukryta pod povrchem půdy.\n\n"}
{"id": "1436647", "url": "https://cs.wikipedia.org/wiki?curid=1436647", "title": "Národní park Pinnacles", "text": "Národní park Pinnacles\n\nNárodní park Pinnacles () je nejmladší z amerických národních parků založený v roce 2013. Národní park se nachází na západě Kalifornie, jihovýchodně od měst San José a San Francisco, v blízkosti města Soledad. Oblast tvoří zbytky západní části zerodovaného vulkánu, který vybuchl přibližně před 23 miliony lety a přesunul se na současné místo z linie Sanandreaského zlomu. Ve zvlněné, hornaté krajině se nachází pastviny, rostou zde keře a dubové lesy.\n"}
{"id": "1436649", "url": "https://cs.wikipedia.org/wiki?curid=1436649", "title": "Vladimír Šafránek", "text": "Vladimír Šafránek\n\nVladimír Šafránek (známý jako Vláďa Šafránek; 13. června 1972, Most, Československo – 18. září 2018) byl český zpěvák a autor písniček. Hrál v kapele Harlej a zakládal skupinu Walda Gang, natočil i vlastní sólová alba.\n\nVladimír Šafránek zpíval v 17 v kapele \"Autogen\", což ho velmi bavilo. Později se dostal ke skupině \"Brain\", jejíž muzika mu ale příliš neseděla. Proto s Tondou Rauerem, s kterým si padli do oka, sepsali nějaké nové písně a vydali s \"Brain\" v roce 1994 novou desku \"Příliv\". Kapela se ale brzy rozpadla. Vláďa Šafránek měl v zásobě nějaké nové písně, jako \"Volání krve\" nebo \"Toník a Vládík\", což vedlo k založení skupiny Harlej, s kterou vydal v letech 1995 až 2004 šest alb. Potom ale odešel a v roce 2006 natočil svoje sólové album \"Velryba\". Následně založil skupinu Walda Gang, s kterou vydal v roce 2007 stejnojmenné album. V roce 2011 mezitím vydal ještě druhé sólové album \"Buccaneer\". V roce 2012 vydal s Walda Gangem ještě album \"Svařák hop hej\" a v roce 2018 \"Je tu léto\". Už v červnu 2016 ale musela skupina Walda Gang odvolat všechny koncerty kvůli zhoršení zdravotního stavu Vládi potýkajícího se s plicní hypertenzí a ten už se skupinou nekoncertoval. Kvůli zdravotním problémům zemřel 18. září 2018 ve věku 46 let.\n\nVladimír Šafránek se podílel na albech:\n\nKapela Brian:\n\nKapela Harlej:\n\nKapela Walda Gang:\n\nSólová alba:\n\n"}
{"id": "1436657", "url": "https://cs.wikipedia.org/wiki?curid=1436657", "title": "Charles James Fox", "text": "Charles James Fox\n\nCharles James Fox (24. ledna 1749, Londýn, Anglie – 13. září 1806, Londýn, Anglie) byl britský politik z významného rodu Foxů. Od devatenácti let až do smrti byl členem Dolní sněmovny. Vynikl jako jeden z nejvýznamnějších parlamentních řečníků přelomu 18. a 19. století, v politice patřil k whigům, zastával liberální názory, podporoval úsilí amerických kolonistů o získání nezávislosti a francouzskou revoluci, zasazoval se o zrušení otroctví a emancipaci náboženských menšin. Celý život se potýkal s nepřízní krále Jiřího III. a většinu své politické dráhy strávil v opozici proti dlouholeté vládě Williama Pitta. Třikrát byl britským ministrem zahraničí (1782, 1783, 1806), celkově tuto funkci ale vykonával jen dvacet měsíců.\n\nNarodil se v Londýně jako druhorozený syn 1. barona Hollanda, mimo jiné byl bratrancem 3. vévody z Richmondu a 2. vévody z Leinsteru. Studoval v Etonu a Oxfordu, mezitím se stal členem Dolní sněmovny, kde setrval nepřetržitě 38 let (1768–1806), absolvoval také kavalírskou cestu, během níž navštívil Francii, Itálii a Švýcarsko. Původně patřil k toryům a v Northově vládě zastával nižší úřady lorda admirality (1770–1773) a lorda komisaře pro obchod a kolonie (1773-1774). Na nátlak Jiřího III. byl v roce 1774 z vlády odvolán, ale téhož roku po otci převzal post komisaře korunních příjmů ve Walesu (1774–1782). V Rockinghamově vládě byl jmenován ministrem zahraničí s členstvím v Tajné radě. Ve funkci vydržel jen tři měsíce a byl odvolán zvláštním rozkazem Jiřího III., zároveň ztratil post komisaře korunních příjmů ve Walesu. Ve vládě vévody z Portlandu patřil spolu s Northem k vůdčím osobnostem, proto se také kabinet označuje jako \"Fox-Northův\". V této vládě byl Fox znovu ministrem zahraničí (duben až prosinec 1783).\n\nI když patřil k předním politickým rivalům W. Pitta mladšího, ten mu při sestavování vlády v roce 1783 nabídl funkci ministra, protože si byl vědom jeho schopností. Fox to ale odmítl a zůstal předním řečníkem opozice, později se díky otevřené podpoře francouzské revoluce dostal do sporu i se svými spolustraníky, takže kolem roku 1800 se vyhýbal veřejnému působení, v roce 1798 byl i vyloučen z Tajné rady. Po Pittově smrti byl povolán do Grenvillovy vlády znovu jako ministr zahraničí, bylo mu obnoveno i členství v Tajné radě (únor 1806), zemřel ale již 13. září téhož roku.\n\nDo Dolní sněmovny vstoupil již v roce 1768 ještě před dosažením zákonné věkové hranice (bylo mu tehdy 19 let) s finanční podporou svého otce. Nejprve byl poslancem za Midhusrt spolu se svým bratranacem, pozdějším 2. hrabětem z Ilchesteru, od roku 1774 zastupoval v parlamentu za West Sussex. V roce 1780 začala jeho kariéra v prestižním volebním obvodu Westminster, který svou nejpočetnější voličskou základnou patřil v anglickém parlamentu k nejdůležitějším. Ve volbách v roce 1780 se Northova vláda za pomoci značné finanční podpory 8 000 liber snažila prosadit svého kandidáta hraběte z Lincolnu (pozdější 3. vévoda z Newcastle), ale Fox jej porazil. V souvislosti se svým jmenováním do funkce ministra zahraničí v letech 1782 a 1783 musel podstoupit doplňovací volby, ty ale absolvoval úspěšně bez protikandidáta. Volby ve Westminsteru byly po celé 18. století provázeny značnou korupcí, což vyčerpávalo obě politické strany, proto pro volby v roce 1790 byla uzavřena dohoda, že každá strana postaví jen jednoho kandidáta. Ve volbách v letech 1790, 1796 a 1802 Fox ve Westminsteru volby vyhrál, na druhé pozici se umístili toryovští kandidáti (1790 admirál Samuel Hood, 1796 a 1802 admirál Alan Gardner). Jako nově jmenovaný ministr zahraničí v roce 1806 musel Fox opět podstoupit doplňovací volby, tehdy však bez problémů uspěl bez protikandidáta.\n\nNa půdě parlamentu proslul jako brilantní řečník s vynikajícím vzděláním a širokým rozhledem, jeho projevy byly poprvé vydány tiskem v roce 1815 v šesti svazcích.\n\nPřes uvolněné mravy vyšší anglické společnosti 18. století byl soukromý život Charlese Jamese Foxe vnímán jako excentrický i díky jeho radikálním politickým názorům. V jeho soukromí hrály velkou roli alkohol, hazardní hry a milenky, již v pětadvaceti letech měl dluhy převyšující sumu 100 000 liber. V roce 1785 se oženil s bývalou kurtizánou Elizabeth Armitstead (1750-1842), jejich manželství zůstalo bez potomstva.\n\nJeho mladší bratr Henry Fox (1755–1811) byl naopak oblíbencem Jiřího III., v armádě dosáhl hodnosti generála, uplatnil se jako diplomat, byl vrchním velitelem v Irsku a guvernérem v Gibraltaru. Synovec Henry Richard Fox, 3. baron Holland (1773–1840) byl diplomatem a v Grenvillově vládě lordem strážcem tajné pečeti.\n"}
{"id": "1436658", "url": "https://cs.wikipedia.org/wiki?curid=1436658", "title": "Stephen Fox", "text": "Stephen Fox\n\nSir Stephen Fox (27. března 1627, Farley, Anglie – 28. října 1716, Farley, Anglie) byl anglický politik a finančník. Za vlády několika panovníků zastával vysoké funkce ve finanční správě, byl dlouholetým generálním intendantem armády (1661–1676). Stál u zrodu politicky významné dynastie Foxů, řada jeho potomků se uplatnila ve státní správě, armádě nebo diplomacii, významnou osobností byl Charles James Fox. V 18. století ve dvou liniích získali Foxové peerské tituly, současným představitelem rodu je Robin Maurice Fox-Strangways, 10. hrabě z Ilchesteru (* 1942).\n\nPocházel z drobné statkářské rodiny v hrabství Wiltshire, jeho otcem byl William Fox. V patnácti letech vstoupil do služeb hraběte z Northumberlandu, poté se zúčastnil občanské války na straně Karla I. Později byl u exilového dvora finančním správcem dvora Karla II., v roce 1660 byl prostředníkem mezi Karlem II. a generálem Monckem. Po obnovení monarchie byl dlouholetým členem Dolní sněmovny (1661–1679, 1685–1687, 1699–1702 a 1714-1716), v parlamentu zastupoval město Salisbury, za které pak byli poslanci i další členové rodu Foxů. Jako ekonomický odborník zastával také vysoké státní úřady bez ohledu na politické změny, byl generálním intendantem armády (1661–1676 a 1679–1680) a lordem pokladu (1679–1684, 1687–689, 1690–1696 a 1698–1702).\n\nV roce 1665 byl povýšen do šlechtického stavu, v roce 1685 mu Jakub II. nabídl povýšení na peera pod podmínkou přestupu na katolickou víru, což Fox odmítl. Své postavení si udržel i po nástupu Viléma Oranžského. Zastával řadu správních funkcí v různých hrabstvích, byl smírčím soudcem v Middlesexu a Westminsteru, v letech 1682–1685 také soudcem v Bostonu. Díky dlouholeté službě ve státní správě značně zbohatl, ale na rozdíl od mnoha svých současníků se nedopouštěl korupce. Angažoval se také v charitě a vznik královské nemocnice v Chelsea podpořil darem ve výši 13 000 liber.\n\nByl dvakrát ženat a z obou manželství měl celkem deset dětí. Dcera Jane († 1721) z prvního manželství byla manželkou 4. hraběte z Northamptonu a tetou premiéra Spencera Comptona, další dcera Elizabeth (1654–1681) byla manželkou prvního lorda admirality 3. barona Cornwallise. Syn Charles (1659-1713) byl dlouholetým poslancem a po otci převzal úřad generálního intendanta armády (1682–1685). Pokračování rodu zajistili synové z druhého manželství, Stephen Fox, 1. hrabě z Ilchesteru (1704–1776), a Henry Fox, 1. baron Holland (1705-1774).\n\n"}
{"id": "1436659", "url": "https://cs.wikipedia.org/wiki?curid=1436659", "title": "Henry Fox, 1. baron Holland", "text": "Henry Fox, 1. baron Holland\n\nHenry Fox, 1. baron Holland (28. září 1705 – 1. července 1774) byl britský státník z významného rodu Foxů. Od mládí se uplatňoval ve finanční správě, byl dlouholetým ministrem války (1746-1755) a generálním intendantem armády (1757–1765), v roce 1763 získal titul barona a vstoupil do Sněmovny lordů. Jeho mladší syn Charles James Fox byl významným politikem a parlamentním řečníkem přelomu 18. a 19. století.\n\nPocházel z bohaté rodiny, byl mladším synem Sira Stephena Foxe (1627–1716) z jeho druhého manželství. Studoval v Etonu a Oxfordu, v mládí žil několik let mimo Anglii, poté působil v justici. Do veřejné správy vstoupil jako komisař korunních příjmů ve Walesu (1733–1774), v letech 1735–1762 byl členem Dolní sněmovny, kde se připojil ke stoupencům premiéra Roberta Walpola, krátce nato se dostal k funkcím ve vládě, byl generálním inspektorem veřejných prací (1737–1742) a lordem pokladu (1743–1746). V letech 1746–1755 byl státním sekretářem války a poté krátce státním sekretářem vnitra a mluvčím vlády v Dolní sněmovně (1755–1756). Jmenování do těchto funkcí vyvolalo demisi jeho politických rivalů W. Pitta a G. Grenvilla. Během sedmileté války byl generálním intendantem armády (1757–1765) a jako lord strážce soukromé pečeti znovu mluvčím vlády v Dolní sněmovně (1762–1763). V roce 1763 byl povýšen na barona a povolán do Sněmovny lordů. Dlouhodobě se zabýval financováním armády, což mu přineslo vliv i v politice, který uplatnil především za sedmileté války (v této době se také armádními dodávkami značně obohatil). R. 1765 byl nucen odstoupit z funkcí a r. 1769 měl být postaven před soud kvůli zpronevěře, byl však shledán nevinným. Jeho schopnosti politika a finančníka jsou nepochybné, ale jako amorální intrikán a zbohatlík pohybující se na hranici zákona patřil k nejnenáviděnějším osobnostem své doby. To bylo také důvodem, proč nedosáhl hraběcího titulu, který byl vysněnou metou jeho kariéry.\n\nByl dvakrát ženat, potomstvo zanechal z druhého manželství s Georgianou Lennox (1723-1774), dcerou 2. vévody z Richmondu, s níž se oženil v roce 1774. Nejstarší syn Stephen Fox, 2. baron Holland (1745-1774), byl dědicem peerského titulu a zemřel krátce po otci. Druhorozený syn Charles James Fox (1749–1806) byl významným parlamentním politikem a třikrát ministrem zahraničí, nejmladší syn Henry Fox (1755–1811) dosáhl v armádě hodnosti generála, byl vrchním velitelem v Irsku a guvernérem na Gibraltaru.\n\nHenryho starší bratr Stephen Fox, 1. hrabě z Ilchesteru (1704–1776), působil také ve finanční správě, byl státním podtajemníkem v úřadu kancléře pokladu (1739–1741) a inspektorem armádního účetnictví (1747–1776), v roce 1756 byl povýšen na hraběte z Ilchesteru.\n\nTitul barona Hollanda byl odvozen od hlavního rodového sídla \"Holland House\" v Londýně, který rodu patřil od roku 1746.\n\n\n\n"}
{"id": "1436660", "url": "https://cs.wikipedia.org/wiki?curid=1436660", "title": "Bularung Sar", "text": "Bularung Sar\n\nBularung Sar je hora v pohoří Hispar Muztagh, podhůří Karákóramu. Vrchol je vysoký 7 134 m n. m. a ležící v oblasti Gilgit-Baltistán v Pákistánu mezi vrcholy Distaghil Sar a Trivor.\n\nPrvovýstup na vrchol se zdařil v červenci 1990 švýcarské expedici jižním hřebenem. Členové expedice byli: Alain Vaucher, Heinz Hügli, Lothar Matter, Carole Spleen, Thierry Bionda, Christian Meillard, Gerard Vouga, Vincent von Kaenel, Jean-Jacques Sauvain a Jacques Aymon.\n"}
{"id": "1436661", "url": "https://cs.wikipedia.org/wiki?curid=1436661", "title": "Ganalo Peak", "text": "Ganalo Peak\n\nGanalo Peak je vedlejší vrchol Nanga Parbatu v západních Himálajích v Pákistánu. Vrchol je vysoký 6 608 m n. m. a leží severozápadně od hlavního vrcholu.\n"}
{"id": "1436665", "url": "https://cs.wikipedia.org/wiki?curid=1436665", "title": "Yip Man", "text": "Yip Man\n\nIp Man, známý také jako Yip Man, (1. října 1893 – 2. prosince 1972) byl kantonský bojový umělec a mistr učitel stylu jung-čchun (Wing Chun). Měl několik studentů, kteří se později stali mistry bojových umění. Jeho nejslavnějším studentem byl Bruce Lee.\n"}
{"id": "1436668", "url": "https://cs.wikipedia.org/wiki?curid=1436668", "title": "Thriller (rozcestník)", "text": "Thriller (rozcestník)\n\nThriller může označovat:\n\n"}
{"id": "1436671", "url": "https://cs.wikipedia.org/wiki?curid=1436671", "title": "Andrzej Tkacz", "text": "Andrzej Tkacz\n\nAndrzej Józef Tkacz (* 20. září 1946, Katovice, Polsko) je bývalý polský hokejový brankář. Po skončení aktivní kariéry působil jako hokejový trenér. Jeho syn Wojciech Tkacz reprezentoval Polsko jako hokejový útočník na olympiádě 1992.\n\nV polské lize chytal za tým Polonia Bydgoszcz (1959-1964) a GKS Katowice (1964-1977), v Německu chytal za EV Stuttgart (1978-1979), v Rakousku za VEU Feldkirch (1979-1980) a ve Švýcarsku za Zürcher SC (1980-1981). V polské lize získal v letech 1968 a 1970 mistrovský titul.\n\nPolsko reprezentoval na olympijských hrách v roce 1972 a 1976 a 8 turnajích mistrovství světa v letech 1967, 1969, 1970, 1971, 1974, 1975, 1976 a 1977, celkem nastoupil ve 145 reprezentačních utkáních.\n\n"}
{"id": "1436672", "url": "https://cs.wikipedia.org/wiki?curid=1436672", "title": "Rybníček u Michnovky", "text": "Rybníček u Michnovky\n\nRybníček u Michnovky o vodní ploše 0,32 ha, někdy nazývaný též Nebesáček, se nalézá na západním okraji osady Michnovka v okrese Hradec Králové. U rybníčka se nalézá klubovna zdejšího mysliveckého spolku a v roce 2014 vybudovaná boží muka. Jedná se o nebeský rybník bez vlastního přítoku vody závislý především na zimních srážkách. Myslivci rybníček využívají pro chov ryb.\n"}
{"id": "1436675", "url": "https://cs.wikipedia.org/wiki?curid=1436675", "title": "Mécringes", "text": "Mécringes\n\nMécringes je francouzská obec v departementu Marne v regionu Grand Est. V roce 2015 zde žilo 193 obyvatel.\n\nLeží u hranic departementu Marne a departementem Aisne, tedy i u hranic regionu Hauts-de-France s regionem Grand Est.\n\nSousední obce jsou: Dhuys et Morin-en-Brie (Aisne), Le Gault-Soigny, Montmirail, Morsains a Rieux.\n\n\"Počet obyvatel\"\n\n"}
{"id": "1436678", "url": "https://cs.wikipedia.org/wiki?curid=1436678", "title": "Ťuhýk východoafrický", "text": "Ťuhýk východoafrický\n\nŤuhýk východoafrický (\"Lanius dorsalis\") je pěvec z čeledi ťuhýkovití. Je rozšířen ve východní Africe od Jižního Súdánu, jižní Etiopie a západního Somálska po severovýchodní Tanzanii.\n\nNa délku měří 21 cm a váží 50 g. Hlava, šíje a křídla jsou černé. Hruď, břicho, ocasní část kostřce a ocasní krovky jsou bílé. Pláštík je šedý s charakteristickým bílým V po okrajích. Ocas je černý s částečně bílými pery po stranách, což je patrné při pohledu zespodu. V křídlech je bílé pole, které je někdy viditelné i u sedících jedinců. Zobák, oči a nohy jsou černé.\n\nŤuhýk východoafrický je rozšířen v omezeném areálu ve východní Africe, který se zčásti překrývá s areálem rozšíření ťuhýka somálského (\"Lanius somalicus\"). Vyskytuje se na většině území Keni, mimo pobřeží a vysočinu. Dále se vyskytuje v jižní a západním Somálsku, jižní Etiopii, jihovýchodním Jižním Súdánu, severovýchodní Ugandě a severní Tanzanii.\n\nŤuhýk běločelý je samotářský druh. Živí se hmyzem a drobnými obratlovci. Miskovité hnízdo bývá postaveno z větviček a trávy v trnitých stromech. Ve snůšce bývají 3 nebo 4 šedě a bělavě skvrnitá vejce.\n\n"}
{"id": "1436681", "url": "https://cs.wikipedia.org/wiki?curid=1436681", "title": "Podhájský rybník (Michnovka)", "text": "Podhájský rybník (Michnovka)\n\nPodhájský rybník o rozloze vodní plochy 1,62 ha se nalézá asi 1 km severozápadně od vesnice Michnovka v okrese Hradec Králové. Rybník je evidován jako významný krajinný prvek a je využíván pro chov ryb.\n"}
{"id": "1436682", "url": "https://cs.wikipedia.org/wiki?curid=1436682", "title": "Filip Haman", "text": "Filip Haman\n\nFilip Haman (* 20. květen 1998, Česká republika) je český hokejista. Hraje na postu obránce.\n\n\n"}
{"id": "1436683", "url": "https://cs.wikipedia.org/wiki?curid=1436683", "title": "Hluboký rybník (Michnovka)", "text": "Hluboký rybník (Michnovka)\n\nHluboký rybník o rozloze vodní plochy 1,1 ha se nalézá asi 1,5 km severozápadně od vesnice Michnovka v okrese Hradec Králové u polní cesty vedoucí od silnice III. třídy č. 32313 do obce Obědovice. \n\nJedná se o nebeský rybník bez vlastního přítoku závislý především na zimních srážkách. Rybník je evidován jako významný krajinný prvek a je využíván pro chov ryb.\n"}
{"id": "1436684", "url": "https://cs.wikipedia.org/wiki?curid=1436684", "title": "Jan Zahradníček (lední hokejista)", "text": "Jan Zahradníček (lední hokejista)\n\nJan Zahradníček (* 13. srpen 1996, Česká republika) je český hokejista. Hraje na postu obránce.\n\n\n"}
{"id": "1436687", "url": "https://cs.wikipedia.org/wiki?curid=1436687", "title": "Fons Brijdenbach", "text": "Fons Brijdenbach\n\nFons Brijdenbach (12. října 1954 – 8. května 2009) byl belgický atlet, halový mistr Evropy v běhu na 400 metrů z roku 1974 a 1977.\n\nV roce 1973 se stal juniorským mistrem Evropy v běhu na 400 metrů. O rok později se stal na této trati halovým mistrem Evropy a vytvořil halový světový rekord časem 45,9. Podruhé se halovým mistrem Evropy v běhu na 400 metrů stal v roce 1977.\nNa olympiádě v Montrealu v roce 1976 obsadil ve finále běhu na 400 metrů čtvrté místo, na olympiádě v Moskvě v roce 1980 doběhl pátý.\n\n"}
{"id": "1436688", "url": "https://cs.wikipedia.org/wiki?curid=1436688", "title": "Kosický rybník", "text": "Kosický rybník\n\nKosický rybník o výměře vodní plochy 2,1 ha se nalézá asi 1,5 km jihovýchodně od centra obce Kosice v okrese Hradec Králové u polní cesty odbočující ze silnice III. třídy č. 32728 vedoucí z obce Kosičky do obce Bydžovská Lhotka. Pod hrází Kosického rybníka se nalézají dva malé násadové rybníčky. Rybníky jsou využívány pro chov ryb.\n"}
{"id": "1436689", "url": "https://cs.wikipedia.org/wiki?curid=1436689", "title": "Seznam dílů seriálu Plastická chirurgie s. r. o.", "text": "Seznam dílů seriálu Plastická chirurgie s. r. o.\n\nToto je seznam dílů seriálu \"Plastická chirurgie s. r. o.\".\n\n<onlyinclude>\n</onlyinclude>\n\n"}
{"id": "1436694", "url": "https://cs.wikipedia.org/wiki?curid=1436694", "title": "Seznam dílů seriálu Training Day", "text": "Seznam dílů seriálu Training Day\n\nToto je seznam dílů seriálu \"Training Day\".\n\n<onlyinclude>\n</onlyinclude>\n\n"}
{"id": "1436698", "url": "https://cs.wikipedia.org/wiki?curid=1436698", "title": "Krajská soutěž – České Budějovice 1951", "text": "Krajská soutěž – České Budějovice 1951\n\nKrajská soutěž – České Budějovice 1951 byla po zrušení Celostátního československého mistrovství II jednou z 21 skupin 2. nejvyšší fotbalové soutěže v Československu. V soutěži se utkalo 10 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1436706", "url": "https://cs.wikipedia.org/wiki?curid=1436706", "title": "Hermann Köhler", "text": "Hermann Köhler\n\nHermann Köhler (* 12. ledna 1950) je bývalý západoněmecký atlet, halový mistr Evropy v běhu na 400 metrů z roku 1975.\n\nJeho prvním mezinárodním úspěchem bylo vítězství ve štafetě na 4x400 metrů na mistrovství Evropy v Helsinkách v roce 1971. Ve čtvrtkařském finále na evropském šampionátu doběhl šestý. Na olympiádě v Mnichově o rok později byl členem západoněmecké štafety na 4x400 metrů, která skončila čtvrtá. V roce 1973 byl členem stříbrné západoněmecké štafety na 4x2 kola na evropském halovém šampionátu. Stejného úspěchu dosáhl na mistrovství Evropy v Římě v roce 1974, tentokrát jako člen štafety na 4x400 metrů. Nejúspěšnější sezónou se pro něj stal rok 1975 – na halovém mistrovství Evropy se stal vítězem běhu na 400 metrů, byl současně členem vítězné štafety na 4x2 kola. V následující sezóně získal stříbrnou medaili v běhu na 400 metrů na halovém mistrovství Evropy. Jeho osobní rekord v této disciplíně 45,98 pochází z roku 1971.\n\n"}
{"id": "1436709", "url": "https://cs.wikipedia.org/wiki?curid=1436709", "title": "Zdeněk Pýcha", "text": "Zdeněk Pýcha\n\nZdeněk Pýcha (* 29. května 1926, Praha) je bývalý československý hokejový obránce. \n\nJako reprezentant se zúčastnil olympiády v roce 1952, kde Československo skončilo na 4. místě. V reprezentačním dresu odehrál celkem 5 zápasů. V lize hrál za HC Sparta Praha (1949/1950) a ATK Praha (1950-1956).\n\n"}
{"id": "1436711", "url": "https://cs.wikipedia.org/wiki?curid=1436711", "title": "Darja Kanová", "text": "Darja Kanová\n\nDarja Kanová (:дарья кан; * 28. září 1998 Ufa) je ruská reprezentantka ve sportovním lezení, juniorská mistryně světa a Evropy v lezení na rychlost.\n\nTrenér: Ljubov Stěpanovová\n\n\n"}
{"id": "1436790", "url": "https://cs.wikipedia.org/wiki?curid=1436790", "title": "Bruno Barbey", "text": "Bruno Barbey\n\nBruno Barbey (* 13. února 1941 Maroko) je francouzský fotoreportér. Absolvoval uměleckou školu ve švýcarském Vevey a stal se členem agentury Magnum Photos. Proslavil se svými fotografiemi z pařížských studentských nepokojů v květnu 1968, dokumentoval také válku ve Vietnamu, jomkipurskou válku, čínskou kulturní revoluci, zelený pochod na Západní Sahaře nebo protesty Solidarity v Polsku. Věnuje se také portrétní fotografii. Vydal knihu fotografií z Maroka, k nimž napsali texty Jean-Marie Gustave Le Clézio a Tahar Ben Jelloun. V roce 2016 byl uveden do Académie des beaux-arts.\n\n"}
{"id": "1436791", "url": "https://cs.wikipedia.org/wiki?curid=1436791", "title": "Tetjana Savenková", "text": "Tetjana Savenková\n\nTetjana Olehovna Savenková (* 4. března 1987 Kryvyj Rih) je bývalá ukrajinská zápasnice – sambistka, judistka a sumistka.\n\nS judem/sambem začínala v 11 letech Kryvym Rihu pod vedením Anatolije Kantura. Vrcholově se připravovala v policejním tréninkovém centru Dynamo-Silejr v Dnipru pod vedením Anatolije Pyroha. V Dnipru vyrůstala po boku nejvšestranější ukrajinské zápasnice Maryny Pryščepové. V ukrajinské ženské judistické a sambistické reprezentaci se pohybovala od roku 2006. V judu startovala ve střední váze do 70 kg, ale na mezinárodní vrcholovou úroveň výkonnostně nestačila. V zápasu sambo získala v roce 2013 titul mistryně světa ve váze do 72 kg.\n\n\n"}
{"id": "1436798", "url": "https://cs.wikipedia.org/wiki?curid=1436798", "title": "Lily-Rose Depp", "text": "Lily-Rose Depp\n\nLily-Rose Depp (* 27. května 1999 Paříž) je francouzsko-americká herečka. Je dcerou amerického herce a hudebníka Johnnyho Deppa a francouzské zpěvačky a herečky Vanessy Paradis. Poté, co se její rodiče v roce 2012 rozešli, žila ve střídavé peči. Svou hereckou kariéru zahájila v roce 2014, kdy měla menší roli ve filmu \"Mroží muž\", v němž hrál i její otec. Větší roli dostala v jeho spin-offu s názvem \"Yoga Hosers\" (2016). Roli by si měla zopakovat také ve třetím filmu ze série, nazvaném \"Moose Jaws\". Dále hrála například ve filmech \"Planetárium\" (2016) a \"Věrní nevěrní\" (2018).\n\n\n"}
{"id": "1436802", "url": "https://cs.wikipedia.org/wiki?curid=1436802", "title": "Anhuilong diboensis", "text": "Anhuilong diboensis\n\nAnhuilong diboensis (\"drak z provincie An-chuej\") byl druh velkého dlouhokrkého sauropodního dinosaura z čeledi Mamenchisauridae, žijícího v období střední jury (asi před 170 miliony let) na území současné východní Číny. Formálně byl typový druh \"A. diboensis\" popsán trojicí čínských paleontologů v roce 2018. Tento druh je důkazem, že čeleď mamenchisauridů byla v období střední jury již značně rozšířenou a evolučně úspěšnou skupinou.\n\nZ tohoto sauropodního dinosaura byla objevena kompletní levá pažní kost (humerus) a dále loketní (ulna) a vřetenní (radius) kost. Všechny fosilie patřily jedinému exempláři, který se kombinací svých anatomických znaků liší od ostatních dosud popsaných mamenchisauridů, a byl proto pro něho stanoven nový rod a druh.\n\nNejbližším příbuzným tohoto rodu je zřejmě \"Huangshanlong\" a spolu s druhem \"Omeisaurus tianfuensis\" tvoří tyto taxony samostatný klad v rámci čeledi Mamenchisauridae.\n"}
{"id": "1436803", "url": "https://cs.wikipedia.org/wiki?curid=1436803", "title": "Wiener EV", "text": "Wiener EV\n\nWiener EV (celým názvem: Wiener Eislauf-Verein) je rakouský sportovní klub, který sídlí ve Vídni. Založen byl v roce 1867 a patří tak mezi nejstarší sportovní kluby v Rakousku. Znám je ovšem především kvůli svému oddílu ledního hokeje, který byl založen v roce 1914. Za svoji dlouho historii klub získal třináct mistrovských titulů Rakouska v ledním hokeji. V letech 1939–1945 a 1948–1951 působil společně s klubem EK Engelmann Wien pod nově vytvořeným vídeňským superklubem s názvem Wiener EG. V roce 2000 oddíl postihly finanční problémy, díky čemuž byl později založen i nový klub ledního hokeje pod názvem Vienna Capitals. Samotný oddíl zanikl až v roce 2007. Mimo zaniklý oddíl ledního hokeje klub nadále provozuje oddíly krasobruslení a rychlobruslení. Klubové barvy jsou modrá a bílá.\n\nSvé domácí zápasy odehrával oddíl ledního hokeje v Stadthalle Wien s kapacitou 8 024 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1436804", "url": "https://cs.wikipedia.org/wiki?curid=1436804", "title": "Krajský přebor – České Budějovice 1952", "text": "Krajský přebor – České Budějovice 1952\n\nKrajský přebor – České Budějovice 1952 byla jednou z 20 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1436805", "url": "https://cs.wikipedia.org/wiki?curid=1436805", "title": "Národní dům (Karlovy Vary)", "text": "Národní dům (Karlovy Vary)\n\nNárodní dům (nazývaný také jako Hotel Střelnice, v současné době Grandhotel Ambassador Národní dům) se nachází v centru Karlových Varů, v ulici T. G. Masaryka čp. 1088/24.\n\nJe to secesní rohová třípatrová budova na půdorysu lichoběžníku s vnitřním dvorem a s členitou architekturou s prvky novorenesance a novogotiky. Nad okny přízemí obíhá budovu pás fresky vídeňského malíře Maxe Kurzweila, rodáka z jihomoravského Bzence, a jeho kolegy vídeňského židovského malíře Wilhelma Lista.\n\nOd poloviny prosince roku 1897 jednal karlovarský c.k. střelecký sbor (Karlsbader Schützenkorps) s městem o směně několika pozemků. Městu sbor v roce 1897 následně odprodal za 150 tisíc zlatých pozemek staré střelnice ostrostřelců u Steinbergu mezi \"Franz-Josef-Strasse\" (dnešní ulicí T. G. Masaryka) a \"Sudhaus-Strasse\" (Solivárenskou ulicí). Střelecký sbor za to obdržel rohovou stavební parcelu o výměře 2.320 m² ve \"Schützenstrasse\" (dnešní Zeyerově ulici) na severním okraji města Karlovy Vary (Karlsbad). Dále spolek obdržel velký pozemek v městském lesním revíru Soos pro původně zamýšlenou výstavbu nové střelnice a příslib dodávky levného stavebního materiálu.\n\nPočátkem ledna roku 1898 se však střelecký sbor rozhodl střelnici v revíru Soos nezrealizovat a od Rudolfa Fischera, spolumajitele březovské porcelánky, zakoupil za tímto účelem Labitzkého mlýn v Březové, včetně mlýnského pozemku, za 25 tisíc zlatých.\n\nKoncem ledna roku 1898 proto karlovarské městské zastupitelstvo povolilo střeleckému sboru změnu kupní smlouvy, týkající se pozemků pro střelnici. Spolek poté rezignoval na pozemky v revíru Soos a město za to zvýšilo kupní cenu pro pozemky ve \"Franz-Joseph-Strasse\" o 3 tisíce guldenů, v Březové zato sboru přenechalo svou pozemkovou plochu ve výměře 780 m². Dne 23. září 1898 se c.k. střelecký sbor na své schůzi usnesl postavit ve \"Franz-Joseph-Strasse\" reprezentativní spolkový dům a hotel podle plánů vídeňských architektů Ferdinanda Fellnera a Hermanna Helmera v nákladu 650 tisíc zlatých. Stavební práce byly zahájeny dne 28. března 1899. Stavbu, která poté probíhala v letech 1899-1901, prováděla firma \"EM Grimm\" karlovarského stavitele Emanuela Grimma pod stavebním dozorem ředitele karlovarského městského stavebního úřadu Ing. Eduarda Oerta. V roce 1899 vyrobilo oddělení stavby mostů plzeňské Škodovky pro slavnostní sál budovy unikátní prosklený strop zavěšený na důmyslné nýtované ocelové konstrukci.\n\nProjekt z května roku 1899 se dochoval v archivu karlovarského stavebního úřadu. V objektu byl realizován stejný způsob moderního elektrického vytápění, který navrhli architekti Fellner a Helmer již u budovy karlovarského městského divadla. Hlavní stavební práce byly dokončeny dne 31. prosince 1900. Dne 1. ledna 1901 byla poté pro veřejnost uzavřena stará střelnice na Steinbergu. Slavnostní otevření nové budovy Grandhotelu Střelecký dům (Schützenhaus) a zahájení provozu proběhlo dne 23. února 1901. Hotel měl v době svého vzniku jako kulturně společenské centrum nově vybudované obchodní čtvrti odlehčit přetíženým hotelovým objektům v lázeňské části města.\n\nV hotelové budově sídlilo spolkové středisko s kavárnou, čtyřmi restauracemi se 400 místy u stolu, hotelem, muzeem střeleckého sboru, barem se stovkou míst a moderním sálem pro koncerty, divadelní představení a plesy s kapacitou 900 míst.\n\nVzniklo zde světoznámé varieté Orfeum a varietní program byl zahájen dne 7. dubna 1901. Karlovarské varieté bývalo velice prestižní, což potvrzovali umělci z celého světa. Vysoký strop sálu dával prostor artistům pro náročná čísla, zázemí bylo doplněno prostorným zákulisím. Ve varieté působil stálý orchestr Vojty Mráze. V průběhu sedmdesáti let provozu se v sále vystřídaly stovky artistů, tanečníků, zpěváků, ale i krotitelů a klaunů.\n\nKoncertoval zde Marián Varga, Kučerovci i Udo Jürgens, konala se zde světová setkání kouzelníků a mágů nazvaná \"Magiales Šary Vari\".\n\nMezi baviči vévodil Jaroslav Štercl, Karel Effa, Václav Trégl, Arnošt Kavka, svou kariéru tu končil král komiků Vlasta Burian za klavírního doprovodu Dalibora Ptáka.\n\nNa pódiu varieté se často objevovala rovněž cvičená zvířata, psi, papoušci, holubi, ale také medvědi, paviáni nebo slon.\n\nV roce 1921 byl objekt Grandhotelu Střelecký dům při příležitosti konání výročního sionistického kongresu v Karlových Varech obnoven a rozšířen. V roce 1927 byl navýšen počet lůžek hotelu na 100. V roce 1930 přešla hotelová budova do majetku města Karlovy Vary. Roku 1937 prošel interiér hotelu celkovou modernizací. V roce 1938 proběhl ve velkém sále hotelu sjezd NSDAP. Dne 4. března 1955 vyhořelo čtvrté patro objektu a při následné rekonstrukci musela být vyměněna část střechy a krovů. Dne 3. května 1958 byl objekt hotelu Národní dům zapsán do státního seznamu nemovitých kulturních památek.\n\nV šedesátých letech 20. století návštěvnost Národního domu postupně upadala, varieté bylo v provozu už pouze o víkendech. V průběhu týdne byl sál pronajímán různým organizacím k podnikovým akcím, dětským besídkám, konaly se zde oslavy MDŽ a taneční zábavy. V neděli dopoledne probíhaly v sále boxerské zápasy oddílu Rudé hvězdy Karlovy Vary a úspěšné sportovce přicházelo pravidelně povzbuzovat až 600 diváků. Velmi oblíbené bývaly tehdy rovněž nejrůznější plesy pro jejich skoro rodinnou atmosféru. K nejvýznačnějším plesům patřily myslivecký, hasičský a slavný býval rovněž maškarní karneval letců. V Národním domě byly tehdy provozovány kavárna, bar Kakadu, francouzská restaurace, restaurace Hungarie zvaná Hungárka, kam se vcházelo z Jugoslávské ulice.\n\nNejznámějším podnikem byla restaurace Hamburg, lidově zvaná Kufr, do které vedl vchod ze Zeyerovy ulice. V druhé polovině osmdesátých let se v interiéru Národního domu natáčely slavné scény z televizního seriálu Cirkus Humberto.\n\nV době po roce 1989 v sále pravidelně probíhala zasedání zastupitelstva města za účasti karlovarských občanů, usazených v lóžích a na balkonech.\n\nV roce 1992 objekt bývalého hotelu Národní dům odkoupilo od státu město Karlovy Vary. V následné privatizaci získal objekt členům kouzelnické rodiny, manželům Ouřadovým, kteří tehdy nabídli částku 100 milionů korun. Manželé však nikdy sjednanou cenu městu nezaplatili. Noví vlastníci pouze započali s odkrýváním fresek na fasádě objektu, práce však brzy ustaly a objekt postupně chátral.\n\nOd roku 1996 proto mezi karlovarským magistrátem a Ivem Ouřadou probíhaly nekončené soudní spory.\n\nRoku 2000 nakonec město Karlovy Vary vysoudilo objekt zpět. Karlovarský magistrát se poté snažil neúspěšně prodat, původní cenu proto snížil z 42 milionů na 21 milionů korun. V následném tendru vybral ze dvou zájemců pražskou firmu \"Eltodo\", která zaplatila za objekt zálohu pět milionů korun.\n\nRoku 2007 bylo poté společnosti vydáno stavební povolení na rekonstrukci objektu. Bývalý vlastník objektu, Ivo Ouřadu, však poté podal další žalobu a katastr nemovitostí majetek podle zákona zablokoval.\n\nV roce 2010 nakonec karlovarský magistrát, společnost \"Eltodo Národní dům\" a Ivo Ouřada dospěli k trojdohodě, která znamenala stažení všech žalob proti městu ze strany Ouřady. Firma \"Eltodo\" následně zaplatila za Iva Ouřadu 5,5 milionu korun za daň z nemovitosti a město Karlovy Vary stáhlo žaloby na exekuci Ouřadova majetku. V březnu roku 2010 zchátralý objekt bývalého hotelu Národní dům zakoupila za 21 milionů korun společnost \"Eltodo\".\n\nHistorik karlovarského muzea Stanislav Burachovič vypracoval ještě před zahájením stavebních prací stavebně historický průzkum bývalého hotelu Národní dům.\n\n1. dubna 2011 byla zahájena plánovaná rekonstrukce zchátralého objektu podle projektu z roku 2007 s odhadovanými náklady zhruba 800 milionů korun a byla dokončena v roce 2015.\n\nGrandhotel Ambassador Národní dům nabízí nejen ubytování, unikátní wellness centrum a léčebné služby, ale disponuje i moderním konferenčním zázemím.\n"}
{"id": "1436806", "url": "https://cs.wikipedia.org/wiki?curid=1436806", "title": "Muzeum města Chabařovice", "text": "Muzeum města Chabařovice\n\nMuzeum města Chabařovice je muzeum zaměřující se na historii města Chabařovice a jeho nejbližšího okolí. Sídlí v budově staré radnice, na adrese Husovo náměstí 3.\n\nStará Radnice z roku 1609 je velmi architektonicky zajímavá budova rozdělující obě náměstí. Své využití budova změnila po dobu existence několikrát, např. kolem roku 1900 sloužila jako hotel, později i jako městská šatlava.\n\nV polovině devadesátých let byl objekt opraven i s původními hodinami ve věži s ručním natahovacím strojkem.\n\nSoučasné využití budovy slouží pro činnost spolků, jednání zastupitelstva města a dalším kulturně – společenským akcím. Muzeum je umístěno v přízemí, kde je zpřístupněna fotodokumentace nejen zaniklých obcí, ale i města. V zadní části budovy je Městská knihovna.\n\nMuzeum je otevřeno pro veřejnost pouze na vyžádání. Expozice výstavy je zaměřená na historii města Chabařovic od vzniku po 2. světovou válku, historie přilehlých obcí (Lochočice, Nedvězí, Otovice, Podhoří, Tuchomyšl, část Užín, Vyklice, Zalužany a Žichlice), které ustoupily díky těžbě hnědého uhlí až po současnost měnícího se jezera Milada tohoto postiženého území a jeho rozvoje. Otevřeno je pouze po předchozí domluvě. \n\n"}
{"id": "1436808", "url": "https://cs.wikipedia.org/wiki?curid=1436808", "title": "Bernhard Röck", "text": "Bernhard Röck\n\nBernhard Röck (* 15. dubna 1996) je rakouský reprezentant ve sportovním lezení, juniorský mistr světa v lezení na obtížnost.\n\nTrenér: Rupi Messner, lezení se věnuje také jeho starší sestra Magdalena Röck (* 1994), vítězka Rock Master.\n\n\n"}
{"id": "1436811", "url": "https://cs.wikipedia.org/wiki?curid=1436811", "title": "Seznam dílů seriálu Já Frankie", "text": "Seznam dílů seriálu Já Frankie\n\nToto je seznam dílů seriálu Já Frankie. \n\n<onlyinclude></onlyinclude>\n"}
{"id": "1436815", "url": "https://cs.wikipedia.org/wiki?curid=1436815", "title": "Anton Teichl", "text": "Anton Teichl\n\nAnton Teichl (11. června 1837 Nové Hrady – 24. ledna 1913 Nové Hrady), kde se narodil, žil i zemřel a zde je i pohřben. Působil jako zámecký archivář hraběcí rodiny Buquoyů, byl zakladatel a správce novohradské veřejné obecní knihovny a regionální, německy píšící historik.\nAnton Teichl se narodil 11. června 1837 v Nových Hradech. Jeho otcem byl Wenzel Teichl, který byl zaměstnán v buquoyských službách jako hraběcí purkrabí, matka Elisabeth (její matka byla dcerou c. k. krajského komisaře v Táboře). Anton Teichl byl nositelem Zlatého záslužného kříže s korunkou a Čestné jubilejní medaile za službu, čestný občan města, místní školní inspektor, předseda výboru místní spořitelny, člen okresního výboru v Nových Hradech a Kaplici, čestný velitel hasičského sboru jakož i zakladatel a čestný člen několika dalších spolků. Vykonal velice záslužnou práci, když napsal tři obsáhlé práce pojednávající o historii města a panství – Geschichte der Stadt Gratzen, Beiträge zur Geschichte der Stadt Gratzen a Geschichte der Herrschaft Gratzen. V předmluvě k tomu posledně jmenovanému titulu, vydanému vlastním nákladem a tištěnému u Pokorného v Budějovicích, děkuje autor v březnu 1899 v neposlední řadě také \"panu profesorovi Augustu Sedláčkovi v Táboře, z jehož znamenité práce (vortrefflichen Werke) Hrady a zámky české jsem převzal početná spolehlivá data\" jakož i \"panu Franzi Marešovi, přednostovi knížecího schwarzenberského archívu v Třeboni (Wittingau) za jeho vysvětlení a sdělení\".\n\n\n"}
{"id": "1436820", "url": "https://cs.wikipedia.org/wiki?curid=1436820", "title": "Pop Voodoo", "text": "Pop Voodoo\n\nPop Voodoo je třetí studiové album anglické skupiny Black Grape. Vydáno bylo v červenci roku 2017 společností UMC. Jeho producentem byl Martin „Youth“ Glover, dále se na produkci podílel též Michael Rendall. Jde o první album kapely po dvaceti letech – to předchozí \"Stupid Stupid Stupid\" vyšlo roku 1997. Server \"Louder Than War\" desku zařadil na 23. příčku žebříčku sta nejlepších alb roku.\n\n\n"}
{"id": "1436822", "url": "https://cs.wikipedia.org/wiki?curid=1436822", "title": "Wiener EG", "text": "Wiener EG\n\nWiener EG (celým názvem: Wiener Eissport-Gemeinschaft) byl rakouský sportovní klub, který sídlil ve Vídni. Založen byl v roce 1939 po fúzi dvou městských klubů, Wieneru EV a EK Engelmann Wien. V roce 1940 přišel úspěch v podobě vítězství ve Velkoněmeckém mistrovství. Po konci války přišlo osamostatnění těchto dvou klubů. Znovuobnovení spolupráce přišlo v roce 1948 a trvalo až do roku 1951. Za toto období získal \"superklub\" třikrát titul mistra Rakouska.\n\nZdroj: \n\n\nZdroj: \n\n"}
{"id": "1436823", "url": "https://cs.wikipedia.org/wiki?curid=1436823", "title": "Marija Semeňuková", "text": "Marija Semeňuková\n\nMarija Vasylivna Semeňuková (prov. Myrovyčová) (* 8. listopadu 1984) je bývalá ukrajinská zápasnice – sambistka, judistka.\n\nS judem/sambem začínala v Nadvirně pod vedením Jevhena Bodnaruka. Vrcholově se připravovala v armádním sportovním centru ve Lvově. V ukrajinské judistické a sambistické reprezentaci se pohybovala od roku 2002. V zápasu sambo je trojnásobnou mistryní světa z let 2003, 2004 a 2005. V judu se jako úspěšná juniorka mezi ženami na vrcholové mezinárodní úrovni neprosadila. Sportovní kariéru ukončila v roce 2012.\n\n\n"}
{"id": "1436826", "url": "https://cs.wikipedia.org/wiki?curid=1436826", "title": "Jason Bourne (film)", "text": "Jason Bourne (film)\n\nJason Bourne je americký akční thriller. Natočil jej režisér Paul Greengrass podle scénáře, který napsal spolu s Christopherem Rousem. Jde o pátý film ze série o Jasonu Bourneovi; je přímým pokračováním třetího filmu \"Bourneovo ultimátum\" (2007). Hlavní roli v něm ztvárnil Matt Damon a dále v něm hráli například Tommy Lee Jones, Alicia Vikander a Julia Stiles. Autory hudby k filmu jsou John Powell a David Buckley, přičemž jako v předchozích filmech série se v něm nachází také nová verze písně „Extreme Ways“ od Mobyho.\n\n"}
{"id": "1436827", "url": "https://cs.wikipedia.org/wiki?curid=1436827", "title": "Alternativa pro Českou republiku 2017", "text": "Alternativa pro Českou republiku 2017\n\nAlternativa pro Českou republiku 2017 (zkratka APAČI) je české euroskeptické, konzervativní a krajně pravicové politické hnutí. Bylo zaregistrováno 16. června 2016. Jeho předsedou je Richard Perman. \n\nHnutí vzniklo v okruhu některých bývalých členů Bloku proti islámu, který se rozpustil v květnu 2016. Zprvu se dostali do sporu o název s čerstvě zaregistrovanou politickou stranou Alternativa pro Česko (APČ). \n\nOd svého založení chtělo hnutí bojovat proti islamizaci a multikulturalismu, Evropskou unii chtělo transformovat zpět do Evropského společenství a nevylučovalo ani podporu „czexitu“. Chtělo také zjednodušit daňový systém, omezit zbytečné regulace či zákony, „odstřihnout“ politické neziskové organizace od veřejných rozpočtů, zrušit koncesionářské poplatky a „napravit“ veřejnoprávní média. \n\nLídry hnutí byli v jeho začátcích Petr Hampl (zvolen na ustavujícím sněmu předsedou) a Martin Konvička, místopředsedou se stal hudebník a publicista Petr Štěpánek. Podporu hnutí vyjádřil také Ladislav Jakl či Ivo Strejček z Institutu Václava Klause.\n\nDo senátních voleb v říjnu 2016 za hnutí kandidovali její předseda Hampl (Beroun) s místopředsedou Štěpánkem (Pardubice), dále Martin Konvička (Tábor), bývalý ředitel Slovenské televize Radim Hreha (Český Krumlov) a předsedkyně politické neziskové organizce Naštvané matky Eva Hrindová (Olomouc). Do souběžných krajských voleb hnutí po rozkolu s Úsvitem – národní koalice nekandidovalo. Konvička získal v senátních volbách 8,07 procenta hlasů, Hampl skončil na sedmém místě se ziskem 7,1 procenta. Po neúspěchu ve volbách Hampl i Konvička hnutí opustili, ve vedení měl dále zůstat Petr Štěpánek.\n\nV dubnu 2017 Alternativě Nejvyšší správní soud České republiky pozastavil činnost kvůli neúplným finančním zprávám.\n\nHnutí se zúčastnilo voleb do Evropského parlamentu v roce 2019. Jako lídryně kandidátky byla ohlášena Klára Samková, na dalších místech pak Luděk Nezmar, Ivan Hrbek, Milan Vodička a Vojtěch Merunka.\n\nV těchto volbách obdrželo 11 729 hlasů (0,49%) a nezískalo tak žádný mandát.\n\n"}
{"id": "1436831", "url": "https://cs.wikipedia.org/wiki?curid=1436831", "title": "Geremi Njitap", "text": "Geremi Njitap\n\nGeremi Sorele Njitap Fotso (* 20. prosinec 1978) je bývalý kamerunský profesionální fotbalista. Na mezinárodní úrovni reprezentoval Kamerun ve více než 100 utkáních.\n\nGeremi byl univerzálním hráčem, zahrál jak v záloze, tak na kraji obrany, především vpravo. Byl známý pro své zahrávání přímých kopů.\n\nOd roku 1999 do roku 2003 nastupoval za Real Madrid, na pravém kraji obrany si konkuroval se Španělem Míchelem Salgadem.\nV ročníku 1999/2000 s týmem zvítězil v Lize mistrů, přičemž v ní odehrál 8 zápasů. Do finálového vítězného klání s Valencií (3:0) ale nezasáhl. V ročníku 2000/01 získal s Realem trofej z domácí ligy Primera División, Ligu mistrů Real opustil po prohraném semifinále s Bayernem. V ročníku 2001/02 získal Geremi s týmem další výhru v Lize mistrů. Ve čtvrtfinále opět proti Bayernu se Geremi gólově prosadil, v 1. utkání vstřelil úvodní branku, Bayern však doma utkání otočil na 2:1.\nDoma Real soupeře porazil 2:0, v semifinále vyřadil Barcelonu a ve finále porazil Bayer Leverkusen 2:1.\n\nPro sezónu 2002/03 byl poslán hostovat do Anglie, do týmu Middlesbrough FC. V Premier League odehrál 33 utkání a vstřelil 7 branek.\n\nV létě 2013 odešel z Realu Madrid do anglické Chelsea, se kterou podepsal kontrakt na 5 let.\n\nPrvní zápas za reprezentaci si zahrál 13. listopadu 1996, tehdy šlo o přátelský zápas na půdě Brazílie, Kamerun podlehl 0:2.\n\nV roce 2000 vyhrál s Kamerunem Africký pohár národů, když jeho reprezentace ve finále zdolala Nigérii 5:4 na penalty. Geremi sám úspěšně proměnil třetí pokutový kop. Na Letních olympijských hrách v roce 2000 dovedl Kamerunce jako kapitán k celkovému vítězství.\n\nO rok později si zahrál na Konfederačním poháru, avšak Kamerun skončil ve skupině. Roku 2002 se Geremimu a Kamerunu podařilo obhájit vítězství v Africkém poháru národů.\n\n"}
{"id": "1436845", "url": "https://cs.wikipedia.org/wiki?curid=1436845", "title": "Svitlana Gottfriedová", "text": "Svitlana Gottfriedová\n\nSvitlana Mychajlivna Gottfriedová (roz. Lysjanská) (* 16. srpna 1970 Kyjev) je bývalá ukrajinská zápasnice – sambistka, judistka a volnostylařka.\n\nSe zápasením začala v druhé polovině osmdesátých let dvacátého století v Kyjevě pod vedením Boryse Hudijeva. Připravovala se v policejním sportovním centru pod vedením Oleksandra Pressmana. V sovětské se později ukrajinské ženské sambistické a judistické reprezentaci se pohybovala od počátku devadesátých let. V zápasu sambo je čtyřnásobnou mistryní světa z období počátků tohoto sportu mezi ženami. Sportovní kariéru ukončila porpvé v roce 2002. S exmanželem, bývalým vzpěračem Děnisem Gottfriedem má tři syny.\n\nV roce 2010 se ve čtyřiceti letech vrátila do ukrajinské reprezentace s vidinou kvalifikace na olympijské hry 2012 v judu. Na olympisjké hry se nekvalifikovala a vzápětí ukončila sportovní kariéru.\n\n\n"}
{"id": "1436847", "url": "https://cs.wikipedia.org/wiki?curid=1436847", "title": "Nagyacsád", "text": "Nagyacsád\n\nNagyacsád je vesnice v Maďarsku v župě Veszprém, spadající pod okres Pápa. Nachází se asi 5 km severozápadně od Pápy, 26 km jihozápadně od Tétu, 31 km severovýchodně od Celldömölku, stejnou vzdálenost jihovýchodně od Csorny, 36 km severozápadně od Devecseru a 47 km severovýchodně od Sárváru. V roce 2015 zde žilo přesně 600 obyvatel, z nichž 83,5 % tvoří Maďaři.\n\nKromě hlavní části patří k Nagyacsádu i malá část Kisacsád.\n\nNagyacsád leží na silnici 8406. Je přímo silničně spojen s obcemi Mezőlak, Nemesgörzsöny a městem Pápa. Poblíže Nagyacsádu protéká potok Fügyösz, který je přítokem potoka Gerence, vlévajícího se do řeky Marcal. V Nagyacsádu se nachází také rybník ve tvaru srdce s třemi malými ostrůvky.\n\nV Nagyacsádu se nachází reformovaný kostel, hřbitov a malý obchod.\n"}
{"id": "1436848", "url": "https://cs.wikipedia.org/wiki?curid=1436848", "title": "Mistrovství světa v judu 2018", "text": "Mistrovství světa v judu 2018\n\nMistrovství světa ve váhových kategoriích v judu proběhlo v Milli Gimnastika Arenası v Baku, Ázerbájdžánu ve dnech 20. až 25. září 2018. Po skončení turnaje soutěže pokračovaly v mistrovství světa týmů.\n\n\n\n\"podrobně zde\"\n\n\n\"podrobné výsledky\"\n\"podrobné výsledky\"\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\n\n"}
{"id": "1436851", "url": "https://cs.wikipedia.org/wiki?curid=1436851", "title": "Rožka", "text": "Rožka\n\nRybník Rožka o výměře vodní plochy 1,3 ha se nalézá asi 1,2 km jihovýchodně od centra obce Kosice v okrese Hradec Králové. Rybník je ve vlastnictví státního podniku Povodí Labe, v roce 2016 bylo provedeno jeho odbahnění a nadále je využíván pro chov ryb.\n"}
{"id": "1436855", "url": "https://cs.wikipedia.org/wiki?curid=1436855", "title": "Vondránek", "text": "Vondránek\n\nRybník Vondránek o výměře vodní plochy 5,3 ha se nalézá asi 1,2 km východně od centra obce Kosičky v okrese Hradec Králové u polní cesty odbočující ze silnice III. třídy č. 32329 vedoucí z obce Kosičky do obce Babice. Rybník je využíván pro chov ryb.\n\nRybník Vondránek je spolu s okolními rybníky Svinče, Vysušil a Řepíček pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1436860", "url": "https://cs.wikipedia.org/wiki?curid=1436860", "title": "Svinče", "text": "Svinče\n\nRybník Svinče o výměře vodní plochy 2,6 ha se nalézá asi 1,2 km severovýchodně od centra obce Kosičky v okrese Hradec Králové u silnice III. třídy č. 32329 vedoucí z obce Kosičky do obce Babice. Rybník je využíván pro chov ryb.\n\nRybník Svinče je spolu s okolními rybníky Vondránek, Vysušil a Řepíček pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1436863", "url": "https://cs.wikipedia.org/wiki?curid=1436863", "title": "Vysušil", "text": "Vysušil\n\nRybník Vysušil o výměře vodní plochy 1,7 ha se nalézá asi 1,2 km severovýchodně od centra obce Kosičky v okrese Hradec Králové u silnice III. třídy č. 32329 vedoucí z obce Kosičky do obce Babice. Rybník je využíván pro chov ryb.\n\nRybník Vysušil je spolu s okolními rybníky Vondránek, Svinče a Řepíček pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1436864", "url": "https://cs.wikipedia.org/wiki?curid=1436864", "title": "Světlana Kuzněcovová (1975)", "text": "Světlana Kuzněcovová (1975)\n\nSvětlana Olegovna Kuzněcovová nebo ukrajinsky Svitlana Olehivna Kuzněcovová (* 11. června 1975) je bývalá ruská zápasnice – sambistka a judistka. Rusko reprezentovala v judu a v zápasu sambo v druhé polovině devadesátých let dvacátého století. V roce 2002 vybojovala druhé místo na mistrovství Evropy v zápasu sambo v italském Cuneu jako reprezentantka Ukrajiny. S manželem, bývalým ukrajinským zápasníkem Hennadijem Bilodidem má dceru Dariju (*2000). Žije s rodinou v Kyjevě a věnuje se trenérské práci v klubu Spartak.\n\n\n"}
{"id": "1436866", "url": "https://cs.wikipedia.org/wiki?curid=1436866", "title": "Řepíček (Babice)", "text": "Řepíček (Babice)\n\nRybník Řepíček o výměře vodní plochy 3,7 ha se nalézá asi 0,5 km jižně od centra obce Babice v okrese Hradec Králové. Rybník je využíván pro chov ryb.\n\nRybník Řepíček je spolu s okolními rybníky Vondránek, Vysušil a Svinče pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1436867", "url": "https://cs.wikipedia.org/wiki?curid=1436867", "title": "Æ̊", "text": "Æ̊\n\nÆ̊ (minuskule æ̊) je velmi zřídka používaný speciální znak latinky. Nazývá se Æ s kroužkem. \n\nTento znak vznikl pro přepis jednoho vestfálského dialektu němčiny. Autorem tohoto přepisu byl německý lingvista Friedrich Leopold Woeste. \n\nV Unicode mají písmena Æ̊ a æ̊ tyto kódy: \n\n"}
{"id": "1436871", "url": "https://cs.wikipedia.org/wiki?curid=1436871", "title": "Ladislav Ondřej (sportovní střelec)", "text": "Ladislav Ondřej (sportovní střelec)\n\nLadislav Ondřej (26. srpna 1912 – ) byl československý reprezentant ve sportovní střelbě, účastník Letních olympijských her 1952 v Helsinkách, kde skončil devatenáctý ve střelbě z rychlopalné pistole.\n\n"}
{"id": "1436874", "url": "https://cs.wikipedia.org/wiki?curid=1436874", "title": "Ladislav Ondřej", "text": "Ladislav Ondřej\n\nJméno Ladislav Ondřej nosí více osob:\n\n"}
{"id": "1436876", "url": "https://cs.wikipedia.org/wiki?curid=1436876", "title": "Ondřej (příjmení)", "text": "Ondřej (příjmení)\n\nKřestní jméno Ondřej je také příjmením více osob:\n\n\n"}
{"id": "1436877", "url": "https://cs.wikipedia.org/wiki?curid=1436877", "title": "Ultra Parties", "text": "Ultra Parties\n\nUltra Parties bylo čtrnácté turné anglické elektronické skupiny Depeche Mode, zcela neobvyklé, protože zahrnovaly pouze dva koncerty. Toto turné bylo první bez Alana Wildera. Propagovalo album \"Ultra\".\n\n\n"}
{"id": "1436879", "url": "https://cs.wikipedia.org/wiki?curid=1436879", "title": "EK Engelmann Wien", "text": "EK Engelmann Wien\n\nEK Engelmann Wien (celým názvem: Eishockeyklub Engelmann Wien) byl rakouský klub ledního hokeje, který sídlil ve vídeňském městském obvodu Währing (čtvrť Pötzleinsdorf). Založen byl v roce 1922 pod názvem Pötzleinsdorfer SK. První mistrovský titul klub slavil v sezóně 1931/32, kdy předčil tehdejšího rakouského hegemona Wiener EV. Změna názvu přišla v témže roce, co se klub osamostatnil od PSK. Do začátku války klub získal další dva mistrovské tituly.\n\nPo anšlusu přešli všechny rakouské sportovní sdružení do německých soutěží, což se týkalo i EKE Wien. V prvním ročníku po připojení v roce 1939 se klub nečekaně dostal až do finále, kde zvítězil nad slavným Berlinerem SC poměrem 1:0. Jednalo se o jediný mistrovský titul klubu v německých soutěžích. Další tituly pak už klub přidat ani nemohl, v témže roce byl sloučen s Wienerem EV do nově vytvořeného Wieneru EG. K osamostatnění došlo po skončení války. V prvním ročníku obnovené rakouské ligy se klub umístil na prvním místě, díky čemuž získal čtvrtý titul mistra Rakouska. Z finančních důvodu se ovšem v roce 1948 klub znovu sloučil s WEV do Wieneru EG, tentokráte spolupráce obou mužstev trvala do roku 1951. Po posledním znovuobnovení získal klub další dva mistrovské tituly, ale i tak bylo Rakousko, a s ním i celý profesionální sport, po konci okupace nadále chudé. Z ekonomických důvodů tak EKE po zisku šestého mistrovského titulu ukončilo činnost.\n\nNejznámějším hráčem klubu byl Aribert Heim, který s klubem zvítězil ve velkoněmeckém mistrovství ročníku 1939. Ve Vídni pobýval při svém lékařském studiu. Po konci svého studia se začal věnovat pouze svému lékařskému životu. I přes svůj výrazný hokejový talent, byl znám spíše kvůli svým válečným zločinům v koncentračním táboře Mauthausen-Gusen, díky kterým obdržel přezdívku Doktor Smrt.\n\nSvé domácí zápasy odehrával v hale Kunsteisbahn Engelmann s kapacitou 8 000 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1436880", "url": "https://cs.wikipedia.org/wiki?curid=1436880", "title": "Nagytevel", "text": "Nagytevel\n\nNagytevel je vesnice v Maďarsku v župě Veszprém, spadající pod okres Pápa. Nachází se asi 8 km jihovýchodně od Pápy, 20 km severovýchodně od Ajky, 24 km severozápadně od Zircu a 38 km severovýchodně od Celldömölku. V roce 2015 zde žilo 518 obyvatel, z nichž 97,6 % tvoří Maďaři.\n\nKromě hlavní části zahrnuje Nagytevel i malou část Uzsalpusza.\n\nNagytevel leží na silnici 8303. Je přímo silničně spojen s obcemi Adásztevel a Homokbödöge. Nagytevelem prochází potok Pápai-Bakony, který se vlévá do potoka Kis-Séd, vlévajícího se do řeky Marcal. Poblíže se též nachází vodní nádrž Nagyteveli víztárózó.\n\nV Nagytevelu se nachází kostel Szentháromság-templom. Nachází se zde též hřbitov, hřiště, tři malé obchody a autobusová zastávka.\n"}
{"id": "1436888", "url": "https://cs.wikipedia.org/wiki?curid=1436888", "title": "Folie Titon", "text": "Folie Titon\n\nFolie Titon byl původně zámek, posléze manufaktura na výrobu papírových tapet v Paříži. Nacházela se na předměstí Saint-Antoine. V roce 1783 odtud vzlétla první montgolfiéra.\n\nBudovu postavil v roce 1673 Maximilien Titon, ředitel Královských zbrojních manufaktur, jako venkovský zámeček. V roce 1765 zámek koupil podnikatel Jean-Baptiste Réveillon a přeměnil jej na manufakturu vyrábějící tapety. V roce 1784 získala označení Královská manufaktura na tapety.\n\nDne 19. října 1783 vstoupila manufaktura do dějin letectví, když odtud poprvé vzlétl horkovzdušný balon. Na jeho palubě byli fyzik Jean-François Pilâtre de Rozier a André Giroud de Villette. Tento balón sestrojili v manufaktuře bratři Montgolfierové a Jean-Baptiste Réveillon.\n\nV dubnu 1789 v manufaktuře pracovalo přes 300 dělníků a v té době zde propukly nepokoje zvané jako aféra Réveillon. Z důvodu špatné úrody předchozího roku se zvedla cena chleba. Jean-Baptiste Réveillon se rozhodl snížit mzdy, což vyvolalo třídenní vzpouru, do které se zapojili i další dělníci a řemeslníci na předměstí Saint-Antoine.\n\nFolie Titon byl zbořen v roce 1880.\n\n"}
{"id": "1436891", "url": "https://cs.wikipedia.org/wiki?curid=1436891", "title": "Jelena Remizovová", "text": "Jelena Remizovová\n\nJelena Remizovová (: Елена Ремизова; * 21. prosince 2000 Perm) je ruská reprezentantka ve sportovním lezení, juniorská mistryně Evropy v lezení na rychlost.\n\n\n"}
{"id": "1436960", "url": "https://cs.wikipedia.org/wiki?curid=1436960", "title": "EC Graz", "text": "EC Graz\n\nEC Graz (celým názvem: Eishockeyclub Graz) byl rakouský klub ledního hokeje, který sídlil v Grazu ve spolkové zemi Štýrsko. Založen byl v roce 1990 po fúzi klubů ATSE Graz a UEC Graz. Klub byl po celou dobu své existence účastníkem rakouské nejvyšší soutěže v ledním hokeji. Třikrát dosáhl na titul vicemistra Rakouska. Zanikl v prosinci roku 1998 po vyhlášení konkursu. Nástupcem sportovní činnosti ve městě se poté stala nová organizace pod názvem Graz 99ers.\n\nSvé domácí zápasy odehrával v Eisstadionu Graz-Liebenau s kapacitou 4 212 diváků.\n\nZdroj: \n\n\nZdroj: \n\n\n"}
{"id": "1436972", "url": "https://cs.wikipedia.org/wiki?curid=1436972", "title": "Federico Bernardeschi", "text": "Federico Bernardeschi\n\nFederico Bernardeschi (* 16. únor 1994) je profesionální italský fotbalista, který hraje na pozici křídla za italský velkoklub Juventus FC.\n\nOd roku 2003 do roku 2013 působil ve Fiorentině na mládežnické úrovni. V ročníku 2013/14 si zahrál Serii B, kde byl na hostování v týmu FC Crotone, tam nastřílel 12 gólů.\nDalší sezónu se dokázal probojovávat do sestavy trenéra Vincenza Montelly a v závěru sezóny 2014/15 vstřelil svůj první ligový gól, přidal rovněž gólovou asistenci. Přispěl tak k výhře 3:0 nad AC ChievoVerona. V ročníku 2015/16 se poprvé trefil ve 24. kole v remízovém zápase (1:1) s Bolognou.\nTuto sezónu již oblékal dres s číslem 10, které před ním nosili hvězdy jako Giancarlo Antognoni nebo Roberto Baggio.\n\n"}
{"id": "1436977", "url": "https://cs.wikipedia.org/wiki?curid=1436977", "title": "Arlberský průsmyk", "text": "Arlberský průsmyk\n\nArlberský průsmyk se nachází ve stejnojmenném alpském masivu v Rakousku nedaleko vesnice Lech am Arlberg a dosahuje nadmořské výšky 1793 metry. Odděluje spolkovou zemi Vorarlbersko od zbytku Rakouska a tvoří také hranici mezi povodími Rýna a Dunaje. Dopravu přes průsmyk usnadňuje Arlberský železniční tunel z roku 1884 a Arlberský silniční tunel z roku 1978. Okolí průsmyku je centrem lyžařské turistiky. Oblast se vyznačuje vysokými srážkami a častými sesuvy půdy.\n\n"}
{"id": "1436984", "url": "https://cs.wikipedia.org/wiki?curid=1436984", "title": "Libuš (tvrz)", "text": "Libuš (tvrz)\n\nTvrz v Libuši je zaniklé panské sídlo v Praze 4. Jeho lokace není známá.\n\nTvrz v Libuši byla postavena před rokem 1321. K tomu roku je zmíněna ve zprávě popisující dobytí vsi Staroměstskými. Z pozdější doby se záznamy o tvrzi nedochovaly.\n\nRoku 1367 je jako majitel vsi připomínán měšťan Ješek Rost a roku 1457 Václav Příbramský.\n\nJako možná lokace je uváděno místo při Libušské ulici 1/204. Současný dům zde stojí na vyvýšeném místě a údajně při něm v polovině 19. století stála okrouhlá věž. Při věži se nacházela budova, ze které se měly do počátku 20. století dochovat zbytky rohových zdí. Tato lokace byla zpochybněna.\n\n\n"}
{"id": "1436986", "url": "https://cs.wikipedia.org/wiki?curid=1436986", "title": "Podporujeme občanskou kandidátku PRAHA SOBĚ", "text": "Podporujeme občanskou kandidátku PRAHA SOBĚ\n\nPodporujeme občanskou kandidátku PRAHA SOBĚ (dříve 5 % pro vzdělávání) je česká politická strana zaměřená především na zlepšení vzdělání. V jejich stanovách je jedno z jejich programových cílů aby měla Česká republika nadprůměrně vzdělané obyvatele, tak aby například všichni uměli obstojně alespoň jeden cizí jazyk.\n\nStrana v roce 2017 spolupracovala s Českou pirátskou stranou, kdy vybraní kandidáti 5 % pro vzdělávání kandidovali na třech kandidátních listinách Pirátů do sněmovních voleb 2017. Ve volbách do Zastupitelstva hlavního města Prahy v roce 2018 strana podpořila sdružení nezávislých kandidátů Praha sobě. \n\n"}
{"id": "1436990", "url": "https://cs.wikipedia.org/wiki?curid=1436990", "title": "Srpice barvířská", "text": "Srpice barvířská\n\nSrpice barvířská (\"Serratula tinctoria\") je vytrvalá, okolo půl metru vysoká bylina s úbory červenofialově zbarvených květů. V české přírodě je původním a jediným druhem rodu srpice, kvete poměrně pozdě, od července do září a semena dozrávají od srpna do října. Před rozmachem syntetických barviv byla pěstována k barvení látek, odtud pochází její druhové jméno „barvířská“. Nyní roste jako rostlina bez ekonomického významu a pro mizející stanoviště a klesající počty kvetoucích jedinců je hodnocena jako vzácnější druh české květeny, který vyžaduje další pozornost (C4a).\n\nPřevážně evropský druh vyskytující se téměř v celé Evropě, od Pyrenejského poloostrova a Britských ostrovů na západě až po východní hranici evropského Ruska na Uralu. Roste také v asijské oblasti Turecka přiléhající k Černému moři a v africkém Alžírsku u Středozemního moře.\n\nV České republice je rozšířena, vyjma středních a vyšších poloh oreofytika, téměř po celém území. V polovině 20. století bývala dosti hojná, zvláště v lesnatých územích s vlhkými loukami. V současnosti se vyskytuje roztroušeně, až místy hojně, zejména v nižších a středních polohách východních, středních, severozápadních a jižních Čech a na jižní a střední Moravě. Nejčastěji roste v okolích dolních toků řek a v rybničních oblastech.\n\nHemikryptofyt rostoucí na střídavě vlhkých až vysychavých loukách a pastvinách, stejně jako v teplomilných doubravách nebo bučinách a na lesních pasekách. Teplomilná rostlina, které nejvíce prospívají živinami bohaté půdy, slabě zásadité až slabě kyselé a s kolísající hladinou podzemní vody. Ploidie druhu je 2n = 22.\n\nVytrvalá rostlina s lodyhou vysokou 40 až 80 cm, v horní části větvenou, která konce léta kvete červenofialovými květy sestavenými do úborů. Lodyha vyrůstá z krátkého, dřevnatějícího oddenku a je přímá, lysá a lesklá, hranatá a až pod úbory řídce listnatá. Přizemní listy v růžici jsou dlouze řapíkaté, čepele mají vejčitě kopinaté a 10 až 20 cm dlouhé. Lodyžní listy vyrůstají střídavé, jsou přisedlé, jednoduché, nejvýš 5 cm dlouhé, obvykle lyrovitě peřenodílné a vzácně celistvé. Všechny listy jsou po obvodě drobně zubaté, tmavě zelené, lysé a nemají palisty.\n\nKvěty vyrůstají v úborech 1 až 1,5 cm širokých, které vytvářejí chudá chocholičnatá květenství. Zákrov je víceřadý, střechovitě se překrývající listeny jsou vejčitě kopinaté, špičaté, bez přívěsků, po obvodě pilovité a mnohdy nafialovělé. Všechny květy mají kalich redukovaný a korunu srostlou do trubky, středové květy jsou oboupohlavné a okrajové jsou samičí, většinou jsou všechny zbarvené červenofialově, vzácně bíle nebo růžové. V oboupohlavném květu je pět tyčinek s dvouhrotými prašníky a ztlustlá čnělka s dvoulaločnou bliznou. Přenos pylu z prašníků na blizny zajišťuje hmyz.\n\nPlody jsou asi 5 mm dlouhé, vejčité, lysé nažky s víceřadým, nažloutlým chmýrem s nesrostlými paprsky.\n\nV minulosti se čerstvá nebo sušená nať používala s mořidly (soli kovů) k barvení příze na žluté nebo zelené odstíny. Rostlina barví sama o sobě, ale přidáním mořidla se dosáhne požadovaného odstínu a větší stability barvy. Mořidlo přímo ovlivní barevný odstín a přidáváme je do barvicích lázní nebo jimi barvený materiál předem moříme. Lze takto u srpice barvířské docílit těchto barev:\n\n"}
{"id": "1437000", "url": "https://cs.wikipedia.org/wiki?curid=1437000", "title": "Tolerogenní dendritická buňka", "text": "Tolerogenní dendritická buňka\n\nTolerogenní dendritické buňky (\"tol-DC\", \"tDC\", \"DCreg\") reprezentují potenciální nástroj pro léčbu autoimunitních onemocnění, alergií a transplantačních rejekcí. Navíc Ag-specifická tolerance u lidí může být nastolena \"in vivo\" skrze vakcinaci Ag-specifickými tolerogenními dendritickými buňkami. Tolerogenní dendritické buňky tedy skýtají důležité a potenciálně slibné terapeutické využití.\n\nTolerogenní dendritické buňky reprezentují potenciální nástroj pro léčbu autoimunitních onemocnění, alergií a transplantačních rejekcí. Navíc Ag-specifická tolerance u lidí může být nastolena \"in vivo\" skrze vakcinaci Ag-specifickými tolerogenními dendritickými buňkami. Tolerogenní dendritické buňky tedy skýtají důležité a potenciálně slibné terapeutické využití.\n\nFunkce dendritických buněk, imunogenních či tolerogenních, je indukována různými vývojovými procesy a je ovlivněna širokým spektrem faktorů a interakcí během jejich maturace.\n\nDendritické buňky byly objeveny a popsány v roce 1973 Ralphem M. Steinmanem. Hrají klíčovou roli v regulaci iniciace imunitní odpovědi a “přemosťují” vrozenou a adaptivní složku imunitního systému. Jejich populace nalezneme na všech tělních površích. Díky své proteolytické aktivitě nezabíjejí patogeny přímo, nýbrž zpracovávají a následně degradují antigenní struktury na peptidy. Takto zpracované peptidy následně prezentují v komplexech spolu s MHC molekulami na svém povrchu. Úkolem dendritických buněk je tedy prezentovat degradované antigenní peptidy naivním T buňkám a indukovat tak antigenně specifickou imunitní odpověď.\n\nZ tohoto důvodu je jejich role nesmírně důležitá v udržení balance mezi tolerancí a imunitní odpovědí.\n\nTolerogenní dendritické buňky jsou nezbytně nutné v nastolení centrální a periferní tolerance. Činí tak skrze indukci T buněčné klonální delece, T buněčné anergie a generování a aktivování regulačních T buněk. Z tohoto důvodu jsou tolerogenní dendritické buňky možnými kandidáty pro specifickou buněčnou terapii k léčbě alergií, autoimunit (např. diabetes 1. typu, roztroušená skleróza) či transplantačních rejekcí.\n\nTolerogenní dendritické buňky obvykle disponují různými fenotypovými znaky, přesto je pro ně obecně charakteristická nízká exprese kostimulačních (např. CD80, CD86) a MHC molekul na jejich povrchu. Tolerogenní dendritické buňky produkují na rozdíl od buněk dendritických také odlišné cytokiny (např. protizánětlivé cytokiny interleukin (IL)-10 či transformující růstový faktor β (TGF-β)). Kromě toho, tolerogenní dendritické buňky mohou také exprimovat řadu inhibičních povrchových molekul (např. PDL-1 či PDL-2) či mohou ovlivňovat metabolické parametry T buněčné odpovědi. Například, tolerogenní dendritické buňky mohou uvolňovat či indukovat produkci enzymu indolamin 2,3-dioxygenázy (IDO) či hemoxygenázy 1 (HO-1). IDO stimuluje degradaci tryptofanu na N-formylkynurenin vedoucí k potlačení T buněčné proliferace, zatímco HO-1 katalyzuje degradaci hemoglobinu přispívající k produkci monoxidu a potlačení imunigenicity dendritických buněk. Tolerogenní dendritické buňky mohou taktéž produkovat kyselinu retinovou, jež stimuluje diferenciace T regulačních buněk.\n\nLidské tolerogenní dendritické buňky mohou být indukovány širokým spektrem imunosupresivních léků či různých biomediátorů. Imunosupresivní léky, např. dexamethason, rapamycin, cyklosporin či acetylsalicylová kyselina, potlačují expresi kostimulačních a MHC molekul. Naopak tyto stimulanty podněcují vyšší expresi molekul inhibičních (např. PDL-1) či vyšší sekreci IL-10 či IDO. Kultivování společně s inhibičními cytokiny IL-10 a TGF-β vede ke vzniku tolerogenního fenotypu. Další mediátory taktéž ovlivňují generování tolerogenních dendritických buněk, např. vitamín D3, vitamín D2, hepatocytární růstový faktor či vasoaktivační intestinální peptid. Nejpůvodnější a nejčastěji využívaný cytokinový koktejl pro \"in vitro\" DC generování je GM-CSF/IL-4.\n\nTolerogenní dendritické buňky jsou potenciálním kandidátem pro specifickou imunoterapii a jsou nyní studovány pro jejich možné využití k léčbě zánětlivých, autoimunitních a alergických onemocnění a v transplantační medicíně k předcházení transplantačních rejekcí. Zajímavá a velmi důležitá schopnost tolerogenních dendritických buněk je také jejich migrační kapacita. Tolerogenní dendritické buňky mohou přecházet do sekundárních lymfatických orgánů, v nichž mohou indukovat T buněčnou imunosupresi. První klinická studie u lidí věnující se transferu tolerogenních dendritických buněk byla prvně provedena skupinou Ralpha Steinmana v roce 2001. V humánní medicíně byly dosud vyzkoušeny různé možnosti aplikace tolerogenních dendritických buněk, např. intraperitoneální injekce u pacientů s Crohnovou nemocí, intradermální u pacientů s diabetem a revmatoidní artritidou a subkutánní u revmatoidní a zánětlivé artritidy.\n\nJe nezbytně nutné nadále testovat stabilní fenotyp tolerogenních dendritických buněk z důvodu vyloučení možné ztráty regulační schopnosti a nežádoucímu přesmyku k imunostimulační aktivitě.\n\nMomentálně jsou charakterizovány dvě subpopulace lidských tolerogenních dendritických buněk: CD83CCR7 a CD83CCR7 IL-10 dendritické buňky. CD83 IL-10DCs disponují stabilním fenotypem (tj. neměnným fenotypem i v zánětlivém prostředí) a vykazují vysokou migrační kapacitu umožňující migraci do sekundárních lymfatických orgánů. Z tohoto důvodu jsou právě CD83 IL-10DCs slibným kandidátem pro toleranci-indukující vakcinační studie \"in vivo\".\n\nV roce 2011 byly publikovány výsledky randomizované, dvojitě slepé studie (fáze I) věnující se vakcinaci autologních dendritických buněk u pacientů s diabetem I. typu. Léčba těmito buňkami byla nejen bezpečná, nýbrž i dobře tolerovaná.\n"}
{"id": "1437033", "url": "https://cs.wikipedia.org/wiki?curid=1437033", "title": "Ralph Metcalfe", "text": "Ralph Metcalfe\n\nRalph Metcalfe (30. května 1910 Atlanta – 10. října 1978 Chicago) byl americký vrcholový atlet, sprinter.\n\nAbsolvoval University od Southern California, byl prvním Afroameričanem, který dosáhl světových úspěchů v atletice. V letech 1932 až 1934 byl uznáván jako nejrychlejší muž na světě. Celkem desetkrát vyrovnal světový rekord na 100 metrů časem 10,3, vytvořil rovněž světový rekord na 200 metrů časem 21,0 (v roce 1933).\n\nNa olympijských hrách v roce 1932 získal stříbrnou medaili v běhu na 100 metrů a bronzovou medaili na 200 metrů. O čtyři roky později v Berlíně byl členem vítězné štafety USA na 4x100 metrů, ve finále běhu na 100 metrů skončil druhý.\n\nPo druhé světové válce se věnoval politice, nejdříve v městské radě v Chicagu, od roku 1971 až do své smrti byl členem Sněmovny reprezentantů jako člen Demokratické strany.\n\n"}
{"id": "1437034", "url": "https://cs.wikipedia.org/wiki?curid=1437034", "title": "Knorr", "text": "Knorr\n\nKnorr může mít více významů:\n\n\n\n\n\n"}
{"id": "1437036", "url": "https://cs.wikipedia.org/wiki?curid=1437036", "title": "Ngozumpa Kang I", "text": "Ngozumpa Kang I\n\nNgozumpa Kang I (také Ngojumba Kang nebo Tenzing Peak) je vrchol vysoký 7 916 m n. m. v Himálajích na hranici mezi Nepálem a Čínskou lidovou republikou.\n\nNgozumpa Kang I se nachází na hřbetě spojující Čo Oju (2,66 km na západ) a Gjačung Kang (6 km na východ).\n\nV roce 2013 nepálská vláda navrhla pojmenování vrcholu na počest Tenzinga Norgaye jako Tenzing Peak.\n\nNgozumpa Kang má dva vrcholy:\n\nPrvovýstup na Ngozumpa Kang I byl uskutečněn v roce 1965 korejskou expedicí z jihu. Naomi Uemura a Pemba Tenzing dosáhli vrcholu 24. dubna 1965.\n"}
{"id": "1437042", "url": "https://cs.wikipedia.org/wiki?curid=1437042", "title": "Čchung-ming (městský obvod)", "text": "Čchung-ming (městský obvod)\n\nMěstský obvod Čchung-ming () je jedním z městských obvodů v Šanghaji, jednom z největších měst Čínské lidové republiky a světa vůbec. Leží v ústí řeky Jang-c’-ťiang především na stejnojmenném ostrově severně od pevninské Šanghaje a pak také na dvou menších ostrovech Čchang-sing a Cheng-ša. Rozloha celého obvodu je přibližně 1411 čtverečních kilometrů a k roku 2005 v něm žilo přibližně 700 tisíc obyvatel, z toho na ostrově Čchung-ming přibližně 632 tisíc. K roku 2000 bylo 99,91 % obyvatelstva Chanové a největší etnickou menšinu představovalo 154, tj. 0,02 % Čuangů.\n"}
{"id": "1437043", "url": "https://cs.wikipedia.org/wiki?curid=1437043", "title": "Saháranpur", "text": "Saháranpur\n\nSaháranpur (, ) je město v Uttarpradéši, jednom ze svazových států Indie. K roku 2011 měl přibližně 705 tisíc obyvatel a byl správním střediskem svého okresu.\n\nMěsto leží v nížině Gangy přibližně 155 kilometrů severně od Dillí. V rámci Uttarpradéše leží v jeho severozápadním cípu, nedaleko hranice Harijány, Uttarákhandu a Himáčalpradéše.\n"}
{"id": "1437045", "url": "https://cs.wikipedia.org/wiki?curid=1437045", "title": "Martin Gernát", "text": "Martin Gernát\n\nMartin Gernát (* 11. duben 1993, Česká republika) je slovenský hokejista. Hraje na postu obránce.\n\n\n"}
{"id": "1437047", "url": "https://cs.wikipedia.org/wiki?curid=1437047", "title": "Podzvoniční rybník", "text": "Podzvoniční rybník\n\nPodzvoniční rybník o výměře vodní plochy 0,39 ha se nalézá asi 100 m západně od kostela sv. Petra a Pavla v obci Babice v okrese Hradec Králové u křižovatky silnic vedoucích do obcí Kosičky a Barchov. Rybník je využíván pro chov ryb.\n\nPodzvoniční rybník je spolu s okolními rybníky Vondránek, Vysušil, Řepíček a Svinče pozůstatkem bývalé rozsáhlé Chlumecké rybniční soustavy, která v době svého největšího rozkvětu čítala na 193 rybníků vybudovaných v průběhu 15. až 16. století v oblasti povodí řek Cidliny a Bystřice.\n"}
{"id": "1437050", "url": "https://cs.wikipedia.org/wiki?curid=1437050", "title": "Rybníky u Splavu", "text": "Rybníky u Splavu\n\nRybníky U Splavu jsou soustavou tří malých rybníčků nalézajících se na západním okraji města Nechanice v okrese Hradec Králové u bývalého koupaliště. Samotné rybníčky leží na katastrálním území obce Kunčice. \n\nRybníčky jsou napájeny vodou z náhonu vedoucího vodu k pile v Kunčicích. Jsou využívány jako násadové a největší z nich pro sportovní rybolov místní organizací Nechanice Českého rybářského svazu.\n"}
{"id": "1437057", "url": "https://cs.wikipedia.org/wiki?curid=1437057", "title": "U Stýskalu (rybník)", "text": "U Stýskalu (rybník)\n\nRybníček U Stýskalu je malý rybníček nalézající se naplroti bývalému hospodářskému dvoru Stýskal založeného v 19. století hrabětem Harrachem, tehdejším vlastníkem panství Hrádek, dnešní chovné stanice plemenných býků firmy Chovservis.\n"}
{"id": "1437059", "url": "https://cs.wikipedia.org/wiki?curid=1437059", "title": "Andrlův rybník", "text": "Andrlův rybník\n\nAndrlův rybník o rozloze vodní plochy 0,8 ha je malý rybník nalézající se asi 1,2 km jižně od centra města Nechanice v okrese Hradec Králové. Rybník je spolu s menším násadovým rybníčkem na druhé straně náhonu vedoucího vodu k pile v Kunčicích využíván pro chov ryb.\n"}
{"id": "1437063", "url": "https://cs.wikipedia.org/wiki?curid=1437063", "title": "Písník U Stýskalu", "text": "Písník U Stýskalu\n\nPísník U Stýskalu o rozloze vodní plochy 0,7 ha je pozůstatkem po těžbě štěrkopísku nalézající se na katastrálním území obce Kunčice asi 0,6 km jihovýchodně od bývalého hospodářského dvora Stýskal založeného v 19. století hrabětem Harrachem, tehdejším vlastníkem panství Hrádek, dnešní chovné stanice plemenných býků firmy Chovservis. Písník je v současnosti součástí jezdeckého areálu.\n"}
{"id": "1437073", "url": "https://cs.wikipedia.org/wiki?curid=1437073", "title": "Dhaulágirí II", "text": "Dhaulágirí II\n\nDhaulágirí II (také Dhaulagiri II) je vrchol vysoký 7 751m n. m. v Himálajích v Nepálu. Po osmitisícové hoře Dhaulágirí I je druhým nejvyšším vrcholem horského celku Dhaulágirí Himal.\n\nPoprvné na vrcholu stanuli horolezci Ronald Fear, Adolf Huber, Adolf Weissensteiner a Šerpa Jangbu dne 18. května 1971.\n"}
{"id": "1437078", "url": "https://cs.wikipedia.org/wiki?curid=1437078", "title": "Seznam dílů seriálu Vraždy v Oxfordu", "text": "Seznam dílů seriálu Vraždy v Oxfordu\n\nToto je seznam dílů seriálu \"Vraždy v Oxfordu\".\n\n<onlyinclude>\n</onlyinclude>\n\n"}
{"id": "1437081", "url": "https://cs.wikipedia.org/wiki?curid=1437081", "title": "Dlážděná cesta", "text": "Dlážděná cesta\n\nDlážděná cesta je historická komunikace v Pavlovicích v okrese Česká Lípa, která spojuje vesnici na náhorní plošině se zdrojem pitné vody v údolí Švábského potoka. Dlážděná cesta, vybudovaná v 17. století, je spolu s tzv. Knížecí studánkou a třemi skalními výklenky u cesty zapsána na ústředním seznamu kulturních památek České republiky.\n\nZhruba půl kilometrů dlouhá historická komunikace a zdroj pitné vody na katastrálním území Pavlovice u Jestřebí byly zapsány 10. června 2010 jako \"dlážděná cesta se studánkou\" na ústřední seznam kulturních památek pod katalogovým číslem 1470439453. Dne 21. června 2010 byla pod číslem 470439453_2 zapsána ještě trojice skalních výklenků u cesty. Tyto výklenky se nacházejí zhruba ve spodní třetině cesty, po pravé straně ve směru dolů. Výklenky zřejmě sloužily k umístění svatých obrázků. V jednom z nich, nejvýše položeném a zakončeném lomeným obloukem, jsou vyryty iniciály a letopočet 1868.\n\nV památkovém katalogu Národního památkového ústavu není datum vzniku cesty přesněji specifikováno, v odstavci „\"Historický vývoj\"“ je pouze uvedeno následující: „Cesta jako účelová komunikace je pravděpodobně nejméně barokního stáří, stejně tak i drobná kamenná stavba nad studánkou.“\n\nJiné zdroje jsou poněkud konkrétnější a vybudování cesty datují po roce 1623, kdy Novozámecké panství – a s ním i ves Pavlovice – získal Albrecht z Valdštejna. Obvykle je zmiňován rok 1630, kdy cesta, vytesaná v pískovcových skalách, měla být zpevněna čedičovou dlažbou a po straně cesty byl vylámán a vyzděn žlab pro odvádění dešťové vody. Účelem cesty bylo umožnit obyvatelům vesnice na náhorní planině zásobování pitnou vodou z pramene, nacházejícího se v údolí Švábského potoka v Popelově. Dle památkové dokumentace by současná úprava cesty měla pocházet z 19. století. Dlážděná cesta ve své době sloužila zároveň jako hlavní přístupová komunikace do obce. Díky iniciativě obce Jestřebí a občanského sdružení \"Pavlovická cesta\" byla tzv. „Dlážděnka“ opravena v roce 1995 a na základě této iniciativy byla o pět let později prohlášena technickou památkou.\n\nÚzemím Pavlovic neprocházejí žádné značené turistické cesty. Dlážděná cesta, která vede z centra obce směrem k severovýchodu, je však snadno dostupná – od autobusové zastávky \"Jestřebí, Pavlovice\", na kterou zajíždějí v pracovní dny některé spoje na trase Česká Lípa – Dubá, je vzdálena jen asi 100 metrů.\n\n"}
{"id": "1437087", "url": "https://cs.wikipedia.org/wiki?curid=1437087", "title": "Shatner Claus: The Christmas Album", "text": "Shatner Claus: The Christmas Album\n\nShatner Claus: The Christmas Album je studiové album kanadského hudebníka Williama Shatnera. Vydáno bylo 26. říjen roku 2018 spolčností Cleopatra Records. Na albu se podílela řada hostů, mezi něž patří například Henry Rollins, Iggy Pop a Judy Collins. Deska obsahuje třináct klasických vánočních písní. Bonusem je punkrocková verze písně „Jingle Bells“ s hostujícícím Henrym Rollinsem.\n\nV závorce jsou uvedeni hosté.\n"}
{"id": "1437098", "url": "https://cs.wikipedia.org/wiki?curid=1437098", "title": "Avia BH-26", "text": "Avia BH-26\n\nAvia BH-26 byl dvoumístný stíhací letoun vzniklý roku 1926 v Československu. Jednalo se o dvouplošník s jednokomorovým systémem mezikřídelních vzpěr, jehož obě křídla bez stupnění měla stejné rozpětí. Horní i dolní křídla měla dlouhá křidélka, na spodním křídle dynamicky vyvážená malou pomocnou ploškou. Svislá ocasní plocha prototypu byla zpočátku tvořena jen kormidlem bez kýlovky, jak bylo typické pro řadu raných konstrukcí Avia, ale později byla kýlovka doplněna. Pevný podvozek byl ostruhového typu. \n\nPilot a pozorovatel/střelec seděli v otevřených kokpitech tandemového uspořádání, jak bylo od první světové války obvyklé u letounů této kategorie.\n\nÚdaje podle\n\n\n\n\n"}
{"id": "1437104", "url": "https://cs.wikipedia.org/wiki?curid=1437104", "title": "Avia BH-23", "text": "Avia BH-23\n\nAvia BH-23 byl prototyp nočního stíhacího letounu vzniklý roku 1925 v Československu. Jeho konstrukce byla odvozená ze stíhačky Avia BH-21, respektive její odlehčené akrobatické cvičné verze BH-22 a původně nesl označení BH-22N.\n\nOd BH-22 se typ odlišoval instalací výzbroje v podobě dvou synchronizovaných kulometů Vickers a vybavení pro noční lety, které zahrnovalo poziční světla, osvětlení palubní desky, závěsníky pro osvětlovací pumy a účinnější tlumiče výfukových plamenů.\n\nČeskoslovenské letectvo odebralo dva vyrobené prototypy, které pod označením B-23 užívalo k výcviku nočního stíhaní, ale sériovou výrobu neobjednalo.\n\nÚdaje podle\n\n\n\n"}
{"id": "1437106", "url": "https://cs.wikipedia.org/wiki?curid=1437106", "title": "EC Ehrwald", "text": "EC Ehrwald\n\nEC Ehrwald (celým názvem: Eishockeyclub Ehrwald) je rakouský klub ledního hokeje, který sídlí v Ehrwaldu ve spolkové zemi Tyrolsko. Založen byl v roce 1954. V letech 1962–1965 a 1994–1995 byl klub účastníkem rakouské nejvyšší soutěži v ledním hokeji. Od sezóny 2014/15 působí v Tiroler Landeslize, čtvrté rakouské nejvyšší soutěži v ledním hokeji. Klubové barvy jsou modrá, žlutá a bílá.\n\nSvé domácí zápasy odehrává v Gaisbachstadionu s kapacitou 2 000 diváků.\n\nZdroj: \n\n\n"}
{"id": "1437107", "url": "https://cs.wikipedia.org/wiki?curid=1437107", "title": "Thomas Joannes", "text": "Thomas Joannes\n\nThomas Joannes (* 20. prosince 1994) je francouzský reprezentant ve sportovním lezení, vicemistr Francie, akademický vicemistr světa a první akademický mistr Evropy v lezení na obtížnost.\n\n"}
{"id": "1437108", "url": "https://cs.wikipedia.org/wiki?curid=1437108", "title": "Oerlikon KCA", "text": "Oerlikon KCA\n\nOerlikon KCA je švýcarský automatický letecký kanón ráže 30 mm. Jedná se o jednohlavňový revolverový kanón fungující na principu odběru plynů, použivající náboje 30 × 173 mm, se střelou o 50 % těžší než standardní munice NATO 30 × 113 mm B pro kanóny ADEN a DEFA. Typ dosahuje kadence 1 350 ran za minutu, při úsťové rychlosti střely 1 030 m/s a účinném dostřelu 2 500 m. Nejznámějšího použití se dočkal na švédském stíhacím letounu Saab 37 Viggen, který jej nosil v podvěsném zbraňovém kontejneru.\n"}
{"id": "1437110", "url": "https://cs.wikipedia.org/wiki?curid=1437110", "title": "Rover L-series", "text": "Rover L-series\n\nMotor Rover L-series je automobilový naftový motor postavený společností Powertrain Ltd, dceřiné společnosti tehdejší MG Rover Group.\n\nMotor L-series se začal vyrábět 28. listopadu 1994 a byl prvním naftovým motorem s přímým vstřikováním navržený a vyráběný Roverem. Byl odvozen od již zavedeného motoru Rover MDi / Perkins Prima (Perkins BA / Perkins 4.20 atmosférický a Perkins BB / Perkins T4.20 s turbodmychadlem) použitých ve vozech Austin Montego, Austin Maestro a Leyland Sherpa van prodávaných společností \"Freight Rover\" (později LDV) v osmdesátých letech. Prakticky se jednalo o naftovou verzi motoru British Leyland O-series. Motor se zprvu vyráběl v malém objemu v továrně v Longbridge pro řadu Rover 600 (verze Job 1) a později se výroba přesunula do továrny v Solihull pro Rover 600 a všechny ostatní modely (verze Job 2). Motor byl mimořádně všestranný a byl osazen v modelech Land Rover Freelander, Rover 200 Mk3, Rover 400 Mk2, Rover 600 a také v evropských verzích Honda Accord a Honda Civic. Byl velmi dobře nastaven tak, aby produkoval mnohem vyšší výkon než bylo u podobných motorů běžné. Pokračování vývoje motoru řady L (pozdější G-series) které mělo obsahovat již i moderní systém vstřikování paliva common-rail bylo v plném proudu, když se automobilka dostala do problémů a následně byl MG Rover poslán do konkurzu a tak nebyl vývoj plně dokončen a motor nebyl automobilkou uveden na trh.\n\nExistuje několik verzí tohoto motoru.\n\nPrvní verzí byl agregát bez mezichladiče plnicího vzduchu s mechanicky regulovaným systémem vstřikování paliva. Tato verze byla k dispozici v modelech Rover 200 a Rover 400 a označení modelu končilo písmenem „D“, tj. SD, SLD atd.\n\nDruhá verze již měla mezichladič a elektronicky řízený systém vstřikování paliva. Tato verze byla k dispozici v modelech Rover 200, Rover 400 a Rover 600. Označení modelu končilo zpravidla „Di“, tj. SDi, SLDi atd.\n\nPoslední a nejnovější motor obsahoval mezichladič plnicího vzduchu a měl také elektronicky řízený vstřikovací systém, který byl přepracován a modernizován. Byl tedy o něco vyspělejší a produkoval větší točivý moment, ale stejný výkon jako dřívější modely. Používal se v modelech Rover 25, Rover 45, MG ZR a MG ZS.\n\nVšechny verze používají vstřikování Bosch v různých provedeních. Neobvyklou vlastností je, že vstřikovací čerpadlo je poháněno ozubeným řemenem ze „zadního“ konce vačkového hřídele nad hlavou, který je poháněn na „předním“ konci dalším ozubeným řemenem připojeným ke klikovému hřídeli.\n\nMotor je z hlediska emisí mimořádně šetrný k životnímu prostředí. Provoz je tichý díky dvoufázovému vstřikování paliva a řízení pomocí ECU (většina modelů) a také díky dobrému časování ventilů a vstřikování (všechny modely). Motor splňuje emisní normu ECD III na kterou se vztahují odchylky pro emise naftových motorů, pokud je instalován s vhodným specifikovaným oxidačním katalyzátorem.\n\nSenzory instalované v motoru neustále poskytují zpětnou vazbu pro ECU ohledně načasování vstřikování, otáček motoru, zatížení, teploty paliva a chladicí kapaliny, plnicího tlaku atd. aby se zajistilo zachování optimálních provozních podmínek.\n\nZákladním motorem je konvenční řadový čtyřválec se 2 ventily na válec ovládaný jediným vačkovým hřídelem (SOHC) a hydraulickými zdvihátky.\n\nBlok je vyroben z litiny s hliníkovou hlavou válců a olejovou vanou. Přeplňování zajišťuje turbodmychadlo amerického výrobce AlliedSignal GT15 a do sacího/výfukového systému je začleněn plně modulovaný, buď vzduchem nebo vodou chlazený systém recirkulace výfukových plynů (EGR).\n\nVeškeré příslušenství (posilovač řízení, klimatizace, vodní čerpadlo, vakuová pumpa, alternátor) je poháněno jediným pohonem s jedním řemenem s autotenzorem. Pohony vačkového hřídele a vstřikovacího čerpadla jsou přes dva vícezubé řemeny s automatickým nebo ručním předpínačem.\n\nMotor Land Rover Td5, 2,5-litrový řadový pětiválec (turbodiesel) použitý v modelu Discovery a Defender měl stejné rozměry vrtání a zdvihu jako série L a použil stejné rozměry pístů, ojnic a klikového hřídele. Td5 však nebyl pouhým pětiválcem řady L. Místo přímého vstřikovacího systému řady L bylo použito elektronické vstřikování Lucas jakož i hlava válců s průtočným tokem a velmi odlišné uspořádání pomocných zařízení. Motor Td5 byl vyvinut společností Rover Group pod kódovým názvem „Project Storm“, který měl původně vyvinout náhradní řadu turbodieselů, které nahradí řadu L, se čtyřmi, pěti a šestiválcovými motory o objemu 2, 2,5, a 3 litry. Když společnost BMW převzala skupinu Rover Group, přinesli vlastní řadu dieselových motorů, díky nimž byly dvou a třílitrové motory Storm zbytečné. Do výroby vstoupil pouze Td5, protože se jednalo o jediný dieselový motor skupiny BMW nebo Rover Group, který by do Discovery and Defender zapadal (délka motoru) s dostatečným výkonem a měl tehdy aktuální systém přímého vstřikování.\n\nMotor L-series je k dispozici v řadě výkonových variant:\n\nZapalovací sekvence - 1-3-4-2\n\nPlnící tlak - 14 psi (0,97 bar)\n\nTlak paliva - 20 500 psi (1 410 bar) max\n\n"}
{"id": "1437111", "url": "https://cs.wikipedia.org/wiki?curid=1437111", "title": "Turbomeca Aubisque", "text": "Turbomeca Aubisque\n\nTurbomeca Aubisque byl malý turbodmychadlový motor vzniklý 60. letech 20. století u francouzské společnosti Turbomeca, který své jediné uplatnění nalezl u švédského vojenského cvičného letounu Saab 105. Švédské ozbrojené síly mu přidělily označení RM9, označení výrobce nesl podle pyrenejského průsmyku Aubisque, v souladu s tradičním systémem značení motorů firmy Turbomeca.\n\nPro Saab 105 bylo původně plánováno užití staršího turbokompresorového motoru Turbomeca Marboré, ale Saab požádal o pohonnou jednotku s větším tahem a společnost Turbomeca nabídla turbodmychadlový Aubisque, který vyvinula z turbovrtulového motoru Bastan. \n\nMotoru Aubisque vzniklo okolo 300 exemplářů, které sloužily jako pohonné jednotky Saabů 105 Flygvapnetu do poloviny 90. let 20. století, kdy byly u zbývajících strojů nahrazeny motory Williams FJ44 (RM 15).\n\n\nÚdaje podle\n\n"}
{"id": "1437115", "url": "https://cs.wikipedia.org/wiki?curid=1437115", "title": "Innsbrucker EV", "text": "Innsbrucker EV\n\nInnsbrucker EV (celým názvem: Innsbrucker Eislaufverein) byl rakouský klub ledního hokeje, který sídlil v Innsbrucku ve spolkové zemi Tyrolsko. Založen byl v roce 1925. Většinu své historie strávil klub v rakouské nejvyšší soutěži v ledním hokeji. IEV bylo celkem sedminásobným mistrem Rakouska, poslední titul získal v sezóně 1988/89. Zanikl v roce 1994 po vyhlášení konkursu. Nástupcem sportovní činnosti ve městě se poté stala nová organizace pod názvem HC TWK Innsbruck. Klubové barvy byly červená a černá.\n\nSvé domácí zápasy odehrával v Olympiahalle Innsbruck s kapacitou 7 212 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1437116", "url": "https://cs.wikipedia.org/wiki?curid=1437116", "title": "Huangshanlong anhuiensis", "text": "Huangshanlong anhuiensis\n\nHuangshanlong anhuiensis („ještěr z Chuang-šanu“) byl druh velkého dlouhokrkého sauropodního dinosaura z čeledi Mamenchisauridae, žijícího v období střední jury (asi před 170 miliony let) na území současné východní Číny (provincie An-chuej). Jeho délka mohla činit zhruba 18 metrů a hmotnost dosahovala asi 12 tun.\n\nFosilie tohoto dinosaura v podobě kostí přední končetiny (kat. ozn. \"AGB5818\") byly objeveny náhodně při stavbě dálnice v roce 2002. Formálně byl typový druh \"H. anhuiensis\" popsán čtveřicí čínských paleontologů v roce 2014. V současnosti je tak \"Huangshanlong\" jedním ze tří rodů dinosaurů, popsaných dosud z provincie An-chuej (další jsou \"Wannanosaurus\" a \"Anhuilong\").\n\nNejbližším příbuzným tohoto rodu byl zřejmě rod \"Anhuilong\" a spolu s druhem \"Omeisaurus tianfuensis\" tvoří tyto taxony samostatný klad v rámci čeledi Mamenchisauridae.\n\n"}
{"id": "1437124", "url": "https://cs.wikipedia.org/wiki?curid=1437124", "title": "Seznam českých osobností 20. století", "text": "Seznam českých osobností 20. století\n\nSeznam českých osobností 20. století\n"}
{"id": "1437140", "url": "https://cs.wikipedia.org/wiki?curid=1437140", "title": "ATSE Graz", "text": "ATSE Graz\n\nATSE Graz (celým názvem: Arbeiter- Turn- und Sportverein Eggenberg Graz) je rakouský klub ledního hokeje, který sídlí v Grazu ve spolkové zemi Štýrsko. Založen byl v roce 1947. V sedmdesátých letech se stal klub dvojnásobným mistrem Rakouska. V roce 1990 došlo k fúzi s UEC Graz do nově vytvořeného Eishockeyclubu Graz. Obnovení oddílu nastalo až v roce 2008. Od sezóny 2012/13 působí v Steirische Elitelize, třetí nejvyšší rakouské soutěži v ledním hokeji. Klubové barvy jsou červená, bílá a modrá.\n\nSvé domácí zápasy odehrává v Eisstadionu Hart s kapacitou 1 500 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1437186", "url": "https://cs.wikipedia.org/wiki?curid=1437186", "title": "San Fernando de la Buena Vista", "text": "San Fernando de la Buena Vista\n\nSan Fernando de la Buena Vista je město v Argentině na území provincie Buenos Aires. Je sídlem partida San Fernando. V roce 2010 v něm žilo 145 165 obyvatel. Je součástí aglomerace Velkého Buenos Aires, přičemž se nachází severozápadně od vlastního Buenos Aires.\n"}
{"id": "1437196", "url": "https://cs.wikipedia.org/wiki?curid=1437196", "title": "Guillaume Néry", "text": "Guillaume Néry\n\nGuillaume Néry (* 11. července 1982, Nice) je francouzský volný potápěč. Specializuje se na potápění s konstantní zátěží. Je držitelem několika světových a francouzských rekordů.\n\nPoté, co v roce 2015 sestoupil do hloubky 139 metrů a málem při tom přišel o život, zanechal závodění. \n\n"}
{"id": "1437207", "url": "https://cs.wikipedia.org/wiki?curid=1437207", "title": "Hilly Kristal", "text": "Hilly Kristal\n\nHilly Kristal (23. září 1931 – 28. srpna 2007) byl Američan, který vlastnil hudební klub CBGB v New Yorku. Od dětství studoval hudbu, později například na filadelfské škole Settlement Music School. Později zpíval ve sboru v newyorské Radio City Music Hall. Dále pracoval v hudebním klubu Village Vanguard. V šedesátých letech pořádal festival Schaefer Music Festival a v roce 1970 otevřel na Bowery bar nazvaný \"Hilly's on the Bowery\". Po jeho zániku otevřel klub CBGB (1973). Zemřel na karcinom plic ve věku 75 let. Ve filmu \"\" (2013) jej ztvárnil Alan Rickman.\n"}
{"id": "1437209", "url": "https://cs.wikipedia.org/wiki?curid=1437209", "title": "Maják Stirsudden", "text": "Maják Stirsudden\n\nMaják Stirsudden nebo Sejveste (rusky: \"Стирсудден\", švédsky: \"Styrsudde,\" finsky: \"Seivästön majakka\") stojí na mysu Stirsudden (švédsky: \"Styrsunds udde)\" na severním pobřeží Finského zálivu v blízkosti osady Ozerky ve Vyborském rajonu v Rusku.\n\nMaják byl postaven v roce 1872 na příkaz velkoknížete Konstantina. Hlavní stavitel byl inženýr podplukovník Bolšakov. Maják byl osmiboký vysoký 15 m, postaven z kamene. Věž byla bílá. Světelný zdroj byl ve výšce 35 m n. m., svítil ve výseči 312°–113° s dosvitem až 10 námořních mil. Optické zařízení bylo zakoupeno v Anglii. S majákem byl postaven obytný dům, sklad, dřevěné lázně a silnice od mola k majáku. Během první světové války maják pracoval nepravidelně.\n\nV roce 1920 byl maják postoupen Finsku a jeho název se změnil podle blízké vesnice Sejveste. Po ukončení Zimní války v letech 1939–1940 mys a maják byl pod správou SSSR.\n\nV době druhé světové války byl maják zničen.\n\nV roce 1945 na jeho místě byla postavená dřevěná věž, která byly nahrazena v roce 1954 železobetonovou věží vysokou 27,6 m. Věž byla ukončena kovovou lucernou s optickou a elektrickým světelným zdrojem.\n\nB období 1976–1977 byla provedena rekonstrukce majáku, majákového komplexu, mimo jiné byly postaveny dva dvoupatrové obytné domy a diesel-elektrická stanice.\n\n\nBetonová válcová věž o výšce 27,6 m postavená na válcové patrové základně ukončená korunní římsou s ochozem a kovovou prosklenou lucernou. Věž majáku je bílá s dvěma širokými vodorovnými pruhy, lucerna je červená. K majáku je přistavěna přízemní budova, ve věži jsou prolomena kruhová okna.\n\n\noznačení:\n\n\n\n"}
{"id": "1437230", "url": "https://cs.wikipedia.org/wiki?curid=1437230", "title": "Dobrá volba 2016", "text": "Dobrá volba 2016\n\nDobrá volba 2016 (oficiální zkratkou DV 2016) je česká politická strana založená bývalým místopředsedou TOP 09 Pavolem Lukšem. Prezentuje se jako liberálně demokratické uskupení s prvky křesťanskodemokratické politiky a národnostním akcentem.\n\nStrana chce zavést povinnou vojenskou službu a navýšení výdajů pro armádu. \n"}
{"id": "1437241", "url": "https://cs.wikipedia.org/wiki?curid=1437241", "title": "Emco", "text": "Emco\n\nEmco je česká potravninářská firma, specializující se na výrobu müsli cereálií. Byla založena v roce 1990 Zdeňkem Jahodou. Nejdříve se zabývala dovozem a vývozem produktů, pak ale začala vyrábět své. V roce 2018 se zabývá především vlastní výrobou, dále stále funguje i jako dovozce. K roku 2019 exportuje do 50 zemí světa. Soustřeďuje se na výrobu a distribuci kvalitních potravinářských výrobků odpovídajících zdravému životnímu stylu. Jedná se zejména o křupavé a sypané müsli, ovesné kaše, ovesné nápoje, müsli sušenky, ovesné, ořechové a ovocné tyčinky, kukuřičné a celozrnné lupínky, dětské cereálie a ovesné krekry. Výroba většiny produktů probíhá v továrně Emco v Hrdlech u Terezína a mlýně v obci Vřesce.\n"}
{"id": "1437250", "url": "https://cs.wikipedia.org/wiki?curid=1437250", "title": "Martina Štěpánková (úřednice)", "text": "Martina Štěpánková (úřednice)\n\nMartina Štěpánková je česká právnička, od června 2018 do března 2019 zmocněnkyně vlády pro lidská práva, v letech 2014 až 2017 náměstkyně ministra pro lidská práva, rovné příležitosti a legislativu ČR.\n\nV letech 1994 až 1999 vystudovala Právnickou fakultu Masarykovy univerzity (získala titul Mgr.). Na stejné fakultě pak v letech 2013 až 2016 absolvovala studium, za něž získala titul MPA. V roce 2005 navíc navštěvovala jazykovou školu ve Velké Británii.\n\nMezi roky 2000 a 2005 pracovala na Úřadu vlády ČR, a to v rámci odboru pro lidská práva, kanceláře Meziresortní komise pro záležitosti romské komunity a kanceláře Rady vlády pro lidská práva. V roce 2005 vykonávala dobrovolnickou práce v administrativě v nevládní organizaci \"Stonewal\" ve Velké Británii. V letech 2008 až 2011 byla právničkou v obecně prospěšné společnosti \"Gender Studies\" a do roku 2014 právničkou a vedoucí sociálních služeb v \"Poradně pro občanství\".\n\nOd roku 2014 opět působí na Úřadu vlády ČR, tentokrát jako ředitelka Sekce pro lidská práva. V letech 2014 až 2017 byla též náměstkyní ministrů pro lidská práva, rovné příležitosti a legislativu ČR Jiřího Dienstbiera ml. a Jana Chvojky. Dne 27. června 2018 byla jmenována vládní zmocněnkyní pro lidská práva. Ke konci března 2019 se však rozhodla ve funkci skončit.\n"}
{"id": "1437268", "url": "https://cs.wikipedia.org/wiki?curid=1437268", "title": "Martina Štěpánková", "text": "Martina Štěpánková\n\nJméno a příjmení Martina Štěpánková má více nositelů:\n\n"}
{"id": "1437277", "url": "https://cs.wikipedia.org/wiki?curid=1437277", "title": "Alice Pantermüllerová", "text": "Alice Pantermüllerová\n\nAlice Pantermüllerová (* 9. července 1968 ve Flensburgu) je německá autorka dětských knih. Proslavila se především sérií Lenčiny katastrofy.\n\nAlice Pantermüllerová již od dětství psala příběhy, kterými spolu se svou mladší sestrou plnila školní sešity. Tenkrát si ještě ale nebyla jistá, zda by se chtěla stát spíše spisovatelkou nebo raději učitelkou. Po studiu gymnázia ve Flensburgu se rozhodla pokračovat studiem oboru učitelství němčiny, umění a dějin pro základní a střední školy. Po dokončení studia odjela do Skotska pracovat jako pomocná učitelka pro výuku němčiny, kde vyučovala hned na dvou základních školách. Po svém návratu začala přemýšlet o odchodu z učitelské branže a pustila se do studia oboru knihkupec.\n\nOd roku 2000 žije se svým mužem a dvěma syny v Dolním Sasku.\n\nV závěru roku 2009 se zúčastnila konkurzu vypsaného nakladatelstvím Arena, jednou literární agenturou a mnichovským Merkurem. Konkurz si kladl za cíl najít román jakéhokoliv žánru pro čtenáře od 10 do 14 let. Alice do soutěže přispěla svým příběhem \"Ostrov dinosaurů\", který původně psala pro své dva syny. Její rukopis se ale dokázal mezi dvěma sty příběhy prosadit a konkurz vyhrál. Nakladatelství Arena vydalo rukopis v roce 2001 pod názvem \"Bendix Brodersen aneb Strašpytlové nezažijí žádná dobrodružství\". \n\nAlice Pantermüllerová se po tomto úspěchu stala slavnou především díky sérii Lenčiny katastrofy, ve které vypráví prostřednictvím deníku vtipné zážitky desetileté Lenky a její nejlepší kamarádky Xeni. Série je bohatě ilustrována Danielou Kohlovou. \n\nPodle série Lenčiny katastrofy se natáčí v Severním Porýní-Vestfálsku a Bavorsku film. Natáčení bude probíhat do začátku listopadu 2018, německá kina uvedou tento film v roce 2019. Natáčení se chopila režisérka Neele Leana Vollmar, která už slavila úspěch se sérii pro mladé diváky s názvem Rico a Oskar, malí detektivové. \nFilm je z produkce Lieblingsfilm a Dagstar Film v koprodukci se Senator Film. \n\n\n"}
{"id": "1437291", "url": "https://cs.wikipedia.org/wiki?curid=1437291", "title": "Kunčické rybníky", "text": "Kunčické rybníky\n\nKunčické rybníky jsou soustavou tří malých rybníků o rozloze vodní plochy 0,9 ha u rybníku I, 0,7 ha u rybníku II a 0,6 ha u rybníku III (počítáno ve směru od obecního úřadu k Hrádku). Rybníky se nalézají na jižním okraji obce Kunčice v okrese Hradec Králové a jsou využívány pro chov ryb.\n"}
{"id": "1437296", "url": "https://cs.wikipedia.org/wiki?curid=1437296", "title": "Regimen sanitatis Salernitanum", "text": "Regimen sanitatis Salernitanum\n\nRegimen sanitatis Salernitatum (text známý také jako \"De conservanda valetudine\", nebo \"Flos medicinae\") je středověká didaktická báseň sepsaná původně latinsky v hexametru. Tato báseň je nejasného původu a patří do žánru lékařské literatury tzv. \"regimen sanitatis\". Jedná se o poučení pro každý den, o návod pro prostý lid, jak pečovat o své zdraví prostřednictvím dietetických a hygienických rad. Nabyla takové oblíbenosti, že po vydání jejího první tisku byla přeložena do mnoha národních jazyků. Na 100 rukopisů bylo napsáno a 300 různých tisků bylo vydáno před rokem 1501. Někteří badatelé jsou však přesvědčeni, že původní báseň měla až okolo tisíce veršů. Báseň pak byla v průběhu pozdního středověku a raného novověku upravována přidáváním nebo odstraňováním veršů, vznikly různé edice a verze s komentáři.\n\nLékařská literatura ve středověku je \"málo prozkoumaná, nikým nečtená, nestudovaná, nevydávaná ba ani dostatečně katalogizačně nezpracovaná\". Ani báseň \"Regimen sanitatis Salernitatum\" není výjimkou, báseň není dostatečně prozkoumaná, a tak u ní vzniká řada otazníků. Co se týče původu, traduje se, že báseň vznikla ve 12. nebo 13. století. První verš \"Anglorum regi scribit tota schola Salerni\", nebo v jiných verzích básně \"Francorum regi scripsit tota scola Salerni\", odkazuje na nejmenovaného anglického, nebo francouzského krále, jemuž měla být báseň adresována. Některými badateli je tento král ztotožněn buď s Richardem Lví srdce, který se v Salernu léčil ze zranění po křižácké válce, nebo s Robertem II. Normandským.\n\nJe možné, že rukopis pravděpodobně vznikl jako překlad z arabského díla, původně nazvaného \"Sirr al-asrar\" (který byl podle tradice spojen s Aristotelem jako dílo, které napsal pro Alexandra Velikého). Lékařské části arabského textu pak byly přeloženy do latiny ve dvanáctém století Janem Španělem. Překlad se stal na západě známý pod názvem \"Secretum secretorum\". Tento překlad byl zveršován a do úvodu byla přidána zmínka o proslulé salernské škole, aby bylo textu dodáno na vážnosti. Za jednoho z možných autorů přebásnění je považován Jan Milánský (z Milána), který žil ve dvanáctém století a jehož jméno se objevuje v několika rukopisech. Ačkoliv se má za to, že \"\"Regimen sanitatis Salernitatum\" nevznikla v Salernu ve 12. století, charakterizuje se tímto způsobem ve většině popularizačních publikací, a někdy i v současné odborné literatuře.\" I nadále jsou tedy někteří badatelé přesvědčeni, že báseň vznikla kompilací všeho lékařského vědění (kompilátorství bývá připisováno právě Janu Milánskému), které nabízela salernská škola. To by měl prý potvrzovat i první verš (\"scribit/scripsit schola tota Salerni\"\").\"\n\nDůležitou osobou v rozšiřování básně byl horlivý komentátor básně Arnald z Villanovy, který vytvořil verzi o 364 verších. Jeho edice s komentářem byly často a hojně vydávané. První edice s jeho komentářem vyšla roku 1480 v Montpelier. Další edice s jeho komentářem pak hned v roce 1487 v Besançonu.\nBáseň \"Regimen sanitatis Salernitatum\" patří do žánru tzv. \"regimen sanitatis\". Ten dosáhl oblíbenosti především v pozdním středověku a raném novověku. Avšak původ \"regimin\" lze vysledovat až ke Galénovi. Již od Galénových dob se jedná o texty, které vedou čtenáře ke zdravému životnímu stylu.\n\nVe středověku pak existovaly obecně tři druhy \"regimen sanitatis\":\n\n\nDle tohoto rozdělení zařazujeme báseň \"Regimen sanitatis Salernitatum\" pod \"regimina\" všeobecná. Báseň také obsahuje poučení ke všem \"sex res non naturales,\" to znamená, poučení o šesti základních složkách, které tvořily námět \"regimin\" a kterým lékaři věnovali při tvorbě životosprávy největší péči. Tyto složky jsou:\n\n\nPrvní polovina básně je věnována poučení o zdravém jídle a pití, pohybu a hygieně. Druhá polovina je věnována tělesným tekutinám (v návaznosti na učení o mísení tělesných šťáv v antickém lékařství) a pouštění krve. Báseň je rozdělená na krátké \"nesystematicky seřazené veršované úseky či několikaveršové skladby\"\",\" které jsou opatřeny nadpisem.\n\nPro vytvoření představy o obsahu je zde předložen seznam nadpisů jednotlivých \"kapitolek\" z českého Veleslavínova překladu \"Regimen sanitatis Salernitatum.\" Avšak je třeba připomenout, že není jasné, jakou předlohu latinského textu, z mnoha dochovaných, které se lišily délkou i obsahem, Veleslavín k překladu použil. Proto se Veleslavínova varianta překladu může odlišovat od latinského textu v jednotlivých edicích latinského textu.\nPokud se jedná o ohlas básně na českém území, zůstávají nevyřešeny některé otázky:\n\n\nNejasnosti se týkají také překladu básně do češtiny. První vydání bylo vydané tiskem v Olomouci v roce 1584 nakladatelem Fridrichem Milichthalerem a není jasné, kdo připravil první překlad do češtiny k tomuto prvnímu vydání. Významné druhé vydání připravil a vydal „arcitiskař pražský“ Daniel Adam z Veleslavína. Ten salernské verše editoval, přeložil do češtiny, a v českém překladu i s originálním editovaným latinským textem připojil ke spisu \"Regiment zdraví\" Henrycha Rankova, které Veleslavín vydal společně v jednom svazku. Profesor I. J. Hanuš, který řešil otázku překladu do češtiny již na konci 19. století, se pozastavuje nad neobratností překladu a veršové formy, čímž dokazuje, že překladatel nemohl být tak znamenitý stylista jako Veleslavín. Soudí se, že úplný český překlad byl u nás znám a přepisován již velmi brzy, nejpozději v 16. století. Překladatel do češtiny užil do překladu rýmů a ve středověku oblíbených leoninských hexametrů, patrně pro lepší zapamatování. Původní latinský text je však napsaný v hexametrech nerýmovaných.\n\nBáseň se dochovala v původním latinském jazyce v mnoha odlišných zněních, v mnoha rukopisech, prvotiscích a edicích. Zde jsou uvedené některé novější kritické edice básně:\n\n\nUkázka prvních dvou veršů básně z latinské edice a v české verzi překladu podle Daniela Adama z roku 1587.\n"}
{"id": "1437298", "url": "https://cs.wikipedia.org/wiki?curid=1437298", "title": "Melanie Liburd", "text": "Melanie Liburd\n\nMelanie Liburd (* 11. listopadu 1987, Hertfordshire, Spojené království) je britská herečka, která se proslavila rolemi v seriálech \"Dark Matter¨\"a \"The Grinder\".\n\nV roce 2016 si zahrála v jednom z dílů šesté řady seriálu stanice HBO \"Hra o trůny\". Ke konci roku 2016 byla obsazena do role seriálu \"Gypsy\". V roce 2018 získala roli Zoe v seriálu \"Tohle jsme my\".\n"}
{"id": "1437303", "url": "https://cs.wikipedia.org/wiki?curid=1437303", "title": "Štika (Kunčice)", "text": "Štika (Kunčice)\n\nLesní rybníček Štika o rozloze vodní plochy 0,5 ha se nalézá v lese Obora asi 1 km východně od centra obce Kunčice v okrese Hradec Králové. Rybníček je využíván pro chov rybí násady a zároveň slouží jako lokální biocentrum pro rozmnožování obojživelníků.\n"}
{"id": "1437344", "url": "https://cs.wikipedia.org/wiki?curid=1437344", "title": "Žid (Kunčice)", "text": "Žid (Kunčice)\n\nLesní rybníček Žid o rozloze vodní plochy 0,28 ha se nalézá v lese Obora asi 200 m východně od hájovny u obce Kunčice v okrese Hradec Králové. Rybníček je využíván pro chov rybí násady a zároveň slouží jako lokální biocentrum pro rozmnožování obojživelníků.\n\nV bezprostřední blízkosti rybníčku roste skupina 20 památných dubů – Duby u rybníka Žid.\n"}
{"id": "1437350", "url": "https://cs.wikipedia.org/wiki?curid=1437350", "title": "Attentat 1942", "text": "Attentat 1942\n\nAttentat 1942 je česká počítačová hra z roku 2017, která vypráví příběh nacistické okupace za 2. světové války z pohledu lidí, kteří válku zažili. Hra je založena na filmových rozhovorech, interaktivních komiksech a autentických záběrech. Postavy ve hře a jejich příběhy jsou fiktivní, ale byly vytvořeny na základě historického výzkumu a dobových svědectví.\n\nHru vyvinuli vědci z Filozofické a Matematicko-fyzikální fakulty Univerzity Karlovy a Ústavu pro soudobé dějiny Akademie věd České republiky. \"Attentat 1942\" vychází z výukové hry \"Československo 38-89: Atentát\", obsahuje však nové herní prvky, vylepšenou grafiku a cizojazyčný překlad. Hra vyšla pro PC a Mac na distribuční platformě Steam 31. října 2017, kde se prodává v české, anglické, ruské a německé jazykové verzi, a získala několik ocenění, mimo jiné i titul Česká hra roku 2017.\n\n\"Attentat 1942\" je point-and-click adventura, ve které se hráč ocitá v roli vnuka nebo vnučky Jindřicha Jelínka. Hráč se dozvídá, že jeho dědeček byl zatčen gestapem krátce po atentátu na Reinharda Heydricha, zastupujícího říšského protektora. Úkolem hráče je zjistit, proč byl dědeček gestapem zatčen a jakou roli v atentátu na Heydricha sehrál. Hráč pokládá otázky své babičce a dalším svědkům tehdejších událostí, pomalu tak rozkrývá příběh své rodiny a dozvídá se více o životě v Protektorátu Čechy a Morava.\n\nHra má na serveru Metacritic skóre 75.\n\nRecenze v časopisu Level hru hodnotí 4/5 a uvádí: \"\"Nehledejte tu tradiční adventuru. Nenajdete ji. Místo ní se jak v černobílém, tak barevném světě ukrývá vír emocí a otázek, na které je těžké odpovědět. Téma blízké domovu je jen poslední třešničkou na hořkosladkém dortu.\"\"\n\nČasopis Score hru hodnotil 79% a uvádí: \"\"Chvályhodná učební pomůcka a interaktivní dokument, v němž najdete poskrovnu hratelnosti, o to více intenzivního atmosférického zážitku, co stejnou měrou pobaví, jako poučí.\"\"\n\n\nHra vyšla v říjnu 2017 na Steamu ve všech zemích kromě Německa, kde byla blokována kvůli kontroverzní německé praxi neudělování ratingu hrám s nacistickou symbolikou. V květnu 2018 vyhrála hra \"Attentat 1942\" cenu za nejlepší hru na festivalu A MAZE v německém Berlíně, jeho návštěvníci si ji ale nemohli zahrát. Na stánku mohli vidět jen zcenzurovaný trailer bez svastik a nacistického pozdravu, porota hru hrála za zavřenými dveřmi bez přístupu veřejnosti. V srpnu 2018 ale v Německu došlo ke změně opatření a nově je umožněno udělovat rating i počítačovým hrám s nacistickou symbolikou při jejím přiměřeném použití. Hra \"Attentat 1942\" tak vyšla v Německu jako první PC hra s nacistickou symbolikou, které byl po této změně opatření udělen rating.\n"}
{"id": "1437409", "url": "https://cs.wikipedia.org/wiki?curid=1437409", "title": "Henry Boyle, 1. baron Carleton", "text": "Henry Boyle, 1. baron Carleton\n\nHenry Boyle, 1. baron Carleton (\"Henry Boyle, 1st Baron Carleton\") (12. července 1669 – 31. března 1725) byl britský státník z významného šlechtického rodu Boylů. Patřil k whigům, byl ministrem financí (1701–1708) a ministrem zahraničí (1708–1710), zastával také vysoké státní úřady v Irsku. V roce 1714 získal titul barona a vstoupil do Sněmovny lordů. Jeho bratranci Richard Boyle, 2. vikomt Shannon (1675–1740) a Charles Boyle, 4. hrabě z Orrery (1674–1731) vynikli jako vojevůdci a diplomaté za války o španělské dědictví.\n\nByl mladším bratrem 3. hraběte z Corku, studoval ve Westminsteru a Cambridge, v letech 1685–1688 podnikl kavalírskou cestu po Evropě, v roce 1685 krátce studoval v Padově. Krátce též sloužil v armádě a v roce 1688 přestoupil ke stoupencům Viléma III. V letech 1689–1710 byl členem Dolní sněmovny (v letech 1692–1705 zastupoval prestižní volební okrsek Cambridge University), v letech 1692–1693 též krátce poslancem irského parlamentu. První úřad ve vládě získal jako lord pokladu (1699–1701), v letech 1701–1708 byl ministrem financí, od roku 1701 též členem Tajné rady. Zvláště v počáteční fázi války o španělské dědictví patřil k vlivným whigistickým politikům, svou pozici stvrdil v roce 1704, kdy se stal členem irské Tajné rady a kancléřem pokladu v Irsku (1704–1708), od roku 1704 zastával též funkce ve správě hrabství York. V letech 1708–1710 byl ministrem zahraničí (úřad zastával od února 1708, ale na post ministra financí rezignoval až koncem dubna). S nástupem Harleyovy vlády odešel do ústraní. Po nástupu Jiřího I. získal titul barona Carletona a vstoupil do Sněmovny lordů, do vlády se vrátil až za premiéra Roberta Walpola, kdy se stal prezidentem Tajné rady (1721–1725), jeho vliv na politiku ale byl již minimální. V roce 1720 získal čestný doktorát v Oxfordu.\n\nZemřel bez potomstva, svým příbuzným zanechal statky v několika hrabstvích a také vysokou finanční hotovost vycházející z dlouholetých apanáží ze státních úřadů. Jeho sídlem byl londýnský palác \"Carlton House\", který dědicové prodali královské rodině.\n\n\n"}
{"id": "1437410", "url": "https://cs.wikipedia.org/wiki?curid=1437410", "title": "Richard Boyle, 2. vikomt Shannon", "text": "Richard Boyle, 2. vikomt Shannon\n\nRichard Boyle, 2. vikomt Shannon (\"Richard Boyle, 2nd Viscount Shannon, 2nd Baron Boyle\") (1675 Londýn – 20. prosince 1740 Ashley Park, Anglie) byl britský vojevůdce ze šlechtického rodu Boylů. Uplatnil se ve válce o španělské dědictví, později byl vrchním velitelem v Irsku, nakonec dosáhl hodnosti polního maršála. Jeho bratranec Henry Boyle, 1. baron Carleton (1669–1725) byl britským ministrem financí a zahraničí, další bratranec Charles Boyle, 4. hrabě z Orrery (1674–1731) vynikl jako generál a diplomat taktéž za války o španělské dědictví.\n\nByl synem Richarda Boyle a vnukem 1. vikomta Shannona, po matce byl spřízněn s později vlivným klanem Ponsonbyů. Již v patnácti letech se jako dobrovolník zúčastnil bitvy u Boyne, poté bojoval v Devítileté válce. V roce 1699 zdědil titul vikomta s irským peerstvím. Jako plukovník na počátku války o španělské dědictví se svými granátníky přispěl k vítězství v zátoce Vigo (1702). Během války pak postupoval v hodnostech (brigádní generál 1704, generálmajor 1708, generálporučík 1710), měl také na starost zásobování armády. V letech 1708–1710 a 1711–1732 byl členem Dolní sněmovny, kde patřil ke straně whigů. Od roku 1716 působil v Irsku, kde byl vrchním velitelem (1720-1740). Od roku 1721 byl členem irské Tajné rady a v případě nepřítomnosti místokrále také členem místodržitelského sboru (1722-1723, 1734). V roce 1735 byl povýšen na generála a v letech 1737-1740 byl guvernérem v Portsmouthu. Krátce před smrtí dosáhl hodnosti polního maršála (1739). \n\nJeho první manželkou byla Mary Sackville (1674–1714), nevlastní sestra irského místokrále 1. vévody z Dorsetu, podruhé se oženil s Grace Senhouse (1697-1755). Z druhého manželství se narodila jediná dcera Grace (1725-1763), manželka 2. vévody z Dorsetu. \n\nTitul vikomta jeho úmrtím zanikl, v další linii Boylů byl později udělen titul hrabat ze Shannonu (1756). \n\n"}
{"id": "1437411", "url": "https://cs.wikipedia.org/wiki?curid=1437411", "title": "Charles Boyle, 4. hrabě z Orrery", "text": "Charles Boyle, 4. hrabě z Orrery\n\nCharles Boyle, 4. hrabě z Orrery (\"Charles Boyle, 4th Earl of Orrery, 4th Baron Boyle of Broghill, 1st Baron Boyle of Marston\") (28. července 1674 Londýn – 28. srpna 1731 Londýn) byl britský generál a diplomat ze šlechtického rodu Boylů. Za války o španělské dědictví dosáhl hodnosti generála, působil také v několika evropských zemích jako diplomat. Jako stoupenec toryů ztratil po nástupu Jiřího I. vliv, později byl i vězněn pro podezření z účasti na protistátním spiknutí. Jeho bratranec Henry Boyle, 1. baron Carleton (1669–1725) byl britským ministrem financí a zahraničí, další bratranec Richard Boyle, 2. vikomt Shannon (1675–1740), byl též úspěšným vojevůdcem války o španělské dědictví a později byl vrchním velitelem v Irsku.\n\nNarodil se v Londýně jako mladší syn 2. hraběte z Orrery, po matce byl spřízněn s rodem hrabat z Dorsetu. V letech 1685–1686 podnikl kavalírskou cestu po Francii a Nizozemí, poté studoval v Oxfordu, kde vynikl svým nadáním. V letech 1695–1699 byl poslancem irského parlamentu, zároveň začal zastávat nižší státní úřady, v letech 1701–1705 byl členem Dolní sněmovny, kde se připojil k toryům. V roce 1703 po starším bratrovi Lionelovi zdědil titul hraběte z Orrery (platný pouze pro Irsko) a v roce 1704 získal Řád bodláku.\n\nZa války o španělské dědictví se uplatnil v armádě a diplomacii, dosáhl hodností brigádního generála (1708) a generálmajora (1710). Po roce 1710 byl jedním ze spojeneckých guvernérů v Belgii, v roce 1711 byl britským zplnomocněncem na konfereneci v Bruselu, v letech 1711–1713 byl vyslancem v Haagu. V roce 1711 byl jmenován členem Tajné rady a získal titul barona Marstona, s nímž vstoupil do britské Sněmovny lordů. Další hodnosti získal po nástupu hannoverské dynastie, kdy se stal komořím Jiřího I. (1714–1716) a lordem-místodržitelem v Somersetu (1714–1715). Jako představitel toryů byl však krátce poté zbaven svého postavení a v roce 1722 byl půl roku vězněn v Toweru pro podezření z účasti na jakobitském spiknutí.\n\nMimo jiné byl spisovatelem, napsal jednu divadelní hru, překládal antickou literaturu, podporoval exaktní vědy a od roku 1706 byl členem Královské společnosti. Svou knihovnu a sbírku vědeckých přístrojů odkázal oxfordské univerzitě.\n\nJeho manželkou byla Elizabeth Cecil (1680–1708), dcera 5. hraběte z Exeteru. Jejich jediný syn John (1706–1762) byl po otci 5. hrabětem z Orrery a po starší větvi navíc v roce 1753 zdědil titul hraběte z Corku.\n\n"}
{"id": "1437412", "url": "https://cs.wikipedia.org/wiki?curid=1437412", "title": "Henry Boyle, 1. hrabě ze Shannonu", "text": "Henry Boyle, 1. hrabě ze Shannonu\n\nHenry Boyle, 1. hrabě ze Shannonu (\"Henry Boyle, 1st Earl of Shannon, 3rd Viscount Shannon, 1st Baron Boyle of Bandon, 1st Baron Boyle of Castle Martyr\") (1682 – 28. prosince 1764) byl britský a irský politik z významného šlechtického rodu Boylů. Padesát let byl poslancem irského parlamentu a v letech 1733–1756 předsedou irské poslanecké sněmovny, v roce 1756 byl v Irsku povýšen na hraběte ze Shannonu. Jeho bratranec Henry Boyle, 1. baron Carleton (1669–1725) byl britským ministrem financí a zahraničí, další bratranci Richard Boyle, 2. vikomt Shannon (1675–1740), a Charles Boyle, 4. hrabě z Orrery (1674–1731) vynikli jako vojevůdci za války o španělské dědictví.\n\nPocházel z linie hrabat z Orrery, byl vnukem 1. hraběte z Orrery a synem plukovníka Henryho Boyla (1648–1693), který padl za devítileté války. Studoval v Oxfordu a v letech 1707–1756 byl poslancem irského parlamentu. V letech 1733–1735, 1739–1754 a 1755–1757 byl kancléřem pokladu v Irsku, od roku 1733 též členem irské Tajné rady. Mimoto zastával funkce komisaře korunních příjmů v Irsku (1735–1739), v letech 1750-1751 byl dočasně úřadujícím místokrálem v Irsku, v případě nepřítomnosti místokrále byl také několikrát členem místodržitelského sboru. V politice byl neochvějným stoupencem whigů, do vysokých úřadů se ve třicátých letech dostal jako hlasatel irského vlastenectví. Nevynikal sice jako řečník ani jako politik, ale svou nekonfliktní povahou a citem pro složitá parlamentní jednání získal širokou popularitu a dlouholetý vliv. Vynikl především jako předseda irského parlamentu (1733–1756). V roce 1756 získal irský titul hraběte ze Shannonu, v letech 1756–1764 byl guvernérem v hrabství Cork.\n\nJeho první manželství s Catherine Coote zůstalo bez potomstva, podruhé se oženil se svou sestřenicí Harriet Boyle (1700–1746), dcerou 3. hraběte z Corku. Z druhého manželství pocházelo šest dětí, dědicem titulů byl nejstarší syn Richard Boyle, 2. hrabě ze Shannonu (1727–1807), dva mladší synové přijali jméno \"Boyle-Walsingham\". Robert Boyle-Walsingham (1736–1779) byl členem Dolní sněmovny a kapitánem Royal Navy, zahynul při námořní bouři v Indickém oceánu. Jediná dcera Juliana (1728-1804) byla manželkou 1. hraběte z Carricku.\n\nHraběcí titul byl odvozen od názvu zámku \"Shannon Park\" v hrabství Cork, ale hlavním rodovým sídlem této rodové linie byl zámek \"Castle Martyr\" (taktéž v hrabství Cork), který dnes funguje jako luxusní hotel.\n\nMladší bratr 1. hraběte ze Shannonu William Boyle (1685–1725) sloužil v armádě a v letech 1715–1721 byl poslancem irského parlamentu.\n\n"}
{"id": "1437413", "url": "https://cs.wikipedia.org/wiki?curid=1437413", "title": "David Boyle, 1. hrabě z Glasgow", "text": "David Boyle, 1. hrabě z Glasgow\n\nDavid Boyle, 1. hrabě z Glasgow (\"David Boyle, 1st Earl of Glasgow, 1st Viscount Kelburn, 1st Baron Boyle of Kelburn, Stewartown, Largs, Cumbraes, Finnick and Dalry\") (1666 Kelburn Castle, Skotsko – 31. října 1733 Fairlie, Skotsko) byl britský politik ze šlechtického rodu Boylů. Vlastnil statky ve Skotsku a za svůj podíl na sjednání anglicko-skotské unie byl odměněn finančně a hraběcím titulem (1703). Jeho vzdálení příbuzní z hlavní rodové linie hrabat z Corku v té době zastávali vysoké posty v politice, armádě a u dvora (Henry Boyle, 1. baron Carleton, Richard Boyle, 2. vikomt Shannon, Charles Boyle, 4. hrabě z Orrery). Skotský titul hrabat z Glasgow existuje v jeho potomstvu dodnes, současným nositelem je Patrick Boyle, 10. hrabě z Glasgow (*1939).\n\nPocházel z významného rodu Boylů, patřil k linii, která od středověku sídlila ve Skotsku na statcích poblíž Glasgow, byl synem Johna Boyla (†1685). Studoval v Glasgow, v letech 1689–1699 byl poslancem skotského parlamentu, v letech 1690–1691 zastával čestnou funkci lord-rektora univerzity v Glasgow. V roce 1699 získal pět baronských titulů odvozených od názvů lokalit z jeho majetku poblíž Glasgow. Za svůj podíl na sjednávání anglicko-skotské unie získal v roce 1703 titul hraběte z Glasgow (platný pouze pro Skotsko). Od roku 1703 zastával ve Skotsku funkci zástupce lorda pokladu (1703–1707). V roce 1705 obdržel Řád bodláku, v letech 1707–1710 byl reprezentantem skotských peerů ve Sněmovně lordů, v letech 1706–1710 komisařem církevního shromáždění ve Skotsku. Na přelomu 17. a 18. století nechal přestavět rodové sídlo \"Kelburn Castle\" poblíž Glasgow.\n\nByl dvakrát ženatý, jeho první ženou byla od roku 1687 Margaret Lindsay-Crawford ze starobylého skotského rodu hrabat z Crawfordu. Měl celkem osm dětí, dědicem titulů byl nejstarší syn z prvního manželství John Boyle, 2. hrabě z Glasgow (1688–1710).\n\n"}
{"id": "1437414", "url": "https://cs.wikipedia.org/wiki?curid=1437414", "title": "William Boyle, 12. hrabě z Corku a Orrery", "text": "William Boyle, 12. hrabě z Corku a Orrery\n\nWilliam Boyle, 12. hrabě z Corku a Orrery (\"William Henry Dudley Boyle, 12th Earl of Cork and of Orrery, 12th Viscount Dungarvan, 12th Viscount Boyle of Kinalmeaky, 12th Baron Boyle of Bandonbridge, 9th Baron Boyle of Marston\") (30. listopadu 1873 Farnham, Anglie – 19. dubna 1967 Londýn) byl britský admirál z rodu Boylů. Od mládí sloužil u Royal Navy, po první světové válce zastával velitelské posty v různých destinacích, dosáhl hodnosti velkoadmirála (1932). Jako dědic hraběcích titulů z Corku a Orrery zasedal od roku 1934 ve Sněmovně lordů, na počátku druhé světové války byl námořním poradcem Winstona Churchilla.\n\nByl synem plukovníka Geralda Boyla (1840–1927) z linie hrabat z Corku, po matce byl spřízněn s rodem hrabat z Cottenhamu. V roce 1887 vstoupil do námořnictva, nejprve byl nižším důstojníkem v Lamanšském průlivu, poté sloužil v Číně a Austrálii. V letech 1913–1914 působil jako námořní atašé v Římě, v roce 1913 byl povýšen na kapitána a za první světové války bojoval na Blízkém Východě. Jako kontradmirál (1923) velel v Čínském moři, v letech 1928–1931 byl velitelem námořních záloh a v letech 1928–1932 prezidentem námořní školy v Greenwichi, od roku 1928 byl viceadmirálem, v roce 1931 byl povýšen do šlechtického stavu. V roce 1932 dosáhl hodnosti admirála a v letech 1933-1935 byl velitelem loďstva u britských břehů (\"Home Fleet\"). \n\nPo bratranci zdědil v roce 1934 rodové tituly, ve Sněmovně lordů zasedal jako \"baron Marston\", protože hraběcí tituly platily pouze pro Irsko. V letech 1936–1938 byl prvním námořním pobočníkem králů Jiřího V., Eduarda VIII. a Jiřího VI., v letech 1937–1938 velitelem v Portsmouthu. S hodností velkoadmirála (1938) odešel v roce 1939 do výslužby, ale na začátku druhé světové války byl reaktivován, působil především jako poradce W. Churchilla v otázce invaze z Baltského moře do Německa. V roce 1941 definitivně odešel do penze. \n\nByl nositelem velkokříže Viktoriina řádu (1935) a Řádu lázně (1936), v zahraničí získal francouzský Řád čestné legie, italský Řád sv. Mauricia a sv. Lazara a norský Řád svatého Olafa\n\nManželství s Florence Keppel (1874–1962), dcerou 7. hraběte z Albemarle, zůstalo bez potomstva, rodové tituly zdědil synovec Patrick Boyle, 13. hrabě z Corku a Orrery (1910–1995). \n\n"}
{"id": "1437415", "url": "https://cs.wikipedia.org/wiki?curid=1437415", "title": "Richard Boyle, 9. hrabě z Corku a Orrery", "text": "Richard Boyle, 9. hrabě z Corku a Orrery\n\nRichard Boyle, 9. hrabě z Corku a Orrery (\"Richard Edmund St. Lawrence Boyle, 9th Earl of Cork and of Orrery, 9th Viscount Dungarvan, 9th Viscount Boyle of Kinalmeaky, 9th Baron Boyle of Bandonbridge, 6th Baron Boyle of Marston\") (19. dubna 1829 Dublin – 22. června 1904 Londýn) byl britský politik a dvořan z významného šlechtického rodu Boylů. Patřil k liberálům, ve vládách Williama Gladstona zastával dvorské funkce nejvyššího štolby a nejvyššího lovčího. \n\nByl vnukem 8. hraběte z Corku, jeho otcem byl předčasně zemřelý Charles Boyle, vikomt Dungarvan (1800–1834). Studoval v Etonu a Oxfordu, v letech 1850–1856 byl členem Dolní sněmovny, poté zdědil rodové tituly, ve Sněmovně lordů zasedal jako \"baron Marston\", protože hraběcí tituly platily pouze pro Irsko. V politice patřil k liberálům, v roce 1860 získal Řád sv. Patrika, v letech 1864–1904 byl lordem–místodržitelem v Somersetu. V liberálních vládách zastával dvorské posty nejvyššího lovčího (1866 a 1880–1885) a nejvyššího královského štolby (1886 a 1894–1895), od roku 1866 byl též členem Tajné rady. V roce 1882 zastupoval 2. hraběte Granville ve funkci předsedy Sněmovny lordů. V letech 1889–1899 byl pobočníkem královny Viktorie. \n\nJeho manželkou byla od roku 1853 Emily de Burgh (1828–1912), dcera 1. markýze z Clanricarde. Titul hrabat z Corku a Orrery zdědili postupně dva synové Charles (1861–1925) a Robert (1864–1934), oba zemřeli bez potomstva a v roce 1934 rodové tituly převzal admirál William Boyle, 12. hrabě z Corku a Orrery (1873–1967). Dcera Dorothy (1858–1938) byla manželkou ministra kolonií a námořnictva Waltera Longa. \n\n"}
{"id": "1437416", "url": "https://cs.wikipedia.org/wiki?curid=1437416", "title": "Boylové", "text": "Boylové\n\nBoylové jsou anglicko-irský šlechtický rod, který v 17. a 18. století získal v různých liniích pět hraběcích titulů a členové rodu patřili k významným osobnostem anglické a britské historie. Zakladatelem dynastie byl Richard Boyle, 1. hrabě z Corku (1566–1643), který zbohatl v Irsku a v roce 1620 byl povýšen na hraběte z Corku. Ve dvou generacích jeho potomků získal rod další šlechtické tituly v Irsku a v Anglii, jedna linie sídlila ve Skotsku (hrabata z Glasgow). Členové rodu se kromě účasti v politice angažovali také jako mecenáši věd a umění, Richard Boyle, 4. hrabě z Corku (1694–1753), proslul jako architekt a projektoval přestavby svých londýnských paláců \"Burlington House\" a \"Chiswick House\". Jeden z mladších synů 1. hraběte z Corku, Robert Boyle (1627–1691), vynikl v přírodních vědách, je považován za zakladatele moderní chemie, definoval Boyleův zákon.\n\nHenry Boyle, 1. baron Carleton (1669–1725) byl britským ministrem financí a zahraničí, jeho bratranci Richard Boyle, 2. vikomt Shannon (1675-1740) a Charles Boyle, 4. hrabě z Orrery (1674–1731) vynikli jako vojevůdci a diplomaté za války o španělské dědictví, další bratranec Henry Boyle, 1. hrabě ze Shannonu (1682–1764) byl dlouholetým předsedou irského parlamentu. V dalších generacích řada členů rodu sloužila v armádě, námořnictvu, zastávali také vysoké posty u dvora, uplatnili se i ve správě kolonií, David Boyle, 7. hrabě z Glasgow (1833–1915), byl guvernérem na Novém Zélandu. V moderní historii byl významnou osobností admirál a námořní poradce Winstona Churchilla William Boyle, 12. hrabě z Corku a Orrery (1873–1967). V současnosti jsou reprezentanty rodu John Richard Boyle, 15. hrabě z Corku a Orrery (*1945), Richard Henry Boyle, 10. hrabě ze Shannonu (*1960), a Patrick Robin Boyle, 10. hrabě z Glasgow (*1939).\n\nNa hraběte z Corku byl povýšen zakladatel dynastie Richard Boyle (1566–1643) v roce 1620. Majetkově výhodným sňatkem a vlastními nákupy založil bohatství rodu v Irsku, získal ale statky i v Anglii. Jeho syn Richard Boyle, 2. hrabě z Corku (1612–1698) vstoupil do anglické Sněmovny lordů jako baron Clifford (1644), později získal ještě anglický titul hraběte z Burlingtonu. Z jeho potomstva vynikl Richard Boyle, 4. hrabě z Corku a 3. hrabě z Burlingtonu (1694-1753), který proslul jako amatérský architekt. Zemřel bez mužského potomstva a titul hraběte z Burlingtonu zanikl, hrabětem z Corku se stal jeho vzdálený bratranec John Boyle, 5. hrabě z Orrery (1706-1762), od té doby jsou oba hraběcí tituly užívány společně. Ve Sněmovně lordů zasedali potomci s titulem barona z Marstonu získaným v roce 1711. Edmund Boyle, 8. hrabě z Corku a Orrery (1767–1856), byl generálem, jeho vnuk Richard Boyle, 9. hrabě z Corku a Orrery (1829–1904) zastával vysoké hodnosti u dvora. V roce 1934 přešly tituly na vedlejší linii, 12. hrabětem z Corku a Orrery byl admirál William Boyle (1873–1967). Současným představitelem této linie je John Richard Boyle, 15. hrabě z Corku a Orrery (*1945).\n\nPrvní hrabě z Corku zbohatl sňatkem s Joan Apsley, dědičkou statků v Irsku. Po uvěznění Waltera Raleigha skoupil jeho majetek v několika irských hrabstvích, jeho hlavním sídlem se stal hrad \"Lismore Castle\" (hrabství Waterford). Ke konci života získal také několik panství v Anglii, zámek \"Stalbridge House\" (Dorset) po něm zdědil jeden z mladších synů Robert Boyle (1627–1691), který zde prováděl své vědecké pokusy. Richard Boyle, 2. hrabě z Corku (1612–1698), získal v roce 1662 panství Burlington poblíž Londýna a od něj byl odvozen anglický hraběcí titul z Burlingtonu udělený v roce 1664. Jeho syn, předčasně zemřelý dědic Charles Boyle, vikomt Dungarvan (1639–1694), koupil v roce 1682 renesanční palác \"Chiswick House\" v Londýně. Richard Boyle, 4. hrabě z Corku a 3. hrabě z Burlingtonu (1694-1753), byl architektem a podle vlastních projektů nechal v 18. století přestavět paláce \"Burlington House\" a \"Chiswick House\". Zemřel bez mužského potomstva a jeho úmrtím zanikl titul hrabat z Burlingtonu, zatímco hraběcí titul z Corku přešel na vzdáleného bratrance 5. hraběte z Orrery. Dědičkou většiny majetku včetně obou londýnských paláců nebo irského hradu Lismore Castle byla dcera 4. hraběte z Corku Charlotte (1731-1754). Jejím sňatkem s premiérem 4. vévdou z Devonshire přešlo toto rozsáhlé dědictví na rod Cavendishů. Současným sídlem hrabat z Corku a Orrery je \"Lickfold House\" (\"Sussex)\".\n\nNa hraběte z Orrery byl v roce 1660 povýšen vojevůdce a politik Roger Boyle (1621–1679), mladší syn 1. hraběte z Corku. Titul platil pouze pro Irsko, ale Charles Boyle, 4. hrabě z Orrery (1674–1731), byl jako generál a diplomat války o španělské dědictví povýšen na barona z Marstonu s britským peerstvím a s tímto titulem jeho potomci zasedali ve Sněmovně lordů. Jeho syn John Boyle, 5. hrabě z Orrery (1706–1762), zdědil v roce 1753 po starší linii titul hrabat z Corku a od té doby jsou oba tituly užívány současně.\n\nNa západním pobřeží Skotska nedaleko od Glasgow se nachází zámek \"Kelburn Castle\", jedno z nejstarších rodových sídel Boylů. Údajně se v této lokalitě vyskytovali již ve 12. století, prokazatelně zde sídlili od 16. století. David Boyle (1666–1733) získal v roce 1699 pět skotských titulů barona a za svůj podíl na sjednávání anglicko-skotské unie byl v roce 1703 povýšen na hraběte z Glasgow (titul platil pouze pro Skotsko). Na přelomu 17. a 18. století také nechal přestavět zámek Kelburn Castle do současné podoby. George Boyle, 4. hrabě z Glasgow (1765–1843), získal v roce 1815 titul barona Rosse z Hawkheadu, který platil pro celou Británii a bylo s ním spojeno členství ve Sněmovně lordů. Tento titul zanikl v roce 1890 vymřením jedné rodové linie. David Boyle, 7. hrabě z Glasgow (1833–1915), byl guvernérem na Novém Zélandu (1892-1897) a po návratu do Anglie získal nový britský peerský titul barona Boyle z Fairlie, s nímž vstoupil do Sněmovny lordů. Z dalších generací vynikl David Boyle, 9. hrabě z Glasgow (1910-1984), který v námořnictvu dosáhl hodnosti kontradmirála. Současným představitelem této linie je Patrick Boyle, 10. hrabě z Glasgow (*1939), který ve Sněmovně lordů zastupuje liberální demokraty.\n\nTitul vikomtů a hrabat ze Shannonu užívá vedlejší linie hrabat z Corku. Francis Boyle (1623–1699), jeden z mladších synů 1. hraběte z Corku, sloužil v armádě, poté byl guvernérem v hrabství Cork, kde vlastnil sídlo \"Shannon Park\". Po restauraci Stuartovců získal irský titul vikomta Shannona (1660), jeho synem, polním maršálem Richardem Boylem (1675–1740) však titul zanikl. Hrabětem ze Shannonu se pak v roce 1756 stal významný irský politik Henry Boyle (1682–1764), dlouholetý předseda irské poslanecké sněmovny. Jeho syn Richard Boyle, 2. hrabě ze Shannonu (1727–1807), získal v roce 1786 britský peerský titul barona Carletona a s tímto titulem zasedají Boylové v této linii ve Sněmovně lordů. Richard Henry Boyle, 6. hrabě ze Shannonu (1860–1906) žil od mládí v Kanadě a byl poslancem kanadského parlamentu, což je mezi britskými peery ojedinělý případ. Jeho syn Richard Bernard Boyle, 7. hrabě ze Shannonu (1897–1917), padl za první světové války. Současným představitelem této rodové větve je Richard Henry Boyle, 10. hrabě ze Shannonu (*1960).\n\nHlavním sídlem hrabat ze Shannonu byl zámek \"Castle Martyr\" (hrabství Cork), bývalý majetek významného irského klanu Fitzgeraldů.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1437421", "url": "https://cs.wikipedia.org/wiki?curid=1437421", "title": "Tunel Dingač", "text": "Tunel Dingač\n\nTunel Dingač je krátký silniční tunel, který se nachází u vesnice Potomje v opčině Orebić v centrální části chorvatského poloostrova Pelješac. Skrz tunel vede místní komunikace, která prochází pod kopcovitým hřebenem a spojuje tak vesnici s jižními svahy na pobřeží. Tyto svahy jsou proslaveny úrodnými vinicemi, hrozny z těchto vinic byly tradičně dopravovány osly. Cesta přes zmíněný hřeben však byla náročná, a tak místní vinaři přistoupili k vybudování tunelu. Tunel byl uveden do provozu v roce 1976 a od té doby jsou hrozny dopravovány automobily přímo do vesnice.\n\nTunel je dlouhý 400 m a není v něm žádné ostění. Nachází se v něm pouze jeden jízdní pruh a přibližně uprostřed tunelu je zřízen záliv pro vyhýbání protijedoucích vozidel. Tunel je jen spoře osvětlen a kromě silniční komunikace jím vedou i kabelová vedení. V současnosti se tunel stal i jednou z turistických atrakcí poloostrova.\n\n"}
{"id": "1437422", "url": "https://cs.wikipedia.org/wiki?curid=1437422", "title": "Baskické jazyky", "text": "Baskické jazyky\n\nBaskické jazyky jsou jazykovou skupiny, ve které je pouze baskičtina, používaná Basky v Baskicku na severním pomezí Francie a Španělska. Protože tato skupina zahrnuje jenom baskičtinu, který není příbuzná s žádným jiným jazykem, tak se baskičtina bere jako izolovaný jazyk.\n\nV minulosti ovšem zahrnovala více jazyků. Patřila sem akvitánština, používaná v Akvitánii, které vymřela už ve středověku. Podle mnoha teorií sem také patřily vymřelé jazyky staré Ibérie.\n\nVšechny baskické jazyky se vyvinuly ze starobaskičtiny (protobaskičtiny), ale původ baskičtiny dodnes není znám. Existují teorie o tom, že to byl jazyk Kromaňonců nebo teorie o spojitosti s gruzínštinou.\n"}
{"id": "1437444", "url": "https://cs.wikipedia.org/wiki?curid=1437444", "title": "Mistrovství Evropy v sumu", "text": "Mistrovství Evropy v sumu\n\nMistrovství Evropy v sumu je sportovní akce s historií od roku 1995.\n\nPočátky sportovního sumo (sumó ve váhových kategoriích) se datují do sedmdesátých let dvacátého století na západní pobřeží Spojených státu, kde žije početná komunita přistěhovalců z Japonska. Do Evropy se sportovní sumó přivezli studenti z amerických univerzit koncem osmdesátých let dvacátého století. První země, která se angažovala v pořádání turnajů bylo Německo. Z ryze amatérského prostřední se v průběhu let postupně stal regulérní sport (cca rok 2008), který je součástí několika multisportovních her (Světové hry apod.). Především potom v zemích s rozvinutou zápasnickou kulturou – území Ruské federace (Tuva, Severní Osetie), Ukrajina, Polsko či Bulharsko) se těší oblibě. V Česku patřili k propagátorům tohoto sportu bratři Jaroslav a Pavel Pořízové.\n\nEvropské turnaje ve sportovním sumó zastřešovala od devadesátých let Evropská unie sumó (ESU) se sídlem v západní Evropě (Německo později Nizozemsko). V roce 2011 došlo k neshodám mezi členskými zeměmi ESU a vznikla druhá Evropská federace sumó (ESF), kterou inciovala Ukrajina (Serhij Korobko), Polsko a další země. EFS byla v roce 2012 uznána Mezinárodní federací sumó (ISF) jako nová federace zastřešující evropský kontinent. Důsledkem toho byly v roce 2012 pořádany dvě mistrovství Evropy. Jako hlavní důvod této změny byly uvedeny korupční metody vedení ESU. Celou kauzu začalo zatknutí bývalého bulharského sumisty Petara Stojanova v roce 2010.\n\nE.S.U.\n\nE.S.F.\nE.S.U.\n\nE.S.F.\n"}
{"id": "1437446", "url": "https://cs.wikipedia.org/wiki?curid=1437446", "title": "Jack Northrop", "text": "Jack Northrop\n\nJohn Knudsen \"Jack\" Northrop (10. listopadu 1895 Newark – 18. února 1981) byl americký letecký konstruktér a průmyslník, který založil firmu Northrop Corporation.\n\nJeho kariéra začala v roce 1916, kdy pracoval jako kreslíř pro Lockheed Aircraft Manufacturing Company (založená 1912). V roce 1923 se dostal k Douglas Aircraft Company, kde pracoval jako projektový inženýr. V roce 1927 se vrátil k Lockheedu, kde se podílel na letounu Lockheed Vega jako hlavní konstruktér. V roce 1929 odešel, aby založil Avion Corporation, která však byla v roce 1930 prodána. O dva roky později založil Northrop Corporation. Tato firma se v roce 1939 stala dceřinou společností Douglas Aircraft a tak založil druhou společnost s názvem Northrop.\n\nBěhem práce v této společnosti se soustředil na konstrukci létajícího křídla, o kterém byl přesvědčen, že je dalším důležitým krokem v konstrukci letadel. Jeho prvním projektem byla zmenšená verze Northrop N-1M testovaná v roce 1940, která se nakonec stala velkým letounem Northrop YB-35. Letoun Northrop XP-56 Black Bullet, vyrobený ze sllitin hořčíku pomocí svařování, patřil společně s letounem Northrop P-61 Black Widow, prvním americkým nočním stíhacím letounem, který vznikl v 700 kusech, mezi jeho z nejpozoruhodnějších konstrukcí za druhé světové války.\n"}
{"id": "1437450", "url": "https://cs.wikipedia.org/wiki?curid=1437450", "title": "Martin Petrov", "text": "Martin Petrov\n\nMartin Petrov (* 15. leden 1979) je bývalý profesionální bulharský fotbalista, který nastupoval na postu křídla, a to vlevo. Působil v klubech v Německu, Španělsku nebo Anglii.\n\nPo působení ve Švýcarsku, kde s týmem Servette FC vybojoval švýcarský domácí pohár, zamířil do německého týmu VfL Wolfsburg za 6,5 milionu eur.\nV prvním ročníku za nový klub si zahrál ve 32 ligových utkáních, mezitím dokázal dát 6 gólů, připsal si též 11 asistencí. Hned dvakrát v jednom utkání se trefil 14. října 2001 na půdě 1. FC Köln, kde \"Vlci\" (jak se Wolfsburg přezdívá) vyhráli 4-0.\n\nV ročníku 2002/03 odehrál Petrov v lize 26 utkání a vstřelil 2 branky, dále na čtyři přihrál.\n\nV ročníku 2003/04 se trefil hned v úvodním kole, navíc přidal asistenci a pomohl k vítězství nad Bochumí 3:2.\nCelkově si v Bundeslize připsal 8 branek za 28 zápasů a k tomu 9 asistencí.\n\nV další sezóně na sebe upoutal pozornost v domácím zápase s Mainzem, kdy sám rozhodl čtyřmi góly do sítě soupeře.\nZápas skončil 4:3 pro Wolfsburg.\n\nV létě 2004 zamířil do španělského celku Atlético de Madrid, kde strávil jednu a půl sezóny.\n\nSvůj debut si Petrov odbyl v kvalifikačním utkání s Anglií (1:1), a to 9. června 1999.\nPetrov si zahrál ve druhém poločase, ale jen krátce, v 58. minutě obdržel druhou žlutou kartu a musel opustit hřiště.\n\nV létě 2004 si s Bulharskem zahrál na Euru 2004 v Portugalsku. Ve skupině s Itálií, Švédskem a Dánskem však Bulharsko nevybojovalo ani bod a s turnajem se po třech kláních rozloučilo. Petrov vstřelil jediný gól Bulharů, a to v závěrečném zápase s Itálií (2:1 pro Itálii), které nakonec turnaj také opustilo.\n\n"}
{"id": "1437455", "url": "https://cs.wikipedia.org/wiki?curid=1437455", "title": "Státní znak Papuy-Nové Guiney", "text": "Státní znak Papuy-Nové Guiney\n\nStátní znak Papuy-Nové Guiney je tvořen stylizovanou rajkou s červeno-hnědými křídly a zelenou hrudí, sedící na černobílém domorodém bubnu \"kundu\", za kterým leží černobílé obřadní kopí.\n\nPod znakem je nápis PAPUA NEW GUINEA, anglický název státu, který však není nezbytnou součástí znaku.\n\nOstrov Novou Guineu () objevili pro Evropu v roce 1526 Portugalci. V 16. století Španělé ostrov pojmenovali \"Novo Guinea\", protože místní obyvatele považovali za příbuzné západoafrických kmenů. V roce 1828 anektovali západní část ostrova Nizozemci, v současnosti tvoří tato část Západní Nové Guineje dvě indonéské provincie (Papua a Západní Papua). Ve východní části ostrova, na které je dnes umístěn stát Papua-Nová Guinea, vznikl v roce 1884 v severní části německý protektorát Země císaře Viléma. V jižní části (zvané \"Papua\") vznikl o dva dny později britský Protektorát Nová Guinea.\n\nV letech 1885–1899 se na německém území ostrova užívala vlajka Německé novoguinejské společnosti (). Jednalo se o bílý list s německou trikolórou v kantonu a logem společnosti při dolním okraji vlající části: černým, kráčejícím lvem, který drží v jedné tlapě červenou lilii.\n\nKolem roku 1912 začalo Německo uvažovat o rozlišení vlajek svých kolonií podle britského vzoru (německé kolonie byly považovány za nedílnou součást říše). Vlajky byly navrženy, v roce 1914 i schváleny, ale po vypuknutí 1. světové války nebyly nikdy zavedeny. Vlajkou kolonie Německá Nová Guinea měla být německá černo-bílo-červená vodorovná trikolóra se zeleným štítem se zelenou letící rajkou.\n\nŠlo o spodní část vyobrazeného znaku, který se dle jiných zdrojů užíval v letech 1899–1914. Jiný zdroj však uvádí naprosto jiné vyobrazení znaku.\n\nZa 1. světové války bylo německé území obsazeno Austrálií a v roce 1920 vznikl australský mandát Společnosti národů. 9. května 1921 bylo na bývalém německém území vyhlášeno australské Teritorium Nová Guinea. Vlajkou teritoria se stala britská státní námořní vlajka (Blue Ensign) s místním vlajkovým emblémem. Emblém () byl tvořen bílým kruhovým polem obklopeným vavřínovým věncem, svázaným modrou stuhou. Emblém obsahoval korunu sv. Eduarda a pod ní písmena \"T.N.G.\" (\"Territory of New Guinea\"). Je známa i varianta bez koruny. Emblém se na vlajce užíval (kromě období japonské okupace) až do roku 1949.\n\nProtektorát Nová Guinea tradičně užíval britskou státní námořní vlajku (služební) s místním vlajkovým emblémem ve vlající části. Emblém () byl tvořen bílým kruhem s Tudorovskou korunou a pod ní písmena \"N.G.\" (\"New Guinea\"), někdy i ve tvaru bez teček.\n\nV roce 1888 vznikla z britského protektorátu kolonie Britská Nová Guinea. Emblém zůstal zachován, pouze písmena \"N.G.\" nahradila písmena \"B.N.G.\" (\"British New Guinea\").\n\n1. září 1906 byla Britská Nová Guinea předána Austrálii. Zámořské území Teritorium Papua užívalo od tohoto data opět britskou služební vlajku, místní emblém se změnil opět pouze částečně: Písmena \"B.N.G.\" byla nahrazena písmeny \"PAPUA\". Vlajka s emblémem (je známa i s variantou emblému bez koruny) se užívala (kromě období japonské okupace) až do roku 1949.\n\nV roce 1946 převzala Austrálie, podle dohody OSN, správu nad severem i jihem a od roku 1949 je spravovala pod názvem Teritorium Papua-Nová Guinea. Užívaly se pouze australské symboly. V roce 1968 vznikl \"Zvláštní výbor pro ústavní vývoj\", který měl zemi připravit na nezávislost, předložit návrhy na nový název země a státní symboly. Výbor doporučil, aby státní znak tvořil pták, charakteristický pro ostrov, stylizovaná rajka druhu Gerrus paradisaea.\n\nV červnu 1971 schválil parlament prozatímní název státu \"Papua-Nová Guinea\". V lidovém referendu se návrh vlajky setkal spíše s kritikou a po změně byla vlajka přijata až po bouřlivé debatě a těsnou většinou, státní znak byl naopak schválen skoro bez připomínek.\n\n1. prosince 1973 získala země samosprávu a 16. září 1975 nezávislost. Státní znak změněn nebyl.\n\nObyvatelé autonomního území Bougainville rozhodli roku 2019 v referendu o tom, že si přejí nezávislost na Papui-Nové Guineji. Předpokládá se vznik nového státu.\n\n"}
{"id": "1437466", "url": "https://cs.wikipedia.org/wiki?curid=1437466", "title": "Tomisato (Čiba)", "text": "Tomisato (Čiba)\n\nTomisato (japonsky:富里市 \"Tomisato-ši\") je město v prefektuře Čiba v Japonsku. Žije zde přes 50 tisíc obyvatel. Ekonomika mšěsta se orientuje na zemědělství, konkrétně na pěstování vodních melounů a rýže.\n"}
{"id": "1437469", "url": "https://cs.wikipedia.org/wiki?curid=1437469", "title": "Mobara", "text": "Mobara\n\nMobara (japonsky:茂原市 \"Mobara-ši\") je město v prefektuře Čiba v Japonsku. Žije zde téměř 90 tisíc obyvatel. Ve městě se pořádá v červenci festival Tanabata.\n\n"}
{"id": "1437472", "url": "https://cs.wikipedia.org/wiki?curid=1437472", "title": "Filip Křepelka", "text": "Filip Křepelka\n\nFilip Křepelka (* 12. únor 1974 Brno) je český právník, vysokoškolský učitel a akademický funkcionář. V letech 2003–2005 zastával funkci předsedy Akademického senátu Právnické fakulty Masarykovy univerzity. Mezi roky 2006–2011 působil jako předseda Akademického senátu Masarykovy univerzity. Věnuje se právu Evropské unie a od roku 2015 je vedoucím Katedry mezinárodního a evropského práva Právnické fakulty Masarykovy univerzity.\n\nV roce 1992 absolvoval obor programování na Gymnáziu Vídeňská, poté v letech 1992–1997 studoval magisterský obor Právo na Právnické fakultě Masarykovy univerzity. V doktorském studiu práva Evropské unie v letech 1997–2002 se zaměřil na omezování státních podpor v mezinárodním a evropském právu. V roce 2001 absolvoval taktéž rigorózní řízení s prací na téma právní úpravy klinického hodnocení léčiv. V roce 2009 habilitoval s prací na téma Evropská a světová liberalizace obchodu službami.\n\nOd roku 1997 působí jako pedagog na Právnické fakulty Masarykovy univerzity. V letech 1998–2003 byl asistentem místopředsedy a následně předsedy Ústavního soudu, mezi roky 2004–2008 pak odborným poradcem pro evropské právo na Nejvyšším správním soudě. V roce 2015 se stal vedoucím Katedry Mezinárodního a evropského práva Právnické fakulty Masarykovy univerzity.\n\nUž od dob svého studia působí v akademické samosprávě. V letech 2003–2005 byl předsedou Akademického senátu Právnické fakulty Masarykovy univerzity, mezi roky 2006–2011 pak předsedou Akademického senátu Masarykovy univerzity. Od roku 2015 je také místopředsedou Etické komise pro výzkum Masarykovy univerzity a v roce 2018 se opět stal členem Vědecké rady Právnické fakulty Masarykovy univerzity, ve které působil již v letech 2011–2015.\n\nV děkanských volbách na Právnické fakultě Masarykovy univerzity roku 2014 o jeden hlas zvítězila Markéta Selucká. Filip Křepelka poté vyčítal studentským zástupcům, že využili rovného zastoupení k tomu, aby prosadili kandidátku, která neměla širokou podporu akademických pracovníků. Začal taktéž otevřeně kritizovat rovné zastoupení studentů a akademických pracovníků ve fakultním akademickém senátu.\n\nDomnívá se, že právě v případě voleb děkana je rovné zastoupení studentů a akademických pracovníků problém. Prosazuje proto rozšíření komory akademických pracovníků o dvojnásobek a její rozdělení na komoru asistentů a odborných asistentů a komoru docentů a profesorů. Na druhou stranu však podporuje zákaz majorizace, aby i přes takovou změnu byli akademičtí pracovníci nuceni se studenty pracovat na kompromisech. Prosazuje také, aby studenti měli svého zástupce též v komisi výběrového řízení pro akademické pracovníky a podporuje, aby získali možnost se vyjadřovat k habilitačním a profesorským řízením.\n\nV roce 2018 kandidoval na děkana Právnické fakulty Masarykovy univerzity. Ve volbě se utkal s Markétou Seluckou a Martinem Škopem. Postoupil do druhého kola volby, ve kterém pak zvítězil Martin Škop.\n\n"}
{"id": "1437478", "url": "https://cs.wikipedia.org/wiki?curid=1437478", "title": "Jaroslav Deršata", "text": "Jaroslav Deršata\n\nJaroslav Deršata (13. října 1898, Praha-Nusle – 27. ledna 1942, KT Mauthausen) se narodil v Praze - Nuslích. Jeho otec byl řezník. Jaroslav se stal také řezníkem. Za protektorátu se spolu se svojí ženou Alžbětou Deršatovou zapojil (jako sokolský činovník) do protiněmecké ilegální odbojové činnosti. Jaroslav Deršata byl zatčen 9. října 1941 a to v rámci tažení proti Obci sokolské v odboji. Byl vězněn v KT Mauthausen, kde byl zařazen mezi skupinu vězňů (tzv. „komando kamenolom“) pracujících v kamenolomu, kde se doba „přežití“ měřila na týdny. Dne 27. ledna 1942 (resp. 28. ledna 1942 ráno) v KT Mauthausen útrapám podlehl. V odbojové činnosti pokračovala jeho žena Alžběta Deršatová i po manželově smrti. Na jaře roku 1942 se její byt stal jedním z úkrytů parašutistů Jozefa Gabčíka a Jana Kubiše. Zbraně získané odbojem z Janečkovy zbrojovky ukrývala Alžběta Deršatová od roku 1944 až do pražského květnového povstání 1945. Druhou světovou válku přežila.\n\nVe čtvrtek dne 13. září 2018 v 17.00 byla na vnějším plášti domu v Kvestorské ulici (na adrese: Kvestorská 287/2, 140 00 Praha 4 - Michle) , kde za protektorátu bydlel Jaroslav Deršata se svojí manželkou Alžbětou Deršatovou, za přítomnosti představitelů městské části Praha 4 (a badatele a spisovatele Jiřího Padevěta) slavnostně odhalena pamětní deska. O instalaci této pamětní desky se zasloužila Iniciativa A, Československá obec legionářská (ČsOL), MČ Praha 4 a Rota Nazdar.\n\n"}
{"id": "1437488", "url": "https://cs.wikipedia.org/wiki?curid=1437488", "title": "Th-2 odpověď", "text": "Th-2 odpověď\n\nTh-2 odpověď (Th2) je imunitní odpověď založená na Th2 pomocných lymfocytech. Tato odpověď je iniciována cytokinem IL-4 a blokovaná interferonem gama, který je Th-1 efektorovým cytokinem. Hlavními produkty Th2 buněk jsou potom cytokiny IL-4 (jedná se o autokrinní signalizaci), IL-5, IL-6, IL-9 a IL-13. Dochází poté k protilátkové odpovědi založené na produkci protilátek z B lymfocytů. Organismy tak bojují proti extracelulárním patogenům. Tento typ odpovědi je také odpovědný za rozvoj alergie a astmatu. Opakem je potom Th-1 odpověď, kterou zprostředkovávají především Th1 lymfocyty a která je zaměřena proti intracelulárním patogenům. \n\nTh2 buňky (též Th2 lymfocyty) se vyvíjejí z Th0 pomocných lymfocytů (CD4+). K jejich vývoji do Th2 buňky potřebují Th0 vhodné cytokinové prostředí. Nejdůležitějším cytokinem, který musí být v dostatečné koncentraci je právě IL-4, který v buňkách aktivuje transkripční faktor GATA3. Ten je zodpovědný za následující transkripční změny a projev Th2 fenotypu. IL-4 pochází hlavně z produkce bazofilních granulocytů, žírných buněk, NKT buněk a právě vznikajících Th2 lymfocytů.\n\nTh2 odpověď může být zprostředkována i jiným typem buněk než pomocnými lymfocyty. Populace přirozených lymfoidních buněk (ILC – innate lymphoid cells), konkrétně ILC druhého typu jsou toho důkazem. I u nich se uplatňuje transkripční faktor \"GATA3\". Aktivované ILC2 poté mají obdobné účinky na imunitní systém jako Th2 buňky. \n\nPo aktivaci buněk dochází k produkci specifických cytokinů pro Th2 odpověď. Tyto cytokiny jsou IL-4, IL-5, IL-6, IL-9 a IL-13. Dochází k aktivaci humorální imunity založené na protilátkách. IL-4 je růstovým faktorem pro B lymfocyty, dochází tak k jejich proliferaci, indukuje izotypový přesmyk protilátek (imunoglobulinů) a obecně jejich produkci. Dalším důsledkem je regulace exprese MHC II na B buňkách a indukce alternativního stavu makrofágů. Podobné účinky má i IL-13. IL-5 je hlavním diferenciačním faktorem pro eosinofilní granulocyty, také podporuje růst B buněk a sekreci imunoglobulinů. \n\nTh2 odpověď je inhibována produkty Th1 odpovědi, což je především interferon-gama (IFNγ) a IL-12. Produkty Th2 naopak inhibují Th1 odpověď. Ve skutečnosti se v organismu uplatňují zároveň oba typy imunitní odpovědi a záleží na jejich vzájemné balanci a doplňování. \n"}
{"id": "1437490", "url": "https://cs.wikipedia.org/wiki?curid=1437490", "title": "USS Newark (C-1)", "text": "USS Newark (C-1)\n\nUSS Newark (C-1) byla chráněný křižník námořnictva Spojených států amerických. Ve službě byl v letech 1891–1913. Byl to první moderní křižník amerického námořnictva.\n\nKřižník postavila americká loděnice William Cramp and Sons ve Filadelfii. Kýl byl založen 12. června 1888, na vodu byla loď spuštěna 19. března 1890 a do služby byla přijata 2. února 1891.\n\nVýzbroj tvořilo dvanáct 152mm kanónů, čtyři 57mm kanóny, čtyři 47mm kanóny a dva 37mm kanóny. Pohonný systém tvořily čtyři kotle a dva parní stroje o výkonu 8500 hp, pohánějící dva lodní šrouby. Nejvyšší rychlost dosahovala 18 uzlů. Dosah byl 7400 námořních mil při rychlosti 10 uzlů.\n\nKřižník se roku 1898 zapojil do španělsko-americké války. Vyřazen byl roku 1913. Poté byl využíván jako hulk. Nejprve sloužil jako karanténní loď v Providence. V letech 1918–1919 sloužil jako nemocniční loď v Newportu a New Yorku. Následně byl zase nemocniční lodí v Providence. Roku 1926 byl prodán do šrotu.\n\n\n"}
{"id": "1437491", "url": "https://cs.wikipedia.org/wiki?curid=1437491", "title": "USS Charleston (C-2)", "text": "USS Charleston (C-2)\n\nUSS Charleston (C-2) byla chráněný křižník námořnictva Spojených států amerických. Ve službě byl v letech 1889–1898. Byl ztracen najetím na mělčinu.\n\nKřižník postavila americká loděnice Union Iron Works v San Francisku podle projektu britské loděnice Armstrong Whitworth. Kýl byl založen 20. ledna 1887, na vodu byla loď spuštěna 19. července 1888 a do služby byla přijata 26. prosince 1889.\n\nVýzbroj tvořily dva 203mm kanóny, šest 152mm kanónů, čtyři 57mm kanóny, dva 47mm kanóny a dva 37mm kanóny. Pohonný systém tvořily čtyři kotle a dva parní stroje o výkonu 7500 hp, pohánějící dva lodní šrouby. Nejvyšší rychlost dosahovala 18 uzlů.\n\nRoku 1890 \"Charleston\" převezl do San Francisca havajského krále Kalākaua. Ten během pobytu v USA zemřel a křižník následně převezl jeho ostatky zpět do Honolulu. Za španělsko-americké války roku 1898 se křižník podílel na obsazení ostrova Guam a poté se podílel na dobytí Manily. Na Filipínách operoval také roku 1899. Dne 2. listopadu 1899 najel jižně od Luzonu na nezmapovaný útes a byl opuštěn.\n\n"}
{"id": "1437492", "url": "https://cs.wikipedia.org/wiki?curid=1437492", "title": "USS New Orleans (CA-32)", "text": "USS New Orleans (CA-32)\n\nUSS New Orleans (CA-32) byl těžký křižník třídy \"New Orleans\" sloužící během druhé světové války v americkém námořnictvu. Ve službě byl v letech 1934–1947. Účastnil se bojů druhé světové války, přičemž na pacifickém válčišti byl těžce poškozen.\n\nKřižník postavila loděnice New York Navy Yard v Brooklynu. Stavba byla zahájena 14. března 1931, na vodu byl křižník spuštěn 12. dubna 1933 a do služby byl přijat 18. dubna 1934.\n\nZákladní výzbroj po dokončení tvořilo devět 203mm kanónů ve třídělových věžích, osm 127mm kanónů a osm 12,7mm kulometů. Křižník byl vybaven dvěma katapulty a čtyřmi průzkumnými hydroplány. Pohonný systém tvořilo osm kotlů Babcock & Wilcox a čtyři převodové turbíny Westinghouse o výkonu 107 000 shp, pohánějící čtyři lodní šrouby. Nejvyší rychlost dosahovala 32,7 uzlu. Dosah byl 10 000 námořních mil při rychlosti 10 uzlů.\n\nBěhem služby byla zejména posilována protiletadlová výzbroj a instalována moderní elektronika. Roku 1946 byl křižník vybaven radary SG, SK, Mk.3 a Mk.4. Výzbroj tvořilo devět 203mm kanónů, osm 127mm kanónů, dvacet čtyři 40mm kanónů Bofors a čtrnáct 20mm kanónů Oerlikon. Jeden katapult byl demontován, hydroplány zůstaly čtyři.\n\nDne 30. listopadu 1942 byl v bitvě u Tassafarongy těžce poškozen japonským torpédem, které křižníku utrhlo příď včetně první dělové věže. Plavidlo se podařilo zachránit, přičemž opravy trvaly do července 1943. Křižník válku přečkal. Roku 1947 byl vyřazen ze služby a roku 1959 vyškrtnut a sešrotován.\n\n"}
{"id": "1437496", "url": "https://cs.wikipedia.org/wiki?curid=1437496", "title": "Gian Luca Zodda", "text": "Gian Luca Zodda\n\nGian Luca Zodda (* 2. května 1999 Sassuolo) je italský reprezentant ve sportovním lezení, vicemistr Itálie a juniorský mistr světa v lezení na rychlost.\n\n\n"}
{"id": "1437503", "url": "https://cs.wikipedia.org/wiki?curid=1437503", "title": "Danielle Rose Russell", "text": "Danielle Rose Russell\n\nDanielle Rose Rusell (* 31. října 1999, Pequannock Township, New Jersey, USA) je americká filmová a televizní herečka, známá zejména ze seriálu \"The Originals a\" spin-off seriálu \"Odkaz,\" kde hraje postavu Hope Mikaelson. Dále hrála vedlejší role ve filmech \"Mezi náhrobními kameny\" (2014), \"Aloha\" (2015), \"Pandemie\" (2016) a \"(Ne)obyčejný kluk\" (2017).\n\nRussell se narodila v Pequannock Township v New Jersey, ale vyrostla ve městě West Milford. Je dcerou bývalé tanečnice Rosemary Rado a bývalého zpěváka Waltera Russella. Od mladého věku se věnovala modelingu, objevila se v několika reklamách. Na střední škole Holy Spirit School se začala věnovat herectví a zahrála si v několika školních hrách. V roce 2018 dokončila střední školu prostřednictvím online kurzů.\n\nPrvní filmová role přišla s filmem \"Mezi náhrobními kameny\" v roce 2014, kde hrála čtrnáctiletou dceru ruského drogového dealera. Další rok si zahrála dceru postavy Bradleyho Coopera ve filmu \"Aloha.\" Ve stejném roce si zahrála v šesti dílech seriálu \"The Last Tycoon.\" V roce 2017 si zahrála vedlejší roli ve filmu \"(Ne)obyčejný kluk.\"\n\nV červenci 2017 byla obsazena do role Hope Mikaelson v seriálu stanice The CW \"The Originals\". V květnu 2018 bylo oznámeno, že v roli bude pokračovat ve spin-offu seriálu \"Odkaz.\"\n"}
{"id": "1437505", "url": "https://cs.wikipedia.org/wiki?curid=1437505", "title": "Mirko Foret", "text": "Mirko Foret\n\nMirko Foret, vlastním jménem Miroslav Foret (9. února 1922 Svitávka – 20. března 1998 Brno), byl český skladatel, trumpetista a dirigent.\n\nPatřil k zakládajícím členům orchestru Gustava Broma, hrál s ním mimo jiné na premiéře v Rožnově pod Radhoštěm o letních prázdninách roku 1940, počítané jako historický počátek tohoto legendárního brněnského tělesa.\n\nPo druhé světové válce (1947) absolvoval brněnskou konzervatoř a působil jako trumpetista v Symfonickém orchestru brněnského rozhlasu (1945 – 1955).\n\nPotom se již věnoval výhradně populární a jazzové hudbě s vlastním souborem, kterým prošla řada vynikajících hudebníků jako byli trumpetista Jan Slabák, trombonista Mojmír Bártek, saxofonisté Míla Petr, Zdeněk Novák, Juraj Velčovský, Felix Slováček, Günter Kočí či Vladimír Popelka, známý především jako skladatel a aranžér, klavíristé Oldřich Blaha, Lubomír Novosad a Miroslav Hanák, kontrabasista Imré Moži, ale zejména zpěváci Eva Martinová, Karel Duda a Zbyšek Pantůček. V 50. a 60. letech pravidelně spolupracoval s Československým rozhlasem a posléze také s Československou televizí. Jako hostující dirigent nahrával také s Rozhlasovým orchestrem Studio Brno.\n\nV Supraphonu vydal tehdy velmi populární písničky O Cangaciero, Sedm vrchů, sedm moří, Země, odkud přicházím a mnohé další. Mimo jiné nahrál během svého dvouměsíčního turné v roce 1962 v tehdejším Sovětském svazu také desku pro firmu Melodija.\n\nDlouhodobě a opakovaně účinkoval v tanečních kavárnách (v Brně hotely Slovan, Evropa či mezinárodní varieté Rozmarýn, ale také třeba pražská Alfa na Václavském náměstí).\n\nV letech 1967 – 1980 pravidelně vyjížděl se svým souborem na dlouhodobá angažmá do Finska a Švédska. Začátkem roku 1971 vystupovali jeden večer společně v programu s tehdy začínající skupinou ABBA.\n\nV 80. letech vedl mimo vlastního tanečního souboru také Vyškovský big band. S ním slavil opakovaná vítězství například na Jazzových festivalech v Kroměříži či v Rychnově nad Kněžnou.\n\nV roce 1993 mu Nadace Život umělce udělila cenu Senior Prix.\n"}
{"id": "1437508", "url": "https://cs.wikipedia.org/wiki?curid=1437508", "title": "Janko Bratanov", "text": "Janko Bratanov\n\nJanko Bratanov (bulharsky Янко Иванов Братанов) (* 10. června 1952) je bývalý bulharský atlet, halový mistr Evropy v běhu na 400 metrů z roku 1976.\n\nNa mistrovství Evropy v roce 1974 startoval v běhu na 400 metrů překážek. Skončil v semifinále, kde vytvořil nový bulharský rekord časem 50,66. O rok později byl členem bronzové štafety na 4x2 kola na evropském halovém šampionátu. Nejúspěšnější sezónou se pro něj stal rok 1976. Zvítězil v běhu na 400 metrů na halovém mistrovství Evropy, zaběhl svůj osobní rekord na 400 metrů překážek 49,77 a na olympiádě v Montrealu doběhl v této disciplíně šestý. Na olympiádě v Moskvě v roce 1980 doběhl ve finále na 400 metrů překážek osmý.\n\nPo skončení sportovní kariéry pracoval jako trenér, mj. v Kataru a Bahrajnu.\n\n"}
{"id": "1437509", "url": "https://cs.wikipedia.org/wiki?curid=1437509", "title": "Morhad Amdouni", "text": "Morhad Amdouni\n\nMorhad Amdouni (* 21. ledna 1988 je francouzský atlet, běžec, který se věnuje dlouhým tratím. \n\nV roce 2007 se stal juniorským mistrem Evropy v běhu na 5000 metrů. Na světovém šampionátu v roce 2009 v této disciplíně nepostoupil do finále. V roce 2016 obsadil na mistrovství Evropy v běhu na 5000 metrů páté místo. Největší úspěch pro něj znamenal start na evropském šampionátu v Berlíně v roce 2018. Zvítězil v běhu na 10 000 metrů, na poloviční trati vybojoval bronzovou medaili.\n"}
{"id": "1437511", "url": "https://cs.wikipedia.org/wiki?curid=1437511", "title": "By the Hand of the Father", "text": "By the Hand of the Father\n\nBy the Hand of the Father je studiové album amerického hudebníka Alejandra Escoveda. Vydáno bylo v květnu roku 2002 společností Texas Music Group a jeho producentem byl Steven Soles. Písně na albu vychází ze stejnojmenného divadelního představení. Jde o konceptuální album pojednávající o Mexičanech, kteří se na počátku dvacátého století snažili najít nový domov v USA.\n\n\n"}
{"id": "1437518", "url": "https://cs.wikipedia.org/wiki?curid=1437518", "title": "Burning from the Inside", "text": "Burning from the Inside\n\nBurning from the Inside je čtvrté studiové album anglické skupiny Bauhaus. Vydáno bylo v červenci roku 1983 společností Beggars Banquet Records a jeho producenty byli členové skupiny Bauhaus. Frontman kapely Peter Murphy byl při nahrávání nemocný a ne vždy se jej účastnil. V některých písních tak zpívají i jiní členové. Kapela se během následného propagačního turné rozpadla. Hlavní singl z alba „She's in Parties“ se umístil na 26. příčce britské hitparády.\n\n\n"}
{"id": "1437519", "url": "https://cs.wikipedia.org/wiki?curid=1437519", "title": "Funa Tonakiová", "text": "Funa Tonakiová\n\nFuna Tonakiová (* 1. srpna 1995 Sagamihara) je japonská zápasnice – judistka.\n\nS judem začínala na základní škole Aihara v rodné Sagamihaře v 12 letech, když se předtím věnovala několik let karate. Po skončení střední internátní školy Šútoku v Tokiu v roce 2014 byla přijata na univerzitu Teikjó. Vrcholově se připravuje v profesionálním judistickém týmu společnosti Park24 (P24) pod vedením Hidehiko Jošidy a jeho asistentů (Rjúdži Sonoda). V japonské ženské reprezentaci se pohybuje od roku 2015 v superlehké váze do 48 kg.\n\n\n\n"}
{"id": "1437520", "url": "https://cs.wikipedia.org/wiki?curid=1437520", "title": "Faubourg Saint-Antoine", "text": "Faubourg Saint-Antoine\n\nFaubourg Saint-Antoine (tj. \"předměstí svatého Antonína\") bylo východní předměstí Paříže, které se rozkládalo za městskými hradbami v prostoru dnešního 11. a 12. obvodu.\n\nOsídlení se nacházelo v blízkosti opatství Saint-Antoine-des-Champs a vyvíjelo se pod ochranou tamních opatů.\n\nPředměstím procházela hlavní cesta – \"Rue du Faubourg-Saint-Antoine\", která byla prodloužením \"Rue Saint-Antoine\". \"Rue Saint-Antoine\" vedla k opatství z centra Paříže. Hranici mezi oběma ulicemi tvořily pařížské hradby a vše, co se nacházelo mimo zdi (extra muros), bylo nazýváno jako předměstí.\n\nDne 2. července 1652 zde proběhla bitva mezi královskou armádou, které velel Henri de La Tour d'Auvergne de Turenne, a voskem Frondy, které velel Velká Condé.\n\nV roce 1712 bylo předměstí, které doposud patřilo k farnosti Saint-Paul, přifařeno k farnosti Sainte-Marguerite.\n\nDne 16. května 1750 zatkl policista v \"Rue des Nonnains-d'Hyères\" malé dítě, které se dopustilo bezvýznamného přestupku. Matka svým pláčem vzbudila celou čtvrť a brzy se rozšířila fáma, že Ludvík XV. nechává unášet děti ve věku 5 až 10 let, které jsou obětovány, a jejich krev je použita pro lázně krále a jeho dvořanů. Na předměstí vypukla vzpoura. 22. a 23. května se nepokoje rozšířily i do sousedních čtvrtí Porte Saint-Denis, Butte Saint-Roch a carrefour de la Croix-Rouge. Zhruba 2000 lidí se vydalo na cestu do Versailles. Střetli se s královským vojskem, které je rozprášilo. Když se Ludvík XV. dozvěděl o této vzpouře, rozhodl se o odvetu. Nechal postavit se z Versailles do Saint-Denis a Compiègne novou silnici, která se vyhýbala Paříži. Ta se nazývala \"route de la Révolte\" (cesta vzpoury).\n\nBěhem Červencové revoluce se na předměstí střetli povstalci a královské vojsko.\n"}
{"id": "1437522", "url": "https://cs.wikipedia.org/wiki?curid=1437522", "title": "Koen Naert", "text": "Koen Naert\n\nKoen Naert (* 3. září 1989, Roeselare) je belgický atlet, běžec, který se věnuje dlouhým tratím, zejména maratonu.\nV letech 2012 a 2014 startoval na mistrovství Evropy v běhu na 10 000 metrů, vždy obsadil jedenácté místo. V následujících sezónách se orientoval na maraton. Při berlínském maratonu v roce 2015 obsadil sedmé místo. V olympijském závodě v Rio de Janeiro doběhl na 22.místě. Jeho největším úspěchem se stal titul mistra Evropy v Berlíně v osobním rekordu 2:09:51. \n\n"}
{"id": "1437523", "url": "https://cs.wikipedia.org/wiki?curid=1437523", "title": "Cholupice (tvrz)", "text": "Cholupice (tvrz)\n\nTvrz v Cholupicích je zaniklé panské sídlo v Praze v ulici Podchýšská v severní části obce.\n\nVes Cholupice měli kolem roku 1300 v držení pražští měšťané. Nejstarším známým majitelem byl Petr od Kamene, po něm vlastnila ves rodina pražských patricijů Štuků z Cholupic. Tvrz se poprvé uvádí roku 1328 a v majetku Štuků byla až do počátku 16. století.\n\nVdova po Václavu Cholupickém se provdala za Martina ze Stranova a ten jako poručník jejích dětí prodal ves s tvrzí Mikuláši staršímu Hýzrlovi z Chodů. Protože na statek uplatňoval nárok také Zikmund Venclík z Vrchoviště, dostal se spor k úřadu desk zemských a ten roku 1521 rozhodl ve prospěch rodiny Hýzrlovy. Roku 1597 prodal Jindřich Hýzrle z Chodů tvrz s poplužním dvorem a dalšími pozemky Kryštofu Želinskému ze Sebuzína.\n\nVes byla připojena k panství Dolní Břežany, tvrz je naposledy připomínána roku 1650.\n\nTvrz se nacházela v místech panské zahrady u panského dvora. Stála na návrší, které z východní strany obtékal potok a ze severní a západní strany rybníčky.\n\nK roku 1908 se dochovala 3 metry vysoká okrouhlá věž, severně nad rybníkem kus asi 3 metry vysoké obvodové zdi s malou střílnou a na tvrzišti zasypané sklepy. Při výkopech na zahrádce byly nalezeny štukové kameny.\n\n\n"}
{"id": "1437524", "url": "https://cs.wikipedia.org/wiki?curid=1437524", "title": "Pleased to Meet Me", "text": "Pleased to Meet Me\n\nPleased to Meet Me je páté studiové album americké rockové skupiny The Replacements. Vydáno bylo v červnu roku 1987 společností Sire Records a jeho producentem byl Jim Dickinson. Jde o první album kapely vydané po odchodu kytaristy Boba Stinsona. Na albu se podílelo několik dalších hudebníků, mezi nimiž je například Alex Chilton, který hraje v písni „Can't Hardly Wait“. Album obsahuje také píseň „Alex Chilton“, která je poctou témuž hudebníkovi. Na albu dále hrál mimo jiné Luther Dickinson, syn producenta desky.\n\n\n"}
{"id": "1437526", "url": "https://cs.wikipedia.org/wiki?curid=1437526", "title": "Marjan Zakalnyckyj", "text": "Marjan Zakalnyckyj\n\nMarjan Zakalnyckyj (* 19. srpna 1994) je ukrajinský atlet, mistr Evropy v chůzi na 50 km.\nSe sportem začínal v Kaluši, od roku 2013 pokračoval v přípravě v Kyjevě. Jeho největším úspěchem je titul mistra Evropy v chůzi na 50 kilometrů z roku 2018.\n"}
{"id": "1437527", "url": "https://cs.wikipedia.org/wiki?curid=1437527", "title": "Xitle", "text": "Xitle\n\nXitle (v jazyce nahuatl , „pupek“) je monogenetická sopka v Mexiku v extravilánu Ciudad de México. Je součástí Neovulkanického pohoří. Je to sypaný kužel s kruhovou základnou, nejstrmější část má relativní výšku zhruba 100 metrů, vnější i vnitřní svahy mají sklon 30° až 40°. Kráter sopky leží 5,75 km severovýchodně od vrcholu Adjusco (3930 m) a zhruba 22,5 km od Plaza de la Constitución (azimut 204°). Nejvyšší místo je na jižním okraji kráteru a dosahuje nadmořské výšky 3105 metrů.\n\nSopka byla podle radiokarbonové metody datování činná někdy v období 245–315 př. n. l.\n\nVnější svahy jsou porostlé lesem.\n"}
{"id": "1437529", "url": "https://cs.wikipedia.org/wiki?curid=1437529", "title": "SA (album)", "text": "SA (album)\n\nSA je studiové album amerického hudebníka Jonathana Richmana. Vydáno bylo 1. října roku 2018 společností Blue Arrow Records. Spolu s Richmanem desku produkovala jeho manželka Nicole Montalbano a bývalý spoluhráč z kapely The Modern Lovers Jerry Harrison.\n\n\n"}
{"id": "1437533", "url": "https://cs.wikipedia.org/wiki?curid=1437533", "title": "Košík (hrad)", "text": "Košík (hrad)\n\nKošík je zaniklý hrad u Neumětel v okrese Beroun. V literatuře bývá označován také jako tvrz. Stával na výběžku masívu Housina asi 1,5 kilometru severovýchodně od vesnice. Téměř celý areál hradu byl zničen lomem. Dochovala se pouze část příkopu.\n\nPodle pověstí je místo spojováno se sídlem bájného Horymíra. Písemné prameny o hradu se nedochovaly a zprávy o majitelích Neumětel nelze vzhledem k existenci tvrze v Neumětelích a blízkého Starého zámku spolehlivě rozlišit. Předpkládá se, že vznikl v první polovině čtrnáctého století a ještě před jeho koncem zanikl.\n\nHrad stával na návrší se dvěma vrcholy, přičemž jihovýchodní vrchol pravděpodobně nebyl jeho součástí. Hradní areál měl oválný půdorys s rozměry přibližně 32 × 25 metrů. Před rokem 1880, ještě před zahájením těžby kamene, byla v prostoru hradu odkryta dřevěná konstrukce považovaná za pozůstatek čtverhranné stavby. Hradní jádro bylo opevněno příkopem a valem. Dochovala se z něj pouze část příkopu, který byl nejméně čtyři metry hluboký. Zástavba byla nejspíše převážně dřevěná, protože při těžbě kamene se nalezly jen pozůstatky malého množství cihel a vypálené mazanice.\n\n\n"}
{"id": "1437535", "url": "https://cs.wikipedia.org/wiki?curid=1437535", "title": "Phongsali", "text": "Phongsali\n\nPhongsali (v laoštině:ຜົ້ງສາລີ) je město naa severu Laosu. V roce 2010 měl okolo 15 tisíc obyvatel.\n"}
{"id": "1437536", "url": "https://cs.wikipedia.org/wiki?curid=1437536", "title": "Anthem of the Peaceful Army", "text": "Anthem of the Peaceful Army\n\n\n\n"}
{"id": "1437540", "url": "https://cs.wikipedia.org/wiki?curid=1437540", "title": "Vaszar", "text": "Vaszar\n\nVaszar je velká vesnice v Maďarsku v župě Veszprém, spadající pod okres Pápa. Nachází se asi 6 km severně od Pápy, 16 km jihovýchodně od Tétu, 24 km jihozápadně od Pannonhalmy a 36 km jihozápadně od Győru. V roce 2015 zde žilo 1475 obyvatel, z nichž 87,4 % tvoří Maďaři.\n\nOkolí dnešního Vaszaru bylo obydleno již v době bronzové, takže se v okolí nachází mnoho archeologických nálezů. První písemná zmínka o obci pochází z roku 1332. Mezi roky 1567-1592 byla vesnice kvůli osmanské kolonizaci opuštěna, byla opět obnovena až v 18. století.\n\nKromě hlavní vesnice Vaszar zahrnuje i malé části Erdészlak, Jánosmajor, Mézeshegy a Pénzesmajor.\n\nVaszar leží na silnici 8305. Je přímo silničně spojen s obcemi Gecse, Gyarmat, Takácsi a městem Pápa. Vaszarem protéká malý, nepojmenovaný potůček, který se vlévá do potoka Csikvándi-Bakony. Ten se vlévá do řeky Marcal.\n\nV obci se nachází katolický kostel Szent György-templom, dva hřbitovy a škola. Je zde též dětské hřiště, tři obchody a hospoda.\n"}
{"id": "1437541", "url": "https://cs.wikipedia.org/wiki?curid=1437541", "title": "Neumětely (tvrz)", "text": "Neumětely (tvrz)\n\nNeumětely jsou zaniklá tvrz v okrese Beroun. Existovala pravděpodobně od konce čtrnáctého století do druhé poloviny patnáctého století. Dochovala se po ní část tvrziště na jihozápadním okraji Velkého rybníka.\n\nTvrz byla založena nejspíše na konci čtrnáctého století, když velkou část vesnice získal zbraslavský klášter. Na počátku husitských válek o ni přišel a pražané ji věnovali Janu Prčkovi. Později se stala karlštejnským manstvím. Po skončení husitských válek se vesnice navrátila do držení kláštera a jeho opat Jan tvrz zastavil za 140 kop pražských grošů Vaňkovi z Mostu. Od něj ji koupili bratři Václav a Oldřich z Valtířova. Koupi potvrdil roku 1460 král Jiří z Poděbrad. Dalším majitelem se na krátkou dobu stal Václavův syn Bohuslav, který pusté tvrziště roku 1485 přenechal jako součást věna své dceři Dorotě provdané za Zdeňka z Koněprus. Na počátku šestnáctého století bylo neumětelské panství připojeno k Libomyšli.\n\nTvrziště se nachází jižně od vesnice. Mívalo tvar sedmiúhelníka s průměrem až 75 metrů. Původně bylo obehnané ze všech stran vodním příkopem a valem, který byl koncem devatenáctého století rozvezen a použit k částečnému zasypání příkopu. Příkop se tak dochoval jen na východní a částečně na jižní straně.\n\n\n"}
{"id": "1437543", "url": "https://cs.wikipedia.org/wiki?curid=1437543", "title": "Ai Šišimeová", "text": "Ai Šišimeová\n\nAi Šišimeová (* 25. ledna 1994 Mijakonodžó) je japonská zápasnice – judistka.\n\nS judem začínala ve 4 letech po vzoru staršího bratra Tóruho. Po skončení střední internátní školy Nihondaigaku v Mijazaki v roce 2013 byla přijatá na univerzitu Teikjó v Tokiu. Vrcholově se připravuje v profesionálním judistickém týmu univerzity Rjótokudži v Urajasu pod vedením Tošihika Jamady a jeho asistentů (Júko Imaiová). V japonské ženské reprezentaci se pohybuje od roku 2012 v pololehké váze do 52 kg. V roce 2016 se kvalifikovala na olympijské hry v Riu, ale v japonské olympijské nominaci musela ustopit zkušenější Misato Nakamuraové.\n\n\n\n"}
{"id": "1437544", "url": "https://cs.wikipedia.org/wiki?curid=1437544", "title": "Osian Ellis", "text": "Osian Ellis\n\nOsian Gwynn Ellis (* 8. února 1928 Ffynnongroew) je velšský harfenista a hudební skladatel. Studoval na Královské akademii hudby v Londýně, kde byl následně v letech 1959 až 1989 profesorem hry na harfu. V roce 1961 začal hrát s Londýnským symfonickým orchestrem a také působil v uskupení Melos Ensemble, stejně jako ve vlastním harfenistickém ansámblu. Je autorem knihy \"The Story of the Harp in Wales\". Rovněž hrál na varhany v kapli ve obci Pwllheli, kde řadu let žil.\n\n"}
{"id": "1437557", "url": "https://cs.wikipedia.org/wiki?curid=1437557", "title": "Uta Abeová", "text": "Uta Abeová\n\nUta Abeová (* 14. července 2000 Kóbe) je japonská zápasnice – judistka.\n\nS judem začínala ve 5 letech po vzoru staršího bratra Hifumiho v rodném Kóbe. Připravuje se na střední škole Šukugawa Gakuin pod vedením trenéra Macumota (松本純一郎). V japonské ženské reprezentaci se pohybuje od roku 2017 v pololehké váze do 52 kg.\n\n\n\n"}
{"id": "1437558", "url": "https://cs.wikipedia.org/wiki?curid=1437558", "title": "Sousedé (seriál)", "text": "Sousedé (seriál)\n\nSousedé jsou český dramatický televizní seriál, premiérově vysílaný v roce 2017 na stanicích TV Barrandov a Kino Barrandov. Celkově vzniklo čtrnáct dílů. Mělo se jednat o první dlouhodobý vztahový seriál TV Barrandov, plánováno bylo 80 epizod. Po dvou týdnech vysílání byla frekvence čtyř dílů týdně snížena na jeden díl týdně, následně byl seriál přesunut z hlavního kanálu na stanici Kino Barrandov. Zde vydržel přibližně měsíc a poté byl zcela zrušen.\n\nSeriál se zabývá životem a běžnými radostmi i starostmi členů rodin šesti domácností, které se právě přistěhovaly do nově postavené ulice satelitního městečka. Mezi její obyvatele patří i televizní moderátor Honza Musil se svým partnerem.\n\n\n"}
{"id": "1437563", "url": "https://cs.wikipedia.org/wiki?curid=1437563", "title": "Sousedé", "text": "Sousedé\n\nSousedé nebo Sousedi můžou být:\n"}
{"id": "1437565", "url": "https://cs.wikipedia.org/wiki?curid=1437565", "title": "Elizabeth Randles", "text": "Elizabeth Randles\n\nElizabeth Randles (1. srpna 1800 – 6. května 1829) byla velšská klavíristka a harfenistka. Narodila se v severovelšském Wrexhamu. Její otec byl varhaníkem v kostele v Holywellu. Na klavír údajně začala hrát již v šestnácti měsících života. Předtím, než byla vůbec schopná mluvit, uměla rozpoznat jednotlivé noty a mačkat kláves, které k nim patřily. V létě roku 1802 navštívila Wrexham skupina komiků. Když ji objevili, přizvali ji ke svému vystoupení v místním divadle, kde zahrála velšskou píseň „Ar Hyd y Nos“. Když jí bylo tři a půl roku, byla pozvána, aby zahrála pro krále Jiřího III. a jeho manželku Šarlotu. Později absolvovala řadu vystoupení. Když jí bylo čtrnáct, uměla hrát kromě klavíru také na harfu a varhany. Později se usadila v Liverpoolu, kde později ve věku 28 let zemřela.\n\n"}
{"id": "1437570", "url": "https://cs.wikipedia.org/wiki?curid=1437570", "title": "James James", "text": "James James\n\nJames James, bardským jménem Iago ap Ieuan, (4. listopadu 1832 – 11. ledna 1902) byl velšský harfenista. Narodil se v Bedwellty a později s rodiči žil v Pontypriddu. Jeho otcem byl básník Evan James, který napsal slova k písni „Hen Wlad Fy Nhadau“, jež se stala velšskou národní hymnou. Autorem hudby je James James. Stejná hudba je užívána v Bretaňské a Cornwallské hymně. Zemřel v Aberdare ve věku 69 let. Je pochován na místním hřbitově, ve stejném hrobě jako jeho manželka a dcera. V Pontypriddu bylo roku 1930 odhaleno sousoší zobrazující Jamese a jeho otce.\n"}
{"id": "1437577", "url": "https://cs.wikipedia.org/wiki?curid=1437577", "title": "Oficiální harfenista Prince z Walesu", "text": "Oficiální harfenista Prince z Walesu\n\nOficiální harfenista Prince z Walesu je tradiční post v Britské královské domácnosti. Prvním oficiálním harfenistou se stal John Thomas, kterého v roce 1871 jmenovala královna Voktorie. Post byl později zrušen a obnoven až roku 2000 Princem Charlesem za účelem povzbuzení mladých hudebníků a zvýšení zájmu o harfu. První oficiální harfenistkou se stala Catrin Finch, která v pozici zůstala čtyři roky. Později funkci zastávaly Jemima Phillips (2004–2007), Claire Jones (2007–2011), Hannah Stone (2011–2015), Anne Denholm (2015–2019) a Alis Huws (od 2019).\n"}
{"id": "1437582", "url": "https://cs.wikipedia.org/wiki?curid=1437582", "title": "Hannah Stone", "text": "Hannah Stone\n\nHannah Stone (* 27. dubna 1987 Swansea) je velšská harfenistka. Studovala nejprve ve Walesu a později na Guildhall School of Music and Drama v Londýně. V letech 2010 až 2012 pokračovala ve studiu na Royal Welsh College of Music & Drama v Cardiffu. V roce 2011 byla jmenována Oficiální harfenistkou Prince z Walesu. Pozici opustila v roce 2015. Jejím manželem byl pěvec Gary Griffiths, kterého roku 2014 opustila kvůli jinému opernímu pěvci, Brynu Terfelovi. V roce 2015 se jim narodila dcera.\n"}
{"id": "1437584", "url": "https://cs.wikipedia.org/wiki?curid=1437584", "title": "Claire Jones", "text": "Claire Jones\n\nClaire Jones (* 1985 Crymych) je velšská harfenistka. Na harfu začala hrát ve svých deseti letech. Vyhrála několik cen, včetně soutěžě na National Eisteddfod. V roce 2007 byla jmenována Oficiální harfenistkou Prince z Walesu, kterou zůstala do roku 2011. V roce 2011 hrála na Svatbě prince Williama a Catherine Middleton. V roce 2012 se provdala za hudebníka Chrise Marshalla. Roku 2015 jí byl diagnostikován chronický únavový syndrom.\n"}
{"id": "1437588", "url": "https://cs.wikipedia.org/wiki?curid=1437588", "title": "Michal Straka", "text": "Michal Straka\n\nMichal Straka může být:\n\n"}
{"id": "1437593", "url": "https://cs.wikipedia.org/wiki?curid=1437593", "title": "Catrin Finch", "text": "Catrin Finch\n\nCatrin Anna Finch (* 24. dubna 1980) je velšská harfenistka. Narodila se ve vesnici Llanon a hře na harfu se začala učit ve svých šesti letech. Jednou z jejích pozdějších učitelek hry byla Elinor Bennett. V roce 2000 byla jmenována Oficiální harfenistkou Prince z Walesu. V pozici zůstala do roku 2004. V roce 2003 se provdala za producenta Hywela Wigleyho. Roku 2018 jí byl diagnostikován karcinom prsu.\n"}
{"id": "1437600", "url": "https://cs.wikipedia.org/wiki?curid=1437600", "title": "Anne Denholm", "text": "Anne Denholm\n\nAnne Denholm (* 29. července 1991) je velšská harfenistka. Studovala na Royal Welsh College of Music & Drama v Cardiffu a později též v Anglii. V roce 2015 získala titul na londýnské Royal Academy of Music. V roce 2015 byla jmenována Oficiální harfenistkou Prince z Walesu. Roku 2018 hrála na svatbě prince Harryho a Meghan Markleové.\n\n"}
{"id": "1437606", "url": "https://cs.wikipedia.org/wiki?curid=1437606", "title": "Theodore Ts’o", "text": "Theodore Ts’o\n\nTheodore Ts’o (vyslovuje se /\"čo\"/; 23. ledna 1968 Palo Alto) je americký programátor známý zejména svou prací na jádře Linuxu, ve kterém se stará především o podporu souborových systémů. Je hlavním vývojářem a správcem nástrojů e2fsprogs pro souborové systémy ext2, ext3 a ext4 a také celkovým správcem systému ext4.\n\nV roce 1990 dokončil studium matematické informatiky na Massachusettském technologickém institutu, kde byl pak do roku 1999 zaměstnán. Během této doby pracoval na protokolu Kerberos.\n\nV roce 1994 vytvořil pro Linux soubor zařízení /dev/random, který dokáže poskytovat dobrý výsledky i při nedostupnosti hardwarového generátoru náhodných čísel. Zařízení /dev/random jako takové poté přijaly za své i jiné UNIXu podobné systémy, například BSD a MacOS.\n\nV letech 2000-2001 pracoval ve VA Linux Systems, pak následně od roku 2001 do roku 2007 v IBM. V letech 2007 až 2009 pracoval pro Linux Foundation a od roku 2010 pracuje pro Google.\n\nV roce 2006 dostal od Free Software Foundation ocenění v rámci FSF Free Software Awards.\n\n"}
{"id": "1437610", "url": "https://cs.wikipedia.org/wiki?curid=1437610", "title": "Renesanční magie", "text": "Renesanční magie\n\nRenesanční magie je označení pro magii praktikovanou v katolické Evropě vycházející ze znovuobjevení novoplatonického a hermetického myšlení v 15. století až do osvícenství.\n\nRenesanční magie vznikla jako reakce na středověký aristotelovský racionalismus, oproti rozumu kladla důraz na imaginaci a inspiraci a propagovala ideál všestranného člověka ovládacího přírodu připodobněného Bohu. Důležitým konceptem byla \"prisca theologia\" – \"pradávná teologie\", tedy přesvědčení že veškeré posvátné vědění pochází dávných dob kdy bylo lidem dáno Bohem a že tyto vědomosti – \"philosophia perennis\" „věčná filosofie“, stále přetrvávají v různých náboženských a duchovních tradicích. Její vznik byl umožněn přílivem učenců a literatury z Byzantské říše postupně podléhající od 14. století osmanské expanzi, kde stejně jako v arabském prostředí přežívalo novoplatonistické a hermetické myšlení i během středověk. Centrem jejího rozkvětu byla především Florencie kde Cosimo de Medici štědře podporoval rodící se renesanční filosofii.\n\nRenesanční magie se vymezovala proti starověké a středověké rituální magii zahrnující především theurgii a goetii, tedy vyvolávání bohů a démonů a přicházela s konceptem \"magia naturalis\" „přirozené magie“ pracující s okultními – skrytými vlastnostmi přírody která je sama emanací božství. To striktní rozdělení však bylo již v dobách vzniku renesanční magie nejasné a posléze téměř zmizelo.\n\nKromě učené magie přetrvávavalo v renesanci také praktikování její starší a lidové formy. Ty zahrnovali například goetický grimoár Lemegeton, výklad snů, lidovou astrologii nebo chiromantii praktikované především ranhojiči a vědmami.\n\nRenesanční magie a její snaha o ovládnutí přírody měla výrazný vliv na vznik moderní vědy a raná osvícenská mechanika a matematika čerpala z jejího animistického pohledu na svět. Zároveň však osvícenství magii pro většinou společnost diskvalifikovalo a ta tak přežívala v okrajových hnutích jako rosekruciánství až do revivalu magického a esoterického myšlení v polovině 19. století. Mezi významné kritiky renesančního platonismu a animismu, patřil francouzský kněz, matematika a fyzik Marin Mersenne (1588-1648), přítel Descarta, který ve svém díle \"Quaestiones celeberrimae in Genesim\" z roku 1623 kritizuje řadu renesančních mágů, především svého současníka Roberta Fludda. Do sporu s Fluddem a jím představovaným učením se dostal i astronom Johannes Kepler, který přestože jeho dílo je ovlivněno animismem odmítl hermetické pojetí matematiky.\n\nU zrodu renesanční magie stál především Marsilio Ficino (1433-1499) – filosof, překladatel, astrolog a kněz působící ve Florencii, který přeložil \"Corpus Hermeticum\" a znovu tak objevil pro západní svět hermetické učení. Ficinova magie byla převážně sympatetická a založená na astrologických analogiích, zdůrazňoval též význam hudby, jeho žák Francesco da Diacetto například doporučuje rituál k získání solární energie zahrnující užití objektů spojených se Sluncem – oblečení šafránového roucha, pálení kadidla ze slunečních květin a zpěvem orfickým hymnů na Slunce. Ficino se důrazně distancoval od středověké démonické magie a svojí magii spirituální považoval za zcela odlišnou věc, zároveň však věřil v to že démoni, ať už dobří nebo špatní, jsou asociováni s planetami s kterými jeho magie pracovala. Ficinův mladší současník Pico della Mirandola (1463-1494) obohatil hermetické a novoplatonické myšlenky svého předchůdce o židovskou kabalu. Zatímco přirozená magie byla podle něj schopná působit pouze po sféru hvězd tak kabala umožňuje dosáhnout nejvyšších úrovní andělů a Boha.\n\nV Německu se hermetismus a učená magie poprvé objevila v díle právníka a hebraisty Johanna Reuchlina (1455-1522) věnujícího se především křesťanské kabale a magické moci hebrejských slov a benediktinského opata Johanna Trithemia (1462-1516) jehož dílo \"Steanografie\" se věnuje práci s anděly jednotlivých hodin dne a planet. Nejvýznamnějším německým mágem však byl Heinrich Cornelius Agrippa (1486-1535) jeho nejslavnějším dílem je \"De occulta philosophia\" z roku 1510. V Anglii matematik John Dee (1527-1608/1609), který ve spolupráci se svým médiem Edwardem Kellym, vytvořil systém takzvané enochiánské magie.\n\nK renesanční magii lze řadit také alchymii švýcarského lékaře a astrologa Paracelsa (1493/4-1541) a jeho následovníků.\n\n\n"}
{"id": "1437612", "url": "https://cs.wikipedia.org/wiki?curid=1437612", "title": "Kacujama (Fukui)", "text": "Kacujama (Fukui)\n\nKacujama (japonsky:勝山市 \"Kacujama-ši\") je město v prefektuře Fukui v Japonsku. Žije zde přes 23 tisíc obyvatel. Ve městě se nachází městské muzemum v prostorách hradu Kacujama.\n\n"}
{"id": "1437613", "url": "https://cs.wikipedia.org/wiki?curid=1437613", "title": "Schafe, Monster und Mäuse", "text": "Schafe, Monster und Mäuse\n\nSchafe, Monster und Mäuse je čtrnácté studiové album německé skupiny Element of Crime. Vydáno bylo 5. října roku 2018, a to jak na CD, tak i na dvojité LP desce a zároveň jako digitální download. K dispozici je také speciální edice s texty. První singl z alba „Am ersten Sonntag nach dem Weltuntergang“ byl zveřejněn počátkem srpna 2018.\n\n\n\n\n"}
{"id": "1437637", "url": "https://cs.wikipedia.org/wiki?curid=1437637", "title": "Tulbagie", "text": "Tulbagie\n\nTulbagie (\"Tulbaghia\") je rod rostlin z čeledi amarylkovité. Jsou to hlíznaté, česnekově vonící byliny s trávovitými listy a květy v okolíkovitém květenství. Plodem je tobolka. Rod zahrnuje 28 druhů a je rozšířen převážně jen v jižních oblastech Afriky, zejména v Kapsku.\n\nTulbagie mají význam v domorodé medicíně jižní Afriky a některé druhy slouží i jako potravina. Tulbagie fialová a tulbagie vonná jsou pěstovány jako okrasné trvalky. Tulbagie fialová je v České republice často prodávána pod triviálním názvem česneková tráva nebo také pokojový česnek.\n\nTulbagie jsou stálezelené nebo zatahující byliny s podzemním, krátkým až hlízovitým oddenkem. Při rozemnutí obvykle voní po cibuli nebo po česneku. Listy jsou řemenovité, uspořádané v přízemní růžici, v době květu zpravidla vyvinuté. Květní stvol je zakončen okolíkem květů podepřeným 2 velkými listeny. Květy jsou obvykle purpurové, bílé nebo zelené. Okvětní lístky jsou asi do poloviny srostlé ve válcovitou okvětní trubku. V ústí trubky je korunka tvořená 3 nebo i více šupinami, které jsou u některých druhů srostlé do zbytnělého, dužnatého kruhu. Někdy má korunka jinou barvu než okvětí (oranžová nebo hnědá). Tyčinky jsou uspořádány ve 2 kruzích. Semeník nese krátkou čnělku zakončenou knoflíkovitou bliznou. Plodem je tobolka, otevírající se v horní části 3 chlopněmi. Semena jsou černá, klínovitého tvaru.\n\nRod tulbagie zahrnuje 28 druhů a je rozšířen výhradně v subsaharské Africe. Největší počet druhů se vyskytuje v jižních částech kontinentu, zejména v oblasti Kapska (15 druhů), Severozápadní provincie (10 druhů) a KwaZulu-Natal (9 druhů).\nNejdále na sever zasahují druhy \"Tulbaghia rhodesica\" (do Tanzanie) a \"T. cameronii\" (do Kamerunu). Za vývojové centrum rodu je považováno Východní Kapsko.\nRostliny nejčastěji rostou na travnatých kamenitých pláních a skalních výchozech, některé druhy se vyskytují na bažinatých březích řek. Většina druhů roste v oblastech s letními dešti, zatímco druhy \"T. capensis\" a \"T. alliacea\" rostou v oblastech zimních dešťů.\n\nKvěty řady druhů ve večerních a nočních hodinách sladce či hřebíčkově voní, zatímco přes den je jejich vůně mdlá. Jsou opylovány můrami. Tulbagie fialová a tulbagie vonná mají nápadné, světle fialové květy, které jsou opylované motýly nebo včelami. Rostliny se obvykle rozrůstají prostřednictvím shluků drobných hlízek, tvořících se z mateřské hlízy. Pro tuto vlastnost se tulbagiím někdy říká \"society garlic\" (společenský česnek).\n\nVětšina druhů tulbagií má intenzivní česnekový pach, který vytrvává i u sušených rostlin po dlouhou dobu. Je dokonce zřetelný i u originálních Linnéových položek z konce 18. století.\n\nTulbagie obsahují podobně jako česneky prchavé sulfonované sloučeniny, které způsobují jejich česnekovou vůni. Po biochemické stránce jsou dosud na rozdíl od česneků jen málo prozkoumané. U tulbagie fialové byly zjištěny 3 blíže neidentifikované deriváty cystein sulfoxidu a enzym C-S lyáza. Dále byly zjištěny flavonoidy kaempferol, kvercetin a myricetin.\n\nRod \"Tulbaghia\" je v rámci čeledi \"Amaryllidaceae\" řazen do podčeledi \"Allioideae\" a tribu \"Tulbaghieae\". Je to jediný rod daného tribu. Od ostatních rodů bývalé čeledi \"Alliaceae\" (\"Allium\", \"Agapanthus\" aj.) se \"Tulbaghia\" odlišuje zejména podzemními orgány (zkrácený oddenek namísto cibule).\n\n\nJako okrasná rostlina je pěstována zejména tulbagie fialová, v menší míře i tulbagie vonná. Jsou to poměrně nenáročné rostliny, odolné vůči suchu, škůdcům a chorobám. Vyžadují slunné stanoviště a dobře propustnou půdu. Doba květu je dosti dlouhá. Poměrně rychle se rozrůstají a vytvářejí porosty. V zástinu jsou vytáhlé a málo kvetou.\nRostliny prospívají v sušších a teplých oblastech s téměř či zcela bezmrazými zimami, jako je například Kalifornie. Za sucha nebo chladu zatahují. V podmínkách střední Evropy je možno je pěstovat jako kbelíkové rostliny nebo v chladném skleníku. Tulbagie fialová je v České republice většinou nabízená pod triviálními názvy česneková tráva nebo pokojový česnek.\n\nListy i květy tulbagie fialové jsou jedlé a je možno je použít do salátů, polévek ap. nebo jako součást oblohy. Rovněž hlíza je jedlá, má česnekovou chuť, na rozdíl od česneku však nekazí dech. Květy i listy tulbagie fialové používají jihoafričtí Zulové jako zeleninu a nazývají ji \"icinzini\". Rostlinu také vysazují v okolí svých obydlí na ochranu před hady.\n\nTulbagie fialová je v domorodé medicíně ve Východním Kapsku a provincii KwaZulu-Natal používána při léčení celé řady neduhů, jako jsou horečky, nachlazení, astma, tuberkulóza, bolesti břicha a rakovina jícnu. Hlízy slouží k léčení plicní tuberkulózy a k likvidaci střevních parazitů. Zulové používají hlízy k přípravě afrodisiaka. Někteří Rastafariáni jedí rostlinu v zimním období spolu s chilli na prohřátí krve a proti bolestem a pálení. Listy rozmačkané na čele ulevují od bolesti hlavy. Z dalších druhů se využívá např. \"T. leucantha\" a \"T. acutiloba\". Druhy s intenzivním pachem mají dobrý účinek proti střevním parazitům a používají se při léčení tuberkulózy.\nV Jižní Africe se hlízy \"T. alliacea\" používají k přípravě lázně na léčení revmatismu.\n\nTulbagie fialová má antimikrobiální účinky proti rostlinným patogenům, jako jsou různá bakteriální onemocnění (\"Clavibacter michiganensis\", \"Ralstonia solanacearum\", \"Xanthomonas campestris\") a široká škála houbových chorob (\"Botrytis cinerea\", \"Sclerotium rolfsii\", \"Rhizoctonia solani\", \"Mycosphaerella pinodes\", \"Botryosphaeria dothidea\", \"Pythium ultimum\").\nDruhy \"T. dieterlenii\" a \"T. leucantha\" jsou míchány s tabákem k zesílení jeho účinku.\n\n"}
{"id": "1437643", "url": "https://cs.wikipedia.org/wiki?curid=1437643", "title": "Ladies of the Canyon", "text": "Ladies of the Canyon\n\nLadies of the Canyon je třetí studiové album kanadské písničkářky Joni Mitchell. Vydáno bylo v březnu roku 1970 společností Reprise Records. Umístilo se na 27. příčce hitparády Billboard 200 a stalo se platinovým (RIAA). Název alba odkazuje k losangeleské oblasti Laurel Canyon. Deska byla nahrána ve studiu A&M Studios v Los Angeles. Producentkou alba byla sama Joni Mitchell, která je zároveň autorkou obalu.\n\n\n"}
{"id": "1437649", "url": "https://cs.wikipedia.org/wiki?curid=1437649", "title": "David Matějka", "text": "David Matějka\n\nDavid Matějka (* 25. ledna 1998 Praha) je český lední hokejista hrající na pozici útočníka.\n\nAč pražský rodák, své začátky s ledním hokejem absolvoval v Jihočeské kraji, a sice v celku TJ Sušice. Následně nastupoval za mládežnické výběry Motoru České Budějovice. Po sezóně 2013/2014, během níž nastupoval jak za šestnáctiletý, tak za osmnáctiletý výběr českobudějovického mužstva přestoupil do pražské Slavie. V ní prošel výběrem do osmnácti i do dvaceti let a v ročníku 2016/2017 prvně nastoupil i ke čtyřem utkáním za mužský výběr tohoto celku. Další utkání navíc ještě odehrál za HC David Servis České Budějovice. Sezónu 2017/2018 hrál za juniorský výběr Slavie a deset utkání a další dvě v playoff nastoupil za akademický výběr Karlovy univerzity. Od začátku ročníku 2018/2019 se stal členem mužského výběru HC Slavie Praha. Za ni 16. září 2018 v utkání s LHK Jestřábi Prostějov (1:3) vstřelil svoji první branku.\n"}
{"id": "1437652", "url": "https://cs.wikipedia.org/wiki?curid=1437652", "title": "Avro 521", "text": "Avro 521\n\nAvro 521 byl britský dvoumístný dvojplošný stíhací letoun, který poprvé vzlétl koncem roku 1915, odvozený z typu Avro 504. \n\nV roce 1915 bylo u společnosti Avro rozhodnuto upravit úspěšnou konstrukci 504 na výceúčelový bojový letoun Avro 521. Navržený stroj převzal ocasní plochy a ostruhu z verze 504A, vzpěry nesoucí baldachýn horního křídla z 504E a kapotu motoru s podvozkem z 504G. Pro nový typ byly navrženy nová dvoupříhradová křídla s kratším rozpětím. Obě byla vybavena křidélky. Pro lepší výhled pozorovatele byla jeho kabina posunuta více vzad od kokpitu pilota. Za pohon byl zvolen rotačním devítiválec Clerget 9Z o výkonu 110 k (81 kW) s dvoulistou dřevěnou vrtulí. Plánovanou výzbroj měl představovat jeden pohyblivý kulomet Lewis ráže 7,7 mm v zadním kokpitu.\n\nNeozbrojený prototyp zalétal v prosinci 1915 pilot F. P. Raynham na letišti Trafford Park v Manchesteru. Při zkouškách plného obsazení asistoval na místě pozorovatele/střelce i druhý pilot H. E. Broadsmith, který s maketou kulometu testoval vliv pohybu v zadní kabině na letové vlastnosti stroje. V lednu roku 1916 probíhaly oficiální letové zkoušky ve Farnborough. Následně byl odeslán do Central Flying School v Upavon, kde s ním 21. září 1916 smrtelně havaroval poručík W. H. Stuart-Garnett. Mezitím objednávku 25 sériových kusů RFC zrušilo.\n\nDalší víceúčelovou verzí se měl stát průzkumný letoun Avro Type 521A. Jeho šestipříhradová křídla měla zvetšené rozpětí na 12,80 m. Prototyp postavený v režii firmy bez oficiální objednávky létal v létě 1916. Jeho testovací lety na letišti Trafford Park trvaly jen krátce a v dalším vývoji se nepokračovalo.\n\n\nÚdaje platí pro první prototyp\n\n\n\n\n\n"}
{"id": "1437654", "url": "https://cs.wikipedia.org/wiki?curid=1437654", "title": "Escadron électronique aéroporté 1/54 Dunkerque", "text": "Escadron électronique aéroporté 1/54 Dunkerque\n\nEscadron électronique aéroporté 1/54 Dunkerque je peruť Francouzského letectva určená pro vedení elektronického boje a průzkumu vybavená letouny C-160G Gabriel. Původně vznikla v roce 1964 jako samostatná letka a do 1. září 2011 byla dislokovaná na základně BA 28 v Metz-Frescaty, a poté byla přeložena na základnu BA 105 Évreux-Fauville. Od 27. srpna 2015 je přičleněna k reaktivované 64. transportní eskadře (\"64 Escadre de transport\").\n\n\nPeruť byla původně vybavena osmi stroji Nord 2501 Gabriel, varianty zavedené do služby v říjnu 1962 a vyřazené 5. října 1989.\n\nV červenci 1989 byl Nord Gabriel nahrazen typem Transall C-160G Gabriel, jenž v současnosti u jednotky slouží pouze v počtu dvou exemplářů. Ty mají být do roku 2025 nahrazeny trojicí letounů Dassault Falcon Epicure.\n"}
{"id": "1437657", "url": "https://cs.wikipedia.org/wiki?curid=1437657", "title": "Rodinné vztahy", "text": "Rodinné vztahy\n\nRodinné vztahy jsou český dramatický televizní seriál, premiérově vysílaný v roce 2018 na TV Barrandov. Dosud vzniklo patnáct dílů ve dvou řadách. Tento cyklus zabývající se vztahy v různých rodinách natočili režiséři Jiří Bláha a Tomáš Magnusek. Filmování jednoho dílu trvá dva dny a hraje v něm pět až šest herců. K známým jménům patří Jan Šťastný, Martin Dejdar, Michaela Kuklová, Zdeněk Podhůrský, Hana Ševčíková, Igor Bareš, Libuše Švormová, Jan Čenský, Dana Morávková, Václav Knop, Daniel Rous, Miriam Chytilová či Andrea Elsnerová.\n\nSeriál je tvořen samostatnými, nenavazujícími a uzavřenými díly s různými postavami. Každá epizoda rozplétá běžné problémy obyčejných rodin.\n"}
{"id": "1437658", "url": "https://cs.wikipedia.org/wiki?curid=1437658", "title": "Pekingská zoologická zahrada", "text": "Pekingská zoologická zahrada\n\nPekingská zoologická zahrada () je zoologická zahrada v Pekingu, hlavním městě Čínské lidové republiky. Nachází se v obvodě Si-čcheng v centru města a byla založena v roce 1906 na konci období říše Čching. Má rozlohu přibližně 90 hektarů a každoročně ji navštíví přes šest miliónů návštěvníků. Je v ní přes 14 tisíc zvířat. Zastoupeno je více než 450 suchozemských a 500 vodních druhů.\n\nZahrada je známá svými vzácnými čínskými endemity jako je langur čínský, panda velká, tygr čínský, jelen bělohubý, jelen milu, aligátor čínský a velemlok čínský. Dalšími vzácnými zastoupenými zvířaty jsou například tygr ussurijský, kůň Převalského, irbis, gazela tibetská a kiang.\n\n"}
{"id": "1437663", "url": "https://cs.wikipedia.org/wiki?curid=1437663", "title": "Faubourg Saint-Honoré", "text": "Faubourg Saint-Honoré\n\nFaubourg Saint-Honoré (tj. \"předměstí svatého Honoria\") bylo západní předměstí Paříže, které se rozkládalo za městskými hradbami v prostoru dnešního 8. obvodu.\n\nOsídlení se rozkládalo kolem kláštera Saint-Honoré založeného v roce 1204 mimo městské hradby.\n\nPředměstím procházela hlavní cesta – \"Rue du Faubourg-Saint-Honoré\", která byla prodloužením \"Rue Saint-Honoré\", která vedla z centra Paříže. Hranici mezi oběma ulicemi tvořily pařížské hradby a vše, co se nacházelo mimo zdi (extra muros), bylo nazýváno jako předměstí.\n\nDo počátku 18. století bylo Faubourg Saint-Honoré obydleno především zahradníky, zelináři a obyvateli se skromným příjmem. Poté se předměstí stalo cílem developerů. V roce 1718 zde vznikl dnešní Elysejský palác, o rok později Hôtel de Rohan-Montbazon a čtvrť se proměnila v bydliště bohatších vrstev.\n"}
{"id": "1437664", "url": "https://cs.wikipedia.org/wiki?curid=1437664", "title": "Miya Folick", "text": "Miya Folick\n\nMiya Folick je americká zpěvačka, žijící a pracující v Los Angeles. Má japonský a ruský původ a byla vychovávána buddhistické rodině. její matka je sociální pracovnice a otec podnikatel. V roce 2015 vydala své první EP s názvem \"Strange Darling\", které o dva roky později následovalo druhé EP \"Give It to Me\". Druhé z nich zařadil server Stereogum mezi pětadvacet nejlepších EP roku 2017. Na její první dlouhohrající desce \"Premonitions\" (2018) se jako producenti podíleli Justin Raisen a Yves Rothman.\n"}
{"id": "1437666", "url": "https://cs.wikipedia.org/wiki?curid=1437666", "title": "Premonitions", "text": "Premonitions\n\nPremonitions je první studiové album americké zpěvačky Miy Folick. Vydáno bylo 26. října roku 2018 společnostmi Terrible Records a Polydor Records. Album spolu se zpěvačkou produkovali Justin Raisen a Yves Rothman. Deska byla nahrána v Los Angeles. Vydání alba bylo oznámeno v září 2018, kdy byl zároveň zveřejněn videoklip k písni „Stop Talking“. Dvě písně z alba byly zveřejněny již dříve – v dubnu („Deadbody“) a červnu 2018 („Stock Image“); k oběma byly rovněž natočeny videoklipy. Zpěvačka uvedla, že deska je „vozidlem pro nadějný, pravdivý, štědrý a milující svět.“\n\n"}
{"id": "1437667", "url": "https://cs.wikipedia.org/wiki?curid=1437667", "title": "Písník u Želí", "text": "Písník u Želí\n\nPísník u Želí o rozloze vodní plochy 0,1 ha se nalézá u autobusové zastávky na silnici III. třídy č. 32329 ve vesnici Želí, místní části obce Libčany v okrese Hradec Králové. Písník vznikl při těžbě písku v 1. polovině 20. století a v současnosti představuje lokální biocentrum pro rozmnožování obojživelníků.\n"}
{"id": "1437669", "url": "https://cs.wikipedia.org/wiki?curid=1437669", "title": "Jan Veselý (lední hokejista)", "text": "Jan Veselý (lední hokejista)\n\nJan Veselý (* 22. června 1994 Jaroměř) je český lední hokejista hrající na pozici útočníka.\n\nS ledním hokejem začínal ve svém rodném městě v celku HC Jaroměř. Následně mládežnická léta strávil v celku HC Dynamo Pardubice, za jejichž mužský výběr během sezóny 2012/2013 nastoupil i k prvním pěti zápasům. Další ročník (2013/2014) vedle pardubických juniorů a mužů odehrál též sedm utkání za HC Stadion Vrchlabí. Sezónu 2014/2015 sice začal mezi pardubickými juniory, jenže pak se přesunul do pražské Slavie, za níž hrál jak za juniory, tak za mužský celek a současně stihl ještě šest zápasů za SC Kolín. Slavia v závěru tohoto ročníku hrála baráž o setrvání v české nejvyšší soutěži, v ní ale neuspěla a pro další sezónu sestoupila. V té Veselý hrál za Slavii, ale především za kolínský klub. Pro ročník 2016/2017 přestoupil do celku Mountfield HK, který ho ale během sezóny poslal na hostování do klubu HC Stadion Litoměřice. Totožná situace se opakovala i další sezónu (2017/2018). Před ročníkem 2018/2019 přestoupil zpět do Slavie a za ni nastupuje v české druhé nejvyšší soutěži.\n"}
{"id": "1437670", "url": "https://cs.wikipedia.org/wiki?curid=1437670", "title": "Vodonínský rybník", "text": "Vodonínský rybník\n\nVodonínský rybník o rozloze vodní plochy 0,21 ha se nalézá v polích u malého lesíka asi 1 km jižně od centra obce Osice v okrese Hradec Králové. Rybníček je využíván pro chov ryb a zároveň slouží jako lokální biocentrum pro rozmnožování obojživelníků.\n"}
{"id": "1437673", "url": "https://cs.wikipedia.org/wiki?curid=1437673", "title": "Gyrokarpus", "text": "Gyrokarpus\n\nGyrokarpus (\"Gyrocarpus\") je rod rostlin z čeledi stukačovité. Jsou to opadavé keře a stromy s jednoduchými listy s dlanitou žilnatinou a drobnými květy v bohatých květenstvích. Plodem je oříšek se 2 dlouhými křídly. Rod zahrnuje 5 druhů a je zastoupen v tropech všech kontinentů. Nejznámějším zástupcem je \"Gyrocarpus americanus\".\n\nGyrokarpusy jsou opadavé stromy nebo keře s jednoduchými, celistvými nebo troj až pětialočnatými listy s dlanitou žilnatinou. Květy jsou velmi drobné, oboupohlavné nebo oboupohlavné a samčí, uspořádané v bohatých, vrcholových nebo úžlabních složených květenstvích. Okvětí je většinou složeno ze 7 (řidčeji 4 až 8) okvětních lístků. V průběhu vytváření plodu se v oboupohlavných květech 2 z nich zvětšují a formují se v dlouhá křídla. Tyčinek je 4 až 7, střídaji se se staminodii a v samčích květech jsou nápadnější než v oboupohlavných. Plodem je oříšek se 2 dlouhými křídly (pseudosamara). Oplodí je tlusté a tvrdé.\n\nRod gyrokarpus zahrnuje 5 druhů. Je zastoupen v tropech všech kontinentů. Největší areál má \"Gyrocarpus americanus\", který se vyskytuje ve východní tropické Africe, Indii,\nněkterých oblastech jihovýchodní Asie, na Nové Guinei, v Austrálii, Tichomoří a v tropické Americe od Mexika po Kolumbii a Venezuelu a ve východní Brazílii. Zbývající druhy jsou svým výskytem omezeny na jediný kontinent. \"Gyrocarpus jatrophifolius\" a \"G. mocinoi\" rostou v Mexiku a Střední Americe, \"G. hababensis\" a \"G. angustifolius\" v tropické východní a severovýchodní Africe.\n\nGyrokarpusy rostou na otevřených a často skalnatých stanovištích, ve světlých nebo opadavých lesích, někdy i v tropických deštných lesích a na mořském pobřeží. \"Gyrocarpus americanus\" je rozšířen v oblastech s monzumovým klimatem, roste často i při mořském pobřeží a na savanách.\n\nKvěty gyrokarpusů jsou drobné a nevonné a jsou pravděpodobně opylovány větrem. Plody jsou křídlaté, po uvolnění rychle rotují a mohou se na krátké vzdálenosti šířit větrem. Plody druhu \"Gyrocarpus americký\" jsou roznášeny mořskými proudy. Vlivem houbovitého osemení vzplývají na hladině a v mořské vodě si podrží klíčivost po několik měsíců. Tvrdé oplodí chrání semena před účinky mořské vody. S tímto způsobem šíření souvisí rozsáhlý areál tohoto druhu. Druh \"G. jatrophifolius\" má naproti tomu oplodí papírovité a není adaptován na šíření mořskou vodou.<ref name=\"mam-12/2\"></ref>\n\nRod \"Gyrocarpus\" je v rámci čeledi \"Gyrocarpaceae\" řazen spolu s rodem \"Sparattanthelium\" do podčeledi \"Gyrocarpoideae\". V minulosti byl někdy řazen do samostatné čeledi, \"Gyrocarpaceae\".\n\n"}
{"id": "1437674", "url": "https://cs.wikipedia.org/wiki?curid=1437674", "title": "Seznam dílů seriálu Noční směna", "text": "Seznam dílů seriálu Noční směna\n\nToto je seznam dílů seriálu \"Noční směna\".\n\n<onlyinclude>\n</onlyinclude>\n\n"}
{"id": "1437683", "url": "https://cs.wikipedia.org/wiki?curid=1437683", "title": "The Sky's Gone Out", "text": "The Sky's Gone Out\n\nThe Sky's Gone Out je třetí studiové album anglické skupiny Bauhaus. Vydáno bylo v říjnu roku 1982 společností Beggars Banquet Records a jeho producenty byli členové kapely Bauhaus. Původní verze alba obsahovala kromě devíti autorských písní také coververzi písně „Third Uncle“ od Briana Ena. Album později vyšlo v reedici na CD, kde se nacházely čtyři bonusové písně. Jednou z nich byla coververze písně „Ziggy Stardust“ od Davida Bowieho, dále alternativní verze písně „Spirit“ a dvě další písně.\n\n\n"}
{"id": "1437684", "url": "https://cs.wikipedia.org/wiki?curid=1437684", "title": "Jarmila Šťastná", "text": "Jarmila Šťastná\n\nJarmila Šťastná (1. července 1932 Bystrovany – 24. května 2015), rozená Königová, byla československá rychlobruslařka a krasobruslařka. Byla manželkou motocyklového závodníka Františka Šťastného.\n\nPůvodně se věnovala krasobruslení a zúčastnila se Mistrovství Evropy 1952 (17. místo). Poté se přeorientovala na rychlobruslení. V roce 1955 vyhrála československý šampionát a na Mistrovství světa byla patnáctá. Na MS 1956 dosáhla svého nejlepšího výsledku ze světových šampionátů – 13. příčky. V první polovině 60. let vyhrála mistrovství Československa ještě čtyřikrát. Jako první, a zároveň i poslední československá závodnice se zúčastnila olympijských soutěží v rychlobruslení, neboť startovala na Zimních olympijských hrách 1964 (500 m – 27. místo, 1000 m – 27. místo, 1500 m – 29. místo). S pravidelným závoděním skončila v roce 1966, následně se však zúčastnila ještě několika jednotlivých závodů, včetně francouzského šampionátu roku 1969.\n\nZemřela 24. května 2015 ve věku 82 let.\n"}
{"id": "1437687", "url": "https://cs.wikipedia.org/wiki?curid=1437687", "title": "Angel Olsen", "text": "Angel Olsen\n\nAngel Olsen (* 22. ledna 1987 St. Louis) je americká zpěvačka. Vyrůstala u adoptivních rodičů. Své první šestipísňové extended play s názvem \"Strange Cacti\" vydala v roce 2010, přičemž první dlouhohrající desku \"Half Way Home\" vydala o dva roky později. Později podepsala smlouvu s vydavatelstvím Jagjaguwar a roku 2014 vydala své druhé album \"Burn Your Fire for No Witness\". Jeho producentem byl John Congleton. Třetí album, které neslo název \"My Woman\", a na němž spolupracovala s producentem Justinem Raisenem, vydala roku 2016. Během své kariéry se podílela také na albech dalších hudebníků, mezi něž patří například Will Oldham a Lawrence Rothman. V roce 2016 přispěla coververzí písně „Attics of My Life“ od skupiny Grateful Dead na album \"Day of the Dead\".\n\n"}
{"id": "1437695", "url": "https://cs.wikipedia.org/wiki?curid=1437695", "title": "Kolovraty (tvrz)", "text": "Kolovraty (tvrz)\n\nTvrz v Kolovratech je zaniklé šlechtické sídlo v Praze 10, které stálo mezi ulicemi Mladotova a Mírová.\n\nVes Kolovraty je pokládána za původní sídlo pánů z Kolovrat. Na listinném falzu ze 13. století údajně daroval šlechtic Mladota mezi roky 1109-1140 čtyři poddanské usedlosti, vlastní dvorec a tvrz klášteru Ostrov u Davle. Roku 1297 je v listinách uváděn Zosimír z Kolovrat a Průhonic, který ale již Kolovraty nevlastnil (rodokmen pánů z Kolovrat začíná rokem 1347 Albrechtem z Kolowrat).\n\nPočátkem 14. století ostrovský klášter postavil u tvrze gotický jednolodní kostel svatého Ondřeje a faru. V době panování krále Jana Lucemburského vlastnil tvrz staroměstský měšťan Meinlin (Merhart) Rokycanský a po něm v letech 1344-1346 jeho syn Michal. Roku 1363 byl dvůr s tvrzí v majetku rytíře Jana ze Zruče řečeného Kolowrat, který přes společné janovické předky byl vzdáleným příbuzným pánů z Kolowrat. Od roku 1380 patřila ves johanitské komendě, která ji připojila k Uhříněvsi. Při husitských bouřích zabrali roku 1420 ves s tvrzí pražané.\n\nStará tvrz chátrala. Roku 1722 ji připomínal jen kruhový hliněný násep.\n\nKruhové tvrziště stálo při jihovýchodním rohu poplužního dvora severovýchodně od kostela svatého Ondřeje. Ještě ve 20. století se zde nacházely zbytky jeho základového zdiva. Koncem 20. století byl dvůr zbořen a místo zastavěno bytovými domy.\n\nNa místě tvrze byl 18. června 2005 vztyčen pomník s upomínkovou deskou. Stalo se tak při příležitosti oslav 800 let od první písemné zmínky o Kolovratech. Pomník z dílny kameníka Vladimíra Petráka navrhla grafička Lenka Košvancová Dřízhalová a bronzovou desku zhotovil Petr Kazda.\n\n V TOMTO MÍSTĚ SE VE 12. STOLETÍ NACHÁZEL DVOREC S TVRZÍ PANA MLADOTY PŮVODNÍ SÍDLO PÁNŮ Z KOLOVRAT\n\n\n"}
{"id": "1437697", "url": "https://cs.wikipedia.org/wiki?curid=1437697", "title": "Oldřich Teplý", "text": "Oldřich Teplý\n\nOldřich Teplý (* 27. května 1940 Praha) je bývalý československý rychlobruslař.\n\nČeskoslovenských šampionátů se účastnil již od roku 1959, kdy se umístil na páté příčce. V následujících letech svá umístění vylepšoval, mistrovství Československa poprvé vyhrál v roce 1963. Toto prvenství zopakoval i v letech 1964 a 1965. Zúčastnil se Zimních olympijských her 1964 (500 m – 32. místo, 1500 m – 32. místo, 5000 m – 33. místo), což byly zároveň i jeho první velké mezinárodní závody. Startoval také na Mistrovství Evropy 1965 a Mistrovství Evropy 1967. Poslední závody absolvoval v roce 1969. Na přelomu let 1982 a 1983 se zúčastnil několika veteránských závodů.\n"}
{"id": "1437707", "url": "https://cs.wikipedia.org/wiki?curid=1437707", "title": "Jan Stiborek", "text": "Jan Stiborek\n\nJan Stiborek (25. února 1829 Kopřivnice – 7. září 1899 Kopřivnice) byl český manažer a komunální politik.\n\nV mládí se v kopřivnické továrně na hliněné zboží vyučil malířství. V této společnosti posléze pracoval jako písař. Když Adolf Raška, majitel firmy, roku 1878 zemřel, nedosahoval podnikatelův syn Adolf ještě plnoletosti, aby se mohl vedení továrny ujmout. Po tu dobu podnik řídil právě Stiborek. Ten dále – podobně jako jeho bratr Jakub – zastával funkci kopřivnického starosty, ve městě působil též jako poštmistr či jako předseda místní školní rady. Současně byl ve funkci předsedy kopřivnické záložny, zástupcem pojišťovny Slávie a správcem místního farního fondu. Roku 1892 se stal členem stavebního odboru, který si vytkl za cíl vybudovat v Kopřivnici nový farní kostel svatého Bartoloměje. Na schůzi obecního zastupitelstva v Kopřivnici, která se konala 28. května 1897, jej místní zastupitelé spolu s Adolfem Šustalou, Josefem Dostalem, Josefem Mňukem, Františkem Peřinou a Rudolfem Kallusem zvolili za první čestné občany tohoto sídla.\n\nKdyž se na konci 19. století dostala kopřivnická záložna vlivem poskytování půjček bez ručitelů a bez vědomí svého výboru do výrazných hospodářských obtíží, měl na vzniklé situaci Stiborek z pozice předsedy záložny svůj podíl. Jakmile měl obecnímu výboru předložit účetnictví finanční instituce za poslední dva roky, odešel raději na místní hřbitov a tam v místě, kde se pohřbívali sebevrazi, střelil revolverem do spánku. Zbyli po něm dva synové, jimž rok před svou smrtí rozdělil svůj majetek.\n"}
{"id": "1437727", "url": "https://cs.wikipedia.org/wiki?curid=1437727", "title": "CD163", "text": "CD163\n\nCD163 () je receptor pro zachytávání komplexu haptoglobinu-hemoglobinu (Hb-Hp) specifický pro linii monocytů/makrofágů. Tento receptor byl studován v metabolismu hemoglobinu a železa . \n\nCD163 patří mezi scavenger receptory bohaté na cysteinové zbytky (SRCR), které tvoří krátká transmembránová doména, krátký cytoplazmatický konec a extracelulární domény. Tento komplex Hb-Hp se v oběhu váže na povrchový znak CD163 na monocytu, následně je endocytován a degradován hemooxidázou-1 (HO-1) na hem, který má ve své struktuře železo. CD163 je také exprimován na rezidentních makrofázích kostní dřeně a dalších makrofázích, které se podílejí na tvorbě erytroblastických ostrůvků. Zde funguje jako receptor adheze erythroblastu a může hrát úlohu v regulaci erytropoézy. Kromě těchto homeostatických funkcí vazby CD163 s monoklonálními protilátkami namířenými proti CD163, vyvolává produkci zánětlivých mediátorů, jako je oxid dusnatý, TNF- α, IL-1ß, IL-6, a IL-10, což naznačuje potenciální úlohu v imunitě a v obraně hostitele .\n\nZvýšená exprese tohoto povrchového receptoru (strukturně glykoproteinu) je typickým znakem diferenciace makrofágů v alternativně aktivované formy. K této aktivaci a ke zvýšení exprese CD163 dochází ve tkáních reagujících na zánět. V homeostatických podmínkách je exprese CD163 na monocytech 10krát až 15krát nižší než exprese na makrofázích. Zvýšené exprese CD163 je zejména u subpopulace CD14highCD16+ monocytů, která má protizánětlivý fenotyp . Pokud je však přidán zánětlivý stimul, odpověď monocytů CD163 je podobná jako reakce makrofágů, což ukazuje, že CD163 je tedy potenciálním biomarkerem zánětu . \n\nRozpustná forma (sCD163) vzniká působením metaloproteázového enzymu, který štěpí TNF-α, a jeho zvýšená hladina je nalezena v séru zejména u akutních a chronických zánětlivých onemocnění (revmatoidní artritidy a karcinomů) a u těžkých septických stavů nebo u selhání jater . Při některých virových infekcích např. HIV se ukázalo, že exprese sérové i membránové formy CD163 koreluje s klinickým stavem a antiretrovirovou terapií. Byla také zkoumána souvislost mezi sCD163 s aterosklerózou, obezitou a rezistencí vůči inzulínu. Zdá se, že sCD163 by mohla mít predikční význam pro nástup diabetu 2. typu . Většina upregulátorů exprese CD163 na monocytech jsou protizánětlivé cytokiny, jako je IL-10 a glukokortikoidy, do budoucna by tedy mohla být sCD163 používaná jako biomarker pro rezistenci k inzulinu a intoleranci glukózy vyvolanou zánětem. CD163 také může fungovat jako makrofágový receptor pro bakterie. Bylo prokázáno, že CD163 váže jak gram-pozitivní, tak i negativní bakterie a dříve identifikovaný motiv vázající buňky v druhé scavengerové doméně CD163 byl dostatečný pro zprostředkování této vazby. Exprese CD163 v monocytárních buňkách podporovala produkci prozánětlivých cytokinů indukovaných bakteriemi. Nově vytvořené antagonistické protilátky proti CD163 byly schopné účinně inhibovat produkci cytokinů vyvolaných bakteriemi v čerstvě izolovaných lidských monocytech. Tato zjištění dělají z CD163 makrofágový receptor pro bakterie a naznačují, že během bakteriální infekce CD163 na rezidentních tkáňových makrofágách působí jako vrozený imunitní senzor a marker lokálního zánětu. Rozpoznání bakterií pomocí CD163 silně zvýšilo produkci zánětlivých cytokinů v monocytických THP-1 buňkách a produkce cytokinů čerstvě izolovanými lidskými monocyty byla silně potlačena novou agonistickou mAb proti CD163 .\n"}
{"id": "1437732", "url": "https://cs.wikipedia.org/wiki?curid=1437732", "title": "The Pursuit of Vikings: 25 Years in the Eye of the Storm", "text": "The Pursuit of Vikings: 25 Years in the Eye of the Storm\n\n\n\n\n\n"}
{"id": "1437736", "url": "https://cs.wikipedia.org/wiki?curid=1437736", "title": "Hugo I. Italský", "text": "Hugo I. Italský\n\nHugo z Arles (kolem roku 880 – 10. dubna 947) byl v letech 926-948 italský král, vládnoucí jako Hugo I. V letech 905–928 byl regentem a poté také králem Dolního Burgundska v letech 928–933.\n\nHugo z Arles se narodil jako syn Teobalda. Nebyl oblíbeným panovníkem, zejména kvůli svému nepotismu, kdy upřednostňoval zájmy vlastní rodiny, jejíž členům rozdával biskupství i světská privilegia. V čele opozice stál kníže Berengar z Ivrey, který dobyl Milán a následným dobytím Padovy donutil Hugona ke kapitulaci. Berengar se spokojil s pokořením krále a nechal jemu i jeho synovi Lotharovi II. královský trůn. \n"}
{"id": "1437746", "url": "https://cs.wikipedia.org/wiki?curid=1437746", "title": "Stanislav Albrecht", "text": "Stanislav Albrecht\n\nStanislav Albrecht (2. června 1908, Praha-Michle – 26. ledna 1943, KT Mauthausen) se narodil v Praze - Michli. V roce 1930 započal vojenskou službu u 9. pěšího pluku Karla Havlíčka Borovského v Mostě a po jejím absolvování pracoval nějaký čas jako obchodní příručí. Od 25. března 1939 vlastnil řidičský průkaz (vůdčí list) na nákladní automobil značky Chevrolet. Do Janečkovy továrny (zbrojovky) v Praze na Pankráci nastoupil v červnu roku 1941 jako dělník - frézař.\n\nStanislav Albrecht byl vlastenec, člověk sportovního ducha a dobrodružné, romantické povahy. Kromě hraní fotbalu a plavání jezdil trampovat do přírody. Byl členem trampské osady „Ascalona“, která se nacházela na říčce Kocábě u Štěchovic. Po svatbě s Františkou Zeithamlovou (* 4. září 1912 v Praze) bydleli manželé Albrechtovi (od roku 1933) v domě čp. 287 v Brožíkově ulici (ulice Kvestorská) v Praze Michli, jehož majitelem byl Jaroslav Deršata. (Františka Albrechtová také pracovala v Janečkově zbrojovce.)\n\nV Janečkově zbrojovce se Stanislav Albrecht seznámil s Oldřichem Frolíkem a Otakarem Šrámkem. Nejspíše v lednu 1942 požádal Frolík Albrechta aby se také zapojil do řetězce podporovatelů výsadkářů ze skupiny Anthropoid.\n\nManželé Albrechtovi byli zatčeni gestapem 23. září 1942 ve stejný den jako Oldřich Frolík se svojí manželkou Barborou Frolíkovou. Stanislav Albrecht byl vyslýchán kriminálním komisařem Heinzem Janturem. Při výsleších manželé Albrechtovi nikoho neprozradili a po jejich zatčení už další zatýkání nepokračovalo.\n\nNejprve byli manželé Albrechtovi vězněni v Praze na Pankráci a poté odesláni do vazební věznice pražského gestapa v Malé pevnosti Terezín. Dne 8. ledna 1943 byli stanným soudem v Praze v nepřítomnosti odsouzeni k trestu smrti. Následně byli 15. ledna 1943 posláni s transportem čítajícím 31 osob do koncentračního tábora Mauthausen. V KT Mauthausen byli umístěni v celách tzv. bunkru, kde čekali na popravu, která byla vykonána 26. ledna 1943. Ten den bylo v 16:15 zavražděno 15 žen v plynové komoře. Muži (v počtu 16) byli zavražděni v odstřelovacím koutu ranou do týla (Stanislav Albrecht byl zabit v 16:29).\n\nVe čtvrtek dne 13. září 2018 v 17.00 byla na vnějším plášti domu v Kvestorské ulici (na adrese: Kvestorská 287/2, 140 00 Praha 4 - Michle) , kde za protektorátu bydlel Jaroslav Deršata (majitel domu) a Stanislav Albrecht se svojí manželkou Františkou Albrechtovou, za přítomnosti představitelů městské části Praha 4 (a badatele a spisovatele Jiřího Padevěta) slavnostně odhalena pamětní deska. O instalaci této pamětní desky se zasloužila Iniciativa A, Československá obec legionářská (ČsOL), MČ Praha 4 a Rota Nazdar.\n\n"}
{"id": "1437748", "url": "https://cs.wikipedia.org/wiki?curid=1437748", "title": "Cukasa Jošidaová", "text": "Cukasa Jošidaová\n\nCukasa Jošidaová (* 5. října 1995 Kjóto) je japonská zápasnice – judistka.\n\nS judem začínala v rodném Kjóto. Po skončení střední internátní školy Keiai ve Fukuoce v roce 2014 podepsala profesionálním smlouvu se společnosti Komatsu jejichž judistický tým reprezentuje pod vedením Jošijuki Macuoky a jeho asistentů (Kazuhiko Tokuno). V japonské ženské reprezentaci se pohybuje od roku 2015 v lehké váze do 57 kg. V roce 2016 se kvalifikovala na olympijské hry v Riu, ale v japonské olympijské nominaci musela ustoupit zkušenější Kaori Macumotové.\n\n\n\n"}
{"id": "1437753", "url": "https://cs.wikipedia.org/wiki?curid=1437753", "title": "Rosemary Kennedy", "text": "Rosemary Kennedy\n\nRosemary Kennedy (13. září 1918 Brookline, Massachusetts – 7. ledna 2005 Fort Atkinson, Wisconsin) byla mladší sestra prezidenta Spojených států amerických Johna Fitzgeralda Kennedyho.\n\nRosemary od narození vykazovala nižší inteligenci než její sourozenci. Dosahovala pak horších studijních výsledků, kromě toho mívala prudké výkyvy nálad. Ambiciózní rodiče, Joseph a Rose Kennedyovi, ji poslali do dívčího konventu, kde ji vzdělávaly a vychovávaly řádové sestry. Z konventu několikrát utekla. S jejím dospíváním se rodiče navíc začali obávat jejích kontaktů s muži a případného těhotenství, které by mohlo ohrožovat politickou budoucnost jejích bratrů. \n\nV listopadu 1941 objednal Joseph Rosemary, které tehdy bylo 23 let, na lobotomii, od které očekával zmírnění jejích výkyvů nálad a výbuchů vzteku. Operace však způsobila snížení intelektu dívky asi na úroveň dvouletého dítěte. Rodiče vysvětlovali její zmizení ze společenského života „vrozenou mentální vadou“, skutečná příčina však později vyšla najevo.\n\nZbytek života – dožila se 86 let – strávila v ústavech. \n"}
{"id": "1437755", "url": "https://cs.wikipedia.org/wiki?curid=1437755", "title": "North End (stanice metra v Londýně)", "text": "North End (stanice metra v Londýně)\n\nNorth End (běžně označovaná jako Bull and Bush) je nikdy dokončená podzemní stanice původně na železnici \"Charing Cross, Euston & Hampstead\" \"Railway\" (CCE & HR), od roku 1937 součást londýnského metra, linky Northern Line. Stanice byla stavěna v lokalitě North End na pomezí parků Hampstead Heath a Golders Hill Park a nachází se mezi stanicemi Hampstead a Golders Green.\n\nPůvodní královská sankce (souhlas) pro výstavbu železnice CCE & HR byla poskytnuta v rámci zákona \"Charing Cross, Euston and Hampstead Railway Act\" z roku 1893, ale povolena byla výstavbu železnice nejdále na sever pouze do stanice Hampstead. Obtíže s financováním způsobily, že žádné práce do začátku 20. století nezačaly, a společnost CCE & HR koupil v roce 1900 syndikát pod vedením amerického finančníka Charlese Yerkese. Po nákupu společnosti byly plány revidovány a přidáno pokračování trasy za park Hampstead Heath směrem na Golders Green, kde by mohlo být postaveno depo a kde nezastavěné zemědělské pozemky nabízely příležitost pro rozvoj zástavby.\n\nNové návrhy se setkaly se silným odporem obyvatel Hampsteadu a pravidelných návštěvníků parku Hampstead Heath, kteří se obávali, že budování tunelů by škodlivě ovlivnilo ekologii parku Hampstead Heath. Metropolitní distrikt Hampstead také zpočátku vznášel námitky, ale nakonec ustoupil, a tak parlamentní souhlas na prodlouženou trasu byl udělen v zákonu \"Charing Cross, Euston and Hampstead Railway Act z roku 1903\".\nJedna z podmínek pro výstavbu prodloužené trasy bylo vybudování mezilehlé stanice v lokalitě North End, která by byla umístěna zhruba na křižovatce ulic North End Road a Hampstead Way. Stanice měla sloužit nové obytné zástavbě, které se plánovala na pozemcích na sever od parku Hampstead Heath, ale významná sociální aktivistka Henrietta Barnettová iniciovala koupi těchto pozemků v roce 1904, aby na nich byl vytvořen místo zástavby park Hampstead Heath Extension.\n\nVýstavba tunelů pro CCE & HR začala v roce 1903 a stavba stanice pokračovala do té míry, že byly vytěženy staniční tunely s větším průměrem a nástupišťové chodby pro cestující. Nicméně se ukázalo, že zrušení navrhované obytné zástavby by výrazně snížilo počet cestujících využívajících stanici.\n\nPráce na výstavbě stanice skončily v roce 1906 ještě před započetím hloubení výtahových šachet a než začaly jakékoliv práce na povrchu. Provoz s cestujícími na CCE & HR začal na 22. června 1907, přičemž vlaky opuštěnou stanicí pouze projížděly. Nedokončená nástupiště a nástupišťové chodby pro cestující s přístupem ke kolejím zůstaly. Během druhé světové války byly tyto prostory použity k uložení tajných archivů přístupných pouze z plošin projíždějících služebních vlaků.\n\nBěhem studené války byla vyhloubena šachta dolů do spodních chodeb a opuštěná stanice se stala součástí systému civilní obrany v londýnském metru. Díky tomu, že v tomto úseku byly tunely v celé síti nejhlouběji pod povrchem, to bylo ideální místo. Úlohou řídícího centra bylo ovládat nouzová povodňová stavidla instalovaná v síti metra na počátku druhé světové války. Během tohoto období byla budova na povchu maskována jako elektrická rozvodna prostřednictvím příslušného značení. Východy z nástupištních tunelů jsou nyní označeny jako nouzové únikové cesty ze systému metra a funkce nedokončené stanice je nyní veřejně přiznána.\n\nDíky své poloze poblíž vrcholu kopce by byla stanice hluboká 221 stop (67 metrů), a tím nejhlubší v celé síti metra. Současná nejhlubší stanice je sousední Hampstead.\n\nAlternativní název stanice pochází od nedaleké proslulé hospody The Bull and Bush (\"U býka a keře\").\n\n"}
{"id": "1437756", "url": "https://cs.wikipedia.org/wiki?curid=1437756", "title": "Nikolaj Černěckij", "text": "Nikolaj Černěckij\n\nNikolaj Černěckij (; * 29. listopadu 1959) je bývalý sovětský atlet, sprinter, specialista na 400 metrů, olympijský vítěz ve štafetě na 4x400 metrů z roku 1980.\n\nV roce 1978 získal bronzovou medaili v běhu na 400 metrů na halovém mistrovství Evropy, v roce 1980 se v této disciplíně stal halovým mistrem Evropy ve svém osobním halovém rekordu 46,29 (osobní rekord pod širým nebem měl 45,12). Na olympiádě v Moskvě byl členem vítězné sovětské štafety na 4x400 metrů, stejného úspěchu dosáhl při premiéře mistrovství světa v roce 1983.\n"}
{"id": "1437757", "url": "https://cs.wikipedia.org/wiki?curid=1437757", "title": "Jorge Carlos Fonseca", "text": "Jorge Carlos Fonseca\n\nJorge Carlos de Almeida Fonseca (* 20. října 1950 Mindelo) je kapverdský právník a politik, od roku 2011 hlava státu. Vystudoval práva na Lisabonské univerzitě, kde také v osmdesátých letech vyučoval. V letech 1991 až 1993 byl ministrem zahraničí ve vládě Carlose Veigy a podílel se na vytvoření nové demokratické kapverdské ústavy. V roce 2001 kandidoval na prezidenta jako nezávislý, získal pouze 3,8 % hlasů. V roce 2011 volby vyhrál s podporou křesťanskodemokraticky orientovaného uskupení Movimento para a Democracia, v roce 2016 mandát obhájil, když dostal již v prvním kole 73 % hlasů. Při svém působení ve funkci usiluje o liberalizaci ekonomiky a otvírání země zahraničním investorům zejména v oblasti turistického ruchu. Byl mu udělen Řád Naší milé Paní z Villa Vicosy. Jeho manželkou je Lígia Fonseca, mají tři dcery.\n\n"}
{"id": "1437759", "url": "https://cs.wikipedia.org/wiki?curid=1437759", "title": "Nekoda Davisová", "text": "Nekoda Davisová\n\nNekoda Smytheová-Davisová (* 22. dubna 1993 Kingston) je britská a anglická zápasnice–judistka afrokaribského původu.\n\nJe rodačkou z jamajského Kingstonu odkud se s matkou po narození přestěhovala do Spojeného království. Vyrůstala v londýnské čtvrti Cricklewood. S judem začínala na základní škole. Připravuje se ve vrcholovém sportovním centru Excellence ve Walsallu. Její osobní trenérkou je Jo Crowleyová. V britské ženské reprezentaci se pohybuje od roku 2013 v lehké váze do 57 kg. V roce 2016 se kvalifikovala na olympijské hry v Riu, kde prohrála ve druhém kole s Francouzkou Automne Paviaovou na juko technikou harai-goši.\n\n\n\n"}
{"id": "1437760", "url": "https://cs.wikipedia.org/wiki?curid=1437760", "title": "Ulrike Tillmann", "text": "Ulrike Tillmann\n\nUlrike Tillmann FRS (* 12. prosince 1962) je matematička specializující se na algebraickou topologii. Významným způsobem přispěla k výzkumu modulového prostoru a algebraických křivek. Je čestnou profesorkou matematiky na Oxfordské univerzitě.\n\nV roce 1985 získala bakalářský titul na Brandeis University a v roce 1987 magisterský na Stanfordově univerzitě. Zde poté pokračovala v doktorském studiu a v roce 1990 získala doktorát. V roce 1996 byla na Univerzitě v Bonnu habilitována.\n\nV roce 2004 jí byla od Londýnské matematické společnosti udělena cena Whitehead Prize.\n\nV roce 2008 byla zvolena členkou Královské společnosti a v roce 2013 členkou Americké matematické společnosti.\n"}
{"id": "1437763", "url": "https://cs.wikipedia.org/wiki?curid=1437763", "title": "KH Kopřivnice", "text": "KH Kopřivnice\n\nKH Kopřivnice je sportovní klub hrající mezinárodní házenou. Založen byl během května roku 1959 jako oddíl národní házené. Po přestavbě hřiště převzaté po někdejší Dělnické tělocvičné jednotě (DTJ) uspořádal klub propagační utkání mezi celky druhé ligy. Postupně se tým probojoval z krajské soutěže do divize. Roku 1962 pak celek přešel z národní házené na mezinárodní a hrál tehdy krajský přebor druhé třídy. Počínaje rokem 1965 nastupovali kopřivničtí házenkáři ve druhé lize. K roku 2018 nastupuje Kopřivnice v české nejvyšší soutěži, v extralize.\n\nHistorie KH Kopřivnice\n\nKlub házené byl založen v dnešní době druhém největším městě okresu Nový Jičín - v Kopřivnici. Toto průmyslové město proslulo především továrnou Tatra, která produkuje nákladní automobily s unikátní konstrukcí vhodnou do těžkého terénu.\n\nKopřivnice se stala městem v roce 1948 a v současné době má necelých 24 tisíc obyvatel (23 805 podle údajů z počátku roku 2001) a to včetně integrovaných obcí Vlčovice, Mniší a Lubina. V samotném městě bydlí asi 16 tisíc lidí.\n\nOddíl, tehdy ještě české házené, založila v květnu 1959 skupinka sportovních nadšenců. K prvnímu utkání seniorského družstva došlo 9. srpna 1959 na turnaji v Albrechtičkách. Už první rok působení v krajské soutěži znamenal překvapivý postup do krajského přeboru a v roce 1961 pak do tehdejší divize.\n\nVýznamným mezníkem byl v následujícím roce (5. 7. 1962) přechod z české házené na mezinárodní s tím, že žáci byli zařazeni do okresního přeboru, dorostenci do oblastní soutěže a muži do krajského přeboru II. třídy. Zkušenosti z této soutěže muži zúročili v sezóně 1963/64 postupem do Krajského přeboru I. třídy a ihned v té následující pak TJ Tatra získala po tuhém kvalifikačním boji postup do II. ligy. \"V dlouhé historii kopřivnického sportu tak získali vůbec první ligovou příslušnost právě házenkáři.\"\n\nV sezóně 1967/68 Tatra druholigovou příslušnost ztratila, návrat se ji sice podařil až po dvou letech, ale již v sezóně 1970/71 skončila v soutěži na nečekaném třetím místě. V sezóně 1972/73 si Tatra vybojovala v reorganizované soutěži postup do národní ligy.\n\nV roce 1974, tedy patnáct let od založení oddílu, byla definitivně dokončena přestavba zchátralého hřiště DTJ na stadion s velmi kvalitním zázemím.\n\nVlastní hala\n\nVlastní haly se házenkáři dočkali v roce 1976, tedy v sezóně, kdy se áčku zdařil historický postup do I. ligy.\n\nJako nováček pak v následující roce získala Tatra fantastickou druhou příčku za Duklou Praha. Dalšího výraznějšího úspěchu v domácí ligové soutěži Kopřivnice dosáhla v sezóně 1985/86, kdy skončila druhá, opět za Duklou.\n\nSe společenskými změnami v roce 1989 došlo i na formování nové struktury tělovýchovy a sportu. V roce 1990 získal oddíl házené při TJ Tatra samostatnou právní subjektivitu a vznikl tak KH Tatra Kopřivnice. Další druhé místo dosáhla Kopřivnice v sezóně 1993/94, třetí místo v soutěžním ročníku 1994/95 a vrcholem byl pak titul mistra ČR v sezóně 1992/93.\n\nPohárová evropa\n\nTatra jako vítěz Čs. pohárů hrála 2x PVP IHF, ale také zásluhou vítězství v 1. lize a dalších soutěžích, ve všech evropských pohárech PMEZ, PVP, EHF i City Cupu. Také byla sparingpartnerem reprezentačnímu družstvu USA v přípravě na OH jak u nás, tak i na turné v USA. I její zásluhou má házená nejen v okrese, ale i v celém házenkářském světě dobrý zvuk.\n"}
{"id": "1437776", "url": "https://cs.wikipedia.org/wiki?curid=1437776", "title": "Vanyola", "text": "Vanyola\n\nVanyola je vesnice v Maďarsku v župě Veszprém, spadající pod okres Pápa. Nachází se asi 11 km severovýchodně od Pápy, 20 km jihovýchodně od Tétu, 38 km jihozápadně od Győru a 39 km severozápadně od Zircu. V roce 2015 zde žilo 522 obyvatel, z nichž 89,4 % tvoří Maďaři.\n\nVanyola se skládá ze tří částí, které kromě hlavní části Vanyola zahrnují i malé části Alsószalmavár a Pápanyőgér.\n\nVanyola leží na silnici 8306. Je přímo silničně spojena s obcemi Béb, Csót, Lovászpatona a Nagygyimót. Vanyola leží mezi potoky Gecsei a Csikvándi-Bakony, které se stékají a vlévají do řeky Marcal.\n\nVe Vanyole se nacházejí dva kostely, katolický kostel Bűnbánó Magdolna-templom a evangelický kostel. Část Pápanyőgér má však vlastní katolický kostel Szent István király-templom. Nachází se zde též hřbitov, hřiště, malý obchod a bufet.\n"}
{"id": "1437778", "url": "https://cs.wikipedia.org/wiki?curid=1437778", "title": "Safe in the Hands of Love", "text": "Safe in the Hands of Love\n\nSafe in the Hands of Love je třetí studiové album amerického hudebníka Yvese Tumora. Vydáno bylo v září roku 2018 jako hudebníkovo první album, které vydala společnost Warp Records. Album vyšlo bez předchozího oznámení. Spolu s Tumorem desku produkoval Justin Raisen. Albu se dostalo velmi pozitivního přijetí od kritiků. Například server Pitchfork Media, který jej označil za „benchmark v experimentální hudbě“, mu dal 9,1 bodu z deseti. Podobně nadšeného přijetí se mu dostalo také od serverů The 405 a Tiny Mix Tapes či deníku The Guardian, stejně jako od Jana Macháčka z Radio Wave.\n\n"}
{"id": "1437783", "url": "https://cs.wikipedia.org/wiki?curid=1437783", "title": "Jair Bolsonaro", "text": "Jair Bolsonaro\n\nJair Messias Bolsonaro (21. března 1955 Glicério) je brazilský politik, bývalý vojenský důstojník a současný prezident Brazílie.\n\nBolsonaro je po obou rodičích italského původu. Byl třikrát ženatý a má celkem pět dětí.\n\nOd roku 1991 byl poslancem brazilské poslanecké sněmovny, předtím byl radním v Riu de Janeiru. Během politické kariéry vystřídal několik politických stran, od ledna 2018 je členem národně-konzervativní a pravicové Sociálně-liberální strany, přičemž sám je spíš pravicový.\n\nBolsonaro byl kandidátem své strany v prezidentských volbách v roce 2018, které se konaly v říjnu 2018. V průběhu volební kampaně jej 6. září 2018 napadl útočník s nožem. Bolsonaro útok přežil se značnou ztrátou krve a poraněním jater, střeva a plic. Jeho stav byl krátce po útoku označen za stabilizovaný, ovšem zprvu se nepočítalo s jeho účastí ve zbytku předvolební kampaně.\n\nJeště před prvním kolem voleb však byl Bolsonaro z nemocnice propuštěn a vystoupil v jedné soukromé televizní stanici přesně ve stejnou dobu, kdy jiní kandidáti debatovali na stanici TV Globo. Podle průzkumů měl v posledních dnech před prvním kolem voleb podporu 35 % voličů a byl považován za favorita i pro druhé kolo. Proti němu se konaly masové demonstrace pod heslem #ele não (on ne).\n\nPrvní kolo voleb dne 7. října 2018 přineslo pozoruhodné Bolsonarovo vítězství, když získal 46,7 % hlasů. Oprávněných voličů bylo 146,7 milionu, přitom je v Brazílii zavedena volební povinnost. Do druhého kola voleb, které se konaly 28. října 2018, nastoupil Bolsonaro v roli favorita proti kandidátovi levicové Strany dělníků (PT) Fernandovi Haddadovi, který v prvním kole získal 28,4 % hlasů. V druhém kole voleb zvítězil Bolsonaro s 55 % hlasů a 1. ledna 2019 se stal brazilským prezidentem.\n\nBolsonaro je vnímán jako krajně pravicový politik. Je často označován za nacionalistu a populistu. Svými postoji si u médií získal přezdívku „brazilský Trump“, také pro svou politiku podporující posílení brazilsko-amerických vztahů.\n\nBěhem své politické kariéry se několikrát pochvalně vyjádřil o vojenské diktatuře, vládnoucí v Brazílii mezi lety 1964 a 1985 a podporované Spojenými státy. Tuto dobu popsal jako „dvacet let pořádku a pokroku“, v prosinci 2008 prohlásil, že „chybou diktatury bylo, že prováděla mučení, ale nezabíjela“. Kromě tuzemské junty také obhajoval vládu Alberta Fujimoriho v Peru a Augusto Pinocheta v Chile. Přes tyto argumenty je ale velkým sympatizantem západní demokracie. Navštívil Spojené státy americké, Izrael, Japonsko, Jižní Koreu a Tchaj-wan. Je odpůrcem mezinárodní politiky Číny, o které tvrdí, že si chce „koupit“ Brazílii. Neuznává existenci Palestinského státu a podporuje přesun brazilské ambasády do Jeruzaléma.\n\nBolsonaro má nepříznivé vztahy se socialistickým režimem ve Venezuele. Oznámil, že by podporoval otevření americké vojenské základny v Brazílii jako protiváhu proti údajnému ruskému vlivu ve Venezuele.\n"}
{"id": "1437784", "url": "https://cs.wikipedia.org/wiki?curid=1437784", "title": "Yves Tumor", "text": "Yves Tumor\n\nYves Tumor, vlastním jménem Sean Bowie, je americký hudebník a hudební producent. Pochází ze státu Tennessee a později působil na experimentální hudební scéně v Los Angeles. Později se usadil v italském Turíně. Své první album s názvem \"When Man Fails You\" vydal vlastním nákladem v roce 2015. Druhou desku, která dostala název \"Serpent Music\", mu vydalo berlínské vydavatelství PAN. Desce se dařilo u kritiků. Následující album \"Safe in the Hands of Love\" (2018), které vydala společnost Warp, mělo opět obrovský úspěch u kritiků, například server Pitchfork Media mu udělil 9,1 z deseti bodů.\n"}
{"id": "1437786", "url": "https://cs.wikipedia.org/wiki?curid=1437786", "title": "Svitečka", "text": "Svitečka\n\nSvitečka (\"Billardiera\") je rod rostlin z čeledi slizoplodovité. Jsou to keře a liány s nevelkými, jednoduchými listy a zvonkovitými pravidelnými květy. Plodem je bobule nebo tobolka. Rod zahrnuje 22 druhů a vyskytuje se výhradně v Austrálii, s centrem rozšíření na jihozápadě kontinentu. Svitečka různolistá je pěstována jako okrasná rostlina a je to v některých oblastech světa významný invazní druh. Rostliny obsahují saponiny a jsou jedovaté zejména pro ryby. Plody některých druhů jsou jedlé. V minulosti byla část druhů řazena do samostatného rodu Sollya.\n\nSvitečky jsou stálezelené keře nebo ovíjivé liány. Listy jsou spíše menší, jednoduché, střídavé, kožovité, řapíkaté nebo přisedlé, s celokrajnou nebo pilovitou, čárkovitou, podlouhlou, vejčitou nebo eliptickou čepelí. U některých druhů jsou listy uspořádané ve svazečcích.\nKvěty jsou malé, pětičetné, pravidelné, uspořádané ve vrcholových nebo řidčeji úžlabních vrcholících, hroznech nebo chocholících.\nKalich je pětičetný, složený z volných, vejčitých nebo šídlovitých lístků. Koruna je bílá, smetanová, žlutá, purpurová nebo modrá, pětičetná, pravidelná, delší než kalich, korunní lístky jsou na bázi krátce srostlé.\nTyčinek je 5. Semeník je svrchní, srostlý ze 2 až 3 plodolistů obsahujících mnoho vajíček. Čnělka je jedna. Plodem je buď bobule nebo tobolka s mnoha bezkřídlými semeny.\n\nRod zahrnuje 22 druhů a vyskytuje se výhradně v Austrálii (včetně Tasmánie). Je zastoupen ve všech australských státech s výjimkou Severního teritoria, největší počet druhů roste na jihozápadě kontinentu.\n\nSemena jsou šířena různými živočichy, kteří konzumují plody. Neporušená a životaschopná semena \"Billardiera fusiformis\" z jihozápadní Austrálie byla nalezena v trusu různých vačnatců (klokan quokka, klokánek Gilbertův, klokánek krysí) a krysy \" Rattus fuscipes\". Průchod zažívacím traktem zvýšil klíčivost semen o 58 %.\n\nSvitečky obsahují zejména v listech saponiny, které jsou pro člověka a savce poměrně málo toxické, jsou však jedovaté pro ryby. Svitečka různolistá může podle některých zdrojů způsobit podráždění kůže a zvracení, jiné zdroje však tuto informaci zpochybňují jako neověřenou.\n\nV minulosti byly některé druhy rodu \"Billardiera\" řazeny do samostatného rodu \"Sollya\". Výsledky fylogenetických studií ukázaly, že tento rod tvoří vývojovou větev uvnitř vývojového stromu rodu \"Billardiera\" a činí jej parafyletickým. Proto byly oba rody sloučeny a všechny druhy rodu \"Sollya\" byly přeřazeny do rodu \"Billardiera.\n\n\nSvitečka různolistá je pěstována jako okrasná liána s delikátními zvonkovitými květy. Byla vypěstována řada různých forem a kultivarů, lišících se zejména barvou květů. V podmínkách střední Evropy ji lze pěstovat jako kbelíkovou rostlinu. Pokud nemá oporu, vyrůstá do podoby asi 1 metr vysokého keře. Řidčeji jsou pěstovány i jiné druhy, např. \"Billardiera longiflora\", vyznačující se nápadnými modrofialovými plody.\n\nNěkteré druhy sviteček mají jedlé plody. Plody druhu \"Billardiera mutabilis\", pocházejícího z jihovýchodní Austrálie a Tasmánie, mají příjemnou nakyslou chuť. V Austrálii jsou známy jako \"appleberry\" (jablečné bobule).\n\nSvitečka různolistá, pocházející z jihozápadní Austrálie, je v některých oblastech světa (např. východní Austrálie a jihoafrický fynbos) obtížnou invazní rostlinou, vytlačující místní květenu. V Jižní Austrálii je tato rostlina dokonce na seznamu druhů, s nimiž je zakázáno obchodovat. Zkřížením druhů \"B. heterophylla\" a \"B. parviflora\" byl vypěstován neinvazivní hybrid \"Billardiera\" 'Edna Walling Blue Bells', který netvoří plodná semena a proto se nešíří do volné přírody.\n\n"}
{"id": "1437792", "url": "https://cs.wikipedia.org/wiki?curid=1437792", "title": "True Romance", "text": "True Romance\n\nTrue Romance může být:\n\n"}
{"id": "1437793", "url": "https://cs.wikipedia.org/wiki?curid=1437793", "title": "True Romance (album, Estelle)", "text": "True Romance (album, Estelle)\n\nTrue Romance je čtvrté studiové album anglické zpěvačky Estelle. Vydáno bylo 17. února 2015 společností Established 1980 Records a na jeho produkci se podíleli Kibwe „12Keyz“ Luke, Best Kept Secret, Darhyl „Hey DJ“ Camper Jr., D. Smith, Ivan Barias, Josiah Bell, J.U.S.T.I.C.E. League, Johnny Black, Keith Harris, Myles William , Sharif „Reefa“ Slater a Soundwavve. Ještě před vydáním alba, konkrétně v září 2014, vyšly dva singly z alba nazvané „Make Her Say (Beat It Up)“ a „Conqueror“. Autorkou obalu alba je Rebecca Sugar. Album se umístilo na 31. příčce hitparády Top R&B/Hip-Hop Albums časopisu \"Billboard\".\n\n"}
{"id": "1437797", "url": "https://cs.wikipedia.org/wiki?curid=1437797", "title": "True Romance (album, Charli XCX)", "text": "True Romance (album, Charli XCX)\n\nTrue Romance je druhé studiové album anglické zpěvačky Charli XCX. Vydáno bylo v dubnu roku 2013 společnostmi Asylum Records a Atlantic Records a na jeho produkci se podíleli Joakim Åhlund, Patrik Berger, Blood Diamonds, J£zus Million, Ariel Rechtshaid, Dimitri Tikovoi a Paul White. Svůj název album dostalo podle stejnojmenného filmu z roku 1993. Deska se umístila na 85. příčce britské hitparády.\n\n\n"}
