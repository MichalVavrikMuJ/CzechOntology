{"id": "1460130", "url": "https://cs.wikipedia.org/wiki?curid=1460130", "title": "Královská sbírka - Londýn", "text": "Královská sbírka - Londýn\n\nKrálovská sbírka – Londýn (The Royal Collection) je sbírka umění britské královské rodiny a jedna z největších soukromých uměleckých sbírek na světě. Sbírka je umístěna na třinácti místech v historickém královském sídle ve Spojeném království.\n\nKolekce je vlastnictvím anglické královny Alžběty II. a je spravována společností Royal Collection Trust, založenou roku 1993 jako pobočka královské domácnosti. Na společnost dohlíží Charles, princ z Walesu. Královna je vlastníkem některých objektů jako součásti majetku Koruny, jiné položky v kolekci vlastní jako soukromá osoba. Sbírka obsahuje více než jeden milion položek, včetně sedmi tisíc obrazů, třiceti tisíc akvarelů a kreseb, a asi pět set tisíc tisků, dále fotografie, tapiserie, nábytek, keramiku, automobily, textil, krajky, kočáry, šperky, hodiny, nástroje, rostliny, rukopisy, knihy, sochy, a také korunovační klenoty. Některé z budov, ve kterých je kolekce uložena jako například Hampton Court Palace, jsou otevřeny pro veřejnost a nejsou obývány královskou rodinou, zatímco jiné, jako je hrad Windsor, jsou královskou rezidencí. Sbírky zde jsou také přístupné veřejnosti. Královská Galerie v Buckinghamském paláci v Londýně byla zřízena speciálně pro vystavování uměleckých děl z kolekce na základě rotačního systému. Podobná umělecká galerie je v těsné blízkosti Holyrood Palace, oficiální rezidenci britského monarchy ve skotském Edinburgu. Na hradě Winsdor je speciální galerie Drawings Gallery (Galerie kreseb). Korunovační klenoty jsou veřejně vystaveny v Jewel House v londýnském Toweru ve Waterloo Block (budova bývalých kasáren). Asi 3000 objektů je zapůjčeno do muzeí po celém světě na dobu neurčitou, a mnoho dalších je zapůjčeno na různé výstavy na dobu určitou.\n\nNěkteré položky sbírky pocházejí z doby krále Jindřicha VIII. Mezi nejvýznamnější přírůstky sbírky patří díla zakoupená Karlem I., který byl vášnivým sběratelem italských obrazů a hlavním patronem Van Dycka a dalších vlámských umělců. Celá kolekce byla prodána po Karlově popravě v roce 1649, tzv. \"Sale of the Late King's Goods\" (Prodej majetku zesnulého krále). Prodej vynesl 185 tisíc liber pro anglickou republiku – Commonwealth. . Řada z těchto skvostů byla získána Karlem II. po restauraci monarchie v roce 1660 a tvoří dodnes základ královské sbírky. Nizozemští umělci jsou prezentováni dary 28 obrazů, 12 soch a výběru nábytku, jež byly Karlovi I. holandskou republikou darovány. Karel pak pokračoval v rozšiřování sbírky nákupem dalších uměleckých děl. Jiří III., s pomocí sira Fridricha Augusta Barnarda přidal ke sbírce 65 000 svazků knih. Jiří IV. sdílel Karlovo nadšení pro rozšiřování sbírky a zakoupil velké množství děl ze 17. století, obrazy holandských mistrů, orientální keramiku a spoustu uměleckých předmětů sesazeného krále Ludvíka XVI. Královna Victoria a její manžel Albert byli horliví sběratelé současných i starých mistrů malby. Díla z kolekce byla předána do muzeí, zejména sbírka Jiřího III., Viktorie a Alberta. Konkrétně většina položek z tehdejší Královské knihovny byla darována Jiřím III. do Britského muzea, nyní Národní knihovny, kde je mnoho knih katalogizováno pod označením \"Royal\". Jádrem této sbírky byl nákup Jakuba I. od Humphrey Llwyda, lorda Lumley, a Henryho FitzAlana, 19. hraběte z Arundelu. Za vlády Alžběty II. došlo k významným přírůstkům do sbírky jednak rozumnými nákupy, odkazy a také dary od národních států a jiných oficiálních orgánů. Od roku 1952 bylo do královských sbírek přidáno zhruba 2500 děl. Commonwealth je také silně zastoupen: příkladem je 75 děl současných kanadských akvarelů, které obohatily sbírku v letech 1985 a 2001 jako dar od kanadské společnosti malířů akvarelů. Moderní umění získala Alžběta II. od sira Anish Mikhail Kapoora a Andyho Warhola. V roce 1987 byla založeno nové oddělení královské domácnosti pro dohled na sbírku, \"Royal Collection.\" Je financováno obchodními aktivitami Royal Collection Enterprises, s.r.o. Do té doby byly sbírky udržovány z oficiálního příjmu monarchy. Od roku 1993 je sbírka financována také ze vstupného do zámku Windsor a Buckinghamského paláce.\nInventář sbírky je počítačově katalogizován. Práce byly zahájeny počátkem roku 1991 a katalog byl dokončen v prosinci 1997. Celý inventář není veřejnosti přístupný, ačkoli byly publikovány katalogy částí sbírky – zejména malby – a databáze prohledávatelná na webové stránce Royal Collection je stále obsáhlejší. Třetina ze 7000 obrazů ve sbírce je vystavena nebo uložena v budovách v Londýně, které spadají do kompetence Historic Royal Palaces agency (Historické agentury Royal Palaces): \n\nJewel House a Martin Tower v londýnském Toweru ukrývají korunovační klenoty. Rotující výběr umění, nábytku, šperků a dalších položek, které jsou považovány za nejkvalitnější, je vystaven v Queen's Gallery (Královské galerii) ve výstavním centru poblíž Buckinghamského paláce. V samotném Buckinghamském paláci se mnoho objektů vystavuje v místnostech přístupných návštěvníkům po většinu roku, stejně jako ve Winsdoru, v paláci Holyrood v Edinburghu, v Royal Pavilion (Královský pavilon) v Brightonu a v Osborne Haus na ostrově Wight. \n\nSbírky z oblasti západního výtvarného umění patří k největším a nejdůležitějším existujícím souborům. Sbírka obsahuje přes sedm tisíc děl nejvyšší kvality a patří pravděpodobně mezi nejstarší na světě. Díla jsou rozmístěna po celém královském sídle. Neuplatňuje komplexní chronologický přehled západního výtvarného umění, ale v posledních 500 letech byla utvářena individuálním vkusem králů, královen a jejich rodin.\n\nKolekce 277 kamenů, gem, insignií, tabatěrek, drahokamů a dalších klenotů je uložena na hradě Windsor. Korunovační klenoty Alžběty II. nejsou součástí této kolekce. V roce 1862 byla poprvé veřejně vystavena v muzeu South Kensington Museum, nyní Victoria and Albert Museum. Několik objektů bylo ze sbírky vyjmuto a jiné byly přidány ve druhé polovině viktoriánského období. Soubor byl vznikl v roce 1872 a katalog \"Ancient and Modern Gems and Jewels in the Collection of Her Majesty The Queen (Starověké a moderní drahokamy a klenoty ve sbírce Jejího Veličenstva královny)\" byl vydán v roce 2008 společností Royal Collection Trust. \n\nKrálovská sbírka je soukromá, i když některé díla jsou vystavena v prostorách paláců a dalších královských rezidencí přístupných veřejnosti. Některé položky sbírky jsou osobním vlastnictvím monarchy, jiné jsou majetkem Koruny. Všechna umělecká díla získaná monarchou až do smrti královny Viktorie v roce 1901 jsou dědictvím spadajícím do druhé kategorie, tedy jsou majetkem Koruny.. Předměty, které britská královská rodina získala později, včetně oficiálních darů, mohou být monarchou zařazena do části sbírky spadající do majetku Koruny, či si je může monarcha ponechat v osobním vlastnictví podle jeho nebo jejího uvážení. Některý majetkový status předmětů, které přicházejí do držení královny Alžběty II. není příliš jasný. Společnost Royal Collection Trust potvrdila, že všechny předměty, které Její Veličenstvo královna Alžběta, královna matka, Elizabeth Bowes-Lyon, zanechala své dceři Alžbětě II., včetně díla Moneta, Paula Nashe a Fabergého, patří do soukromého vlastnictví Alžběty II.. Bylo také potvrzeno, že Alžběta II. vlastní královskou sbírku známek, kterou zdědila po svém otci, Jiřím VI. jako soukromá osoba. Předměty, které nejsou v osobním vlastnictví panovníka jsou považovány za nezcizitelné a mohou být pouze předány následujícímu monarchovi. Právní správnost tohoto tvrzení nebyla nikdy doložena u soudu. Podle zprávy guvernéra \"Bank of England\" Camerona Cobbolda (řídil banku 1949–1961) a později lorda komořího, (1963–1971), tedy nejvyššího správce královské domácnosti z roku 1971, byly občas prodány drobné předměty. Pomohly získat peníze na další akvizice, a duplikáty položek byly použity jako dary pro Commonwealth. V roce 1995 Iain Sproat, tehdejší státní tajemník pro národní dědictví, oznámil sněmovně, že prodej předmětů je \"zcela záležitostí královny.\" V televizním rozhovoru v roce 2000 vévoda z Edinburghu řekl, že monarcha má právo rozhodnout o prodeji předmětů (\"technically, perfectly at liberty to sell them\"). V Parlamentu byly položeny hypotetické dotazy co by se mělo stát sbírkou, pokud se Spojené království stane někdy republikou. V jiných evropských zemích jsou umělecké sbírky ukončených monarchií obvykle převzaty do státního vlastnictví nebo se stávají součástí jiných národních sbírek. Podle Evropské úmluvy o lidských právech, začleněné do britského práva v roce 1998, by musel být monarcha odškodněn za ztrátu veškerého majetku drženého v majetku Koruny, pokud by se nepodařilo uzavřít dohodu o dobrovolném předání majetku.\n\nSpolečnost \"Royal Collection Trust\" byla založena v roce 1993 po požáru hradu Windsor s cílem zachovat sbírky uměleckých děl a podpořit u veřejnosti zájem o porozumění umění. Společnost zaměstnává přibližně 500 zaměstnanců a je jedním z pěti oddělení královské domácnosti. Budovy do působnosti společnosti nespadají. V roce 2012 měla společnost tým 29 kurátorů a 32 restaurátorů. Financování společnosti je částečně kryto vstupními poplatky do výstavních prostor se sbírkami, dále prodejem knih a dalších předmětů. Trust je finančně nezávislý a nedostává žádné státní prostředky nebo státní dotace. Konzervační studio v domě Marlborough House je odpovědné za údržbu nábytku a dekorativních předmětů v budově Buckinghamského paláce, zámku Windsor, Frogmore House, paláce Holyroodhouse, Paláce St James, Sandringham House, Hampton Court Palace, Kensington Palace, Kew Palace a Osborne House.\n\n"}
{"id": "1460132", "url": "https://cs.wikipedia.org/wiki?curid=1460132", "title": "Damián (Městečko South Park)", "text": "Damián (Městečko South Park)\n\nDamián (v anglickém originále Damien) je desátý díl první řady amerického komediálního animovaného televizního seriálu \"Městečko South Park\".\n\nDo školy přichází Luciferův syn - Damián, který není v nové škole přijat mezi spolužáky. Kamarádí se s Pipem, britským žákem, který je taky zavrhován, ale když zjistí, že se může stát oblíbeným, vyhodí Pipa do vzduchu, zapálí a vybuchne díky jeho schopnostem. Damiánův otec Ďábel vyzývá Ježíše na boxerský souboj dobra a zla. Mezitím je přijat Damián na Ericovu oslavu narozeni, ale když Eric nedostane od Kyle dárek, který od něj očekával skončí oslava a kluci až na Erica jdou povzbudit Jéžíše, na kterého si z celého South Parku vsadil jen jeden. Ježíš dostává od Satana rány, ale nevzdá se a lehce ho praští, když v tom se Satan zhroutí. Satan se po Ježíšově vítězství sám přizná, že to byl on, kdo si na něj vsadil a odejde se svým synem pryč. Ježíš všem lidem odpustí. Eric na své oslavě spořádal sám na své oslavě sní dort, ktrý slíbil hostům, pokud mu dají dárky.\n"}
{"id": "1460136", "url": "https://cs.wikipedia.org/wiki?curid=1460136", "title": "High Wycombe", "text": "High Wycombe\n\nHigh Wycombe, často pouze Wycombe, je město ve Spojeném království, na jihovýchodě Anglie v hrabství Buckinghamshire na západoseverozápad od Charing Crossu v Londýně; tato informace je uvedena na domě na náměstí Corn Market. Město leží také na jihojihovýchod od Aylesbury, na jihovýchod od Oxfordu, na severovýchod od Readingu a na sever od města Maidenhead.\n\nPodle oficiálního odhadu pro rok 2016 žije v High Wycombe 125 257 obyvatel, je to druhé největší město v hrabství Buckinghamshire po Milton Keynes. Městská aglomerace, jejíž největší součást High Wycombe tvoří, však má 133 204 obyvatel.\n\nMěsto High Wycombe mívalo přezdívku \"anglické hlavní město nábytku\". Jeho průmyslovou minulost odráží motto \"Industria ditat\".\n\nMěsto leží v hlubokém údolí. V ulici High Street, která je pěší zónou s georgiánskými domy, se už od středověku konají trhy (vždy v úterý, pátek a sobotu) a stále je tam možné nakupovat produkty farem z okolí.\n\nK pamětihodnostem patří Malá tržnice (zvaná též Pepřenka) architekta Roberta Adama nebo radnice s podloubím. Ve městě je největší farní kostel v hrabství, postavený ve 12. století, a za ním se nachází Wycombské muzeum.\n\nPojmenování Wycombe na první pohled pochází z názvu řeky Wye a starého anglického výrazu pro zalesněné údolí (combe), ale podle slovníku \"Oxford English Dictionary of Place-Names\" toto jméno, poprvé zaznamenané v letech 799-802 v podobě 'Wichama', s větší pravděpodobností vzniklo ze staroanglického slova 'wic' a množného čísla staroanglického 'ham'; ke jménu řeky se připodobnilo později.\n\nWycombe se objevil v Knize posledního soudu \"Domesday Book\" z roku 1086 s tím, že má šest mlýnů. Ve městě bývala římská vila (postavená mezi léty 150–170 našeho letopočtu), kde probíhaly třikrát vykopávky, naposled v roce 1954. Na místě, kde se nachází park Rye, byly objeveny mozaiky a lázně.\n\nPrvní doklad o existenci osady „Wicumun“ pochází z roku 970. Farní kostel byl vysvěcen biskupem z Worcesteru Wulfstanem v roce 1086.\n\nMěsto získalo právo konat trhy v roce 1222 a první radnici v roce 1226, tržnici později, v roce 1476.\n\nAlan Basset, baron z Wycombe, byl přítomný při podpisu Velké listiny práv a svobod králem Janem Bezzemkem dne 15. června 1215\n\nV High Wycombe ve středověku a později zůstávaly mlýny, zhotovovaly se tam krajky a látky. Město bylo zastávkou na cestě z Oxfordu do Londýna a mnoho cestujících přebývalo v jeho hospodách. V 17. a 18. století se v High Wycombe vyráběl papír. Nejvíce město proslulo v 19. století výrobou nábytku, kvůli ubytování velkého počtu dělníků a jejich rodin byly na východ a na západ od města postaveny řadové domy. V roce 1875 se odhaduje, že se ve městě zhotovovalo 4 700 židlí denně. Počet obyvatel vzrostl z 13 000 v roce 1881 na 29 000 v roce 1928.\nHigh Wycombe byl v 19. století domovem premiéra Benjamina Disraeliho.\n\nVe 20. letech se část města změnila ve slum. Mnoho domů ve velmi špatném stavu bylo v roce 1932 zbouráno a se obyvatelé přestěhovali do ulic na svazích nad městem. Ale například v ulici St. Mary's Street se nacházely krásné staré domy s doklady podoby architektury v 18. a 19. století.\nOd roku 1940 do 1968 na nedaleké základně RAF High Wycombe sídlilo velitelství Bomber Command Royal Air Force.\n\nV 60. letech střed města přestavěli, zbořili většinu starých domů a řeku Wye svedli do podzemí. Byla postavena nákupní střediska s vícepatrovými parkovišti, kancelářské budovy, nadchody a kruhové objezdy. K High Wycombe byla připojena nejen řada předměstí, např. Booker, Bowerdean, Castlefield, Cressex, Daws Hill, Green Street, Holmers Farm, Micklefield, Sands, Terriers, Totteridge, Downley a Wycombe Marsh, ale také některé blízké vesnice: Hazlemere a Tylers Green.\nAčkoli se město nachází v hrabství Buckinghamshire, které patří k nejbohatším v zemi, Wycombe má i několik značně chudých míst.\n\nVe městě sídlí univerzita Buckinghamshire New University (v Queen Alexandra Road).\nOd roku 1678 se ve městě provozuje pozoruhodný obřad, takzvané vážení starosty města. Starosta je každoročně v květnu přímo před očima veřejnosti zvážen, aby lidé viděli, jestli přibral, nejspíš na náklady daňových poplatníků. Zvyk se zachovává po staletí, stejná váha se používá už od 19. století. Když je výsledek zjištěn, městský vyvolavač oznámí „A o nic víc!“, pokud starosta na váze nepřibyl, či „A o něco víc!“, pokud ano. Kolik starosta skutečně váží, se nezveřejňuje.\nMěstský fotbalový tým, třetiligový Wycombe Wanderers FC, má pověstného útočníka: je jím údajně nejsilnější profesionální fotbalista na světě Adebayo Akinfenwa.\nV blízkém bývalém dole na křídu, která se tu používala při výrobě papíru, jsou hojně navštěvované jeskyně Hell Fire Caves.\n\n"}
{"id": "1460141", "url": "https://cs.wikipedia.org/wiki?curid=1460141", "title": "Daňkův palác", "text": "Daňkův palác\n\nDaňkův palác je dvoupatrová novorenesanční budova na nároží ulic Opletalova a Růžová na adrese Praha l, Nové Město, Opletalova 19, čp. 1441 a Růžová 18, čp. 1441.\n\nPozemek, na kterém stojí palác byl součástí pásma gotických hradeb Nového Města, až v roce 1858 byly pozemky rozděleny na stavební parcely. První majitel Jan Gustav Pilz pozemek prodal pražskému obchodníkovi Wilhelmu Herrmannovi Marbachovi a ten nechal na pozemku postavit podle návrhu architekta Josefa Turby dvoupatrový reprezentativní palác. Roku 1872 koupil palác Čeněk Daněk, zakladatel karlínské strojírny, která se později stala součástí ČKD. V témže roce byla na dvoře postavena konírna a kolna. Palác zůstal v rodinném majetku do roku 1946. Na přelomu 80. a 90. let 20. století v budově sídlil Prognostický ústav Československé akademie věd. V současné době jsou v budově, která je v majetku Hlavního města Prahy, soukromé byty, restaurace, úřadovna oblastního ředitelství Městské policie pro Prahu 1 a další kanceláře.\n\nV interiérech budovy v prvním a druhém patře se zachovaly původní štukem zdobené stropy, zbytky nástěnných maleb, obklady stěn a krby. Nejbohatší výzdoba je v prvním poschodí v hlavním sálu a nárožní místnosti.\n"}
{"id": "1460146", "url": "https://cs.wikipedia.org/wiki?curid=1460146", "title": "Barbara Bouchetová", "text": "Barbara Bouchetová\n\nBarbara Bouchetová, rodným jménem Barbara Gutscherová (* 15. srpna 1943 Liberec) je německo-americká herečka. \n\nHrála sekretářku Moneypenny v \"neoficiální\" bondovce \"Casino Royale\" z roku 1967 či paní Schermerhornovou ve filmu \"Gangy New Yorku\" Martina Scorseseho z roku 1982. Objevila se též v italské komedii \"Kachna na pomerančích\" (1975), italském hororu \"Muka neviňátek\" (1972), televizním válečném dramatu \"Šarlatový a černý\" (1983) a jedné epizodě seriálu \"Star Trek\" (2 sezóna, 21. díl/1968). Celkem má na svém kontě přes 80 filmových a televizních rolí.\nŽije dlouhodobě v Itálii.\n\n"}
{"id": "1460147", "url": "https://cs.wikipedia.org/wiki?curid=1460147", "title": "Tomova plastická chirurgie", "text": "Tomova plastická chirurgie\n\nTomova plastická chirurgie (v anglickém originále Tom's Rhinoplasty) je jedenáctý díl první řady amerického komediálního animovaného televizního seriálu \"Městečko South Park\".\n\nPan Garrison si jde na plastickou chirurgii upravit nos. Zjistí, že vypadá dobře, zanechá učení dětí a věnuje se modelingu. Do školy taky přichází nová učitelka, do které se zamilují její žáci, ale když i školní kuchař, zjistí se, že je to lesba. Chlapci však neví, co to znamená a zkouší se chovat jako lesba pro větší šanci u ní uspět. Wendy se nelíbí, že má o ní Stan zájem a vyhrožuje jí. Mezitím se po panu Garrisonovi bláznivě vrhají a pronásledují ženy, které začal přitahovat, a on je nucen nechat si předělat nos zpět. Do třídy vtrhnou Arabové, které obviní novou učitelku z vlastizrady Iráku, když utekla coby milenka Saddáma Husajna. Zajmou jí a pošlou raketou do Slunce. Stan se vrátí k Wendy, která zaplatila Iráčanům za vraždu své učitelky, která nebyla z Iráku.\n"}
{"id": "1460150", "url": "https://cs.wikipedia.org/wiki?curid=1460150", "title": "Běhák", "text": "Běhák\n\nBěhák () je kost, která se vyskytuje pouze v kostře ptáků a některých neptačích dinosaurů. Nachází se na dolní končetině mezi lýtkem a prsty. Vznikla srůstem několika kostí, které u jiných druhů zvířat zůstaly oddělené, je tak homologická nártu (\"metatarsus\") a zánártí (\"tarsus\") u savců.\n\nKrom ptáků se běhák nezávisle vyvinul např. u dinosaurů z čeledi Heterodontosauridae. Nejstarší zástupci těchto malých ptakopánvých dinosaurů pocházejí z pozdního triasu (před 200 miliony let) a předchází tak první ptáky s běháky o téměř 100 milionů let.\n"}
{"id": "1460157", "url": "https://cs.wikipedia.org/wiki?curid=1460157", "title": "Oldřich Audy", "text": "Oldřich Audy\n\nOldřich Audy (16. dubna 1911 Žebětín – 17. října 1995 Brno) byl český prozaik, básník, literární historik, autor rozhlasových her, nakladatelský redaktor, pedagog.\n\nDo literatury vstoupil v roce 1932 knihou básní \"Hlas\", psal rozhlasové hry pro děti a literární pásma. V roce 1947 vyšel jeho historický román \"Údolí\" \"se zvedla.\" Po válce se věnoval především nakladatelské práci, kritické a teoretické činnosti v oblasti literatury pro mládež. Sestavil několik čítanek pro základní školy a gymnázia.\n\nNarodil se v Žebětíně, od roku 1923 studoval na reálném gymnáziu v Brně, po dvou letech přešel na měšťanskou školu a vyučil se zedníkem. Od roku 1928 studoval na na učitelském ústavu v Brně, v roce 1930 byl přijat do 3. ročníku konzervatoře k mimořádnému studiu violoncella. Po maturitě v roce 1932 vyučoval v Tovačově a Hrabyni u Opavy.\n\nV letech 1934–1945 působil na měšťanských školách v Brně a při zaměstnání studoval na brněnské Filozofické fakultě Masarykovy univerzita češtinu a filozofii. Od roku 1931 byl činný v literární sekci Levé fronty a ve Volném pedagogickém sdružení v Brně a Kruhu přátel literatury pro mládež. Po 2. světové válce pokračoval v externím studiu češtiny, dějepisu a občanské výchovy na Pedagogické fakultě Masarykovy univerzity v Brně. V roce 1951 získal na fakultě titul PaedDr., v roce 1964 se habilitoval pro obor literatura por děti, docentem byl jmenován v roce 1966.\n\nV roce 1946 spoluzakládal Výzkumný ústav pedagogický v Brně, od roku 1959 v něm působil jako vedoucí literárního oddělení a později celé sekce estetické výchovy. Zároveň pracoval v brněnské pobočce Výzkumného ústavu pedagogického. Zapojil se do zakládání brněnského Divadla Radost a Sdružení moravských spisovatelů.\n\nTitulem Zasloužilý učitel byl oceněn v roce 1963 a 1965 získal čestný titul Vzorný pedagogický pracovník, v roce 1971 odešel do důchodu.\n\nVelkou část své tvorby věnoval dětem a mládeži, v letech 1938–1940 se v časopise \"Komenský\" zabýval hodnocením tvorby pro děti, v letech 1939–1944 tvořil rozhlasové hry a pásma, v roce 1940 napsal ve sborníku \"Literatura pro mládež\", vydaného tzv. brněnským literárním směrem, kritiky předválečných a historických prací pro mládež. V letech 1941–1944 přispíval do časopisu Ú\"hor\" úvahami o společenské funkci a úloze díla v duševním rozvoji dítěte. V letech 1946–1950 hodnotil poválečnou tvorbu pro děti a mládež v \"Pedagogické revui\", 1953–1958 publikoval ve \"Štěpnici\" a po její zániku v \"Literatuře ve škole\" rozbory a výklady pro literární čtení. Napsal několik pohádek po děti.\n\nRedakčně se podílel na souboru próz \"Život teprve začíná\" (1944) a v letech 1949–1959 na přípravě čítanek pro 5., 8. a 9. ročník a čítanky pro 2. ročník středních škol.\n\n\n\n"}
{"id": "1460159", "url": "https://cs.wikipedia.org/wiki?curid=1460159", "title": "Švábův Hrádek", "text": "Švábův Hrádek\n\nŠvábův Hrádek je lokalita na jihozápadním okraji města České Budějovice, a to mezi Šindlovými Dvory a částí města Čtyři Dvory. Stejný název má i jedna z místních ulic. Leží na katastrálním území České Budějovice 2 a lidově je známá jako Švábák.\n\nV oblasti se minimálně od roku 1841 do roku 1870 těžil lignit, na přelomu 19. a 20. století zde Josef Taussig provozoval cihelnu. Od roku 1883 se stal cílem výletů hostinec na vrchu se současným názvem Švábův Hrádek (428 m), který patřil Thomasu Schwabovi, budějovickému čalouníkovi a vojenskému vysloužilci, jehož příjmení dalo název nejen jeho podniku, ale později celé lokalitě.V němčině se nazývala \"Eisenbühel\", neboli Železný pahorek, z čehož se dá usuzovat, že se v minulosti i zde nacházely horniny obsahující železo, které se např. v nedalekém Hlinsku těžily. Ve 20. století hostinec vlastnilo několik dalších majitelů, po znárodnění objekt roku 1954 připadl vojenské správě a nakonec byl v roce 1961 zbořen. Na místě byla zřízena skládka komunálního odpadu, jež byla v letech 2002–2003 rekultivovaná. Na místě byl zprovozněn sběrný dvůr.\n\nS místem je spojena celkem bohatá vojenská historie. V letech 1952–1955 na Švábově Hrádku působila radiotechnická stanice, další dva roky zde byla plukovní hláska a následně velitelské stanoviště 1. stíhací letecké divize (1955–1958) a zároveň plukovní velitelské stanoviště 1957–1958), dále pak velitelské stanoviště 1. stíhacího leteckého pluku (1958–1967) a velitelské stanoviště 53. radiotechnického praporu (1961–1967). Sovětská armáda měla na vrcholku kopce zbudovanou pozorovatelnu, jež byla v roce 1968 součástí místního sovětského tábora. Objekt pozorovatelny se dochoval stejně jako nedaleká střelnice Heluz.\n\nJiž v době první republiky vznikly paralelní ulice Šípková a U Stromovky, jež byly ve druhé polovině 20. století prodlouženy směrem k vrchu Švábův hrádek jež byly propojeny ulicemi Třebínská a Trnkova. Na západnějších parcelách se stavělo ve druhém desetiletí 21. století, přičemž se rozrostla i místní síť ulic.\n\nOd 3. února 2014 lokalitu obsluhuje linka 45 městské hromadné dopravy.\n\nV areálu rekultivované skládky bylo vybudováno golfové hřiště (driving range), jež slouží jako místo volnočasových aktivit dospělých, dětí i studentů z nedaleké univerzity.\n\n14. května 2012 se u vodárenské věže zřítil experimentální americký vrtulník Safari. Při nehodě zahynuli oba dva piloti.\n"}
{"id": "1460160", "url": "https://cs.wikipedia.org/wiki?curid=1460160", "title": "Satyr Cabotův", "text": "Satyr Cabotův\n\nSatyr Cabotův \"(Tragopan caboti)\" je druh hrabavého ptáka z čeledi bažantovitých.\n\nStejně jako u jiných druhů hrabavých, i u satyra Cabotova se vyskytuje pohlavní dvojtvárnost. Samec je barevnější (výrazné oranžové tváře) a větší. Dosahuje délky až 61 cm, zatímco samice dorůstají 50 cm. To se projevuje i ve váze, když maximum u samců se uvádí na 1,4 kg, přitom samice váží do 0,9 kg.\n\nSatyr Cabotův se vyskytuje pouze na jihovýchodě Číny (patří mezi tzv. endemity), a to v horských oblastech od 600 do 1800 m n. m. Jeho stavy se odhadují na pět tisíc jedinců. V rámci kategorizace ohrožení IUCN je řazen do kategorie Zranitelní.\n\nŽiví se rostlinami, a to jak kořínky, tak listy, pupeny či plody. Někdy sní také bezobratlé živočichy.\n\nHnízdo mají umístěné na stromě ve výšce 2,4 až 10 metrů. Satyrové jej budují z listů, travin, mechu či kapradin. V některých případech využívají také hnízda jiných druhů ptáků. O dvě až čtyři vejce (inkubační doba 28 dní) a následně mláďata se stará pouze samice. Pohlavní dospělost nastává ve věku tří let.\n\nV zoo patří tento druh ptáka mezi vzácné chovance. V Evropě jej chová jen 15 institucí. Mezi nimi jsou i dvě české: Zoo Ostrava a Zoo Praha. Do roku 2018 chovala tento druh Zoo Liberec. Pražská zoologická zahrada navíc vede od roku 2018 i evropskou plemennou knihu (ESB) pro tento druh satyra. Cílem je stabilizace a rozšíření chovu v evropských zoo, stejně jako kontrola genetické čistoty jedinců. Ke konci roku 2018 byl chován jen jeden samec, ale v průběhu roku 2019 došlo k mnoha změnám a doplněním chovu. V dubnu 2019 přišel do Zoo Praha pár těchto ptáků od soukromého chovatele. V říjnu 2019 byl od soukromého chovatele dovezen další samec a dvě samice. \n\n"}
{"id": "1460163", "url": "https://cs.wikipedia.org/wiki?curid=1460163", "title": "Železný potok (přítok Panenského potoka)", "text": "Železný potok (přítok Panenského potoka)\n\nŽelezní potok je vodní tok typu potok pramenící z paty vrchu Malý Sokol v katastru obce Jablonné v Podještědí v okres Liberec. Potok teče jižním směrem, napájí koupaliště v Jablonném, pokračuje do města a vlévá se do Mlýnského rybníka. Poté pokračuje dále a pod městem vtéká do Panenského potoka.\n"}
{"id": "1460164", "url": "https://cs.wikipedia.org/wiki?curid=1460164", "title": "Mecha-Streisanda", "text": "Mecha-Streisanda\n\nMecha-Streisanda (v anglickém originále Mecha-Streisand) je dvanáctý díl první řady amerického komediálního animovaného televizního seriálu \"Městečko South Park\".\n\nEric najde na indiánském pohřebišti během školního výletu anasazijský trojukelník. Zahodil ho, a tak ho získal Kyle. Přes média se o chlapci dozvěděla Barbra Streisandová, která xentarský trojuhelník dlouhá léta hledá. Unese chlapce a mučí je svým zpěvem až ho nalezne a spojí ho s druhým, čímž získá panteos, se kterým se stane obřím železným tyranosaurem. Šéf s Leonardem Martinem jí chtěli zastavit, ale bylo pozdě. Poté, co odešla ničit South Park, zachránili chlapce. Maltin vyrostl díky svým schopnostem do stejné výšky coby hmyz, ale tzv. Mecha-Stresandová ho porazí. Na pomoc se vydává Sidney Poitier jako obří želva (Gamera), ale i jeho Barbra zvládne porazit. Až obří motýlí ruka Roberta Smithe jí praštila do nosu, čímž z ní spadl panteos bez něhož je bezmocná. Smith jí vyhodí do vesmíru, kde vybuchne. Straisandové se sice nepodařilo ovládnout svět, ale chlapci dobře vědí, jak snadné je teď oba taxerské trojuhelníky spojit, a tak je vyhodí do koše. Tam je spojí Kylův mladší bráška Ike, který vyroste bez zvířecí podoby jako obří mimino.\n"}
{"id": "1460165", "url": "https://cs.wikipedia.org/wiki?curid=1460165", "title": "Hispanoamerické války za nezávislost", "text": "Hispanoamerické války za nezávislost\n\nHispanoamerické války za nezávislost byly sérií ozbrojených konfliktů v amerických území Španělské koloniální říše, které probíhaly v první třetině 19. století. Jeden tábor se považoval za americké vlastence, revolucionáře a požadoval nezávislost na Španělském království, druhou stranu konfliktu tvořili realisté loajální španělskému králi. Lze je považovat za války za nezávislost, nebo i občanské války. K nárůstu požadavků na nezávislost na oslabené mateřské zemi přispěla mimo jiné španělská válka za nezávislost v rámci Napoleonských válek a abdikace Bourbonů z trůnu v roce 1808, myšlenky osvícenství, inspirace vyhlášení Deklarace nezávislosti Spojených států amerických na Británii z roku 1776 a Haitská revoluce (1791–1804). Napětí v Americe vytvářelo i daňové zatížení či nutnost obchodovat pouze prostřednictvím španělských lodí.\n\nJako odpověď na korunování krále Josefa Bonaparte vznikaly ve španělské Americe mezi roky 1808 a 1811 vládní junty, které odmítaly Bonaparteho a zprvu byly loajální k sesazenému Ferdinandovi VII. Neochota amerických vládních junt podrobit se Nejvyšší centrální radě vzniklé ve Španělsku postupem času vedla k radikalizaci postoje a požadavku na úplnou nezávislost a přerostla do ozbrojeného boje mezi realisty a patrioty. Od roku 1810 začala různá americká území vyhlašovat nové nezávislé národní státy republikánského zřízení, které ustanovily velké osvoboditelské armády (především kolem postav José de San Martín, Antonio José de Sucre a Simón Bolívar). Nezávislost nových států byla utvrzena v roce 1824, po vítězství revolucionářů v bitvě u Ayacucha. Po ztrátě přístavu Callao v lednu 1826 zůstaly jedinými územími v Americe ovládanými Španěly pouze Kuba a Portoriko. \n\nSpojené státy americké, Francie a Spojené království navázaly obchodní vztahy s novými americkými vládami a následně uznaly jejich nezávislost během 20. let 19. století. Španělsko se vzdalo snah o znovuzískání pozic až v 30. letech, po smrti Ferdinanda VII. \n\nMezi hlavní důledky osamostatnění hispanoamerických států patří zánik španělského obchodního monopolu a protekcionismu, což vedlo ke zchudnutí mmoha amerických území, která nebyla schopná konkurovat evropskému průmyslu. Po vlně vzniku nových států na bývalém území Španělů a po osamostatnění Brazilského císařství (1822) zůstaly v regionu Latinské Ameriky a Karibiku pouze španělská Kuba a Portoriko a kolonie jiných evropských koloniálních mocností (Nizozemské království, Francie, Spojené království, Dánsko, Švédsko), především v Malých Antilách.\n\nNedošlo k naplnění snu Simóna Bolívara o vzniku jednoho státu na celém území Hispanoameriky a nové státy vznikaly na bázi principu utipossidetis. Hnutí za nezávislost vedlo k desintegraci původních španělských místokrálovství a kapitanátů. Bezprostředním důsledkem válek za nezávislost byl vznik 6 nových států: \n\nDále existovalo v místokrálovství Río de la Plata autonomní hnutí, které si úspěšně udrželo vlastní vládu, což vedlo k ustanovení dalšího státu:\n\nPrvní Mexické císařství se již v roce 1823 rozdělilo na Mexiko a Spojené provincie Střední Ameriky (pozdější Federativní republika Střední Ameriky). Od Velké Kolumbie se oddělila Venezuela a Ekvádor (oba 1830). Panama zůstala pod správou Kolumbie až do roku 1903. Uruguay se definitivně osamostatnil na Sjednocených provinciích a Brazílii v roce 1828. Federativní republika Střední Ameriky se mezi roky 1838-1841 rozpadla na Guatemalu, Honduras, Salvador, Nikaraguu a Kostariku. Dominikánská republika se na Španělsku osamostatnila v prosinci 1821 a již v únoru 1822 byla anexována sousedním Haiti.\n\n"}
{"id": "1460169", "url": "https://cs.wikipedia.org/wiki?curid=1460169", "title": "Kalofer", "text": "Kalofer\n\nKalofer () je město ležící ve středním Bulharsku na jižních svazích Staré planiny, na horním toku řeky Tundža. Nachází se 17 km od Karlova, správního střediska stejnojmenné obštiny, a má zhruba 3 tisíce obyvatel.\n\nTraduje se, že sídlo bylo založeno v roce 1533 bulharskými zbojníky poté, co jim sultán dovolil se usadit pod podmínkou, že přestanou narušovat obchodní cesty. Postupně se rozrůstalo a přeměnilo se na významné kulturní a obchodní středisko. Město bylo obýváno téměř výhradně Bulhary. Poprvé se písemně připomíná v roce 1576 jako Kalufer Derbent. V roce 1640 zde byl založen mužský klášter a v roce 1700 ženský. Na přelomu 18. a 19. století bylo dvakrát vypáleno tureckými zbojníky, což byli propuštění vojáci z osmanské armády. Nicméně město se záhy vzpamatovalo a v polovině 19. století bylo značně bohaté a nazývalo se Altın Kalofer, turecky Zlatý Kalofer. Američtí misionáři, kteří město navštívili v roce 1863, zde napočítali 7 500 obyvatel.\n\nV průběhu rusko-turecké války byl Kalofer vypálen tureckou armádou, přičemž zemřelo 500 obyvatel, především starých, kteří nestačili utéct do hor. Poté se stal součástí Východní Rumélie, která byla sjednocena s Bulharskem v roce 1908.\n\nVe městě žije 3 057 stálých obyvatel a je zde trvale hlášeno 2 633 obyvatel. Podle sčítání 1. února 2011 bylo národnostní složení následující:\n\nJe zde rozvinutá rukodělná výroba turistických suvenýrů, především textilu. V zemědělství hlavní podíl zaujímá pěstování růží, za účelem výroby růžového oleje.\n"}
{"id": "1460177", "url": "https://cs.wikipedia.org/wiki?curid=1460177", "title": "Koloniální architektura", "text": "Koloniální architektura\n\nKoloniální architektura nebo koloniální styl je architektonický styl mateřské země, který byl začleněn do budov osad v koloniích. Kolonisté často stavěli osady, které syntetizovaly architekturu zemí původu s konstrukčními charakteristikami nových zemí, čímž vznikaly hybridní návrhy a stavby.\n\nMnoho dochovaných staveb koloniální architektury je na seznamu Světového kulturního dědictví UNESCO. \n\nNejčastějšími příklady koloniální architektury jsou budovy připomínající anglickou a francouzskou nadvládu na severoamerickém kontinentě a v Africe, holandské budovy v Indonésii a Jižní Africe, portugalské v Brazílii a španělské ve zbytku Latinské Ameriky. Kolonizátoři někdy udržovali tradiční styly své původní vlasti nezměněné; častěji však asimilovali prvky typické pro novou zemi nebo dokonce pro třetí země (například v případě jihoafrického stylu nazývaného \"Cape Dutch\"). Proto koloniální budovy obsahují často zvláštní prvky vytvářející originální řešení úzce spojená s místní sociální a geografickou situací.\n\nŠpanělské nebo portugalské budovy v Karibiku, Střední a Jižní Americe mají jen málo znaků původní domorodé architektury. Byly postaveny v 16. a 17. století, často v čistě barokním nebo stroze renesančním stylu, se stopami stylu mudejarského. V 18. století se zejména v Mexiku rozšířil churriguerismus (druh hispánského rokoka).\n\nV Severní Americe vznikaly koloniální stavby od 17. do poloviny 19. století. Stavěny byly v soudobém evropském stylu, reprezentativní stavby užívaly především klasicistní prvky, časté jsou i na budovách bohatých majitelů plantáží a obchodníků. Formy a materiály se mohou lišit v závislosti na zemi původu osadníků v důsledku dostupnosti surovin a také klimatu. Běžné je použití místních materiálů, jako je dřevo namísto mramoru pro sloupy a pilíře. Vstupní části často kopírují antickou vstupní halu, nechybí portikus nebo atika stejně jako jako u některých anglických venkovských sídel. V bývalých francouzských koloniích tropické Ameriky se koloniální architektura přizpůsobila klimatu užitím galerií a žaluzií. Okna se mohou vzhledem k klimatickým rozdílům ve všech typech koloniální architektury značně lišit.\n\nNejznámějšími příklady koloniální architektury v USA jsou Mount Vernon a Bílý dům. Příkladem pozdější britské koloniální novogotiky může být nádraží čhatrapatiho Šivádžího v Bombaji.\n"}
{"id": "1460191", "url": "https://cs.wikipedia.org/wiki?curid=1460191", "title": "Dévaványa", "text": "Dévaványa\n\nDévaványa [dévaváňa] () je město ve východním Maďarsku v župě Békés, spadající pod okres Gyomaendrőd. Nachází se asi 44 km severovýchodně od Békéscsaby. V roce 2015 zde žilo 7 772 obyvatel. Podle statistik z roku 2001 zde bylo 99 % Maďarů a 1 % jiných národností (především Romů).\n\nNejbližšími městy jsou Gyomaendrőd, Kisújszállás a Körösladány. Poblíže je též vesnice Ecsegfalva.\n\n\n"}
{"id": "1460193", "url": "https://cs.wikipedia.org/wiki?curid=1460193", "title": "Christopher Markus a Stephen McFeely", "text": "Christopher Markus a Stephen McFeely\n\nChristopher Markus a Stephen McFeely jsou američtí scenáristé a producenti.\n\nMezi jejich nejvýznamnější práci patří filmová série \"Letopisy Narnie\" a filmy Marvel Cinematic Universe: \"\", \"\", a dále \"\", \"\", \"\" a \"\", na nichž pracovali s režiséry bratry Russoovými; také psali seriál \"Agent Carter\" televize ABC.\n\nChristopher Markus vyrostl v Buffalu. Získal titul Bachelor of Arts v tvůrčím psaní na Rutgers University v roce 1991.\n\nStephen McFeely vyrostl v San Franciscu. Titul Bachelor of Arts v angličtině získal na University of Notre Dame v roce 1991.\n\nOba aspirovali na spisovatele a setkali se v programu tvůrčího psaní na Kalifornské univerzitě v roce 1994. Postupem času přehodnotili své plány stát se spisovateli a začali se věnovat psaní scénářů.\n\nPo získání magisterského titulu v roce 1996 odjeli do Los Angeles, kde se jim podařilo získat agenta, jehož zásluhou získali první placenou zakázku na scénář, který nebyl nikdy zfilmován. Přesto tato zakázka pro ně znamenala zlomový bod v jejich kariéře. HBO je pověřila napsáním životopisného filmu o Peteru Sellersovi. Jejich práce na sérii \"Letopisy Narnie\" jim umožnila pracovat na filmech Marvel Cinematic Universe.\n"}
{"id": "1460194", "url": "https://cs.wikipedia.org/wiki?curid=1460194", "title": "Brisbane International 2019", "text": "Brisbane International 2019\n\nBrisbane International 2019 byl společný tenisový turnaj mužského okruhu ATP Tour a ženského okruhu WTA Tour, hraný v areálu Queenslandského tenisového centra na otevřených dvorcích s tvrdým povrchem Plexicushion. Konal se na úvod sezóny mezi 30. prosincem 2018 až 6. lednem 2019 v brisbanském Tennysonu jako jedenáctý ročník turnaje.\n\nMužská polovina se řadila do kategorie ATP Tour 250 a její dotace činila 589 680 amerických dolarů. Ženská část s rozpočtem 1 milion dolarů byla součástí kategorie WTA Premier Tournaments. Turnaj představoval první událost Australian Open Series, s vrcholem v úvodním grandslamu roku Australian Open.\n\nNejvýše nasazenými hráči v soutěžích dvouher se stali devátý hráč žebříčku Kei Nišikori z Japonska, po Nadalově odstoupení, a ukrajinská světová čtyřka obhajující titul Elina Svitolinová, která v repríze finále 2018 vypadla ve druhém kole s Aljaksandrou Sasnovičovou. Jako poslední přímí účastnici do dvouher nastoupili japonský 76. tenista pořadí Jošihito Nišioka a 49. žena klasifikace Magdaléna Rybáriková ze Slovenska.\n\nDvanáctý singlový titul na okruhu ATP Tour vybojoval Japonec Kei Nišikori, jenž prolomil sérii devíti finálových porážek. Také dvanáctý turnajový triumf z dvouhry okruhu WTA Tour vyhrála Češka Karolína Plíšková, která tak poprvé získala druhou trofej z jediného turnaje. V Brisbane navázala na vítězství z roku 2017.\n\nPrvní společnou trofej z mužské čtyřhry okruhu ATP si odvezl novozélandsko-nizozemský pár Marcus Daniell a Wesley Koolhof. Třetí turnajové vítězství jako pár ze čtyřhry WTA získala americko-česká dvojice Nicole Melicharová a Květa Peschkeová.\n\nNásledující hráčí obdrželi divokou kartu do hlavní soutěže:\n\nNásledující hráči zasáhli do hlavní soutěže pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdrželx divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu:\n\nNásledující pár nastoupil z pozice náhradníka:\n\n\n\n\n\n"}
{"id": "1460200", "url": "https://cs.wikipedia.org/wiki?curid=1460200", "title": "Shenzhen Open 2019", "text": "Shenzhen Open 2019\n\nShenzhen Open 2019 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem v areálu Shenzhen Longgang Tennis Centre. Konal se mezi 31. prosincem 2018 a 5. lednem 2019 v čínském městě Šen-čen jako sedmý ročník turnaje.\n\nTurnaj řadící se do kategorie WTA International disponoval rozpočtem 750 000 dolarů a prize money 626 750 dolarů. Nejvýše nasazenou hráčkou ve dvouhře se stala běloruská světová třináctka Aryna Sabalenková. Jako poslední přímá účastnice do dvouhry nastoupila česká 97. hráčka žebříčku Kristýna Plíšková.\n\nTřetí singlový titul na okruhu WTA Tour vybojovala Běloruska Aryna Sabalenková. Premiérovou společnou trofej ze čtyřhry WTA si odvezly Pcheng Šuaj s Jang Čao-süan, jež se staly první čínskou dvojicí, která turnaj vyhrála.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\nNásledující hráčky si zajistily postup do hlavní soutěže v kvalifikaci:\n\n\nNásledující páry obdržely divokou kartu do soutěže čtyřhry:\n\nNásledující pár nastoupil z pozice náhradníka:\n\n\n\n"}
{"id": "1460201", "url": "https://cs.wikipedia.org/wiki?curid=1460201", "title": "Somerset (ostrov)", "text": "Somerset (ostrov)\n\nSomerset je velký neobydlený ostrov oddělený asi dva kilometry širokým Bellotovým průlivem od poloostrova Boothia v oblasti Qikiqtaaluk v teritoriu Nunavut v Kanadě. Má rozlohu 24 786 km², což z něj činí 46. největší ostrov na světě a 12. největší ostrov Kanady.\n\nOkolo roku 1000 bylo severní pobřeží ostrova Somerset obydlené Thuly, o čemž svědčí velrybí kosti, tunely a kamenné zříceniny.\n\nV roce 1819 ostrov viděl jako první Evropan William Parry. Roald Amundsen v roce 1904 úspěšně podnikl severozápadní průjezd lodí Gjøa, když proplul mezi Somersetem a Ostrovem prince Waleského. Henry Larsen tamtudy jako druhý proplul v roce 1943, ale zjistil, že je příliš zamrzlá a pro obchodní lodě nebezpečně mělká.\n\nV letech 1937–1948 tu fungoval obchod Fort Ross a do roku 1991 byl ostrov příležitostně obýván.\n\n"}
{"id": "1460203", "url": "https://cs.wikipedia.org/wiki?curid=1460203", "title": "Pavla Aubrechtová", "text": "Pavla Aubrechtová\n\nPavla Aubrechtová (* 21. února 1946 Praha) je česká grafička, malířka a kolážistka.\n\nV letech 1960–1964 absolvovala Střední odbornou školu výtvarnou a poté studovala na Vysoké škole uměleckoprůmyslové v Praze v ateliéru prof. Františka Muziky (1964–1970). Stejně jako její vrstevníci, kteří ukončili studia na počátku normalizace, neměla možnost živit se volnou tvorbou. Roku 1971 se provdala za Vladimíra Gebauera a oba se odstěhovali do Nového Strašecí.\n\nV následujících dvaceti letech se zabývala převážně užitou grafikou a typografií, např. návrhy obalů gramofonových desek pro Supraphon. Spolu s Vladimírem Gebauerem zdobili mateřské školky nebo vyráběli cedulky pro Stavby dálnic. Její volnou tvorbu znal jen okruh blízkých přátel. Od roku 1983 se účastnila tématických výstav v neoficiální Galerii H v Kostelci nad Černými lesy. Uplatnila zde své typografické zkušenosti a roku 1986 měla možnost samostatně vystavit svá díla v Japonsku.\n\nPo roce 1989 měla větší souborné výstavy v Letohrádku Ostrov (1991), Oblastní galerii v Liberci (1992), Galerii Rozehnal v Praze (2005) a Rabasově galerii (2008). Roku 2007 vystavovala v Německu. V Muzeu Montanelli byla po dobu její společné výstavy s Vladimírem Gebauerem instalována část jejího ateliéru.\n\nBěhem studia na VŠUP se zabývala jemnými abstraktními tužkovými kresbami, kterými ilustrovala např. básně Františka Halase. Počátkem 70. let se věnovala grafickým technikám, zejména dřevořezu s krajinářskými a figurálními motivy, které stylizovala a zjednodušovala (\"Nezabudický mlýn\", 1971). Na přelomu 70. a 80. let vytvářela propichováním papíru reliéfní kresby, v nichž se prostupují různé prostorové plány. Některé její grafiky jsou tvořené rytmickými otisky drobných razítek z gumy, kterými vzniká barevná struktura upomínající díla \"lyrické abstrakce\".\n\nNavazovala na progresivní tendence 60. let a ve volné tvorbě experimentovala s různými technickými postupy. V 80. letech např. nechávala přes šablony osvítit sluncem planografické papíry natřené speciální emulzí. Pracovala také s písmem nebo se starými vzorníky k výšivkám. Používala perokresbu kombinovanou s voskovou emulzí, otisky obarvených hrotů hřebíčků, nebo tečkovanou kresbu tuší a barevnými inkousty. Malovala akvarely, pastely a skládané kresby. Tvoří také monochromní reliéfy a třírozměrné asambláže, vkládá nejrůznější barevné materiály do zkumavek, polepuje laboratorní sklíčka nitěmi a sestavuje různé drobné kompozice jako „krabičky“. Krabičky byly původně jedním ze zadání pro tématickou výstavu v Galerii H, ale Aubrechtová se k tomuto formátu vracela i později a využila ho v menších i větších souborech.\n\nPo své návštěvě Japonska ilustrovala výbor japonských básní z 8.–12. století. Má silný vztah k přírodě a japonské kaligrafii. Její výrazové prostředky jsou omezené na papír a tím úzce s literaturou a poezií souvisejí. Ještě blíže než k lyrice mají její papírové koláže k vizuální, konkrétní či experimentální poezii. Nepracuje se slovy, ale s fragmenty reality a se znaky podobnými písmenům.\n\nOd roku 1981 se zabývá koláží. Pracuje především s různými druhy papíru, ale používá i řadu organických materiálů, např. březovou kůru, přírodní barviva, některé koláže nalepuje z hedvábných nitek. Osobitý autorský rukopis mají zejména křehké koláže z barvených drobných útržků tenkých cigaretových papírů, v nichž uplatňuje smysl pro rytmus a harmonii a vytváří prostorově cítěné novoznaky. Projevuje se v nich racionální uspořádání i hravost. Řada jejích děl má konceptuální charakter a zejména v kolážích hledá princip náhody ukryté v řádu i skryté zákonitosti projevující se uprostřed chaosu.\n\n\n\n\n"}
{"id": "1460208", "url": "https://cs.wikipedia.org/wiki?curid=1460208", "title": "Trout Area", "text": "Trout Area\n\nTrout Area je rybářská disciplína pocházející z Japonska, která se stává stále populárnější, a to nejen v Japonsku, ale po celé Evropě. Volně přeloženo by se dala označit jako „moderní pstruhařina“. Jedná se o lov pstruhů přívlačí na uzavřených vodních nádržích, rezervoárech a rybnících. Součástí Trout Area je pořádání pstruhových závodů, které rok od roku nabývají na četnosti i významu. Pro mnoho rybářů je účast v Trout Area prestižní a trendy záležitostí. Vyhrává většinou počet ulovených kusů ryb.\n\nNejčastěji se loví pstruh duhový a siven americký, kteří jsou chováni jak pro sportovní, tak konzumní účely. Průměrná velikost lovených ryb je mezi 30 a 45 cm. Pro zatraktivnění se často vysazují i větší ryby. Výjimkou nejsou asi 80 cm dlouzí duháci. Jako rarita se dosazují duháci albíni.\n\nHlavní sezóna probíhá od října do konce dubna, kdy se pořádá řada prestižních přívlačových závodů. Později je na mnoha rybnících chov pstruhů vzhledem k rostoucí teplotě vody a sníženému obsahu kyslíku problematický. V letních měsících proto majitelé soukromých revírů obsádku pstruhů často redukují, čímž snižují mortalitu ryb v revíru.\n\nPři trout area se většinou používají lehké krátké přívlačové pruty s délkou okolo dvou metrů, tenké vlasce a tenoučké pletené šňůry zakončené návazci z fluorocarbonu. Ve výbavě nechybí ani šetrné podběráky s pogumovanou sítí na podebírání ryb. Za nástrahu nejčastěji slouží různé variace pstruhových gumových nástrah a malé plandavky, často ve velmi výrazných fluo barvách opatřené jednoháčky bez protihrotu. Důležité je, aby rybář byl schopen dosahovat dalekých hodů, protože duháci často plavou daleko od břehu.\n\n"}
{"id": "1460210", "url": "https://cs.wikipedia.org/wiki?curid=1460210", "title": "Buková (Jizerské hory)", "text": "Buková (Jizerské hory)\n\nBuková (836 m n. m., německy \"Buch Berg\") je hora v jižní části Jizerských hor, tyčící se mezi Smržovkou na jihu, Jiřetínem pod Bukovou na východě a Josefovým Dolem na severu. Na vrcholu a v jeho blízkém okolí je roztroušeno několik skalních útvarů. Buková je po podobně pojmenovaném Bukovci druhým nejvýznamnějším výlevem čediče v Jizerských horách. Čedič byl v minulosti těžen v lomu těsně pod vrcholem.\n\nPřes Bukovou vede žlutě značená turistická cesta od nádraží v Jiřetíně, přes rozcestí Záhoří nad Smržovkou, kolem vrcholu a dál do Dolního Maxova nad Josefovým Dolem. V nejvyšším bodě cesty odbočuje doleva asi 100 metrů dlouhá pěšina k vrcholovým skalám. Cesta od rozcestí Záhoří měří necelé 2 km s převýšením 175 metrů. Z Jiřetína jsou vzdálenost i převýšení zhruba dvojnásobné.\n"}
{"id": "1460211", "url": "https://cs.wikipedia.org/wiki?curid=1460211", "title": "Chroustov (Radim)", "text": "Chroustov (Radim)\n\nChroustov je osada, součást obce Radimi v okrese Kolín. Leží na úpatí vrchu Radim, v katastrálním území o výměře 5,03 km². V osadě při říčce Výrovce stojí mlýn s letopočtem 1691 nad vchodem, historie mlýna je nejspíše mnohem delší, mlýnský náhon je dobře patrný.\n\nNa vrchu Radim se nachází přírodní rezervace Stráň u Chroustova.\n\nOsadou prochází železniční trať Pečky–Kouřim, zastávka je přímo v osadě.\n\n"}
{"id": "1460212", "url": "https://cs.wikipedia.org/wiki?curid=1460212", "title": "Vladimír Gebauer", "text": "Vladimír Gebauer\n\nVladimír Gebauer (*27. dubna 1946, Kladno) je český malíř a grafik.\n\nPůvodně měl v úmyslu jít na lesnickou školu, ale nakonec změnil rozhodnutí a v letech 1960-1964 absolvoval Střední odbornou školu výtvarnou. Poté studoval na Akademii výtvarných umění v Praze v ateliéru prof. Františka Jiroudka. Po dokončení studia získal \"modrou knížku\" a vyhnul se vojenské službě. V roce 1971 se oženil s Pavlou Aubrechtovou a oba začali rekonstruovat dům ve Starém Strašecí, kam se odstěhovali. Podařilo se mu získat krátkodobá tvůrčí stipendia a od roku 1968 do konce 70. let se zúčastnil několika kolektivních výstav mladých výtvarníků a malířů pražského regionu.\n\nOd roku 1983 spolu s Pavlou Aubrechtovou navázal kontakt s neoficiální Galerií H bratří Hůlů v Kostelci nad Černými lesy a nechyběl na žádné z tamějších tématických výstav. Po celou dobu normalizace se oba manželé živili drobnými zakázkami a vystavovali samostatně většinou jen v neoficiálních galeriích nebo v místě svého bydliště v Novém Strašecí. Roku 1986 měl výstavu v Gallery Art Space v Nishinomiya v Japonsku. Po roce 1989 vystavoval v USA (1999) a v Německu (2003) a měl retrospektivní výstavy v Letohrádku Ostrov (1991) a v Rabasově galerii (2007).\n\n\nGebauerův výtvarný názor se formoval už během studií ve druhé polovině 60. let. Při snaze o vystižení přírodních rytmů a zachycení detailů se rodil jeho vztah k obyčejným předmětům. Na počátku 70. let vytvořil cyklus k výročí lidické tragédie. Zaujaly ho fragmenty příběhů a kresbu začal spojovat s koláží a útržky papírů. Jeho malba je někdy střídmě barevná a působí uměřeně, jindy se v ní odehrávají děje připomínající bouřlivé přírodní proměny. Zabývá se také komorní grafikou, ve které experimentuje a nachází vlastní postupy. Je mimořádně citlivý při ilustrování literárních předloh. To ukázal již na tématické výstavě \"Čtyřverší\" (1984) v Galerii H, když vytvořil křehké koláže k básním Jesenina, Mandelštama, Seiferta nebo Holana, nebo při ilustrování Rimbaudových Dopisů vidoucího.\n\nV Gebauerových krajinách se postupně objevovaly znaky, písmena a geometrické prvky a nakonec přešel k tvorbě asambláží. V nich užívá konkrétní nalezené předměty, jako kousky drátu, hřebíky, střepiny skla, útržky látek a nití, ale netvoří z nich \"ready made\". Nalezené se stává prvkem kompozice a představuje záznam prchavého pocitu, okamžiku v plynutí času, který nelze opakovat. Výsledek závisí na každé maličkosti – přesném tónu barvy, úhlu pootočení, síle a ztenčení linie. Používá přírodní jíly a míchá z nich barevné pasty, které pak užije k modelaci reliéfních ploch obrazů. Z přírodnin i ze zbytků různých předmětů nebo nástrojů vytváří drobné i větší prostorové kompozice jako rytmizované podobizny svých vnitřních krajin. Je přecitlivělý, často nejistý, ale v konečném vyznění se obvykle nemýlí. Jedinečnost jeho díla spočívá v silném vztahu ke každému materiálu a ve zjitřeném citu, který vždy hraničí s bolestí.\n\nGebauer ve své tvorbě vychází z konkrétní krajiny nebo jejího jednotlivého prvku. Nezprostředkovává přitom vnější podobu krajiny, ale spíše pocit nebo stopu, kterou zanechala v jeho vědomí. Jeho abstrakce skutečnosti jde tak daleko, že se může zdát jen volnou hrou barev, tvarů a gest, která už ztratila sepětí s realitou. Jeho projev není odvozen z dobových mód, ale není ani vykalkulovanou \"osobitostí\". Přestože užívá barvu, tvar i symbol velmi střídmě, neztrácejí jeho obrazy nic ze své imaginativní síly. Naprosté osvobození od jakéhokoliv předem zvoleného řádu přináší nebývalou výrazovou svobodu, ale zároveň nejistotu ze selhání vlastní citlivosti a z překročení hranice, která odděluje umělecké dílo od estetické hříčky nebo formálního cvičení. Vladimír Gebauer toto riziko podstupuje a jeho soustředěně narůstající dílo se již stalo nespornou hodnotou českého výtvarného umění.\n\n\n\n\n\n"}
{"id": "1460214", "url": "https://cs.wikipedia.org/wiki?curid=1460214", "title": "Volby do Knesetu 2019 (duben)", "text": "Volby do Knesetu 2019 (duben)\n\nVolby do 21. Knesetu jsou předčasné parlamentní volby, které v Izraeli proběhly 9. dubna 2019. Dvě nejsilnější strany, Netanjahuův Likud a Modrobílá koalice Bennyho Gance získaly po 35 křeslech, přičemž blok pravicových a nábožensky profilovaných stran docílil jasné převahy 65 mandátů. Na základě výsledků voleb byl předseda Likudu Benjamin Netanjahu pověřen sestavením nové vlády. Koaliční většinu ale získat nedokázal a Kneset následně odsouhlasil své rozpuštění a vypsání nových voleb v září 2019\n\nPo volbách do Knesetu roku 2015 vznikla čtvrtá vláda Benjamina Netanjahua. Tvořily ji strany Likud, Židovský domov, Kulanu, Šas a Sjednocený judaismus Tóry. V letech 2016-2018 ke koalici přistoupila i strana Jisra'el bejtenu. V listopadu 2018 prošla vládní koalice výraznou krizí, kvůli přístupu k hnutí Hamás v Pásmu Gazy. Kvůli nesouhlasu s údajně slabým postupem Izraele proti raketovým útokům z Gazy podal rezignaci ministr obrany a předseda Jisra'el bejtenu Avigdor Lieberman a jeho strana opustila koalici. Zvažovaný odchod z vlády sice neuskutečnil předseda strany Židovský domov Naftali Benet, ale po odchodu Liebermana disponovala koalice jen nejtěsnější většinou. Koncem prosince 2018 pak Kneset schválil zákon, kterým se zkracuje jeho funkční období a na 9. duben 2019 vyhlašují parlamentní volby.\n\nOd konce roku 2018 začalo přeskupování sil na izraelské politické scéně. Do stranické politiky vstoupil bývalý náčelník generálního štábu izraelské armády Benny Ganc, který si zaregistroval stranu nazvanou Chosen le-Jisra'el (\"Síla pro Izrael\"). Další bývalý náčelník generálního štábu (a zároveň bývalý ministr obrany a vlivný politik strany Likud) Moše Ja'alon oznámil ve stejné době také založení nové politické strany Telem (doslova \"Brázda\", zkratka plného názvu Tnu'a le'umit mamlachtit, doslova \"Hnutí pro národní stát\"). Předseda Strany práce Avi Gabaj zase ukončil na tiskové konferenci (v přímém přenosu) alianci své strany s formací ha-Tnu'a Cipi Livniové, která byla přitom brífinku přítomna, aniž by byla podle svých slov předem informována o tomto kroku.\n\nK výrazným změnám docházelo i v táboře dosluhující vládní koalice. Stranu Židovský domov opustil její předseda Naftali Benet a společně s další významnou političkou této strany Ajelet Šakedovou ohlásil ustavení politického subjektu ha-Jamin he-chadaš (\"Nová pravice\"), který má na rozdíl od Židovského domova být méně pod ideovým vlivem religiózních sionistů z původní Národní náboženské strany. Kandidaturu za tuto novou stranu oznámila i známá novinářka Caroline Glicková. O samostatný průnik do politiky se rozhodla usilovat i Orly Levyová, která byla v roce 2015 zvolena za Jisra'el bejtenu, ale o rok později se s touto stranou rozešla a působila v Knesetu jako nezařazená poslankyně. V prosinci 2018 oznámila, že jí vedený nový subjekt se bude jmenovat Gešer (doslova \"Most\"), čímž navázala na bývalou politickou stranu Gešer, kterou na přelomu 20. a 21. století založil její otec David Levy. Mezi stranami arabské menšiny nedošlo k dohodě o opakování jednotné kandidátní listiny, kterou ve volbách v roce 2015 byla Sjednocená kandidátka. Do voleb tak nakonec šly dvě formace: postkomunistická strana Chadaš se sekulární stranou Ta'al a islamistická Ra'am s nacionalistickou stranou Balad.\n\nV některých předvolebních průzkumech z přelomu prosince 2018 a ledna 2019 se navzdory trvající převaze pravicového bloku ukazovalo drobení (zejména pravicového) politického spektra s tím, že některé z nich oscilovaly okolo hranice pro vstup do Knesetu. O předvolební alianci proto začaly uvažovat ultraortodoxní strany Šas a Sjednocený judaismus Tóry (zejména strana Šas měla v průzkumech klesající tendenci podpory). Předseda vlády Benjamin Netanjahu se neúspěšně pokusil prosadit v Knesetu snížení volebního kvóra tak, aby menší pravicové strany ve volbách nepropadly. Reakcí na riziko propadnutí hlasů pro některé menší politické strany pak bylo v únoru 2019 spojení strany Židovský domov se stranou Národní jednota a Ocma jehudit do aliance nazvané Ichud miflagot ha-jamin (Sjednocené pravicové strany). Přizvání nacionalistické Ocma jehudit, hlásící se k odkazu Meira Kahaneho, ovšem vyvolalo kritiku části veřejnosti a pokusy o soudní zákaz kandidatury lidí z této formace. Během února 2019 se v průzkumech začala jako strana s možností průniku do parlamentu zmiňovat i formace Zehut (\"Identita\"), vedená Moše Feiglinem, která kombinovala národovecká a libertariánská témata včetně legalizace marihuany. Naopak s propadem voličské podpory bojovaly dříve etablované pravicové strany jako Kulanu nebo Jisra'el bejtenu.\n\nVýraznějším předělem v kampani bylo koncem února 2019 ohlášené spojení dvou hlavních opozičních stran centristické orientace: Chosen le-Jisra'el vedené Benny Gancem, a Ješ atid Ja'ira Lapida. Nová střechová kandidátní listina pak do voleb šla pod názvem Kachol lavan (\"Modrobílá\", podle barev na izraelské vlajce). K dvojici předsedů fúzujících stran pak na čele kandidátky přistoupili ještě dva bývalí náčelníci generálního štábu, Moše Ja'alon, který se již o několik týdnů předtím spojil s Benny Gancem, a Gabi Aškenazi. Nový blok se ihned dostal do čela volebních preferencí, byť v průběhu března a počátkem dubna postupně v průzkumech svůj náskok před stranou Likud ztrácel (zároveň s tím rostla podpora Strany práce).\n\nMezi hlavní témata kampaně patřila osoba samotného předsedy vlády Netanjahua, který čelil vyšetřování v několika kauzách spojených přímo s ním, jeho blízkými nebo jeho spolupracovníky. Čekalo se, zda Generální prokurátor Izraele Avichaj Mandelblit obviní premiéra v některých z těchto kauz, jaká bude reakce veřejnosti i politických stran. Netanjahu oznámil, že z politických funkcí by v takovém případě neodstoupil. Na přelomu února a března skutečně Mandelblit oznámil, že hodlá Netanjahua obvinit. Kromě toho se jako téma zmiňoval chystaný mírový plán Donalda Trumpa pro Izrael a Palestince, vojenské pronikání Íránu do sousedství Izraele, sociální otázky (daně, růst cen a životních nákladů) nebo začlenění ultraortodoxních židů do pracovního trhu a do vojenské služby. \n\nPrůzkumy voličských preferencí vykazovaly na přelomu prosince 2018 a ledna 2019 trvající většinovou podporu stran pravicově, národně a nábožensky orientovaných. Výrazně dominovala strana Likud, o druhou pozici se utkávala strana Ješ atid Ja'ira Lapida a nový subjekt Chosen le-Jisra'el Bennyho Gance. Mnoho stran se ovšem pohybovalo okolo faktického volebního kvóra zisku 4 mandátů a fragmentace stranického spektra se zvýšila. Po spojení strany Chosen le-Jisra'el se stranou Ješ atid do aliance Kachol lavan se tento nový subjekt od února 2019 dostal do čela preferencí, nicméně ve většině průzkumů v posledních týdnech kampaně pokračovala početní převaha pravicového bloku, vedeného Likudem. Trvala fragmentace politického spektra a několik subjektů zůstávalo poblíž hranice pro vstup do parlamentu.\n\nV několika dnech předcházejících samotným volbám se obě největší politické strany pokoušely maximalizovat svůj zisk, zejména argumentem, že početně nejsilnější strana má větší šanci sestavit vládu. Netanjahu zdůrazňoval, že existuje riziko levicové vlády. Menší pravicové strany reagovaly s obavami, že finiš kampaně může vést k přesunu voličů k Likudu a ohrozit jejich vyhlídky na překonání prahu pro vstup do parlamentu. Netanjahu zároveň 6. dubna v interview pro stanici Kešet 12 prohlásil, že pokud zůstane předsedou vlády, zahájí po volbách proces anexe izraelských osad na Západním břehu Jordánu, přičemž nerozlišuje mezi bloky izraelských osad a izolovanými osadami.\n\nVolební den se konal 9. dubna. Hlasování poznamenala kontroverze, kdy stovky členů Likudu, zasedajících ve volebních komisích v převážně arabských městech v Izraeli, přinesly do volebních místností skryté přenosné kamery. Likud se následně k užití kamer přiznal s tím, že mělo jít o prevenci falšování volebních výsledků. \n\nV 10 hodin večer 9. dubna, okamžitě po ukončení hlasování, byly publikovány první exit polls. V některých z nich měla strana Kachol lavan vést o několik mandátů nad Likudem, jeden dokonce uváděl, že levice i pravice mají shodně 60 mandátů. \n\nOkolo půlnoci vystoupil v centrále Kachol lavan Benny Ganc s projevem, ve kterém označil svou stranu za vítěze voleb a sebe za budoucího předsedu vlády. Krátce poté ale své vítězství ohlásil i Netanjahu. S postupem sčítání hlasů se ukazovalo, že obě velké strany mají podobný volební výsledek, ale že pravicový blok má jasnou převahu. Volby ukázaly, že poprvé od poloviny 90. let 20. století se v Izraeli zformoval výrazně bipolární stranický systém, kde dvě velké strany docílily zisku výrazně přes 30 mandátů. Zároveň ale došlo v posledních dnech kampaně k odlivu voličů od menších stran. Pro stranu Kachol lavan to ovšem znamenalo oslabení jejích možných koaličních partnerů, Strany práce (která dosáhla historického minima mandátů) a strany Merec. Kvůli nižší volební účasti v arabských městech zároveň nižšího volebního zisku dosáhly obě arabské kandidátní listiny. I na pravici probíhal v závěru kampaně přeliv voličů od menších politických subjektů k Likudu, přičemž strany ha-Jamin he-chadaš (Nová pravice) a Zehut zůstaly pod prahem pro vstup do Knesetu. V součtu si ale pravice zachovala jasnou většinu v nově zvoleném parlamentu. \n\nOficiální výsledky byly vyhlášeny <time datetime=\"2019-04-11\">11. dubna</time> v pozdních večerních hodinách. Po drobných korekcích byly pak 16. dubna oznámeny konečné výsledky. Jedinou výraznější změnou bylo, že původně ohlášených 36 mandátů pro Likud se snížilo na 35, naopak Sjednocený judaismus Tóry získal 8 mandátů namísto 7.\n\n<br>\n\n"}
{"id": "1460217", "url": "https://cs.wikipedia.org/wiki?curid=1460217", "title": "Samsung Galaxy A9 (2018)", "text": "Samsung Galaxy A9 (2018)\n\nPhablet Samsung Galaxy A9 (2018) od korejských Samsung Electronics náleží do vyšší střední třídy, je ovládán operačním systémem Android 8.0 Oreo. Model byl představen 11. října 2018 v lombardském Miláně a jako prvý na světě nese pět fotoaparátů. Cena byla stanovena na 14 900 Kč.\n\nA-devítka (ročník 2018) nese SoC Qualcomm Snapdragon 660 (14nm výrobní proces), sestávající ze dvou čtveřic ARMových jader (2,2 a 1,8 GHz), grafického akcelerátoru Adreno 512, 6 GiB RAM a 128 GiB interního úložiště, které lze rozšířit na 512 GiB via microSDXC. Mobil má slot na dvě nanoSIM karty a energii mu dodává baterie s kapacitou 3 800 mAh.\n\nMezi zabudovanými fotoaparáty hraje prim ten hlavní, 24megapixelový; disponuje autofokusem a má světelnost f/1.7. Dalším je 10Mpixelový „teleobjektiv“ se světelností f/2.4 a dvojnásobným optickým přiblížením (2× zoom [zuːm]), třetí – ultraširokoúhlý – fotoaparát (8Mpixel) má úhel záběru 120°, čtvrtý, s 5 megapixely, má selektivní hloubku ostrosti () a konečně pátý, (24Mpixelový), je umístěn vpředu.\n\nOperačním systémem je Android 8.0 Oreo s grafickou nadstavbou Samsung Experience 9.0.\n\nModel A9s se svým designem i specifikacemi modelu A9 podobá, je však určen výlučně pro čínský trh.\n\n"}
{"id": "1460218", "url": "https://cs.wikipedia.org/wiki?curid=1460218", "title": "Harry James", "text": "Harry James\n\nHarry Haag James (15. března 1916 Albany – 5. července 1983 Las Vegas) byl americký hudebník, který je nejznámější jako trumpetista a kapelník. Vedl velkou kapelu od 1939 do 1946. Rozpustil kapelu na krátkou dobu v 1947 ale krátce poté, co ji reorganizoval, byl opět aktivní až do své smrti v roce 1983. Byl mimořádně známý mezi hudebníky pro jeho technickou způsobilost a také jeho tón a ovlivňoval nové trumpetisty od konce 30. let do čtyřicátých let . Hrál také v řadě filmů, které obvykle představovaly jeho kapelu.\n\nHarry James se narodil v Albany v Georgii, jako syn Everett Roberta Jamese, kapelníka v cirkuse, \"Mighty Hague Circus\" a Myrtle Maybelle (Stewart), jezdkyně a akrobatky. Začal s cirkusem hrát v raném věku, nejprve jako hadí muž ve věku čtyřech let, poté hrál na buben v kapele od šesti let. Právě v tomto věku byl James téměř pošlapán koňmi poté, co se procházel po cirkusové dráze, kde prováděli koně své kousky, ale naštěstí byl chráněn oblíbeným koněm své matky, který stál nad ním, dokud si ho ostatní koně nepřestali všímat.\nJames začal ve svých osmi letech trénovat na trumpetu pod vedením svého otce a ve věku dvanáct vedl druhou kapelu v cirkuse Christy Brothers, pro kterou tehdy rodina pracovala. Jamesův otec mu dal přísný denní rozvrh. Na každém sezení mu bylo dáno několik stránek, které se z Arbanovy knihy musel naučit, a nebyly mu povoleny jiné zábavy, dokud se je nenaučil. Zatímco stále studoval na Dick Dowling Junior High School, byl členem \"Beaumont High School's Royal Purple Band\" a v květnu 1931 získal první místo jako sólista na trumpetu na výroční soutěži východní divize Teacher Band's Association v Temple, Texas.\n\n\nDiskografie Harryho Jamesa obsahuje 30 alb, 47 EP, tři soundtracky, scénické a obrazovkové alba a mnoho živých alb a kompilačních alb spolu s příspěvky jako sideman a vystoupení s jinými hudebníky. James vydal více než 200 singlů během své kariéry, přičemž devět písní dosáhlo čísla jedna, 32 v první desítce a 70 v top 100 na amerických žebříčcích.\n\n"}
{"id": "1460221", "url": "https://cs.wikipedia.org/wiki?curid=1460221", "title": "Ratna Čuli", "text": "Ratna Čuli\n\nRatna Čuli (také Ratna Chuli) je hora vysoká 7 035 m n. m. nacházející se v pohoří Himálaj na hranici mezi Čínskou lidovou republikou a Nepálem.\n\nVrchol Ratna Čuli leží ve střední části Nepálu. Nejbližší vyšší vrcholy se necházejí směrem na jiho-jihovýchod. Hora Himlung (7126 m) vzdálená 11 km a Nemdžung 15 km stejným směrem. \n\nPrvovýstup na vrchol provedla v roce 1996 japonsko-nepálská expedice. Horolezci Santa Bahadur Ale, Durga Bahadur Tamang, Tul Bahadur Tamang, Katsuhiko Sawada a Osamu Tanabe vystoupali na vrchol západním hřebenem.\n"}
{"id": "1460223", "url": "https://cs.wikipedia.org/wiki?curid=1460223", "title": "Westinghouse J30", "text": "Westinghouse J30\n\nWestinghouse J30, původně známý jako Westinghouse 19XB, byl proudový motor vyvinutý divizí Westinghouse Aviation Gas Corporation (Westinghouse Electric Corporation). Šlo o první americký proudový motor, který kdy běžel a druhý proudový motor s axiálním kompresorem mimo Německo.\n\nJednoduchá a robustní kontrukce s šestistupňovým kompresorem, prstencovou spalovací komorou a jednostupňovou turbínou zpočátku poskytla tah 1 200 liber, ale ve výrobních verzích se zlepšila na 1 600 liber. Jeho první let proběhl na letounu FG Corsair v lednu 1944. Později z něj byla vyvinuta menší verze J32 a zvětšená úspěšná varianta J34 o tahu 3 000 liber.\n\n\n\n\"Data\n\n\n\n\n"}
{"id": "1460230", "url": "https://cs.wikipedia.org/wiki?curid=1460230", "title": "Motorový vůz 816", "text": "Motorový vůz 816\n\nMotorový vůz řady 816 vznikl roku 2018 rekonstrukcí vozů řady 810 pro provoz v rámci střediska Šumava (tratě 194, 197 a 198) společnosti GW Train Regio. Modernizaci čtyř kusů provedly Dílny pro opravy vozidel, dceřiná společnost Českých drah (ČD) ve Veselí nad Moravou po vzoru předchozích modernizací vozů řady 810 pro ČD. V rámci modernizace byl zejména vyměněn motor (LIAZ ML 634 za přeplňovaný motor TEDOM TD 152 AH TX 01) při zachování původní trakční převodovky Praga 2M90, došlo i k výměně řídícího systému – nově byl nasazen systém MSV elektronika, jenž umožňuje mnohočlenné řízení. Změněn byl též interiér: byla odebrána jedna řada sedadel a sedadla byla nahrazena novými s opěrkami hlavy a rukou, do vozu byla instalována polostahovací okna, klimatizace, nové vnitřní osvětlení, informační systém, zásuvky, .\n\nV květnu 2018 byl řadě 816 byl povolen zkušební provoz, který probíhal do konce roku 2018. Ve zkušebním provozu nefungoval informační systém, wi-fi a zásuvky. Od roku 2019 je řada v běžném provozu. Vozy jsou udržovány ve Volarech a v provozu se objevují na tratích Číčenice – Nové Údolí a Volary–Strakonice.\n\n"}
{"id": "1460234", "url": "https://cs.wikipedia.org/wiki?curid=1460234", "title": "María Pérez García", "text": "María Pérez García\n\nMaría Pérez García (* 29. dubna 1996) je španělská atletka, která se věnuje sportovní chůzi. Její hlavní disciplínou je chůze na 20 km, ve které se stala v roce 2018 mistryní Evropy.\n\nNa mistrovství světa v Londýně v roce 2017 došla do cíle závodu na 20 kilometrů desátá. Největším úspěchem se pro ni zatím stalo vítězství v chůzi na 20 kilometrů na evropském šampionátu v roce 2018. Časem 1:26:36 vytvořila rekord šampionátu.\n"}
{"id": "1460236", "url": "https://cs.wikipedia.org/wiki?curid=1460236", "title": "Lonah Chemtai Salpeter", "text": "Lonah Chemtai Salpeter\n\nLonah Chemtai Salpeter (* 12. prosince 1988) je izraelská atletka původem z Keni, běžkyně na dlouhé tratě, mistryně Evropy v běhu na 10 000 metrů z roku 2018.\n\nPochází z Keni, do Izraele přišla v roce 2008 jako vychovatelka dětí keňského velvyslance v Izraeli. Původně se věnovala středním tratím, od roku 2014 maratonu. V tomto roce se provdala za svého trenéra Dana Salpetera. Startovala v maratonu na olympiádě v Rio de Janeiro, ale nedoběhla. Na mistrovství Evropy v roce 2018 zvítězila v běhu na 10 000 metrů. Startovala také na poloviční trati, zde omylem finišovala o kolo dříve. Poté doběhla až čtvrtá a následně byla diskvalifikována za vyšlápnutí z trati.\n\n"}
{"id": "1460244", "url": "https://cs.wikipedia.org/wiki?curid=1460244", "title": "Turistická značená trasa 7335", "text": "Turistická značená trasa 7335\n\nTuristická trasa 7335 má svůj počátek u nádraží v Mladějově v nadmořské výšce 416 m. Nejprve vede přibližně jižním směrem do centra obce kolem vstupu do průmyslového muzea při Mladějovské úzkorozchodné železnici. V centru obce mění svůj směr na jihozápadní a stoupá zástavbou k úpatí Hřebečovského hřbetu a postupně kříží železniční trať Třebovice v Čechách – Chornice – Prostějov/Velké Opatovice a Mladějovskou úzkorozchodnou dráhu. Na konci zástavby u hájovny se nachází rozcestí se zde výchozí zeleně značenou trasou 4328 na Mladějovské hradisko. Asi po dvou stech metrech následuje další rozcestí se žlutě značenou odbočkou trasy vedoucí k zastávce \"Veksl\" na úzkorozchodné trati. Trasa 7335 dále stoupá po lesní cestě úbočím Mladějovského vrchu na hřeben k \"Dětřichovské hájence\", kde v nadmořské výšce 593 m na rozcestí s červeně značenou hřebenovou trasou 0445 Třebovice - Březová nad Svitavou končí.\n\n"}
{"id": "1460245", "url": "https://cs.wikipedia.org/wiki?curid=1460245", "title": "SSD Fidelis Andria 2018", "text": "SSD Fidelis Andria 2018\n\nSSD Fidelis Andria 2018 je italský klub, sídlící ve městě Andria. Klub byl založen v roce 1920 jako \"Andria\". Ze začátku své existence hráli pouze přátelské zápasy. V roce 1928 začínají hrát soutěžní zápasy. Do roku 1946 klub hraje pouze regionální ligy. Dne 18. července roku 1948 je založen klub \"Associazione Sportiva Andria\" díky spojení dvou klubů \"Fidelis Andria\" a \"Audace di Andria\". V roce 1971 je ve městě Andria založen druhý klub \"Associazione Sportiva Fidelis Andria\". V roce 1978 se klub AS Andria dostává do potíží a kluby se spojují. Klub do roku 1992 hraje maximálně ve třetí lize. V sezoně 1992/93 hraje prvně ve své historii druhou ligu. Hraje ji 4 sezony v řadě. Po sezoně 2004/05 klub zanikl. V létě roku 2005 je založen klub nový a začínají hrát čtvrtou ligu. V roce 2013 je klub opět v krachu. Je založen klub nový \"SSD Fidelis Andria 1928\" a začínají hrát regionální ligu. Další krach přichází po sezoně 2017/18. Klub se nepřihlásí do žádné soutěže a končí. Dne 31. července roku 2018 je založen klub nový \"SSD Fidelis Andria 2018\".\n\nNejvyšší soutěž klub nikdy nehrál. Největší úspěch je hraní ve druhé lize. Hrál ji celkem v 6 sezonách a nejlepší umístění bylo 9. místo v sezoně 1993/94.\n\n"}
{"id": "1460249", "url": "https://cs.wikipedia.org/wiki?curid=1460249", "title": "Turistická značená trasa 7339", "text": "Turistická značená trasa 7339\n\nTuristická trasa 7339 má svůj počátek v nadmořské výšce 269 m na nádraží ve Slatiňanech a zprvu vede západním směrem přes centrum města k místnímu zámku. V závěru tohoto úseku vede v krátkém souběhu s modře značenou trasou 1915 z Nasavrků do Chrudimi. Za rozcestím u zámku stoupá zámeckým parkem k jihozápadu v souběhu se zeleně značenou trasou 4303 vedoucí do Heřmanova Městce, za parkem již samostatně Slatiňanskou Třešňovkou kolem Vrchlického návrší k osadě Monako. Dále vede po silnici a posléze po lesní cestě do údolí Okrouhlického potoka, který v délce asi dvou kilometrů sleduje. Poté se odklání více k jihu a vystoupá do Šiskovic. Z nich pokračuje přibližně k jihu polními a lesními cestami a pěšinami do osady Slavice odkud po silnici klesá k hrázi Křižanovické přehrady, kterou přechází. Z ní trasa 7339 opět vystoupá z údolí do Hradiště částečně v souběhu se zeleně značenou trasou 4277 obsluhující zdejší oppidum a pokračující do údolí Chrudimky. Za Hradištěm stoupá trasa 7339 opět po silnici do Českých Lhotic v souběhu opět s modře značenou trasou 1915 vedoucí z Nasavrk k Sečské přehradě. Za Českými Lhoticemi vede trasa 7339 polními cestami po hřebeni Železných hor do osady Lupoměchy přičemž kříží silnici II/337. Za osadou vstupuje do lesa, míjí východně obec Krásné s dominantním televizním vysílačem a nakonec klesá do Horního Bradla, kde v nadmořské výšce 505 m končí, přičemž na ni přímo navazuje rovněž žlutě značená trasa 7351 do Bílku. Na stejném rozcestí končí rovněž i modře značená trasa 1915 přicházející sem od Sečské přehrady a vychází odsud červeně značená trasa 0450 do Třemošnice a zeleně značená trasa 4308 do Hlinska.\n\n\n"}
{"id": "1460251", "url": "https://cs.wikipedia.org/wiki?curid=1460251", "title": "Zdeněk Řezníček (1904)", "text": "Zdeněk Řezníček (1904)\n\nZdeněk Řezníček (16. února 1904, Třebíč – 17. dubna 1975, Praha) byl český básník a překladatel. Používal i pseudonymy Zdeněk Řezníček-Sid nebo Zd. Sid.\n\nZdeněk Řezníček se narodil v Třebíči v úřednické rodině, jeho otcem byl poštovní úředník, měl další tři sourozence. V roce 1915 nastoupil na Gymnázium Třebíč, kdy v roce 1918 pak přešel na dvouletou městskou obchodní školu, kterou dokončil v roce 1920. V roce 1926 pak nastoupil na Obchodní akademii Dr. Albína Bráfa, kde v roce 1929 odmaturoval. Od 20. let 20. století působil jako politický pracovník v komunistickém hnutí a spoluzakládal KSČ v Třebíči, spolupracoval s Bohumírem Šmeralem, Gustavem Klimentem a Ottou Rydlem. Působil také jako třebíčský novinář, kdy spoluzaložil místní noviny Jiskra (budoucí Horácké noviny). Mezi lety 1929 a 1938 působil na místě úředníka ve znojemské nemocnici a také jako jeden z autorů časopisu Proč a proto, ve Znojmě se také stal otcem dvou dcer a oženil se. Od roku 1930 překládal knihy pro nakladatelství Stará říše. Po roce 1938 se přestěhoval do Kroměříže, kde působil opět jako úředník v nemocnici a od roku 1945 jako ředitel nemocnice. V roce 1964 odešel do důchodu a roku 1974 se přestěhoval do Prahy, kde v roce 1975 zemřel na rakovinu plic.\n\nByl členem skupiny Devětsil. Spolupracoval s Bedřichem Václavkem, kdy z jeho popudu překládal primárně ruské autory, pracoval tak pro časopisy Index a Blok. Po roce 1930 konvertoval ke katolické víře a začal pracovat s Josefem Florianem. Od roku 1948 již nebyl literárně činný.\n\nZpočátku pracoval primárně ve znojemských novinách, jako byly Dělnické listy, Bič a Karabáč, působil také v třebíčských novinách Jiskra, časopisech Index, Blok, Pásmo, Rovnost, Akord, Jitro, Poezie, Řád, Vyšehrad a do mnoha dalších. Později (1939–1947) se stal vydavatelem edice Magnificat, která se věnovala duchovní literatuře, v této edici vydával i své básně. Jeho básně také vycházely v samizdatových sbornících.\n\nJeho dílo je ovlivněno tvorbou Jana Zahradníčka a Bohuslava Reynka.\n\n\n\n\n"}
{"id": "1460255", "url": "https://cs.wikipedia.org/wiki?curid=1460255", "title": "Zdeněk Řezníček", "text": "Zdeněk Řezníček\n\nZdeněk Řezníček může být:\n\n"}
{"id": "1460261", "url": "https://cs.wikipedia.org/wiki?curid=1460261", "title": "Židovský hřbitov ve Zlonicích", "text": "Židovský hřbitov ve Zlonicích\n\nŽidovský hřbitov ve Zlonicích byl založen asi v 17. století. Leží jihovýchodně od městyse při silnici do Beřovic. Na pozemku o rozloze 1 709 m² je zachováno asi 120 převážně pískovcových náhrobků. Hřbitov je chráněn jako kulturní památka České republiky.\n"}
{"id": "1460269", "url": "https://cs.wikipedia.org/wiki?curid=1460269", "title": "Family Tree DNA", "text": "Family Tree DNA\n\nFamily Tree DNA (FTDNA) je americká soukromá společnost, jeden z nejvýznamnějších světových poskytovatelů komerčních testů DNA pro účely genetické genealogie. Firma sídlí v Houstonu ve státě Texas, její laboratoř se nachází na Arizonské univerzitě. Family Tree DNA provádí genetické testy Y-DNA, mtDNA a аtDNA. Za účelem provedení analýzy zašle společnost zákazníkovi návod a speciální odběrovou sadu, s jejíž pomocí si zákazník sám provede bezbolestný stěr z vnitřní strany své tváře. Tímto způsobem obdržené vzorky DNA zůstávají po provedení analýzy uskladněny v laboratoři společnosti za účelem případného dalšího testování v budoucnu. V září 2018 byla velikost databáze vzorků zákazníků Family Tree DNA odhadována na téměř jeden milión. Unikátní v nabídce Family Tree DNA jsou zejména některé pokročilé testy Y-DNA – určení 67 či 111 STR-markerů a podrobný test Big Y-500.\n\nSpolečnost Family Tree DNA byla založena v roce 1999 Bennettem Greenspanem, který je v současné době jejím prezidentem a předsedou představenstva. V počátcích se nabídka omezovala pouze na genealogickou analýzu chromozomu Y (otcovská linie předků), ale později začala společnost nabízet i analýzu mitochondriální DNA (mateřská linie předků) a autozomální test DNA (kombinace linií všech předků). Jedním ze zakladatelů společnosti byl též dr. Michael Hammer z Arizonské univerzity.\n\nVšechny nabízené testy je možno provést jak novým zájemcům, tak i stávajícím zákazníkům ze vzorků, které již dříve poskytli pro provedení jiného testu a které zůstávají uchovány v laboratoři společnosti.\n\nSoučástí produktu Family Finder od Family Tree DNA je i analýza chromozomu X.\n\nFamily Tree DNA provádí analýzu chromozomu Y pro účely genetickogenealogického studia mužské linie. Protože chromozom Y u žen chybí, je tento test možno provádět pouze u mužů. Tato analýza umožňuje potvrzení nebo vyvrácení příbuznosti v otcovské linii. Test chromozomu Y může taktéž pomoci určit haploskupinu.\n\nTest Big Y-500 určuje nejen nejméně 500 STR-markerů, ale slouží též k nejpodrobnější možné identifikaci mužské linie od počátků lidstva až do současnosti. Tento test se stal nejvýznamnějším zdrojem nových poznatků o diverzitě mužských linií a jeho prostřednictvím dochází k objevům nových větví („podhaploskupin“) fylogenetického stromu člověka.\n\nDalší analýzou, kterou Family Tree DNA provádí, je test mitochondriální DNA, která se dědí v přímé ženské linii. Tento test je možné provést nejen u žen, ale i u mužů (kteří však tuto genetickou informaci již dále svým potomkům nepředávají). Family Tree DNA nabízí testování oblastí HVR1 a HVR2, stejně jako pořízení plné genomické sekvence mtDNA. V rámci této analýzy je identifikována haploskupina příslušné mateřské linie.\n\nFamily Tree DNA nabízí i analýzu markerů autozomální DNA, což je mezi genealogy nejoblíbenější a testovacími společnostmi nejvíce nabízený typ genetickogenealogického testu. Autozomální test lze použít ke stanovení stupně a povahy příbuznosti nezávisle na konkrétních liniích.\n\nFamily Finder umožňuje zákazníkům srovnávat příbuznost až přibližně do úrovně bratranců z pátého kolena (s rostoucí vzdáleností průkaznost testu klesá). Součástí analýzy v rámci produktu Family Finder je i odhad původu předků nazývaný myOrigins – jde o procentuální zastoupení částí autozomální DNA spojovaných s širšími geografickými oblastmi nebo specifickými etnickými skupinami (například západní Evropa, Asie, Židé, Indiáni atd.).\n\n"}
{"id": "1460270", "url": "https://cs.wikipedia.org/wiki?curid=1460270", "title": "Fenalen", "text": "Fenalen\n\nFenalen, také nazývaný 1\"H\"-fenalen, je polyaromatický uhlovodík s třemi aromatickými kruhy v jedné molekule. Podobně jako mnoho dalších polyaromatických uhlovodíků je významnou znečišťující látkou vznikající při spalování fosilních paliv.\n\nFenalen může být deprotonován methoxidem draselným za vzniku fenalenylového aniontu.\n"}
{"id": "1460273", "url": "https://cs.wikipedia.org/wiki?curid=1460273", "title": "Junkers Jumo 222", "text": "Junkers Jumo 222\n\nJumo 222 byl vysoce výkonný víceřadový letecký motor navržený ve firmě Junkers pod vedením Ferdinanda Brandnera.\n\nO novém velkém leteckém motoru o výkonu v rozmezí 2 000 až 3 000 koní se uvažovalo již v roce 1936. Za tímto účelem byl projektován kapalinou chlazený víceřadový motor se šesti řadami po čtyřech válcích (= 24 válec). V plánu bylo i přidání dalších dvou válců do každé řady na celkem 36 válců. 4. dubna 1938 RLM udělilo zakázku na vývoj projektu s názvem \"Jumo 222\". Motor měl být použit v \"bombardérech B\" (\"Bomber B\") v čele s typem Junkers Ju 288. Problémy a zpoždění během vývoje však znamenaly, že první let Ju 288 s motorem Jumo 222 proběhl až v říjnu 1941. Během prvních zkušebních letů vždy došlo k poškození ložisek klikového hřídele a v RLM byl mezitím upřednostněn motor Daimler-Benz DB 603. Na konci prosince 1941 bylo rozhodnuto pokračovat v programu, ale s nižší prioritou. Se zhoršující se válečnou situací a postupnou přeměnou výroby na stíhací letouny musel být projekt v létě roku 1943 ukončen. Celkem bylo vyrobeno méně než 300 ks motoru.\n\n\n\n\n\n"}
{"id": "1460274", "url": "https://cs.wikipedia.org/wiki?curid=1460274", "title": "Maják Kihnu", "text": "Maják Kihnu\n\nMaják Kihnu (estonsky: \"Kihnu tuletorn\") stojí na jižním cípu ostrova Kihnu v obci Kihnu v kraji Pärnumaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 840.\n\nMaják naviguje lodi v severní části Rižského zálivu.\n\nPotřeba výstavby majáku byla carským Ruskem schválena už v roce 1833, ale kvůli nedostatku financí maják nebyl postaven. V roce 1863 byly v zahraničí objednány litinové majáky Gordonovy konstrukce pro Virtsu, Viirelaiu a Kihnu. Anglická firma Porter & Co. v roce 1864 dodala jednotlivé díly, které byly smontovany na místě, a v roce 1865 byl maják uveden do provozu. Také světlo-optické zařízení (Fresnelova čočka 3. stupně) bylo objednáno v Anglii u firmy Chance Brother & Co. V roce 1898 byl na maják zaveden telefon.\n\nMaják se dochoval v původní podobě, světlo-optické zařízení bylo zmodernizováno. Od roku 1882 používal petrolejové lampy. V roce 1996 byl plně automatizován. Věž prošla renovací v roce 2018.\n\nU majáku se dochoval obytný dům, sklep a sklad petroleje z 19. století a sauna, dům a strojovna generátoru z poloviny 20. století. Od roku 2003 je věž přístupná veřejnosti.\n\nBílá litinová věž ve tvaru komolého kužele o výšce 28 metrů je ukončena plochým osmibokým ochozem s lucernou vysokou 1,5 m. \n\nzdroj\n\noznačení\n\n"}
{"id": "1460278", "url": "https://cs.wikipedia.org/wiki?curid=1460278", "title": "Osteologie", "text": "Osteologie\n\nOsteologie (z řeckého \"osteon\" – kost a \"logos\" – nauka) je vědecký obor zabývající se studiem kostí, které se staly předmětem zkoumání lékařských disciplín, antropologie, archeologie, paleontologie a dalších odvětví. Osteologická analýza kosterních pozůstatků se zaměřuje na patologické a tafonomické změny, anatomické variety a popis kostí, rovněž tak i další metody zkoumající kosterní materiál, s cílem určení věku, pohlaví a onemocnění jedince.\n\nOsteologie jako lékařský obor se věnuje prevenci, diagnostice a léčbě metabolických kostních onemocnění (osteoporózy, osteomalacie aj.) Na Anatomickém ústavu Lékařské fakulty Univerzity Karlovy vydali první osteologickou publikaci Ladislav Borovanský a Otakar Hněvkovský v roce 1929, tematicky zaměřenou na růstovou a radiologickou studii. První osteologické pracoviště v Česku vzniklo pod vedením Jaroslava Blahoše v pražské Ústřední vojenské nemocnici roku 1997.\n"}
{"id": "1460283", "url": "https://cs.wikipedia.org/wiki?curid=1460283", "title": "Západočeský krajský přebor 1967/68", "text": "Západočeský krajský přebor 1967/68\n\nV soubojích Západočeského krajského přeboru 1967/68 (jedna ze skupin 4. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1968. \n\nZdroj: \n\nPoznámky:\n"}
{"id": "1460285", "url": "https://cs.wikipedia.org/wiki?curid=1460285", "title": "Hotel Harasov", "text": "Hotel Harasov\n\nHotel v Kokořínském údolí u rybníku Harasov a zříceniny hrádku Harasov postavený v roce 1912.\n\nVýstavný hotel u rybníka Harasov (též Novomlýnská nebo Harasovská tůň) byl otevřen v roce 1912. První hosty přivítal harasovský hotel, který nechal postavit kníže Bedřich Lobkowicz, v červenci roku 1912. Hotel byl postaven (známým mělnickým stavitelem Karlem Novákem) tak, že přesně kopíroval zatáčku podél skály, ve které stojí. Hlavní trakt měl dvě poschodí a k němu se připojovala dvě boční křídla. V prvním patře bylo deset pokojů, ve druhém pět a odtud vedl visutý most k pískovcovým skalám. \n\nHotel byl exkluzivní. Nabízel 26 moderně zařízených pokojů s balkóny. Velký Máchův sál pak sloužil jako místo, kde se všichni hosté scházeli. Kuchyně hotelu byla prý výborná a ceny mírné, pro hosty byl dostupný telefon, což bylo velmi moderní. Hotel byl pojmenován po nedalekém zaniklém hrádku Harasov, později se tímto názvem začalo označovat i blízké okolí hotelu, který rychle vyprodával všechny pokoje na rok dopředu. Přijížděly sem i velké filmové hvězdy, jako například Oldřich Nový. Ten si místní prostředí doslova zamiloval.\n\nHotel byl zapsán jako kulturní památka do státního seznamu před rokem 1988, památkově chráněn je od 3.5.1958 (katalogové číslo: 1000138431, památková ochrana: KP, číslo ÚSKP: 27202/2-3728). Památka je popsána jako zděný patrový objekt původního hotelu obdélného půdorysu se středovým zvýšeným rizalitem, krytý valbovou střechou. Hlavní průčelí je otevřeno arkádami, v patře zastřešenými terasami. Budova vznikla na přelomu 19. a 20. st.\n\nPo dobu komunistické éry byl neveřejný a sloužil jako rekreační středisko. Po revoluci byl vrácen původním majitelům, později hotel vlastnila společnost registrovaná jako Harasov a.s., zapsaná do obchodního rejstříku 18.6.1993. Objekt s okolními pozemky a rozestavěným srubem za 15 milionů koupil Jan Veselý, místopředseda Okrašlovacího spolku Kokořínska v roce 2015 a zahájil rekonstrukci.\n\n\n"}
{"id": "1460289", "url": "https://cs.wikipedia.org/wiki?curid=1460289", "title": "Kinnekulle", "text": "Kinnekulle\n\nKinnekulle je stolová hora ve Švédsku. Nachází se na území obce Götene kommun (kraj Västra Götaland) na jihovýchodním pobřeží největšího švédského jezera Vänern. Je dlouhá 14 km a široká 7 km, nejvyšší vrchol \"Högkullen\" dosahuje nadmořské výšky 306 m. Pro Kinnekulle jsou charakteristické četné alvary, kde roste mnoho vstavačovitých rostlin, nacházejí se zde také smrkové a borové lesy. Místní příroda je chráněna v rámci projektu Natura 2000. Lokalita je rovněž využívána k zemědělství i pastevectví.\n\nHora vznikla z mořských sedimentů v období neoproterozoika, nad hladinu byla vyzdvižena před 200 miliony let. Kinnekulle je vyhlášeným nalezištěm fosilií, jako je trilobit nebo orthoceras. V minulosti se zde těžil vápenec a kerogen, připomínkou těch dob je muzeum \"Råbäcks mekaniska stenhuggeri lades\".\n\nKinnekulle je známou turistickou atrakcí, vede tudy 45 km dlouhá naučná turistická stezka. Na vrcholu byla roku 1892 postavena 19 metrů vysoká vyhlídková věž s informačním střediskem, z níž je za jasného počasí vidět až do 90 km vzdáleného Karlstadu. O starobylém osídlení svědčí množství petroglyfů z doby bronzové, ze středověku pocházejí kamenné desky s vytesanými liliemi. V nedaleké vesnici Husaby byl podle legendy pokřtěn král Olof Skötkonung. Nachází se zde také automobilové závodiště Kinnekulle Ring.\n\nPodle místa je pojmenována špicberská hora Kinnefjellet.\n\n"}
{"id": "1460293", "url": "https://cs.wikipedia.org/wiki?curid=1460293", "title": "Turistická značená trasa 7345", "text": "Turistická značená trasa 7345\n\nTuristická trasa 7345 má svůj počátek v centru obce Bor u Skutče v nadmořské výšce 476 m na rozcestí s naučnou stezkou Pasíčka, zeleně značenou trasou 4323 do Toulovcových Maštalí a červeně značenou trasou 0448 z Budislavi k chatě Polanka. S ní vede trasa 7345 v krátkém souběhu na okraj obce, kde se stáčí západním směrem do lesního masívu přírodní rezervace Maštale. Lesem prochází po pěšinách a cestách, několikrát mění směr, překonává skalnatou rokli a posléze Prosečský potok. Po opuštění lesa vstupuje do zástavby obce Zderaz. Prochází jejím jižním okrajem na křižovatku silnic II/358 a II/359, kde se stáčí k severovýchodu a opět po okraji zástavby míří do polí severně od vsi. Turistické zajímavosti v Zderazský domeček a Pískovcová skalní obydlí nacházející se v jejím centru trasa míjí.\n\nPo překonání polí vstupuje trasa 7345 do lesů přírodní památky Pivnice a po okraji východního svahu stejnojmenné skalní rokle sestupuje do údolí Novohradky a do osady Dolany, kde v nadmořské výšce 370 m končí na rozcestí s červeně značenou trasou 0446 vedoucí od chaty Polanka na hrad Košumberk.\n\nTrasa dříve nepokračovala ze Zderaze do Dolan, ale po silnici přes Perálec do Kutřína.\n\n"}
{"id": "1460297", "url": "https://cs.wikipedia.org/wiki?curid=1460297", "title": "Symfonie č. 3 (Martinů)", "text": "Symfonie č. 3 (Martinů)\n\nSymfonie č. 3 (H 299) je třetí symfonií Bohuslava Martinů (1890–1959). Byla zkomponována mezi 2. květnem a 14. červnem roku 1944 na venkovském sídle v americkém státě Connecticut. Symfonie o třech větách je poslední symfonií, kterou Martinů vytvořil v období druhé světové války. Hlavními tématy, jež dílo zpracovává, jsou smutek, stesk po rodině a vzdor.\n\nBohuslav Martinů potřeboval nutně odpočinek od uniformního prostředí rušného New Yorku, na které si v mnoha svých dopisech stěžoval. Odjel tedy se svou manželkou Charlottou do Ridgefieldu, kde hned druhý den po příjezdu začal psát třetí symfonii. Když ovšem roku 1944 přišla zpráva o vylodění v Normandii, Martinů ze samé radosti nedokázal pokračovat v psaní díla. Po krátkém odpočinku 14. června provedl poslední úpravy a svou třetí symfonii dokončil.\n\nSlavnostní premiéra třetí symfonie B. Martinů se odehrála 12. června 1945 v Bostonu pod vedením blízkého přítele Bohuslava Martinů dirigenta Sergeje Alexandroviče Kusevického. Premiéra v podání Bostonského symfonického orchestru sklidila bouřlivé, neustávající ovace.\n\nSymfonie jako ustálená cyklická hudební skladba se obvykle skládá ze čtyř vět, původně se však jednalo o třívětý celek. V případě třetí symfonie Bohuslava Martinů je tento původní tvar přísně dodržován. Věty ve třetí symfonii se uvádějí v následujícím pořadí: 1. \"Allegro poco moderato\", 2. \"Largo\", 3. \"Allegro – Andante\". Martinů v těchto větách vytvořil až akademicky strohá provedení a využil pravidelných repríz. Sám řekl, že při skládání 3. symfonie mu byla vzorem Beethovenova Eroica.\n\nSymfonie byla sepsána v tónině es moll. „Začíná ji úderným, patetickým nárazem, který má v sobě nahromaděnu utajenou sílu vpravdě sonátového tématu…“. Hlavu tématu tvoří tóny es, ges, f, které v tomto konkrétním případě působí na posluchače bezútěšným dojmem. „Volnou větu (Largo) pojal Martinů v duchu nehybné barokní fantazie, jejíž polyfonní názvuky dodávají myšlenkám velebnou vážnost a filozofický klid. Dramatický rozlet závěrečného Allegra pak vyúsťuje jedinečnou katarzí, korunující celou třívětou formu.\n\nMartinů ve své třetí symfonii vzdal poctu Antonínu Dvořákovi, když v posledních několika taktech citoval ústřední motiv z Dvořákova Requiem.\n\n"}
{"id": "1460300", "url": "https://cs.wikipedia.org/wiki?curid=1460300", "title": "Turistická značená trasa 7346", "text": "Turistická značená trasa 7346\n\nPočátek trasy 7346 se nachází v nadmořské výšce 450 m u vápencového lomu na východním okraji Prachovic na rozcestí s červeně značenou trasou 0451 z Chrudimi do Třemošnice. Trasa 7346 prochází kolem prachovického nádraží, pak centrem obce a okolo sportovišť do lesního masívu hřebene Železných hor. U Lovětínského rybníka vstupuje do krátkého souběhu se zeleně značenou trasou 4307 z Heřmanova Městce na hrad Lichnice. Ten opouští na horním konci Lovětínské rokle na rozcestí s červeně značenou trasou 0481 ze Žlebů na Lichnici a klesá skalnatou roklí podél Lovětínského potoka do národní přírodní památky Kaňkovy hory. V dolním zakončení rokle trasa končí na rozcestí s modře značenou trasou 1972 ze Zbyslavce a zde počínající zeleně značenou trasou 4305 v nadmořské výšce 354 m. Obě trasy vedou různými směry do Třemošnice.\n\n\n"}
{"id": "1460302", "url": "https://cs.wikipedia.org/wiki?curid=1460302", "title": "Edwin Vásquez", "text": "Edwin Vásquez\n\nEdwin Vásquez Cam (28. července 1922 – 9. března 1993) byl peruánský sportovní střelec, který získal v roce 1948 zlatou olympijskou medaili ve střelbě z pistole na 50 metrů na Letních olympijských hrách v Londýně. Jednalo se o první a dosud jedinou olympijskou zlatou medaili, kterou Peru získalo. V roce 1951 triumfoval též na Panamerických hrách.\n"}
{"id": "1460304", "url": "https://cs.wikipedia.org/wiki?curid=1460304", "title": "David Box", "text": "David Box\n\nHarold David Box (11. srpna 1943 Sulphur Springs, Texas – 23. října 1964 Houston, Texas) byl americký kytarista, zpěvák a autor písní. Jeho hudebními vzory byli Roy Orbison a Buddy Holly. Zahynul při havárii malého pronajatého letadla ve věku 21 let.\n\nHarold David Box se narodil Virginii a Haroldu Boxovi 11. srpna 1943 ve východotexaském městečku Sulphur Springs. Když byly Davidovi 2 roky, přestěhovala se rodina do města Lubbock v západním Texasu. Jeho otec byl vášnivým hudebníkem a se svou skupinou koncertoval po okolních městech. Právě on objevil Davidův hudební talent. První veřejné vystoupení David Box absolvoval ve 3 letech na místní talentové soutěži, kde zazpíval několik lidových písní - např. \"If I had a nickel\". K devátým narozeninám dostal David od rodičů první kytaru, na kterou ho otec naučil hrát základní akordy. David se učil rychle a stále objevoval nové a nové možnosti hry.\n\nKdyž kolem roku 1954 začal vystupovat průkopník rock'n'rollu Buddy Holly, který pocházel z Lubbocku, stal se ihned Davidovým největším idolem. Se spolužáky zkoušel hrát jeho písně a po vzoru Hollyho kapely \"The Crickets\" založil roku 1958 svou vlastní skupinu \"The Ravens\", jejímiž členy byli baskytarista Lynn Bailey a bubeník Ernie Hall. Z tohoto období se zachovalo několik acetátových nahrávek (nahrány v \"Mitchell Studio\" v Lubbocku), které byly roku 2015 uveřejněny na CD \"The David Box Story Vol. II\".\n\nDavid Box byl zasažen náhlým úmrtím Buddy Hollyho při havárii malého letadla během jeho zimního turné po severních státech USA. Jelikož Hollyho skupina \"The Crickets\" měla závazky k nahrávací společnosti \"Coral Records\", musela najít náhradu za zpěváka a kytaristu Sonnyho Curtise, který narukoval do armády. Davidův bubeník se o tom jako soused Jerryho Ellisona - bubeníka \"The Crickets\" - dozvěděl a seznámil jej s Davidem Boxem. Jerry Allison byl zaujat Davidovým stylem hry a nabídl mu společné nahrávání v Los Angeles. Tak vznikl single \"Peggy Sue Got Married / Don't Cha Know\". Na jedné straně byla Hollyho píseň nazpívaná Davidem Boxem a na druhé Davidova vlastní skladba.\n\nDavid Box podepsal smlouvu s malým místním hudebním vydavatelství \"Joed Records\" a během následujících let vydal 4 další single desky. Ale žádná, zřejmě vinou nedostatečné propagace ze strany vydavatelství, neprorazila u publika. Jeho první vlastní single byla deska \"Waitin' / I Do The Best I Can\", která vyšla roku 1961. Největší pozornosti posluchačů se těšila čtvrtá deska \"Little Lonely Summer Girl / No One Will Ever Know\", které se prodalo přes 60 000 kusů. V srpnu roku 1964, poté co dosáhl plnoletosti, rozvázal smlouvu s \"Joed Records\" a jeho manager připravil smlouvu s velkým hudebním vydavatelstvím \"RCA Records\". K podpisu dohody ovšem nedošlo.\n\nDavid Box, podle rozhovoru se svědkyní, jednou ve škole prohlásil, že chce být přesně jako Buddy Holly. Měl tím na mysli jeho hudební styl, ale osud mu toto přání splnil do puntíku. Po nahrávacích zkouškách v Houstonu odjel 23. října 1964 se členy své kapely a spolužákem na blízké letiště. Jeho spolužák William Daniel (21) před nedávnem složil pilotní zkoušky a rozhodl se, že si pronajme malé letadlo - Cesna 172 Skyhawk - a trochu se proletí po okolí. David Box původně neměl letět s nimi, ale protože nedorazil jeden známý, jehož jméno nebylo dosud zjištěno, nastoupil do letadla také. Vzlétli z letiště Sugarland západně od Houstonu a za krásného počasí a ideálních letových podmínek se nedlouho po vzletu zřítili do pole. Všichni čtyři byli na místě mrtví. Jako příčina havárie se uvádí závada na palivové nádrži.\n\nDavid Box je pohřben ve svém rodném městě Sulphur Springs. Na jeho náhrobním kameni je bronzová deska se jménem, daty narození a úmrtí a větou:\nDavidova sestra Rita Box Peek se po celých padesát let starala o bratrův odkaz a na její popud vzniklo v roce 2002 album \"The David Box Story\" obsahující 32 skladeb. O 13 let později bylo vydáno dvojalbum \"The David Box Story Vol. II\", které na dvou CD discích obsahuje všechny (62) známé studiové i domácí nahrávky. Obě alba jsou opatřeny knížečkou obsahující Davidův životopis, rozhovory s jeho přáteli a množství fotografií. Roku 2015 vyšlo u příležitosti 50. výročí Davidovi smrti album \"Out Of The Box\", které obsahuje skladby, jež byly Davidovou sestrou upraveny, tak, že byl zachován Davidův hlas, ale nástrojová stopa byla znovu nahrána orchestrem a do některých skladeb byl doplněn zpěv jeho sestry.\n"}
{"id": "1460306", "url": "https://cs.wikipedia.org/wiki?curid=1460306", "title": "Bathurstův ostrov (Kanada)", "text": "Bathurstův ostrov (Kanada)\n\nBathurstův ostrov je jedním Ostrovů královny Alžběty v teritoriu Nunavut v Kanadě. Má rozlohu 16 042 km², délku 185–188 km a šířku 72 až 93 km, což z něj činí 54. největší ostrov na světě a 13. největší ostrov Kanady.\n\nOstrov má malou nadmořskou výšku (zhruba 330 m n. m.) až po nejvyšší bod Stokes Range s 412 m n. m. Dobré půdní podmínky vytvářejí bohatou vegetaci a podporují plošnější populaci volně žijících živočichů než ostatní arktické ostrovy.\n\nPrvní osídlení je zařazeno přibližně k roku 2000 př. n. l. Okolo roku 1000 byl ostrov obydlen Thuly. V dobách objevování na začátku 19. století Inuité na ostrově nebydleli, i když o hojnosti zvěře na něm pravděpodobně věděli a jezdili tam lovit. Ostrov byl pojmenován po britském ministru kolonií lordu Bathurstovi. V roce 1851 zmapoval většinu západního pobřeží ostrova Robert Aldrich a George Henry Richards a Sherard Osborn v roce 1853 pobřeží severní. \n\nKanadské národní muzeum přírodních věd, vedené renomovaným arktickým biologem Stewartem D. Macdonaldem, tu v roce 1973 založilo stálou arktickou výzkumnou stanici, využívanou do 80. let 20. století.\n"}
{"id": "1460307", "url": "https://cs.wikipedia.org/wiki?curid=1460307", "title": "Katedrála Nanebevzetí Panny Marie (Velký Varadín)", "text": "Katedrála Nanebevzetí Panny Marie (Velký Varadín)\n\nKatedrála Nanebevzetí Panny Marie (rumunsky \"Catedrala Adormirea Maicii Domnului\") ve Velkém Varadíně (dnešní \"Oradea\", maďarsky \"Nagyvárad\") v Rumunsku je biskupský kostel římskokatolické diecéze Oradea Mare postavený v letech 1752–1780 a zároveň největší barokní kostel v Rumunsku. Maďaři ji nazývají \"katedrálou svatého krále Ladislava Uherského\" (\"Szent László-székesegyház\"). Papež Jan Pavel II. jí roku 1991 udělil čestný titul Basilica minor.\n\nBiskupství ve Velkém Varadíně založil uherský král Ladislav I. Svatý v roce 1083. Původní románská katedrála byla poškozena při vpádu Tatarů v roce 1241 a v první polovině 14. století byla nahrazenou novou gotickou stavbou. Stavba se tehdy nacházela uvnitř citadely a sloužila jako pohřebiště příslušníků uherské královské dynastie (je zde pohřben mj. český a uherský král a římský císař Zikmund Lucemburský).\n\n"}
{"id": "1460309", "url": "https://cs.wikipedia.org/wiki?curid=1460309", "title": "Ceny české filmové kritiky 2018", "text": "Ceny české filmové kritiky 2018\n\nCeny české filmové kritiky 2018 je devátý ročník Cen české filmové kritiky. Ceny byly předány v sobotu 2. února 2019 v divadle Archa v Praze. Přímý přenos vysílala Česká televize na programu ČT art, moderátory večera byli Jana Plodková a Jiří Havelka.\n\n\n\n\n\n\n\n\n\n"}
{"id": "1460310", "url": "https://cs.wikipedia.org/wiki?curid=1460310", "title": "Lucie Bréardová", "text": "Lucie Bréardová\n\nLucie Marie Bréardová, provdaná Jurionová (12. září 1902 Paříž – 26. června 1988 Saumur) byla francouzská průkopnice ženské lehké atletiky a členka klubu Fémina Sport, která soutěžila v běhu, skoku do dálky, skoku do výšky a hodu oštěpem. Byla mistryní Francie v přespolním běhu v letech 1920 a 1921 a v běhu na 1000 metrů v letech 1920 a 1921. V roce 1921 vytvořila světový rekord v běhu na 800 metrů časem 2:30,2. Na mezinárodních ženských atletických závodech v roce 1921 v Monte Carlu vyhrála závod na 800 metrů, byla druhá na 250 metrů a ve štafetě 4×200 metrů a ve skoku do dálky. Na prvních oficiálních Ženských světových hrách uspořádaných v roce 1922 v Paříži získala prvenství na trati 1000 metrů. Závodní kariéru ukončila v roce 1926.\n"}
{"id": "1460313", "url": "https://cs.wikipedia.org/wiki?curid=1460313", "title": "Skauti bez lilie", "text": "Skauti bez lilie\n\nSkauti bez lilie je film uvedený v roce 2017, je 52minutový dokument o historii skautingu v České republice v období nadvlády nacismu a komunismu. Na základě námětu od Miloše Říhy – Šípka film vyrobil Skautský institut a Post Bellum, režisérem filmu byl Viktor Portel.\n\nFilm byl poprvé uveden 18. března 2017 v Městské knihovně v Praze.\n\nFilm pojednává o skautech, kteří působili v době skautské ilegality, kdy byla skautská hnutí zakázána. Primárně pojednává o době mezi roky 1970 a 1989. Ve film promluvilo celkem 15 někdejších skautských vedoucích, kteří byli nuceni se rozhodnout, zda jakým způsobem budou pokračovat s vedením dětí ve zrušených skautských oddílech.\n\nVe filmu je zmíněno, že někteří z vedoucích vstoupili i do komunistické strany, což umožnilo, aby oddíl v určité podobě mohli nadále vést. Někteří pak pracovali s dětmi nadále ilegálně. Někteří pak převedli oddíly pod tzv. Svaz socialistické mládeže. Výběr vedoucích byl pod patronací skautského historika Romana Šantory. Ve filmu je kladena otázka, zda má ještě smysl udržet skautský oddíl i proti vlivu socialismu a zda mělo cenu pokračovat s vedením skautského oddílu i navzdory překážkám.\n\n"}
{"id": "1460316", "url": "https://cs.wikipedia.org/wiki?curid=1460316", "title": "Pétrus Borel", "text": "Pétrus Borel\n\nPétrus Borel, vlastním jménem Joseph-Pierre Borel d'Hauterive (30. června 1809, Lyon – 14. července, 1859, Mostaganem, Alžírsko), byl francouzský romantický básník, prozaik, žurnalista a překladatel, významný člen skupiny „Mladá Francie\" a představitel frenetické literatury.\n\nPocházel z aristokratické rodiny ožebračené během francouzské revoluce, byl dvanáctý ze čtrnácti dětí. Studoval architekturu v Paříži, pak se chtěl stát malířem, ale nakonec se začal věnovat literatuře. Stal se z něho bohém a radikální republikán. Jeho protest proti měšťácké morálce a společenskému režimu ve Francii po červencové revoluci v roce 1830 jej přivedl do literární skupiny „Mladá Francie\" a do jejího kroužku \"Petit Cénacle\" (Malý kroužek) u sochaře Jeana Duseigneura jehož členy byli například i Théophile Gautier a Gérard de Nerval. Stal se jedním z vůdčích duchů tohoto kroužku a roku 1832 založil s Duseigneurem umělecký časopis \"La Liberté\", útočící proti akademickému umění.\n\nSe svými básněmi a prózami napsanými v duchu frenetické literatury nebyl však komerčně úspěšný a žil v chudobě. Vrátil se k žurnalismu a se svým bratrem řídil mimo jiné časopisy \"Le Satan\" a \"Le Corsaire\". Nakonec jej bída donutila roku 1846 přijmout místo koloniálního inspektora v Alžírsku, které získal na přímluvu svých přátel. Zde se také roku 1847 oženil. Později měl spory s nadřízenými, protože odhaloval různé nešvary, a roku 1856 byl propuštěn. Zůstal v Alžírsku a žil zde na svém malém statku. Roku 1859 zemřel na následky slunečního úpalu..\n\n\n\n"}
{"id": "1460320", "url": "https://cs.wikipedia.org/wiki?curid=1460320", "title": "Pavol Pavlis", "text": "Pavol Pavlis\n\nPavol Pavlis (* 12. ledna 1961 Bratislava) je slovenský politik, člen strany SMER-SD. Od roku 2006 do roku 2012 byl poslancem Národní rady SR. Později byl jmenován do funkce státního tajemníka Ministerstva hospodářství SR. 3. července 2014 byl po rezignaci Tomáše Malatinského (SMER-SD) jmenován do funkce ministra hospodářství SR. \nDne 21. dubna 2015 oznámil po rozhovoru s předsedou vlády SR Robertem Ficem demisi pro medializování konfliktu zájmů. 6. května ho ve funkci jako pověřený ministr hospodářství nahradil Peter Kažimír. Pavol Pavlis následně působil jako poslanec Národní rady SR a od 1. října 2016 vykonává funkci Předsedy Úřadu pro normalizaci, metrologii a zkušebnictví SR.\n\nV roce 1980 absolvoval gymnázium, v témže roce začal studovat na Strojní fakultě tehdejší Slovenské vysoké školy technické v Bratislavě v oboru automatizované systémy řízení technologických procesů. Pracovní kariéru začal ve Výzkumném ústavu výpočetní techniky v Žilině v roce 1984, kde byl výzkumným pracovníkem a vedoucím oddělení. Následně působil ve společnosti SLUVIS jako vedoucí referent-specialista a od roku 1990 v Port Service Bratislava, s. r. o. jako ředitel společnosti. Mezi lety 2003 a 2006 působil ve funkci člena dozorčí rady Fondu národního majetku SR. Byl poslancem Národní rady SR ve 4., 5., 6. a 7. volebním období. V letech 2012 až 2015 působil jako státní tajemník a ministr hospodářství SR. Od roku 2016 je předsedou Úřadu pro normalizaci, metrologii a zkušebnictví.\n\nBěhem roku 2002 byl ředitelem společnosti Port Services, která soutěžila o akcie státního podniku Slovenské plavby a přístavy. Ze soutěže byla Fondem národního majetku vyloučena, Pavlis jménem společnosti podepsal žalobu státu. O dva týdny později ho Robert Fico jmenoval do dozorčí rady FNM. Součástí jmenování byl i podpis čestného prohlášení, že \"\"nevykonává žádnou činnost, která by byla v rozporu se zájmy FNM\"\". Firmu Pavlis vedl ještě několik měsíců. Pavlis tvrdil, že \"\"Ze zákona i stanov fondu nevyplývá, že člen dozorčí rady nemůže být v soudním sporu s fondem\"\". Soutěž byla zmíněna i ve spise Gorila. Podle spisu mělo být získání České plavby a přístavů v plánu Penty Investments, která měla firmu získat s pomocí Anny Bubeníkové, tehdejší šéfky FNM. Po neúspěšné soutěži Port Services podala na stát žalobu pro nezákonný postup v hodnotě téměř půl miliardy korun. Po prohře firmy se státem podal Dobroslav Trnka mimořádné dovolání na Nejvyšší soud, který firmě vyhověl. Rozhodnutí nebylo jednomyslné. Soudkyně Darina Ličková upozornila, že využití dovolání musí předcházet porušení zákona, což se v tomto případě podle ní nestalo. Firmu Port Services také zastupovala manželka Trnkova zástupce Ladislava Tichého, Danuše Tichá. Senát dal za pravdu Trnkovi, že podmínky soutěže nebyly jasně dané a firma byla vyloučena protiprávně. Samotný Pavlis ze společnosti odešel \"\"v roce 2005 nebo 2006\"\".\n\nPavol Pavlis kandidoval v parlamentních volbách v roce 2006 na 15. místě kandidátky strany SMER-SD. V NR SR, působil ve Výboru pro hospodářskou politiku a ve Zvláštním výboru NR SR pro kontrolní činnost NBÚ jako ověřovatel.\n\nVe volbách do NR SR v březnu 2010 kandidoval na 27. místě kandidátky SMER-SD. V NR SR působil ve Výboru pro zemědělství a životní prostředí.\n\nV druhé vládě Roberta Fica působil jako státní tajemník Ministerstva hospodářství SR. Po rezignaci Tomáše Malatinského byl následující den prezidentem Andrejem Kiskou jmenován do funkce ministra hospodářství SR.\n\nPo odstoupení z funkce ministra hospodářství SR působil jako poslanec NR SR v 6. volebním období, do kterého byl zvolen z 25. místa kandidátky SMER-SD.\n\nVe volbách do NR SR v březnu 2016 kandidoval na 32. místě kandidátky SMER-SD. Působil V NR SR a ve Výboru NR SR pro hospodářské záležitosti.\n\nOd 1. října 2016 je předsedou Úřadu pro normalizaci, metrologii a zkušebnictví SR, ve funkci vystřídal Josefa Mihóka.\n\n"}
{"id": "1460322", "url": "https://cs.wikipedia.org/wiki?curid=1460322", "title": "Daniel Sloboda", "text": "Daniel Sloboda\n\nDaniel Sloboda (20. prosinec 1809, Skalica – 10. listopad 1888, Rusava) byl evangelický duchovní, botanik, překladatel a etnograf. Jeho autorská zkratka v botanice je „Sloboda“.\n\nByl synem obuvníka. Po studiu teologie v Bratislavě působil od roku 1833 jako kaplan v Myjavě. 14. dubna 1837 byl povolán do Rusavy, aby zde sloužil jako evangelický farář. Tuto pozici vykonával přes 51 let až do své smrti. Po svém nastupu do úřadu nechal opravit zchátralou budovu fary, aby v ní mohl bydlet s rodinou, kterou plánoval. Sloboda se oženil v roce 1840. Jako místo pro setkání evangelických věřících sloužila v době jeho příchodu dřevěná modlitebna na místě dnešní školní zahrady. Roku 1863 se Slobodovi podařilo umožnit otevření evangelické školy v Rusavě. Peníze obce byly stavbou této školy zcela vyčerpány, a tak Sloboda cestoval do Brna, Vídně, Lipska a Drážďan, aby byla s pomocí darů a příspěvků umožněna výstavba evangelického kostela. O dva roky později začala stavba budovy tohoto kostela, která kvůli finanční tísni obce trvala 17 let. Stavba zdiva bylo dokončena roku 1872, kostelní věž byla nakonec dodělána v roce 1878. Zvon byl zavěšen teprve roku 1882. Jeho odlití financovala rodina Mozolových, která předtím kostelu také darovala křišťálový lustr.\n\nSloboda byl švagrem Jozefa Miloslava Hurbana. Udržoval přátelství s Jánem Kollárem und Františkem Sušilem. Jeho hrob se nachází na rusavském hřbitově. Na evangelickou faru v Rusavě byla na jeho památku umístěna pamětní deska.\n\nVedle svých duchovních povinností se Sloboda věnoval také sběru lidových písní, a to ve spolupráci s Františkem Sušilem. Význam si ale získal především díky svým botanickým pracím. Roku 1852 Sloboda vydal dílo \"Rostlinnictví, čili Návod k snadnému určení a pojmenování rostlin v Čechách, Moravě a jiných zemích Rakouského mocnářství domácích\", které bylo první českojazyčnou knihou, která byla napsána jako pomůcka pro určování rostlin. V ní Sloboda popsal na 736 stranách více než 3000 druhů v 660 rodech. České názvy rostlin převzal z díla Jana Svatopluka Presla \"O přirozenosti rostlin aneb Rostlinář\" a doplnil je o jejich lidové názvy. V roce 1867 napsal rukopis o flóře v okolí Rusavy \"Květena okolí Rusavy\". Toto dílo ale nikdy nebylo vydáno.\n\n\n"}
{"id": "1460325", "url": "https://cs.wikipedia.org/wiki?curid=1460325", "title": "Nyergesújfalu", "text": "Nyergesújfalu\n\nNyergesújfalu [něrgešújfalu] () je město v Maďarsku v župě Komárom-Esztergom, spadající pod okres Ostřihom. Město se nachází u břehu Dunaje, těsně u hranice se Slovenskem, a tvoří aglomeraci s městem Lábatlan. Nachází se asi 33 km severovýchodně od župního města Tatabánye, 11 km jihozápadně od Ostřihomi a 25 km východně od Komárna. V roce 2015 zde žilo 7 402 obyvatel. Podle údajů z roku 2011 zde byli 88,1 % Maďaři, 5 % Němci, 0,9 % Romové a 0,3 % Slováci.\n\nV okolí města se nachází pohoří Gerecse. Žije zde mnoho druhů ptáků, jako např. kormorán velký, kachna divoká, orel mořský nebo racek chechtavý, migrují zde husa polní, hohol severní, polák chocholačka, morčák velký, morčák malý, pisík obecný a racek bělohlavý. Je zde též možné spatřit ledňáčka říčního nebo vlhu pestrou.\n\nNejbližšími městy jsou Lábatlan a Tát. Poblíže je též obec Bajót.\n"}
{"id": "1460326", "url": "https://cs.wikipedia.org/wiki?curid=1460326", "title": "John Bagot Glubb", "text": "John Bagot Glubb\n\nGenerál John Bagot Glubb, později známý též jako Glubb Paša (16. dubna 1897 – 17. března 1986) byl britský a později jordánský voják, v letech 1939–1956 velitel Arabské legie.\n\nZa první světové války působil na západní frontě, po ní se ve dvacátých letech se přesunul na Blízký východ, kde si navykl životu mezi beduíny a spřátelil se se zajordánským emírem Abdalláhem.\n\nV roce 1939 převzal vedení nad Abdalláhovou Arabskou legií, z níž vytvořil nejefektivnější bojovou sílu arabského světa. V roce 1948 ji vedl do boje proti nově vzniklému Izraeli a obsadil s ní Západní břeh Jordánu a Východní Jeruzalém, kterážto území se tím až do šestidenní války staly součástí Jordánska.\n\nV roce 1956 jej král Husajn musel spolu s dalšími důstojníky britského původu zbavit velení nad Arabskou legií, neboť sílící nacionalismus v království činil jeho setrvání ve funkci politicky neúnosným. Přesto zůstal až do smrti přítelem a poradcem krále.\n\nV důchodu, který trávil převážně ve Spojeném království, napsal vícero knih o vojenství, politice a obyvatelích Blízkého východu.\n"}
{"id": "1460334", "url": "https://cs.wikipedia.org/wiki?curid=1460334", "title": "Petra Králová", "text": "Petra Králová\n\nPetra Králová, dříve Domžalová, (* 8. listopadu 1978 Opava) je česká herečka, od roku 2000 členka souboru Městského divadla Zlín.\n\nVystudovala Slezské gymnázium v Opavě a později i Zlínskou soukromou vyšší odbornou škola umění. Od roku 2000 je členkou souboru Městského divadla Zlín. Stala se vítězkou divácké ankety \"Aplaus 2016\" a \"Aplaus 2017\".\n\nCo se týká filmové a televizní tvorby, tak se objevila ve studentském filmu \"Kočky\" (2010). Ztvárnila také role v seriálech \"Znamení koně\" (2011 a 2015), \"Rozsudek\" (2014) a \"Vraždy v kruhu\" (2015).\n\nJejím manželem je Radovan Král, taktéž herec Městského divadla Zlín. Mají spolu dva syny.\n"}
{"id": "1460335", "url": "https://cs.wikipedia.org/wiki?curid=1460335", "title": "Plutarco Elías Calles", "text": "Plutarco Elías Calles\n\nPlutarco Elías Calles, původním jménem Francisco Plutarco Elías Campuzano (25. září 1877 Guaymas – 19. října 1945 Ciudad de México), byl mexický politik a voják, prezident země v letech 1924 až 1928.\n\nByl nemanželským dítětem a po smrti matky ho vychoval strýc, od něhož převzal příjmení Calles i radikálně antiklerikální názory. Pracoval jako barman, obchodník, novinář a učitel, v mexické revoluci bojoval na straně Franciska Madera a po jeho zavraždění podpořil Venustiana Carranzu, v roce 1915 se stal generálem a guvernérem státu Sonora. Od roku 1920 zastával úřad ministra války a později ministra vnitra, v roce 1924 ho odstupující prezident Álvaro Obregón jmenoval svým nástupcem. \n\nCallesovo působení v prezidentském úřadu bývá hodnoceno jako populistické: provedl rozsáhlou pozemkovou reformu, posílil vliv odborů, usiloval o dostupnější vzdělání, opíral se o nemajetné a stigmatizované vrstvy. Bránil udělování koncesí na těžbu ropy zahraničním firmám, reformoval mexickou armádu. V roce 1926 zavedl zákon \"ley de tolerancia de cultos\", založený na 130. článku revoluční ústavy, deklarujícím odluku církve od státu: podřídil klérus úřednímu dozoru, likvidoval církevní školy a řeholní řády, vypověděl ze země zahraniční kněží. Zavádění zákona vedlo ke konfliktům mezi státní mocí a katolickým obyvatelstvem, známým jako povstání kristerů. \n\nPo vypršení funkčního období v roce 1928 hodlal Calles předat prezidentský úřad znovu Obregónovi, který však podlehl atentátu. Calles se poté jmenoval nejvyšším vůdcem revoluce (\"Jefe Máximo\", odtud označení tohoto období jako \"maximát\") a vyhradil si klíčovou roli v politickém systému. V roce 1929 založil Institucionální revoluční stranu, která dominovala mexické politice až do roku 2000. Prezidenti byli závislí na Callesových rozhodnutích, až Lázaro Cárdenas del Río se proti němu postavil, odvolal jeho spojence z vládních funkcí a v roce 1936 donutil Callese odejít do exilu v USA. Teprve Cárdenasův nástupce Manuel Ávila Camacho dovolil Callesovi návrat do vlasti, kde dožil v ústraní.\n\nPo smrti byly Callesovy ostatky uloženy v Památníku revoluce v hlavním městě. Je po něm pojmenována obec General Plutarco Elías Calles ve státě Sonora.\n"}
{"id": "1460336", "url": "https://cs.wikipedia.org/wiki?curid=1460336", "title": "Čeští elfové", "text": "Čeští elfové\n\nElfové je v českém internetovém prostředí sebeprezentační název anonymní aktivistické skupiny, která si vzala za cíl „boj s internetovými trolly, kteří šíří dezinformace a proruskou propagandu“. Skupina se zformovala v roce 2018 po vzoru obdobných skupin v pobaltských státech, například Litvy, kde podobná aktivita vznikla asi o pět let dříve. Přijala od nich také označení za elfy.\n\nPodle Jiřího Leschtiny z Českého rozhlasu přinesl bližší informace o skupině jako první časopis \"Respekt\". Ten v říjnu 2018 poukázal na informace serveru \"Aktuálně.cz\" již z května 2017. Koncem října 2018 pak anonymní osoba, popsaná jako „mohutný rázný muž“, která vystupovala jako jeden z „otců zakladatelů“ skupiny, pro \"Aktuálně.cz\" uvedla, že v Česku má skupina několik desítek členů, ti však kvůli bezpečnosti tají svoji totožnost. Jsou mezi nimi údajně studenti, lékaři, učitelé, hasiči, podnikatelé, kybernetiční specialisté, umělci, řemeslníci, vědci, policisté, vojáci. Do řad elfů se prý zapojily i některé veřejně známé osobnosti, které chtějí později odhalit svoji totožnost. Mluvčí skupiny prozradil, že do komunity patří například lidé stojící za facebookovým profilem \"Smějící se bestie\" nebo twitterovým účtem \"Občanská výchova\". Kvůli bezpečnosti a ochraně identity skupina nepřijímá každého, kdo se přihlásí, ale členem se může stát jen ten, koho sami osloví. Skupina však chce motivovat například studenty, aby se do jejích aktivit zapojili.\n\nV listopadu 2018 se jako člen skupiny médiím představil publicista Bohumil Kartous. Podle něj se elfové vzájemně neznají, každý ví jen o několika nejbližších spolupracovnících. Redakci \"iDNES.cz\" vysvětlil, že kdyby někdo skupinu infiltroval, ta „odřízne větev, ale nebude zničena“. Anonymitu členů skupina zdůvodňuje jednak tím, aby se členové dostali ke zdrojům, jednak tím, aby předešli kyberšikaně nebo výhrůžkám jejich příbuzným. \n\nSkupina podle svého anonymního zástupce vychází z poznatku, že „rozdělování naší společnosti a podpora extrémů“ je záměrná, stojí za ní cizí zájmy a provádějí je různě motivovaní nepřátelé „našich hodnot“. Tyto nepřátele elfové nazývají trolly. Trollové jsou údajně zákeřní, šikovní, motivovaní, někdy i nebezpeční. Elfové vycházejí z tvrzení, že trollové placení a řízení Kremlem pracují na trollích farmách.\n\nPodle Kartouse jsou trollové především proruští online aktivisté, kteří pomocí různých technik, vytvářením falešných profilů, tweetovacích farem a řetězových e-mailů šíří extremistické a protisystémové dezinformace. Jejich témata se podle Kartouse opakují pořád dokola – uprchlíci, Arabové, za všechno může Evropská unie a bez ní by bylo lépe, sentimentální postoje k minulosti, výkřiky typu „všechno se rozkradlo“. Smyslem toho všeho je podle Kartouse vyvolat pocit nejistoty, nahlodávat západní vazby České republiky a pomocí masově šířených dezinformací zvrátit náš politický směr a obrátit ho od liberální demokracie k autoritářskému systému kvůli zmatenosti a neschopnosti uživatelů internetu kriticky uvažovat.\n\nZmíněný zakladatel popsal, že „elfové“ ve svém volném čase, bezplatně a dobrovolně vstupují pod falešnými profily do komunit na Facebooku, kde se ve velkém šíří dezinformace, a hledají jejich původce. Mapují, jaké lži nesou řetězové e-maily a kdo za nimi stojí. Nejpracovitější dobrovolníci se údajně této činnost věnují kolem šesti hodin týdně. Anonymní otec zakladatel uvedl: „Působíme v tradičním veřejném i kybernetickém prostoru. Monitorujeme činnost nepřátel na internetu a získáváme informace o konkrétních osobách napadajících hodnoty, na nichž stojí Česká republika. Nepřátelské sítě nejen sledujeme, ale i aktivně podrýváme.“ Skupina ve svém prohlášení uvádí, že jejím cílem „nejsou lidé nešťastní, frustrovaní či ztracení ve složité informační společnosti. Ti jen měli smůlu, že promyšlená propaganda využila jejich pocit ukřivděnosti. Naším cílem jsou ti, kteří vědomě přispívají k narušení fungování našeho státu.“\n\nV první linii jsou elfové, kteří přicházejí do styku s trolly, upozorňují je, že šíří nesmysly, a píší to do komentářů, aby zazněl i jiný názor a ostatní lidé nenabyli dojmu, že dezinformacím všichni věří. Další buňkou jsou analytici vyhledávající trollí skupiny. Třetí skupinou jsou agenti, kteří se snaží pomocí skryté identity do skupin proniknout a získat informace. Čtvrtou buňku tvoří experti, programátoři a právní poradci.\n\nV prosinci 2018 \"Deník N\" informoval o tom, že skupina nasbírala na 660 hromadných řetězových e-mailů, jejichž obsah ověřovala. Hlavními tématy těchto zprávy byly útoky na migranty a neziskové organizace, média, typicky Českou televizi, a také určitou část politického spektra - častými terči byly opoziční pravicové strany, Česká pirátská strana a Česká strana sociálně demokratická.\n\nV lednu 2019 Bohumil Kartous, označený jako mluvčí skupiny, v \"Duelu\" Seznam Zpráv kritizoval návrh Václava Klause mladšího učinit trestným znepřístupnění či mazání příspěvků provozovateli sociálních sítí. \n\nČinnost skupiny bývá kritizována kvůli přímé podpoře cenzury svobodného projevu na Internetu. Nejasná je i vazba „elfů“ na státní instituce, kde například Centrum proti terorismu a hybridním hrozbám využívá analýz této skupiny, aniž by bylo známo, kdo za ní stojí, odpovídá či jaké má k podobné činnosti oprávnění. \n\nBohumil Kartous je dlouholetým přispěvatelem a editorem \"Britských listů\" a blízkým spolupracovníkem Jana Čulíka. Když začaly být uživatelské účty českých elfů na sociálních sítích napadány trolly, uvedli 24. listopadu 2018 jako jeden z doporučených náhradních kanálů facebookovou stránku „Smějící se bestie“, kde jsou často kritizováni konzervativní politici.\n\nV Litvě už údajně takových elfů působí stovky a začali se seskupovat zhruba o pět let dříve.\n\n\n"}
{"id": "1460351", "url": "https://cs.wikipedia.org/wiki?curid=1460351", "title": "Úmrtí v roce 2019", "text": "Úmrtí v roce 2019\n\nNa této stránce naleznete chronologický seznam významných osobností, které zemřely v roce 2019. Je možné přidávat i osobnosti, které ještě nemají vlastní článek, pokud je pravděpodobné, že splňují podmínku . Osobnosti jsou řazeny v rámci dnů abecedně podle příjmení, příp. pseudonymu.\n\nTypická položka by měla mít strukturu:\n<onlyinclude>\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nNeznámé datum\n\nLukáš Hakoš, 31 let, podnikatel\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n</onlyinclude>\n"}
{"id": "1460353", "url": "https://cs.wikipedia.org/wiki?curid=1460353", "title": "Pangas vláknoploutvý", "text": "Pangas vláknoploutvý\n\nPangas vláknoploutvý (\"Pangasius sanitwongsei\") je sladkovodní ryba z čeledi pangasovitých, která obývá povodí Mekongu a Menamu v jihovýchodní Asii. Žije při dně velkých řek, odkud na jaře migruje proti proudu na trdliště.\n\nRyba má tmavé zbarvení způsobené melanofory, tvarem těla a stylem plavání připomíná žraloky. Charakteristickým znakem jsou dlouhé a tenké první paprsky hřbetních, prsních a břišních ploutví. Většina jedinců měří okolo jednoho metru, rekordní kusy dosahovaly délky okolo 2,5 metru a váhy až 300 kg. Živí se převážně rybami a korýši, větším kusům mohou posloužit jako potrava i mršiny drůbeže nebo psů, které se také používají jako návnada. Dožívá se až dvaceti let.\n\nPangas vláknoploutvý byl v zemích svého původu předmětem náboženského kultu, je zobrazen např. na reliéfech v chrámu Angkor Vat. Bývá také chován ve velkých veřejných akváriích. Poptávka po jeho mase i rozsáhlý sportovní rybolov vedly k poklesu populace v posledních třech generacích až o 99 %, byla proto označena za kriticky ohrožený taxon a také zařazena na seznam Sto nejohroženějších druhů. Další hrozbu pro tento druh představuje plánovaná stavba přehrad na Mekongu.\n\nVědecký název dostala ryba na počest thajského politika a generála Suwaphana Sanitwonga (1863–1926).\n\n"}
{"id": "1460360", "url": "https://cs.wikipedia.org/wiki?curid=1460360", "title": "961 (číslo)", "text": "961 (číslo)\n\nDevět set šedesát jedna je přirozené číslo. Římskými číslicemi se zapisuje CMLXI a řeckými číslicemi ϡξαʹ. Následuje po čísle devět set šedesát a předchází číslu devět set šedesát dva.\n\n961 je:\n\n\n\n"}
{"id": "1460365", "url": "https://cs.wikipedia.org/wiki?curid=1460365", "title": "Školní klub", "text": "Školní klub\n\nŠkolní klub je školské zařízení pro zájmové vzdělávání. Poskytuje zájmové vzdělávání žákům jedné nebo několika škol. Řídí se vlastním školním vzdělávacím programem, vycházejících ze zájmů a potřeb jednotlivých žáků. K tomuto zařízení se vztahuje školský zákon č. 561/2004 sb., který definuje předškolní, základní, střední, vyšší odborné a jiné vzdělávání. Zřizovatelem školního klubu je MŠMT, registrovaná církev nebo náboženská společnost. Toto zařízení je bezpečným místem pro děti, nad kterými mají dozor odborní pracovníci – vychovatelé.\n\nDěti na prvním stupni navštěvují školní družinu, na druhém stupni žáci spadají do školního klubu. Školní klub je určen také pro žáky nižšího stupně šestiletého nebo osmiletého gymnázia a osmiletého vzdělávacího programu konzervatoře. Výjimkou jsou žáci prvního stupně, kteří nebyli přijati do školní družiny. Školní klub nejvíce navštěvují děti, které mají rodiče v zaměstnání, nebo jsou jejich rodiče rozvedeni nebo mají rodiče, kteří studují. Nejčastějším důvodem je tedy práce rodičů. Rodiče děti zapisují do školních klubů, protože jim chtějí zajistit vhodné prostředí, které by mělo zamezit zhoršení prospěchu, stresu, záškoláctví a nežádoucímu chování.\n\nObsah činností školního klubu zahrnuje odpočinkové činnosti, rekreační činnosti, zájmové činnosti, činnosti sebe- obslužné, činnosti veřejně prospěšné a přípravu žáků na vyučování.\n\nPodle výzkumu, který provedl Lipscomb, pomáhá školní klub, jakožto mimoškolní zařízení žákům prohlubovat přátelské vztahy, dává dětem pocit sounáležitosti na školní půdě a poskytuje dětem nové zájmy. Děti, které se dobrovolně zapojí v mimoškolních aktivitách, mají lepší prospěch a mají větší šanci, že si dobré výsledky udrží. Je zde také větší pravděpodobnost, že se dostanou na střední školu. Ve volném čase se děti mohou věnovat vzdělávání, získávat cenné zkušenosti a přemýšlet nad svoji budoucností. Trávení volného času dětí se v posledních letech začíná měnit. Děti tráví více času s moderními technologiemi než venku s kamarády. Školní klub může být vhodnou alternativou, jak volný čas strávit produktivněji.\n"}
{"id": "1460367", "url": "https://cs.wikipedia.org/wiki?curid=1460367", "title": "Kostel svatého Petra a Pavla (Krásný Les)", "text": "Kostel svatého Petra a Pavla (Krásný Les)\n\nKostel svatého Petra a Pavla je kostel v obci Krásný Les.\n\nPůvodně gotický farní kostel byl postaven ve druhé polovině 14. století. Dne 18. dubna 1681 společně s osadou vyhořel. Na konci 17. století byl kostel obnoven v barokním slohu. V letech 1794-1795 byla náhradou za původní zchátralou věž postavena nová. \n\nV roce 1802 byla instalována nová kazatelna a v roce 1905 nové varhany, které vyrobil Ferdinand Müller z Nepomyšle. \n\nKolem kostela se původně rozkládal hřbitov, v jehož jižním rohu se nachází kostnice ze 17. století.\n\nDne 23. června 1982 kostel vyhořel. Zůstaly pouze obvodové zdi a věž. Byl vydán demoliční výměr, ale díky úsilí jáchymovského faráře a děkana Františka Krásenského bylo zdivo zakonzervováno.\n\nDnes stojí věž a obvodové zdivo kostela. Presbytář kostela je novodobě zastřešen a hlavní loď je upravena do podoby zahrady s křížovou cestou. Kostel byl znovu vysvěcen dne 7. listopadu 1987 Františkem kardinálem Tomáškem.\n\n"}
{"id": "1460370", "url": "https://cs.wikipedia.org/wiki?curid=1460370", "title": "Centrum architektury a městského plánování (Praha)", "text": "Centrum architektury a městského plánování (Praha)\n\nCentrum architektury a městského plánování (CAMP) je informační centrum a místo v Praze, jehož úkolem je zlepšit veřejnou diskuzi o rozvoji tohoto města. Slouží nejen architektům, projektantům, investorům, ale hlavně městským částem, neziskovým organizacím a občanům, kteří hledají zdroj informací o dění ve městě a jeho budoucnosti. Spadá pod Institut plánování a rozvoje hl. m. Prahy, což je koncepční pracoviště pro rozvoj architektury, urbanismu a veřejných prostorů Prahy. CAMP sídlí stejně jako IPR v budovách bývalého Sdružení projektových ateliérů na Praze 2. Prostory CAMPu jsou veřejně přístupné, funguje zde galerie, přednáškový sál pro až 110 diváků, kavárna, knihovna a studovna. Odehrávají se zde výstavy, promítání tematických filmů, přednášky či odborné diskuze.\n\nCAMP byl otevřen 21. září 2017, byl plánován již od dob založení IPR v roce 2012. Inspirace pro založení tohoto centra architektury byl pařížský Pavilon Arsenal, výstavní, dokumentační a informační centrum architektury a urbanismu Paříže. U myšlenky zrodu CAMPu stál ředitel IPRu, Ondřej Boháč. Za první měsíc po otevření navštívilo CAMP zhruba 5000 lidí.\n\n\n\n"}
{"id": "1460373", "url": "https://cs.wikipedia.org/wiki?curid=1460373", "title": "Nicholas Georgescu-Roegen", "text": "Nicholas Georgescu-Roegen\n\nNicholas Georgescu-Roegen (4. února 1906 Constanța – 30. října 1994 Nashville, Tennessee) byl rumunsko-americký ekonom, zakladatel ekologické ekonomie. Jeho hlavním dílem je kniha \"The Entropy Law and the Economic Process\" (\"Zákon entropie a ekonomický proces\", 1971), ve které rozpracoval paralely mezi biologickými a ekonomickými procesy, jež se obojí musejí řídit termodynamickými zákony, a ukázal, že neustále rostoucí využívání přírodních zdrojů musí časem vést k jejich vyčerpání. Těmito názory inspiroval hnutí proti neustálému ekonomickému růstu (\"La décroissance\", 1979). Dalším jeho přínosem bylo zahrnutí produkce odpadu do ekonomického modelu výroby. \n"}
{"id": "1460375", "url": "https://cs.wikipedia.org/wiki?curid=1460375", "title": "Turistická značená trasa 0058", "text": "Turistická značená trasa 0058\n\nTrasa začíná u Zvíkovce v okrese Rokycany v Plzeňském kraji. Vede do Středočeského kraje převážně východním směrem podél Berounky Křivoklátskou vrchovinou.\n\nCyklisté mohou využít cyklostezky 0016, 0043, 0045, 0050, 0054.\n\n\n\nCesta začíná u zastávky autobusů \"Zvíkovec-Kalinova Ves\". Vede přes zastávky autobusů \"Hradiště-ves\", \"Čilá\", \"Nezabudice\", \"Roztoky-u mostu\", \"Roztoky-u školy\" a poblíž železniční stanice \"Roztoky u Křivoklátu\". Končí u zastávky autobusů \"Nižbor-U lípy\". Přes most přes Berounku lze dojít na železniční stanici \"Nižbor\".\n\n"}
{"id": "1460377", "url": "https://cs.wikipedia.org/wiki?curid=1460377", "title": "Korunní potok (přítok Ohře)", "text": "Korunní potok (přítok Ohře)\n\nKorunní potok je menší vodní tok v Doupovských horách v okrese Karlovy Vary v Karlovarském kraji, pravostranný přítok Ohře.\n\nDélka toku měří 4,3 km, plocha povodí činí 7,3 km².\n\nPotok pramení v Doupovských horách v nadmořské výšce 695 metrů v severozápadní části Vojenského újezdu Hradiště, asi 4,5 km jihovýchodně od Stráže nad Ohří.\nOd pramene teče ve velkém spádu pod strmými okolními svahy zalesněnou krajinou severozápadním směrem. Přibírá zleva i zprava několik drobných nepojmenovaných potoků, protéká územím vesnice Korunní okolo stáčírny minerální vody Korunní. Pokračuje k silnici ze Stráže nad Ohří do Korunní. Pod silnicí se při levém břehu nachází pro veřejnost přístupný odběr minerálky. Potok podtéká železniční trať a asi 600 metrů východně od vlakového nádraží Stráž nad Ohří se zprava vlévá do Ohře.\n"}
{"id": "1460380", "url": "https://cs.wikipedia.org/wiki?curid=1460380", "title": "Nad Rokytkou", "text": "Nad Rokytkou\n\nNad Rokytkou je rezidenční čtvrť ve Vysočanech a Hloubětíně na Praze 9. Developerský projekt se na ploše více než 15 hektarů realizuje od roku 2006. Pozemky koupil v roce 2001 izraelský developer BCD Group, který na projektu spolupracuje s firmou Broomwell Developments. Projekt je pojmenován podle polohy domů nedaleko říčky Rokytky. Po dokončení devíti etap by mělo být k dispozici přibližně 2000 bytů. Předností projektu jsou nízké bytové domy, které jsou zasazeny do upravené parkové plochy. V plánech projektanta je také výstavba mateřské a základní školy, sportovního centra a hotelu. \n\nSedm pětipodlažních obytných domů, které byly dokončeny v létě 2008, je soustředěno kolem ulice Nepelova (tři na severní straně, čtyři na jižní straně) v katastrálním území Hloubětín. V domech je 195 bytů s balkony, lodžiemi nebo terasami. Ulice je lemována stromy. Po obou stranách ulice jsou kolmá parkovací stání. Uprostřed severní strany naproti ulici Hany Maškové je odpočinková zóna s lavičkami z betonu a hodiny v moderním provedení. Od ní vede mezi domy čp. 950/4 a čp. 948/2 cesta k Rokytce. Západním směrem je zahrádkářská kolonie, na sever i východ je parková úprava, na východní straně je i dětské hřiště. Příjezd k domům je z ulice Poděbradské, přes ulici U Elektry, Modrého, Hany Maškové do Nepelovy.\n\nDeset obytných domů bylo postaveno v katastrálním území Vysočany podél ulice Jana Přibíka (šest na severní straně a čtyři na jižní straně). Severní řada, podél které vede cyklostezka, je ve vyšší nadmořské výšce a kopíruje trasu bývalé železniční vlečky. V šesti typech objektů o pěti nadzemních podlažích je celkem 275 bytových jednotek o velikosti 27 až 84 metrů čtverečních. Součástí projektu je 273 parkovacích míst. Architektura tohoto projektu vznikla v ateliéru Bílek Associates. Domy byly zkolaudovány v roce 2009. Příjezd k domům je z ulice Poděbradské, Podkovářskou do Jana Přibíka.\n\nPět obytných domů se 160 byty ve variantách 1+kk až 3+kk o velikosti 46 až 75 metrů čtverečních bylo postaveno v katastrálním území Vysočany na severní straně ulice Sousedíkovy. Domy jsou sedmipodlažní (6 nadzemních podlaží a jedno ustupující) a je v nich stylová vstupní lobby kombinující sklo a umělý kámen. Každý byt má vlastní terasu, u přízemních bytů ji nahrazují předzahrádky. Autorem architektonického a projektového řešení byl ateliér Loxia. Základní kámen položil starosta Městské části Praha 9 Jan Jarolím 3. března 2011. Domy byly zkolaudovány byly v roce 2012. Příjezd k domům je z ulice Poděbradské, U Elektry do Sousedíkovy.\n\nSedm obytných domů bylo postaveno v katastrálním území Vysočany a Hloubětín na jižní straně ulice Modrého nad svahem, ve kterém jsou vjezdy do garáží a vchody do domů. Projekt byl dokončen v letech 2015 (domy s označením 6 a 7 na východní straně) a 2016 (domy 1 až 5 na západní straně). Autorem projektu této etapy je pražský atelier Loxia. V sedmi šestipodlažních domech je 282 bytů s balkony, předzahrádkami a prostornými terasami. Byty mají dispozici od 1+kk až 4+kk. Podél jižní strany ulice nad svahem vede stezka pro cyklisty A26. Domy a cyklostezka kopírují trasu bývalé železniční vlečky. Příjezd k domům je z ulice Poděbradské, U Elektry a do Modrého.\n\n"}
{"id": "1460383", "url": "https://cs.wikipedia.org/wiki?curid=1460383", "title": "Ivan Kramár", "text": "Ivan Kramár\n\nIvan Kramár (17. prosince 1938 Cífer – 21. července 2002 Máchovo jezero) byl slovenský fotbalový obránce. Po skončení hráčské kariéry se stal diplomatem.\n\nPo absolvování jedenáctiletky v Trnavě vystudoval stavební průmyslovku (1959). Po návratu ze základní vojenské služby pracoval jako technik u Pozemních staveb v Trnavě a rok (1963–1964) jako brigádník na dole v Petřvaldu. V roce 1964 začal studovat fakultu žurnalistiky, v letech 1965–1970 absolvoval Státní institut mezinárodních vztahů v Moskvě (MGIMO). Na federálním Ministerstvu zahraničních věcí nastoupil k 1. srpnu 1972 ke 4. odboru (německo-rakouský). Z federálního MZV odešel ke 31. březnu 1991. Poté si v Bratislavě založil stavební firmu.\n\nOd konce 50. let 20. století byl v širším kádru A-mužstva Spartaku Trnava. V nejvyšší soutěži za něj nastoupil v jediném utkání, aniž by skóroval (04.03.1962).\n\nJako dvacetiletý absolvoval se Spartakem Trnava měsíční zájezd na Blízký východ (Sýrie, Libanon, Irák).\n\n"}
{"id": "1460386", "url": "https://cs.wikipedia.org/wiki?curid=1460386", "title": "Korunní potok", "text": "Korunní potok\n\nNázev Korunní potok má více vodních toků:\n\n"}
{"id": "1460387", "url": "https://cs.wikipedia.org/wiki?curid=1460387", "title": "Zdeněk Řezníček (1941)", "text": "Zdeněk Řezníček (1941)\n\nZdeněk Řezníček (7. července 1941 Třebíč – 2018) byl český malíř, spisovatel, básník a projektant.\n\nZdeněk Řezníček se narodil v Třebíči, jeho rodina však pochází z Červené Lhoty a dětství prožil v Hrušovanech nad Jevišovkou. V roce 1962 odmaturoval na Střední průmyslové škole strojní v Brně a nastoupil na místo technika, následně pracoval jako řidič trolejbusu, dělník, projektant nebo mistr.\n\nZdeněk Řezníček byl členem skupiny Sursum corda a Obce spisovatelů. Pracoval také jako šéfredaktor časopisu Anděl strážný, také maloval olejomalby. Od roku 1964 se věnuje básním, které publikoval v časopisech, jako byly Akord, Tvář, Host do domu, Literární měsíčník a další. Jeho básně odvysílal Československý rozhlas a objevily se také v několika sbornících shrnujících díla umělců z Brna i odjinud.\n\n\n\n\n"}
{"id": "1460390", "url": "https://cs.wikipedia.org/wiki?curid=1460390", "title": "Džanak Čuli", "text": "Džanak Čuli\n\nDžanak Čuli (také Janak Chuli) je hora vysoká 7 041 m n. m. (7 090 m dle jiných zdrojů) nacházející se v pohoří Himálaj na hranici mezi Čínskou lidovou republikou a Nepálem.\n\nDžanak Čuli je vedlejší vrchol hory Džongsang Ri, od které leží vzdálen 4.45 km západním směrem. Na jeho severovýchodním boku leží ledovec Lashar, na západním boku proudí ledovec Tsisima a na jižním boku je ledovec Broken.\n\nPrvovýstup na vrchol Džanak Čuli provedli dne 6. května 2006 dva Slovinci Andrej Stremfelj a Rok Zalokar. Výstupová cesta vedla z jihozápadní strany.\n"}
{"id": "1460392", "url": "https://cs.wikipedia.org/wiki?curid=1460392", "title": "Urajasu", "text": "Urajasu\n\nUrajasu () je město v prefektuře Čiba v Japonsku. K roku 2018 v něm žilo bezmála 170 tisíc obyvatel.\n\nUrajasu leží na severním pobřeží Tokijského zálivu na západním okraji prefektury Čiby. Na severu hraničí s Ičikawou ve stejné prefektuře, na západě přes hraniční řeku Edo s Edogawou v prefektuře Tokio.\n\nPřes Urajasu prochází železniční trať z tokijské Čijody do Čiby, na které provozuje vlaky Východojaponská železniční společnost. V severním cípu města je také stejnojmenná stanice na trati Tózai tokijského metra.\n\nMěsto Urajasu vzniklo 1. dubna 1981 a skládá se díky tomu ze dvou přirozených center: původní rybářské vesnice a nového města.\n\n\n"}
{"id": "1460393", "url": "https://cs.wikipedia.org/wiki?curid=1460393", "title": "Zdeněk Parma", "text": "Zdeněk Parma\n\nZdeněk Parma (30. března 1925, Frenštát pod Radhoštěm – 15. června 2006) byl československý lyžař. Po skončení aktivní kariéry působil jako trenér. \n\nNa V. ZOH ve Svatém Mořici 1948 reprezentoval Československo v alpském lyžování. Závod ve slalomu nedokončil. Byl členem československé reprezentace v letech 1947-1953. V roce 1952 se stal mistrem Československa v obřím slalomu.\n\n"}
{"id": "1460406", "url": "https://cs.wikipedia.org/wiki?curid=1460406", "title": "Západočeský krajský přebor 1968/69", "text": "Západočeský krajský přebor 1968/69\n\nV soubojích Západočeského krajského přeboru 1968/1969 (jedna ze skupin 4. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1969. \n\nZdroj: \n\nPoznámky:\n"}
{"id": "1460413", "url": "https://cs.wikipedia.org/wiki?curid=1460413", "title": "Usutu virus", "text": "Usutu virus\n\nUsutu virus (zkráceně USUV) je africký flavivirus z čeledi Flaviviridae přenášený zejména komáry, který způsobuje onemocnění zejména u ptáků, zaznamenány však byly i případy onemocnění u lidí. Virus patří do antigenní skupiny Japonských encefalitid.\n\nVirus byl poprvé identifikován v roce 1959 v Jihoafrické republice. Byl hlášen i z dalších afrických zemí, jako Senegal, Středoafrická republika, Nigérie, Burkina Faso, Cote d'Ivoire a Maroko. V Africe bylo zaznamenáno onemocnění u lidí pouze ve dvou případech, v letech 1981 a 2004.\n\nV roce 1996 byl virus poprvé zaznamenán i v Evropě a to v Itálii, kde způsobil rozsáhlou úmrtnost u kosů černých. Následně se začal šířit i do dalších evropských zemí, k roku 2018 byl již zaznamenán ve většině jihoevropských, západoevropských a středoevropských zemích, včetně České republiky. První případ lidského onemocnění mimo Afriku byl zaznamenán také v Itálii v roce 2009 u imunokompromitované osoby, způsobil encefalitidu. \n"}
{"id": "1460417", "url": "https://cs.wikipedia.org/wiki?curid=1460417", "title": "Gabbeh", "text": "Gabbeh\n\nGabbeh je ručně vázaný koberec vyráběný kočovnými kmeny etnické skupiny \"Kaškajů\" v íránské provincii Fárs.\n\nPerský výraz gabbeh (v kurdštině \"gava\", v baktirštině \"kersak\") znamená \"surový\" nebo \"přírodní\". \n\nPříze na koberce spřádají ručně příslušnice kočovného kmene z vlny získané z ovcí rodinného stáda. Vlna se před zpracováním barví přírodními barvivy. \nVázání gabbehů, které provádějí zpravidla ženy, je vysoce kvalifikovaná práce často označovaná jako umělecké řemeslo. Technika se značně liší od způsobu vázání jiných druhů koberců: \n\nDo přenosného horizontálního rámu se napne osnova, kterou se před vlastním vázáním protáhnou útkové niti. \nVazačky znají zpaměti požadovaný celkový vzor a bez formální předlohy vytváří (někdy improvizované) formy a barvy jednotlivých motivů. Tímto způsobem vznikají velmi svérázné vzory koberců.\nTypický gabbeh se vyrábí v rozměrech cca 1,5 × 1 metr, zhotovení celého kusu trvá průměrně 18 až 25 hodin. Práce musí být však (z důvodů kočování) často přerušena, koberce proto nejsou vždy zcela symetrické a přesně vázané. \n\nTradiční výrobky obsahují maximálně 70 000 uzlů / m vázaných \"symetrick\"y nebo \"asymetricky\" tak, že každý řádek je oddělen několika útkovými nitěmi. Vlas je obvykle asi 2 cm dlouhý. V 90. letech 20. století se experimentovalo také s mnohem jemnějšími výrobky (až 300 000 uzlů / m) s obchodními názvy \"Lorihaft\", \"Amaleh\", \"Kaškuli\" aj. \n\nVe vzorování byly původní drobné květinové motivy v té době většinou nahrazeny jednoduchými konturami zvířat nebo geometrických figur a kontrastní červenou, tmavomodrou nebo zelenou za dřívější pastelové barvy. \n\nPrvní písemná zmínka o gabeh pochází z poloviny 16. století. V amerických sbírkách se nachází několik exemplářů z 19. století, někteří odborníci však tvrdí, že se stejnou technikou začaly vyrábět koberce ve stepích Střední Asie brzy po zavedení chovu ovcí.\n\nTradiční gabehy se vyráběly pro vlastní potřebu. Koberce s měkkým, dlouhým vlasem jsou vhodné hlavně jako lehátka a deky. V 80. letech 20. století přišel způsob vzorování (jednoduše tvarované motivy, přirozené barvy) do módy v západní Evropě a v USA. Brzy se výroba zaměřila na vývoz (především do Německa a Itálie) a v 21. století vyrábějí kočovníci téměř všechny koberce na zakázku a s ohledem na vkus odběratelů v západních zemích.\n\nNa začátku 21. století se rapidně zvýšily ceny gabbehů. Výrobci nestačili uspokojit poptávku, především proto, že chyběly kvalifikovné vazačky. Levné napodobeniny na způsob gabbeh se začaly vyrábět v Nepálu, Pakistánu, Afghánistánu aj. (Údaje o počtu vyrobených koberců nejsou publikovány.)\n\nNapř. v Indii se vyrábějí koberce s obchodním označením \"Indo-Gabbeh\". Oproti originálním gabbehům mají tužší vlasový povrch a odlišné odstíny barev způsobené chemickými barvivy a strojní výrobou kobercové příze.\n\n"}
{"id": "1460418", "url": "https://cs.wikipedia.org/wiki?curid=1460418", "title": "Agarn", "text": "Agarn\n\nAgarn (walliskou němčinou Agaru) je obec v districtu Leuk v německy mluvící části kantonu Valais (německy \"Wallis\") ve Švýcarsku.\n\nObec je poprvé zmiňována roku 1252 jako Aert, v roce 1267 je zmiňována jako Ayert a v 16. století jako Agaren. V letech 1799 a 1899 obec téměř úplně vyhořela.\n\nObec je situována v údolí řeky Rhôny.\n\nV roce 2000 bylo 90,2 % obyvatel německy mluvících, k římskokatolické církvi se hlásí 89,6 % obyvatel.\n\n"}
{"id": "1460423", "url": "https://cs.wikipedia.org/wiki?curid=1460423", "title": "Lough Gill", "text": "Lough Gill\n\nLough Gill ( \"Loch Gile\") je sladkovodní jezero v Irsku, ležící na hranici hrabství Sligo a hrabství Leitrim. Má rozlohu 12,8 km² a maximální hloubku 31 m. Vytéká z něj řeka Garavogue, která se vlévá do mořského zálivu Sligo Bay. Na jezeře se nachází okolo dvaceti neobydlených ostrovů, o jednom z nich napsal William Butler Yeats proslulou báseň „Lake Isle of Innisfree“. Jezero proto patří k nejvýznamnějším turistickým atrakcím Connachtu, je navštěvováno milovníky literatury i přírody, na pobřeží se nachází pevnost ze 17. století Parke's Castle, památka na období anglické kolonizace.\n\nV jezeře žije vydra říční, losos obecný, mihule mořská a rak bělonohý, na ostrovech hnízdí rybák obecný, břehy jsou porostlé duby, vrbami a jeřáby, severní hranici výskytu zde má planika obecná.\n\nNázev \"Loch Gile\" znamená v irštině „světlé jezero“.\n\n"}
{"id": "1460425", "url": "https://cs.wikipedia.org/wiki?curid=1460425", "title": "Metanol (film)", "text": "Metanol (film)\n\nMetanol (2018) je dvojdílný český televizní film režisérky Terezy Kopáčové podle metanolové aféry z roku 2012. První díl \"Tekutá smrt\" zobrazuje hlavně výrobu a distribuci jedovatého alkoholu, druhý díl \"10 000 litrů\" pak policejní vyšetřování. Scenáristka Lenka Szántó strávila několik měsíců rešeršemi kauzy.\n\n\n"}
{"id": "1460430", "url": "https://cs.wikipedia.org/wiki?curid=1460430", "title": "SVI", "text": "SVI\n\nZkratka SVI může označovat:\n"}
{"id": "1460438", "url": "https://cs.wikipedia.org/wiki?curid=1460438", "title": "Kaple svaté Anny (Temný Důl)", "text": "Kaple svaté Anny (Temný Důl)\n\nKaple svaté Anny v osadě Stará Hora na úpatí stejnojmenného vrchu je jednou z nejstarších sakrálních staveb východních Krkonoš. Roku 1752 ji dali postavit manželé Benschovi z nedaleké chalupy čp. 10 (jejich rodina žila na tomto místě po staletí). \n\nO vzniku kaple se zachoval následující zápis: \"Tato kaple zřízena byla Johannem Benschem a jeho manželkou Elisabethou s vysokým vrchnostenským svolením v roce 1752 a se svolením vysoce ctěného kunzistoria královéhradeckého dne 22. října 1752 od tehdejšího pana faráře Franze Antona Čeregetha zasvěcena byla\". \n\nRoku 1810 nechala rodina Benschova původní malou kapli rozšířit a upravit do současné podoby. Roku 1876 pak byla z temného dolu kolem kaple k zázračné studánce zbudována křížová cesta. \n\nPo válce kaple chátrala, na konci 20. století ji nějakou dobu obýval novodobý poustevník Sam. V letech 1999 až 2001 místní lidé a přátelé galerie a infocentra Veselý výlet opravili dřevěný kříž, jednotlivá zastavení křížové cesty, kapli sv. Anny i samotnou cestu. Každoročně se křížovou cestou vydává v neděli před svátkem svaté Anny 26. července procesí zakončené bohoslužbou v kapli.\n\n"}
{"id": "1460442", "url": "https://cs.wikipedia.org/wiki?curid=1460442", "title": "Maják Sorgu", "text": "Maják Sorgu\n\nMaják Sorgu (estonsky: \"Sorgu tuletorn\") stojí na ostrově Sorgu v obci Tõstamaa v kraji Pärnumaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 860.\n\nMaják naviguje lodi v severní části Rižského zálivu.\n\nMaják postavený v letech 1903–1904 nahradil starou dřevěnou věž z roku 1864. Za autora stavby je považován vojenský inženýr Alexandr Yaron. Maják byl pravděpodobně postaven z nekvalitních cihel, poškozován povětrnostními vlivy a nedostatečnou péčí. V roce 1927 prošel opravou a po druhé světové válce znovu. Snaha narušené cihlové zdivo pokrýt vrstvou betonu negativně ovlivnila architektonický vzhled stavby a fasádu ještě více degradovala. V roce 2002 byl maják zrekonstruován.\n\nMaják používal petrolejové lampy.\n\nDochoval se u něj obytný dům, sklep, skladiště na petrolej a sauna.\n\nV roce 2004 byla k stému výročí existence majáku vydána estonská poštovní známka.\n\nVálcová cihlová věž vysoká 16 metrů je ukončena ochozem a lucernou vysokou 1,8 m. Maják po obvodu zdobilo šest pilastrů. V roce 2008 byly instalovány LED lampy. Maják je v chatrném stavu.\n\nzdroj\n\noznačení\n\n\n"}
{"id": "1460445", "url": "https://cs.wikipedia.org/wiki?curid=1460445", "title": "Juan Giha", "text": "Juan Giha\n\nJuan Jorge Giha Yarur (* 23. dubna 1955 Santiago de Chile) je peruánský sportovní střelec narozený v Chile. Na Letních olympijských hrách v Barceloně roku 1992 vybojoval stříbrnou medaili ve skeetu. Celkem se šestkrát účastnil olympijských her (1980-2000). Jeho otec Juan Jorge Giha byl rovněž střelcem, v roce 1972 se účastnil Letních olympijských her v Mnichově.\n"}
{"id": "1460446", "url": "https://cs.wikipedia.org/wiki?curid=1460446", "title": "Soubor písní a tanců Javořina", "text": "Soubor písní a tanců Javořina\n\nSoubor písní a tanců Javořina vznikl na jaře roku 1961 v Rožnově pod Radhoštěm. Lidovou kulturu valašského regionu předvádí nejen doma v Rožnově pod Radhoštěm, ale i na festivalech po celé České republice a také v zahraničí. \n\nNedílnou součástí souboru je vedle taneční složky, kterou vedou manželé Dravečtí, i cimbálová muzika Javořina s primáškou Drahomírou Klimkovou. Cimbálová muzika natočila několik CD, jedno DVD a tradičně připravuje vánoční a velikonoční koncerty. Javořina organizuje každoročně \"Papučový bál\" a také dětský den. Od roku 2016 se členové souboru věnují i přípravě malých tanečníků v dětském souboru Podskaláček.\n\nSoubor interpretuje písně, tance a lidové zvyky vycházející z lidové kultury celého Valašska. V repertoáru má programy na různé náměty, jako jsou regrútské písně, dožínky, zbojnické tance, čardáše z moravsko-slovenského pomezí, pastevecké hry a další. Cimbálová muzika má v repertoáru vánoční a velikonoční koncerty.\n\nNejvětšího úspěchu dosáhla v letech 1969 a 1988 na prestižním folklorním festivalu v Dijonu ve Francii, kde se umístila na prvním místě.\n\nCimbálová muzika Javořina - Javořina, Rožnov p. R., 1976, \"Supraphon\" \n\nCimbálová muzika Javořina - Z obou stran Radhoště, 2004, \"Stylton\" \n\nCimbálová muzika Javořina – Aj, pod Frenštátem, 1991, \"Stylton\" \n\nCimbálová muzika Javořina – Ej hory, hory, 2016, \"studio ALIAS\" \n\nSoubor písní a tanců Javořina - Sotva sa narodíš, už ti verbíř píše, 2011\n\nSoubor písní a tanců Javořina - Program k 55. výročí založení souboru, 2016\n\n\n"}
{"id": "1460447", "url": "https://cs.wikipedia.org/wiki?curid=1460447", "title": "Serie B 1993/94", "text": "Serie B 1993/94\n\nSoutěžní ročník Serie B 1993/94 byl 62. ročník druhé nejvyšší italské fotbalové ligy. Soutěž začala 29. srpna 1993 a skončila 5. června 1994. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: US Palermo, US Ravenna, Vicenza Calcio, AS Acireale.\n\n\n"}
{"id": "1460451", "url": "https://cs.wikipedia.org/wiki?curid=1460451", "title": "CCSDS 122.0", "text": "CCSDS 122.0\n\nCCSDS 122.0 je standard pro kompresi obrazu založený na diskrétní vlnkové transformaci.\nJe určen pro použití v systémech na palubě kosmické lodi.\n\nPodobně jako JPEG 2000 podporuje formát CCSDS 122.0 ztrátovou i bezeztrátovou kompresi v jediném kompresním řetězci.\nFormát podporuje kompresi snímků i kompresi nekonečně dlouhých pruhů obrazových dat (data z podélných scannerů).\nMaximální bitová hloubka komprimovaného obrazu je 28 bitů pro ztrátovou a 25 bitů pro bezeztrátovou kompresi.\nStandard se nezabývá uložením vícekanálových dat, pokrývá pouze kompresi stupňů šedi.\n\nVstupní obraz je nejprve rozšířen tak, aby jeho rozměry byly násobky osmi.\nNásledně se vypočtou tři úrovně diskrétní vlnkové transformace.\nTransformace tedy tvoří bloky 8×8 koeficientů (1 DC a 63 AC koeficientů), podobně jako např. ve formátu JPEG.\nPoužita je buď vlnka CDF 9/7 (výpočet v reálných číslech) nebo její celočíselná aproximace.\nVzniklé koeficienty jsou kódovány po bitových rovinách embedded kodérem.\n\nBloky 8×8 koeficientů jsou sdruženy do segmentů volitelné délky.\nKaždý segment začíná hlavičkou, která nese mimo jiné informace o bitových hloubkách DC a AC koeficientů.\nNásledně jsou pro všechny bloky segmentu zakódovány kvantované DC koeficienty.\nDalším krokem je kódování maximálních bitových hloubek AC koeficientů pro každý blok segmentu.\nPosledním krokem je kódování dosud nezakódovaných bitových rovin DC a AC koeficientů, a to v pořadí od nejvíce významné po nejméně významnou rovinu.\nKódovaní každé bitové roviny probíhá v pěti fázích a zohledňuje hierarchickou (stromovou) strukturu koeficientů diskrétní vlnkové transformace.\n\n\n"}
{"id": "1460454", "url": "https://cs.wikipedia.org/wiki?curid=1460454", "title": "Norbertinum", "text": "Norbertinum\n\nNorbertinum je název mnoha budov, areálů či ústavů pojmenovaných po svatém Norbertovi. \n"}
{"id": "1460455", "url": "https://cs.wikipedia.org/wiki?curid=1460455", "title": "Serie B 1994/95", "text": "Serie B 1994/95\n\nSoutěžní ročník Serie B 1994/95 byl 63. ročník druhé nejvyšší italské fotbalové ligy. Soutěž začala 4. září 1994 a skončila 11. června 1995. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: AC ChievoVerona, AC Perugia, Salernitana Sport, Como Calcio. Prvně se hrálo 3 bodovým systémem za výhru.\n\n\n"}
{"id": "1460458", "url": "https://cs.wikipedia.org/wiki?curid=1460458", "title": "Matija Ljubek", "text": "Matija Ljubek\n\nMatija Ljubek (22. listopadu 1953 Belišće, Slavonie – 11. října 2000 Valpovo Slavonie) byl chorvatský kanoista reprezentující Jugoslávii. Získal dvě zlaté olympijské medaile, v individuálním závodě na 1000 metrů na olympijských hrách v Montrealu roku 1976 a v závodě dvojic na 500 metrů na olympiádě v Los Angeles roku 1984, spolu s Mirko Nišovićem. Na stejných hrách získal s Nišovićem též stříbro v závodě dvojic na 1000 metrů. Má ještě olympijský bronz, z individuálního závodu na 500 metrů na hrách v Montrealu 76. Ve své sbírce má též čtyři tituly mistra světa (1978, 1982, 1983, 1985). V roce 1976 byl vyhlášen jugoslávským sportovcem roku v anketě srbského deníku \"Sport\" (\"\"Zlatna značka\"\") i v anketě chorvatského deníku \"Sportske novosti\". Byl vlajkonošem jugoslávské výpravy na zahajovacím ceremoniálu olympijských her v Moskvě roku 1980 a v Soulu roku 1988. V roce 2000 byl zavražděn.\n"}
{"id": "1460461", "url": "https://cs.wikipedia.org/wiki?curid=1460461", "title": "Perineurální síť", "text": "Perineurální síť\n\nPerineuronalní síť (PNN) je specializovaná struktura extracelulární matrix odpovědná za synaptické stabilizace v dospělém mozku. PNN se nacházejí kolem určitých těl neuronů a proximálních neuritů v centrálním nervovém systému. PNN hrají klíčovou roli v uzavření kritického období dětství, a jejich strávení může vyvolat a způsobit obnovení období podobné kritickému , tj. synaptickou plasticitu v dospělém mozku. Jsou do značné míry negativně nabité a skládají se z chondroitin sulfát proteoglykanů, molekuly, které hrají klíčovou roli v rozvoji a plasticity během postnatálního vývoje a u dospělých.\n\nPNN jsou přítomny v kortexu, hipokampu, thalamu, mozkovém kmeni a míše. Studie mozku potkanů ukázala, že kůra obsahuje vysoké množství PNN v motorické a primární senzorické oblasti a relativně méně ve asociativní a limbické kůře. V kůře jsou PNN spojeny většinou s inhibičními interneurony a jsou nejspíše zodpovědné za udržování excitačně-inhibiční rovnováhy v dospělém mozku.\n\nEpilepsie jako chronické neurologické onemocnění je charakterizované abnormální elektrickou aktivitou v mozku. Tato abnormální elektrická aktivita vede k nárůstu plastické změny, která hraje roli v patogenezi onemocnění. Po záchvatu dochází k poklesu v fosfokanu a fosfokan-pozitivní PNN a zvýšení štěpení brevikanu ve spánkovém laloku a hipokampu. Záchvaty také zvyšují množství neurokanu, naopak CSPG byl zjištěn jen v novorozeneckém mozku. Tato degradace CSPG a PNN by mohla být zodpovědná za zvýšení plasticity spojené s poruchou.\n\n"}
{"id": "1460469", "url": "https://cs.wikipedia.org/wiki?curid=1460469", "title": "PKO", "text": "PKO\n\nZkratka PKO může znamenat:\n"}
{"id": "1460481", "url": "https://cs.wikipedia.org/wiki?curid=1460481", "title": "Záchrana a reintrodukce koně Převalského", "text": "Záchrana a reintrodukce koně Převalského\n\nHistorie mezinárodní spolupráce v chovu a projektech návratu koně Převalského do volné přírody, v níž byl naposledy pozorován v 60. letech 20. století. Ochranářské aktivity spojené s koněm Převalského jsou symbolem záchrany druhů a úspěchu ochranářských aktivit obecně i symbolem pro zoologickou zahradu v Praze, která se jeho chovem proslavila a jež od roku 1959 spravuje mezinárodní plemennou knihu pro tento druh.\n\nZ přírody Mongolska a severozápadní Číny zmizel kůň Převalského v druhé polovině 60. let 20. století jako důsledek aktivit člověka (zejména rozvoj pastevectví, kdy byli koně odříznuti od vodních zdrojů, pronásledování, devastace semiaridních biotopů, změn klimatu a definitivně v důsledku kruté zimy na přelomu let 1968 a 1969 (spatřeno posledních osm jedinců). Dlouho se s ním nebylo možné setkat nikde jinde než v zoologických zahradách.\n\nChov v zajetí, bez něhož by nemohlo dojít k návratu druhu do oblasti původního výskytu, se datuje od roku 1900 (první transport do Evropy započal 1899). Ochranářské akce probíhají od 80. let 20. století, ale mají hlubší kořeny. První mezinárodní sympozium na ochranu tohoto druhu se konalo z iniciativy německé zooložky dr. Erny Mohrové a Zoo Praha v roce 1959. První transport do Mongolska se uskutečnil v červnu 1992, ale již předtím byla zřízena chovná aklimatizační stanice Jimsar v čínské provincii Sin-tiang, kam přišli v roce 1988 první koně ze zoologických zahrad západní Evropy. První transporty z evropských chovů, které směřovaly do Číny a od počátku 90. let 20. století pak do několika mongolských lokalit, byly realizovány soukromými nadacemi z Německa, Nizozemska a Švýcarska. Od roku 2011 hraje hlavní roli Zoo Praha, která organizuje projekt nazvaný Návrat divokých koní. V rámci devíti transportů (v letech 2011 až 2019) bylo z Evropy převezeno 34 koní.\n\nPrvní transport na konci 19. století dopadl neúspěšně, žádný z koní jej nepřežil. Chov v zajetí tak započal po transportu koní do oblasti Askania Nova na Ukrajině v roce 1900. Do pomezí Mongolska a Číny směřovaly i další lovecké výpravy v letech 1902 a 1903. V letech 1901 a 1902 přibyli divocí koně také do moskevské zoo. Velké transporty ve stejném časovém rozmezí organizoval rovněž obchodník se zvířaty a zakladatel známé hamburské zoo Carl Hagenbeck. Po těchto velkých akcích žádné významné odchyty koní z přírody nenásledovaly. Úplně poslední divocí koně byli odchyceni v polovině 40. let 20. století. Tito koně však s výjimkou jedné klisny zůstali v Mongolsku.\n\nAskania Nova\n\nStěžejní roli v chovu koně Převalského v lidské péči hrála ukrajinská aklimatizační stanice a soukromá zoo barona Falz-Feina Askania Nova, osídlená lokalita uprostřed stepi, založená německými kolonisty. Právě do ní totiž od roku 1899 putovali první příslušníci tohoto druhu v rámci celé Evropy. Tamní chov se stal brzy vyhlášeným, ale po revoluci v roce 1917 byli majitelé s úzkými kontakty na carskou rodinu nuceni uchýlit se do exilu. Nově vzniklý Sovětský svaz však pokračoval v tradici chovu zvířat, a tak byl zřízen institut akademie věd, který se začal zabývat šlechtěním zvířat vhodných pro chov ve stepních podmínkách. Tyto aktivity se neomezovaly pouze na domácích plemena, ale taky se týkaly chovaných divokých druhů.\n\nZásadním mezníkem se potom stalo období druhé světové války a německé okupace. Němečtí vojáci se bavili střílením chovaných zvířat, a tak přežili jen dva koně Převalského. Ti byli transportováni přes varšavskou zoo do Göringovy obory u Berlína. Další osudy těchto jedinců však nejsou známy. Po roce 1945 proběhla rychlá obnova činnosti akademické instituce, ovšem specializace na křížení neboli hybridizace se ještě prohloubila. Tamní ne zcela vhodné experimenty (i s koňmi Převalského) byly prokázány až v průběhu 90. let 20. století.\n\nChov v zajetí – naděje na přežití\n\nV meziválečném období se začaly prudce snižovat stavy koní Převalského v přírodě. Tehdejší způsob chovu v zoo byl však zatížený vzájemnou příbuzenskou plemenitbou, a počty narozených mláďat jen obtížně vyrovnávaly úmrtnost. Většina chovných linií, které od začátku 20. století vznikly, zanikla. Chov skončil v USA i ve stanici Askania Nova, jejíž chovná linie byla geneticky nejcennější. Po druhé světové válce tak zůstaly pouze dva chovy – v Praze a v Mnichově. 50. léta 20. století se nesla ve znamení diskuze o čistokrevnosti pražského chovu, který byl zatížen tím, že babičkou zakladatele pražské chovné linie byla mongolská domácí klisna. Zjistilo se však, že již v Mongolsku se koně Převalského dlouhodobě dostávali do styku s domácími mongolskými koňmi a někdy měli i společného potomka. Navíc ještě více zúžit již tak velmi úzkou chovnou základnu bylo nemyslitelné, jelikož evropský chov vycházel z pouhých 12 zakladatelů z dovozů let 1899–1902 a klisny odchycené v roce 1946 v západním Mongolsku. Dr. Erna Mohrová v rámci své monografie o koních Převalského v roce 1959 publikovala také první plemennou knihu tohoto druhu. Zahrnula do ní všechny jedince chované v lidské péči, včetně těch pražských, respektive s původem v německém Halle. Celkem se jednalo o 228 koní Převalského. Na základě toho také bylo svoláno první mezinárodní sympozium, jejž hostila Zoo Praha.\n\nVe dnech 5. až 8. září 1959 se v Zoo Praha konalo 1. mezinárodní sympozium na záchranu koně Převalského. Umístění ocenilo dlouhodobou práci této české organizace. Tehdy totiž bylo na celém světě pouhých 60 koní Převalského, z toho dvacítka (tedy třetina) právě v Praze. Akce se zúčastnily světové osobnosti problematiky z USA, Nizozemska, Německa, Ruska i Mongolska. Z českých představitelů lze zmínit nově zvoleného ředitele dr. Zdeňka Veselovského a prof. Františka Bílka, který se zasloužil o dovoz prvních koní Převalského do Československa v roce 1921. Hlavním cílem setkání bylo poukázat na kritickou situaci tohoto jediného žijícího divokého koně a spojit síly chovatelů po celém světě. Provolání k vládám Mongolska a Číny sice vyslyšeno nebylo, a naopak se v té době stala mongolsko-čínská hranice vojenskou zónou, i tak ale mělo jednání smysl. Dr. Erna Mohrová, která ve své monografii „Das Urwildpferd“ z roku 1959 uveřejnila první plemennou knihu tohoto druhu, navrhla, aby byla Zoo Praha pověřena vedením mezinárodní plemenné knihy. Tak se také stalo.\n\n\nZdroj: Volf 2009\n\nMezinárodní plemennou knihu koně Převalského vede Zoo Praha, a to od roku 1959, kdy jí byla svěřena na základě doporučení dr. Erny Mohrové ze Zoologického muzea v Hamburgu, která se postarala o první soupis koní Převalského (v rámci její monografie z roku 1959). Jedná se o historicky teprve druhou plemennou knihu (první byla určena pro zubry). V době vzniku soupisu byla Zoo Praha největším chovatelem koní Převalského na světě, a tak svěření plemenné knihy znamenalo uznání dosavadní práce na poli chovu tohoto druhu. Při přípravě plemenné knihy se však rozhořel spor o čistokrevnost pražské linie, která pocházela z chovu v Halle. Americký zoolog James Dolan dokonce doporučil z chovu pražskou linii zcela vyřadit. O 20 let později však paradoxně na základě archivních fotografií zpochybnil čistokrevnost i druhé evropské linie – mnichovské, kterou dříve uznával jako jedinou správnou, jež si zaslouží pokračování. Problém mnichovské linie však byl řadě zasvěcených jasný – omezená genetická základna, založená na pouhých třech jedincích. Proto také většina chovatelů na doporučení vyřazení pražské linie nepřistoupila.\n\nOd počátku (od roku 1959) spravoval plemennou knihu dr. Jiří Volf, který byl již dva roky předtím v kontaktu s dr. Mohrovou. V roce 1990 jej nahradil dr. Evžen Kůs. Počínaje rokem 2001 je vydávána také v aktualizované elektronické internetové podobě. V tištěné knižní formě se dočkala vydání v podobě tzv. generální plemenné knihy roku 2008. Obsahuje informace o všech koních Převalského chovaných v lidské péči od roku 1899 do konce roku 2008. V té době žilo na celém světě 1980 koní Převalského. Přes 350 kusů ve volné přírodě či chráněných územích, zbytek v zoologických zahradách. Počet koní v plemenné knize zapsaných v roce 2018 činil téměř sedm tisíc.\n\nReintrodukce, respektive repatriace koní Převalského do míst původního výskytu, kde žili až do 60. let 20. století, probíhají od 80. let 20. století. Jejich vývoj byl však poměrně bouřlivý a odrážel v sobě často i osobní nevraživost. O možnostech reintrodukčním návratu koní Převalského se prvně zmínil již Zdeněk Veselovský, ředitel Zoo Praha, na prvním sympoziu a to s výhledem do budoucnosti. Dr. Volf, správce mezinárodní plemenné knihy pro tento druh, o tématu již realisticky hovořil na 3. mezinárodním sympoziu na ochranu koně Převalského, které se konalo roku 1976 v Mnichově. A to s vědomím dlouhé cesty potřebné k vlastní realizaci. První reálný projekt vznikl v roce 1985. Koně měli být přepraveni do Mongolska, a to s účastí zoo v Evropě i Severní Americe a za finanční pomoci Organizace pro výživu a zemědělství (FAO) při Organizaci spojených národů (OSN). K vypuštění z aklimatizačních areálů do divoké přírody mělo dojít v letech 1990 a 1991. Organizační nepřipravenost, odřeknuté finanční zabezpečení ze strany FAO a UNEP a neschopnost vybrat vhodné lokality z mongolské strany celou akci zastavily.\n\nPrvní transporty se tak nakonec konaly v rozmezí let 1987 a 1988 a směřovaly do Číny. Podařilo se je uskutečnit Christanu Oswaldovi a jeho nadaci COS (Christian Oswald Stiftung/celým názvem Christian Oswald-Stiftung zum Schutze und zur Erhaltung der Wildtiere) ve spolupráci s britskými a německými zoologickými zahradami, které pro tyto účely poskytly devět koní. Ch. Oswald tehdy využil známosti, čímž se mu podařilo přesvědčit dotčené čínské orgány k vybudování aklimatizační stanice v místě, kde koně žili v 50. letech 20. století. Koně sice původně zamířili do zoologické zahrady Urumqui, později však byli převezeni o 400 km dále – do chovné a aklimatizační stanice Jimsar v čínské provincii Sin-tiang, která se na rozdíl od první uvedené nachází na místě původního výskytu koní (v Džungarské pánvi). V roce 1990 tam žilo 31 koní Převalského. Mezitím byla zvířata poslána také do stanice ohrožené čínské fauny u města Wuwei v provincii Gansu. Mláďata se rodila ve všech areálech. Vzhledem k určitým problémům s omezením pohybu místních pastevců byli první koně vypuštěni až v roce 1991.\n\nDo Mongolska zamířily první transporty až roku 1992, mnoho let od usnesení na mezinárodním sympoziu v Moskvě v roce 1985. Ani po této době se nejednalo o společnou akci zoologických zahrad a mezinárodních ochranářských organizací, jak bylo dohodnuto. Zoologické zahrady nebyly schopny zajistit koordinovanou akci, projekt reintrodukce odmítl zaštítit Mezinárodní svaz ochrany přírody (IUCN) s odůvodněním, že není vyloučena možnost křížení vysazených koní Převalského s domácími koňmi. Aktivit se proto ujaly soukromé západoevropské nadace. Jedny transporty byly organizovány zmíněným německým obchodníkem Christianem Oswaldem a jeho nadací COS. Druhé pak díky nizozemské nadaci Jana a Inge Boumanových (FRPH). V prvním případě šlo o rovinatou polopoušť Tachin Tal v národním parku Gobi B, v druhém pak o horskou step v pohoří Chusta Nurú.\n\nManželé Boumanovi z Nizozemska přišli s myšlenkou návratu koní Převalského do volné přírody hned na počátku 70. let 20. století, krátce po pozorování posledního divokého jedince v roce 1969. Zasloužila se o to i návštěva Zoo Praha v roce 1972, která manželské dvojici údajně vnukla myšlenku založit nadaci a začít pomáhat návratu. Do Prahy se vraceli opakovaně a získali v ní mnoho cenných informací. V Nizozemsku vytvořili síť menších rezervací, kam vypouštěli koně Převalského zakoupené z evropských zoo. Tito koně byli do budoucna určeni pro transporty do Asie. V roce 1990 manželé navštívili ukrajinskou stanici Askania Nova. Tam je sovětští zoologové seznámili s vedoucím pracovníkem mongolské státní ochrany přírody dr. Tsetsegem. Na základě toho vznikl společný nizozemsko-mongolsko-ukrajinský projekt, který směřoval koně Převalského do Chusta Nurú (v překladu Březové hory) v Mongolsku. Jednalo se totiž o poměrně zachovalé území, bývalou honitbu mongolských chánů.\n\nV roce 1991 proběhla výstavba aklimatizačních ohrad. Díky podpoře nizozemské vlády se podařilo realizovat taky stavby budov správy parku a výrobnu jogurtů a sýrů, která se stala pracovištěm pro ženy správců parku. V červnu 1992 se uskutečnil první transport. A následovaly další, vždy s koňmi z nizozemských připravených chovů a ukrajinské stanice Astania Nova. Je zásadní zmínit, že i když je Chusta Nurú již mimo původní areál výskytů koní Převalského, právě tento projekt se ve výsledku ukázal jako dlouhodobě nejlepší, a to zejména díky propracované koncepci i příhodnějšímu klimatu. V letech 1994, 1996, 1998 a 2000 bylo do stanice v Chusta Nurú dopraveno 68 koní a vzhledem úspěchu projektu stavy stád průběžně rostlou. Od druhé poloviny 90. let 20. století se počet koní každoročně stabilně zvyšoval o přibližně 10 %, v roce 2018 to již znamená více než 350 koní Převalského. Na delší dobu poslední transport do oblasti se tak konal v roce 2000. Jeho součástí byla i pražská klisna Babeta.\n\nSkupina kolem Christiana Oswalda si jako místo určení svých transportů vybrala lokalitu Tachin Tal (v překladu Step divokého koně). Toto místo je umístěno pouhých 40 kilometrů od prostoru, kde byl v roce 1969 spatřen poslední volně žijící divoký kůň. To mělo velký symbolický význam. A také proto měl tento projekt i větší podporu dlouholetého správce mezinárodní plemenné knihy ze Zoo Praha – dr. Jiřího Volfa. Ten také proto Oswaldovi pomáhal s výběrem koní. Na výstavbu výběhů si v roce 1991 Oswald pozval mnichovskou firmu a s umísťováním dvou tisíců modřínových kůlů ze severomongolské tajgy pomáhala mongolská armáda (pohraničníci). Práce probíhaly v zásadě ve stejný čas jako u projektu manželů Boumanových. Den transportu pak byl zcela stejný 5. 6. 1992 (přistál v Ulánbátaru 6. 6. v 11:15 po 37 hodinách letu). Na ulábátarské letiště dosedla dvě letadla s koňmi. Jelikož se Oswaldův let uskutečnil o několik hodin dříve a také měl právě tento člověk řadu kontaktů, pozornost médií směřovala jen k tomuto transportu. Dva hřebci a tři klisny vybrané dr. Volfem ve stanici Askania Nova dorazili v pořádku a hlavně za velké pozornosti místních i novinářů. Ještě téhož roku (po pouhých třech měsících) se tam navíc narodilo první mládě – tedy první mládě narozené po více než čtvrt století v Mongolsku. Samička dostala jméno Ugan, což v překladu znamená první.\n\nOd roku 1992 se transporty konaly prakticky každý rok a směřovaly do národního parku Gobi s lokalitou Tachin Tali rezervace Chusta Nurú nedaleko hlavního mongolského města Ulánbátaru. Zatímco však u projektu manželů Boumanových nedocházelo k žádným větším problémům, situace kolem Christiana Oswalda byla složitější. V roce 1985/86 byl založen evropský záchovný program pro koně Převalského. Při vzniku Evropské asociace zoologických zahrad a akvárií (EAZA) byl stejně jako další obdobné spolupráce přijat pod patronát právě touto organizací. Koordinátorkou chovu se stala doktorka Waltraut Zimmermannová ze zoo v Kolíně nad Rýnem. Téhož roku vznikla pracovní komise Global Management Przewalski Horse Group (GMPHWG), v níž spojila evropské a americké zoo ve snaze jednotného managementu chovu a postupu pro návrat do místa původního rozšíření. O transportech začala jednat s Nadací Christiana Oswalda, ale vyjednávání skončila na nepřekonatelných názorových neshodách. Když potom dr. Zimmermannová odjela do Mongolska, navštívila Tachin Tal, který si Oswald vybral jako místo určení koní. Situaci označila za ekologickou katastrofu a rozhodla se vybrat lepší lokalitu. Našla 30 km vzdálenou oázu Gum Tanga se silnými prameny nevysychajícími po celý rok, což byla oproti Tachin Talu značná výhoda. Místo však v zimě sloužilo jako útočiště místních pastevců se stády. A jelikož už se navíc mezitím v Tachin Talu začalo stavět, projekt dr. Zimmermannové ztratil vliv a aklimatizační areál Gum Tamga se nepodařilo postavit.\n\nPozn.: do roku 1999 do Tachin Talu dovezeno 58 koní ze 14 zoo a parků; poslední transport: 2004 – červen 18 koní; do roku 2004 dovezeno celkem 94 koní\n\nV dubnu 1993 navštívil Christian Oswald Prahu a tlumočil osobní pozvání do Tachin Talu a chtěl se domluvit na možnosti transportu pražských koní. Tehdejší ředitel dr. Bohumil Král přislíbil osm až deset koní pro roky 1995 a 1996. Na to správce mezinárodní plemenné knihy ze Zoo Praha – dr. Evžen Kůs – odjel v srpnu 1993 do Tachin Talu. Popsal, že na místě byly problémy (souboje mezi hřebci, koně ve špatné fyzické kondici). Místo chtěla po čase navštívit i dr. Zimmermannová, té ale příjezd Oswald díky svým kontaktům znemožnil. Evropská koordinátorka se však nevzdala a místo navštívila v září 1993. Krátce poté v říjnu uhynuli tři koně. Oswald, který se o návštěvě Zimmermannové dozvěděl, ji v dopise obvinil z otravy koní. Reakce na sebe nenechala dlouho čekat – Zimmermannová rozeslala kolegům v komisi a vedení EAZA důrazný distanc od takové informace a doporučila přerušit spolupráci s Nadací Christiana Oswalda. Dr. Kůs byl kvůli návštěvě Tachin Talu vyloučen z pracovní skupiny GMPHWG. Zoo Praha musela svůj postoj vysvětlovat a jako čerstvý člen EAZA si nemohla dovolit větší střet. Proto když se v roce 1994 chtěl Oswald ujistit, že může počítat s přislíbenými koňmi, byl odmítnut s tím, že pražská zoo musí dodržovat doporučení EAZA. Účast českých odborníků i koní tak byla na mnoho let odložena. Několik německých a švýcarských zoo však nevyslyšelo doporučení, a tak mohla COS s transporty pokračovat i nadále. Spor mezi Oswaldem a Zimmermannovou (resp. Kölner Zoo) však dokonce skončil u soudu. Nakonec celá situace po letech skončila smírem. Mezitím se stavy koní díky transportům zvyšovaly. Byly budovány nové a nové ohrady, ale přílišná koncentrace koní, agresivní hřebci i snížená odolnost evropských koní vedly k vysoké úmrtnosti, kdy více než polovina dovezených koní na novém mongolském působišti nepřežila první rok.\n\nPo dovezení koní a jejich vypuštění do ohrad a následné aklimatizaci bylo dalším krokem jejich vypuštění do volné přírody. První vypouštění se uskutečnilo v listopadu roku 1995. Výsledek byl ale takový, že strážci ve strachu před vlky stádo ze vzdálenosti 40 km zaháněli zpět do ohrad a tam bylo další dva roky. Po následném vypuštění se harém třikrát vrátil k ohradám, které však již byly pro koně uzavřené. První hříbata se ve volné přírodě Tachin Talu narodila v roce 1999.\n\nV roce 1997 se na konferenci v Ebersbergu u Mnichova COS rozšířila o rakouské a švýcarské odborníky a iniciativu přebral švýcarský Wildpark Langenberg poblíž Curychu. Oswald mu nechal volné pole působnosti, což se ukázalo jako zásadní pro další rozvoj reintrodukčních projektů. Dosavadní přístup byl totiž sice nadšenecký, ale amatérský a navíc zatížený osobními konflikty, a bylo potřeba jej změnit. Základní kroky, k nimž došlo, byly následující:\n\n1)      Obnovení vztahů s dr. Zimmermannovou, koordinátorkou EEP pro koně Převalského\n\n2)      Ukončení embarga – možnost oficiálního zapojení zoo do projektu, včetně Zoo Praha\n\n3)      Zapojení Zoo Salzburg a jejího veterináře dr. Christiana Walzera, který zjistil přesnou příčinu vysoké úmrtnosti. Přednost nově získávají roční až dvouletí koně, kteří lépe snášejí nevyhnutelnou infekci krvinkovkami.\n\n4)      Příprava jarního transportu 1998 (předodletová aklimatizace ve Švýcarsku, transportu se zúčastnili také tři pražští koně)\n\nNa přelomu let 1999 a 2000 udeřila tvrdá zima s epidemií streptokokové virózy hříběcí (Coryza contagiosa equorum), jíž podlehlo 17 jedinců. Tehdy Oswald definitivně ukončil své působení. Stejně tak manželé Boumanovi předali vedení projektu v Chusta Nurú mongolské straně. Veškeré reintrodukční aktivity převzala \"International Takhi Group (ITG)\", tedy mezinárodní skupina odborníků ze Švýcarska, Rakouska, Německa či Mongolska zaměřená na koně Převalského. Došlo ke změně strategie chovu, aklimatizace a vypouštění koní, tedy k další profesionalizaci ochranářských aktivit. Koně jsou napříště vypouštěni z aklimatizačních ohrad již následujícího jara po transportu. Správnost volby se ukázala i na vývojových trendech populace. V Gobi B se v roce 2006 početnost koní Převalského dostala přes hranici 100 koní, byť ještě téhož roku padlo přes 30 koní za oběť vlčím smečkám.\n\n1999 – 100 let od příchodu koní Převalského do Evropy\n\nV roce 1999 se u příležitosti 100 let od příchodu prvních koní Převalského do Evropy konala dvě významná mezinárodní setkání. Setkání skromnějšího ražení – tzv. mezinárodní seminář – uspořádala Zoo Praha a uskutečnilo se ve východočeských Slatiňanech, konkrétně v zámku známém hipologickou expozicí i blízkým hřebčínem a výběhem pro koně Převalského deponované ze Zoo Praha. Součástí konference byla i exkurze do Chovné a aklimatizační stanice Zoo Praha v Dolním Dobřejově. Ačkoliv se nejednalo o tak velké setkání jako to, které následovalo na Ukrajině, přineslo mnohé dohody. Mezi nimi ty, že Zoo Praha pošle své koně do maďarského národního parku Hortobágy či do mongolského Chusta Nurú. Zatímco v prvním případě se transport uskutečnil již na podzim roku 1999, cesta do Mongolska čekala na vybranou dvojici klisen až na jaro 2000. Transportu do Nizozemska (shromažďovací semirezervace Natuurpark Lelystad) se ale nakonec kvůli zdravotním komplikacím zúčastnila pouze samice Babeta, narozená pražským deponovaným rodičům ve slovenských Košicích. Do Mongolska tehdy dorazilo 18 koní.\n\nOd 4. do 8. října 1999 pak 6. mezinárodní sympozium s tematikou ochrany koně Převalského hostila Ukrajina. Organizace se chopila tamní akademie věd ve spolupráci s rezervací Askania Nova, tehdy největším chovatelem koní Převalského na světě a zejména místem, kam přišli do Evropy vůbec první „převaláci“. Přes určité organizační potíže se akce opravdu uskutečnila, a to dokonce v poměrně reprezentativním duchu, když se kyjevská část setkání takřka 200 lidí z celého světa, odehrávala v sálech národní banky.\n\nOd počátku nového milénia\n\nPo roce 2000 se zásadním způsobem změnila cenová politika dopravců, což z finančního hlediska do značné míry znemožnilo další transporty. Zanikla také švýcarská letecká společnost Swissair, která tyto projekty štědře sponzorovala. Rok 2007 přinesl snahu dalšího transportu, tentokráte ve spolupráci mezinárodní skupiny pro koně Převalského společně s komisí EEP při Evropské asociaci zoologických zahrad a akvárií (EAZA). Také tento projekt však ztroskotal na finančních požadavcích dopravců. V září 2007 se podařilo uskutečnit jen vnitrostátní transport z Chusta Nurú do Tachin Talu. Jednalo se o tři hřebce, kteří měli posílit chov v Gobi B ve chvíli, kdy v Chusta Nurú již žilo přes 200 koní, tedy dvojnásobek počtu v Gobi. V roce 2011 se jednalo o již více než 250 koní.\n\nNovinkou nového tisíciletí se stal třetí projekt na území Mongolska určený k reintrodukci koně Převalského. Je řízen francouzskou asociací Takh (Association pour le cheval de Przewalski: TAKH). Snahou organizace je kromě samotné reintrodukce rozvíjet také další navazující činnosti tak, aby byl projekt dlouhodobě udržitelný. Konkrétně jde o studie pastvinářství a spolupráci s místními komunitami (rozvojové projekty). V letech 2004 až 2005 bylo do lokality dovezeno 22 koní. Během let se populace rozrostla a v roce 2011 činila 32 koní. I přes tyto úspěchy se projekt v této lokalitě potýká s problémy, mezi koňmi se objevila nákaza antraxem.\n\nSituace se po změně managementu konečně průběžně zlepšovala i v Gobi B. Například během jara 2009 se narodilo 25 hříbat. Na konci roku 2009 tak tamní populace dosáhla 148 kusů.\n\nOsudný dzud\n\nZima 2009/2010 byla pro zvířata i obyvatelstvo krutá – jednalo se o tzv. dzud, tedy mimořádná situace, při níž hyne velké množství zvířat včetně dobytka. Dokonce jsou rozlišovány tři typy této katastrofy – bílý, ledový a černý dzud. V tomto případě šlo o kombinaci bílého a černého dzudu. Předchozí léto totiž bylo mimořádně suché, a krajina vyschla tak, že vegetace nestačila dostatečně narůst tak, aby poskytla potravu pro zvířata. Během této zimy tak jen na území přísně chráněné rezervace Gobi B uhynulo 89 kusů těchto koní, což odpovídalo dvěma třetinám tamní populace. Takový stav si žádal okamžité řešení, a právě proto se Zoo Praha začala aktivně zabývat možnostmi obnovení transportů do Mongolska. Kritická situace se diskutovala na zasedání ITG ve švýcarském Curychu. V červnu 2011 se přímo v Gobi B konala mezinárodní konference s účastí Zoo Praha a také první transport v české režii (viz dále).\n\nZa zmínku stojí fakt, že podobným problémům jsou při dzudu vystaveni také divocí osli džigetajové. Zjistilo se však, že jejich stáda opouští při prvních bouřích oblast Altajské Gobi a vydávají se do nížin na čínské straně, kde mohou zimu lépe přežít. Takovéto zimní stěhování probíhalo i u koní Převalského, jenže s jejich vymřením v přírodě došlo ke ztrátě této informace mezi zvířaty žijícími v lidské péči. Nově navrácení koně se tak byli schopni v mnohém přizpůsobit, avšak v tomto nikoliv. Navíc i původní stezky zmizely z krajiny. Možností je tak, že by se koně Převalského spojili s divokými osly a společně migrovali. Náznak toho byl již spatřen v letech 1995 a 1997, avšak strážci parku je tehdy raději zahnali zpátky do obory, než aby se dostali do Číny.\n\nNávrat divokých koní – vlastní in-situ projekt Zoo Praha\n\nOd roku 2011 probíhá projekt \"Návrat divokých koní\", první ochranářský projekt vracející koně Převalského do Mongolska organizovaný přímo zoologickou zahradou. Iniciativy se chopila Zoo Praha, a to jako významný chovatel a dlouhodobý správce mezinárodní plemenné knihy. Počátek vlastního projektu je spojen s 80. výročím založení zoo i kritickou situací po zmíněné kruté zimě 2009/2010 s dzudem v Mongolsku.\n\nKoně z různých evropských chovů jsou tak pod hlavičkou pražské zoo navraceni do své domoviny v Mongolsku. Důležitou součástí projektu je zároveň socioekonomická podpora obyvatel žijících v oblasti s cílem nabídnout místním obyvatelům (převážně pastevcům) možnost alternativních zdrojů obživy. Velká část pomoci směřuje do podpory správy národního parku Gobi B a jeho strážců.\n\nPrvní transport se uskutečnil v roce 2011 a mířil do oblasti na západě Mongolska – do Chomin Talu, tedy na posílení nejmenší populace koní Převalského v Mongolsku. Od roku 2012 je podpora směřována do Přísně chráněné oblasti Gobi B. Na její území tak z Evropy díky transportům Zoo Praha putovalo k roku 2018 31 koní, k roku 2019 pak již 34 koní. Další čtyři jedinci byli do této Gobi B převezeni v roce 2016 v rámci vnitrostátního transportu z Chusta Nurú (rezervace poblíž hlavního města Ulánbátaru). Celkem se tak dosud jednalo o transporty 38 koní Převalského. Osmý transport do Mongolska se uskutečnil 19. a 20. června 2018. Zatím poslední (v pořadí devátý) transport se konal v červnu 2019.\n\nV létě 2015 se podařilo dosáhnout stavu koní před krutou zimou 2009/2010. Na konci roku 2017 poprvé v historii překročil počet koní v Gobi B hranici 200 kusů. Na jaře 2019 se již jednalo o 270 jedinců a počet se blížil životaschopné populaci.\n\n\"Podrobnější informace viz Návrat divokých koní.\"\n\nTaké v evropské stepní krajině dříve žili divocí koně – tarpani. Ti vymřeli již v závěru 19. století. Na konci 20. století vznikl záměr vypustit do stepních rezervací a semirezervací jiné divoké koně – koně Převalského, kteří by zajistili stejnou obnovu stepních porostů. Polodivoké skupiny tak jsou dnes k vidění v jižní Francii, na Ukrajině (Askania Nova) a v Maďarsku v Národním parku Hortobágy. Z všech těchto míst pochází několik koní převezených v rámci reintrodukčních aktivit do Mongolska.\n\nSkupina v Hortobágy je vůbec největší mimo Mongolsko – zahrnuje 125 hřebců a 129 klisen (IUCN 2016). Tato maďarská stanice v rámci tamního národního parku vznikla v roce 1995, a to ve spolupráci vedení národního parku a komise pro chov koně Převalského při evropském záchovném programu pro tento druh (EEPP). Zřízení areálu bylo odrazem zablokování situace, kdy by evropský záchovný program mohl realizovat reintrodukční aktivity přímo v mongolské Gobi tak, jak bylo plánováno. Koně mají v Hortobágy k dispozici přibližně 2 400 hektarů z celkových 70 tisíc hektarů celého chráněného území. První jedinci pocházející z německých, švýcarských, nizozemských i britských zoo byli vypuštěni v roce 1997. Již následujícího roku přišla na svět první mláďata a o další rok později již bylo možno napočítat dvě stáda o celkových 22 koních. Další transport proběhl v roce 1999, kdy do Maďarska putovaly dvě klisny z Prahy – respektive Zora z Dolního Dobřejova a Klára, která se narodila pražskému deponovanému páru v Košicích (Kůs 1999b). Zmíněný přesun byl dohodnut na mezinárodním semináři ve Slatiňanech. Od roku 1998 žijí koně Převalského i ve vysídlené oblasti Černobylu. V roce 2015 byla za účasti ruského prezidenta Vladimira Putina otevřena chovná a aklimatizační stanice Orenburg, ležící v jihoruských stepích.\n\nPřehled semi-rezervací s koňmi Převalského nejen v Evropě uvádí tabulka:\n\n"}
{"id": "1460483", "url": "https://cs.wikipedia.org/wiki?curid=1460483", "title": "Naděžda Šubinová", "text": "Naděžda Šubinová\n\nNaděžda Šubinová (: \"Надежда Шубина\") je ruská horolezkyně a bývalá reprezentantka v ledolezení, vítězka celkového hodnocení světového poháru v ledolezení na rychlost.\n\n"}
{"id": "1460487", "url": "https://cs.wikipedia.org/wiki?curid=1460487", "title": "František Krásenský", "text": "František Krásenský\n\nFrantišek Krásenský (15. srpen 1925 Bystřice nad Pernštejnem – 21. březen 2005 Jáchymov) byl kněz, farář v Jáchymově, rektor a superior domu u sv. Ignáce v Praze.\n\nStudoval na velehradském gymnáziu. V roce 1942 vstoupil během studia do noviciátu Tovaryšstva Ježíšova. Na Velehradě složil první sliby dne 15. srpna 1944. Středoškolská studia dokončil v Bohosudově. Zde a v Brně pokračoval studiem filozofie. Po studiích odešel ke sv. Ignáci do Prahy. V roce 1950 byl internován v Bohosudově.\n\nOd roku 1950 do roku 1953 prožil u PTP v Hájnikách u Zvolena. Tajně byl vysvěcen na kněze dne 15. srpna 1951 v Rajhradě biskupem Hnilicou. Od roku 1954 pracoval ve slévárně ČKD Praha.\n\nV roce 1974 začal dojíždět jako kněz do Jáchymova v roce 1975 se tam přestěhoval natrvalo. Pouze v letech 1990–1992 sloužil u arcibiskupa Tomáška a zároveň fungoval jako rektor a superior domu u sv. Ignáce v Praze.\n\nV závěru života bojoval s těžkou nemocí a prodělal několik těžkých úrazů a následných operací. Poslední mši sloužil 13. února 2005. Zemřel ve spánku na faře v Jáchymově dne 21. března 2005. Poslední rozloučení vedl v kostele sv Jáchyma v Jáchymově dne 31. března 2005 biskup Radkovský. Pohřben je Na Malvazinkách.\n\n"}
{"id": "1460488", "url": "https://cs.wikipedia.org/wiki?curid=1460488", "title": "Sodalita", "text": "Sodalita\n\nSodalita (z lat. \"sodalitas, sodalis\") je starobylý název pro sdružení nejčastěji mužských osob za určitým společným cílem. Vyskytuje se v církevním a vzácněji v akademickém prostředí, členové se nazývají sodálové.\n\nV přeneseném smyslu se pojem užívá i v sociální antropologii pro různá sdružení věkových skupin, tajných kultů, slavností nebo závodů v kmenových společnostech. Sodality hrály velkou roli v kultuře amerických indiánů, ale i v Asii a v Africe.\n\nDobrovolná sdružení pro společnou činnost náboženskou, charitativní, vzdělávací apod. jsou známá už ze starověku, charitativní sdružení začala vznikat ve vrcholném středověku a velký rozkvět sodalit nastal v raném novověku, v renesanci a humanismu. Náboženské sodality či zbožná bratrstva zakládali a podporovali zejména jezuité, vyskytují se však i v luterských a anglikánských církvích.\n\n\n\n"}
{"id": "1460492", "url": "https://cs.wikipedia.org/wiki?curid=1460492", "title": "Laureát", "text": "Laureát\n\nLaureát (lat. \"laureatus\", ověnčený, z \"laurus\", vavřín) je člověk oceněný či vyznamenaný za uměleckou, vědeckou, kulturní a podobnou činnost, nositel ceny nebo vítěz soutěže v těchto oblastech. Nepoužívá se pro vítěze sportovních soutěží ani pro nositele státních vyznamenání. \n\nNázev vznikl ze starověkého římského titulu \"poeta laureatus\", básník ověnčený vavřínem, což byl keř zasvěcený Apollónovi. Označení \"poeta laureatus\" se užívalo v 17. století pro dvorní básníky, jedním z prvních byl anglický básník a spisovatel Ben Jonson, jehož jmenoval svým laureátem anglický král Karel I. Stuart roku 1617.\n\nMezi nejznámější současné laureáty patří nepochybně laureáti Nobelových cen, nositelé Abelovy ceny, Fieldsovy medaile, Turingovy medaile, Templetonovy ceny, vítězové uměleckých soutěží, státních cen a podobně.\n\n\n"}
{"id": "1460494", "url": "https://cs.wikipedia.org/wiki?curid=1460494", "title": "Harmony Assistant", "text": "Harmony Assistant\n\nHarmony Assistant je počítačový hudební software pro Microsoft Windows, macOS a Linux. Je to jak notový editor, tak i softwarový syntezátor vytvářený společností Myriad Software. Existuje v méně nákladné verzi – Melody Assistant.\n\n"}
{"id": "1460495", "url": "https://cs.wikipedia.org/wiki?curid=1460495", "title": "General Electric TF34", "text": "General Electric TF34\n\nGeneral Electric TF34 je americký vojenský turbodmychadlový motor užívaný na letounech A-10 Thunderbolt II a S-3 Viking. Byl vyvinut společností GE Aircraft Engines koncem 60. let 20. století. Motor se skládá z jednostupňového dmychadla, poháněného čtyřstupňovou nízkotlakou turbínou, které stlačuje vzduch vstupující do čtrnáctistupňového vysokotlakého kompresoru poháněného dvoustupňovou vysokotlakou turbínou. Spalovací komora je prstencového typu. Nominální statický tah verze TF34-GE-400A je 9 275 lbf (41,26 kN).\n\nVarianta pro civilní trh označená CF34 je užívaná řadou business jetů a regionálních dopravních letounů.\n\n\n\n"}
{"id": "1460497", "url": "https://cs.wikipedia.org/wiki?curid=1460497", "title": "Vazil Hudák", "text": "Vazil Hudák\n\nVazil Hudák (* 18. října 1964 Bardejov) je slovenský politik. Od 16. června 2015 do 23. března 2016 byl ministrem hospodářství SR, předtím působil jako státní tajemník na ministerstvu financí. Od října 2016 působí jako viceprezident Evropské investiční banky.\n\nHudák uvádí vzdělání na Moskevském státním institutu mezinárodních vztahů, Právnické fakultě Univerzity Karlovy a na Harvard Business School. V roce 1990 začal pracovat jako referent na federálním ministerstvu zahraničních věcí. Pracoval pro neziskovou organizaci EastWest Institute. Později působil v soukromé sféře. V letech 2006 až 2010 byl viceprezidentem pro spolupráci se státními institucemi ve střední a východní Evropě ve společnosti Citigroup a v letech 2010 až 2011 pracoval pro JPMorgan Chase Bank jako výkonný ředitel pro spolupráci se státním sektorem v zemích střední a východní Evropy. V letech 2012 až 2015 byl státním tajemníkem na ministerstvu financí.\n\nO jmenování do ministerského křesla se začalo mluvit začátkem června 2015. Po odstoupení Pavola Pavlisa byl ministr financí Peter Kažimír pověřený řízením i tohoto resortu. Prezident Andrej Kiska ho do funkce ministra hospodářství jmenoval 16. června 2015.\n"}
{"id": "1460498", "url": "https://cs.wikipedia.org/wiki?curid=1460498", "title": "Sorgu", "text": "Sorgu\n\nSorgu je malý estonský ostrov v Pernovském zálivu v Baltském moři, vzdálený asi pět kilometrů na jihovýchod od ostrova Manilaid. Rozloha ostrova činí 5,88 ha, délka pobřeží je 2079 m. Administrativně patří po vesnici Manija v obci Tõstamaa. Ostrov byl v druhé polovině 16. století zaznamenán na mapách pod názvem \"Sorkholm\".\n\nV roce 2014 byla vytvořena přírodní rezervace Sorgu looduskaitseala o rozloze 274 ha, jejíž součástí je skalnatý ostrov Sorgu a okolní vodstvo.\n\nNa ostrově stojí maják postavený v roce 1904.\n"}
{"id": "1460501", "url": "https://cs.wikipedia.org/wiki?curid=1460501", "title": "Výdej", "text": "Výdej\n\nVýdaje () jsou součástí cashflow (neboli peněžních toků). Jedná se o úbytek peněz, na rozdíl od nákladů, které vznikají již se závazkem a ke konečnému převodu peněz nemusí dojít. Stejný princip vede k rozlišení příjmů (peněžní tok) a výnosů.\n\nV literatuře je možné rozlišit i kapitálový výdaj, ten je součástí výpočtu čisté současné hodnoty.\n"}
{"id": "1460503", "url": "https://cs.wikipedia.org/wiki?curid=1460503", "title": "Předsednictvo", "text": "Předsednictvo\n\nPředsednictvo nebo prezidium (z lat. \"prae-sidere\", předsedat) je nejvyšší kolektivní orgán různých organizací a institucí, například parlamentů, vlád, soudů, oborových komor, politických stran, zájmových sdružení apod. Jeho členové jsou voleni nebo jmenováni obvykle na určitou dobu. V čele stojí předseda - předsedkyně či prezident - prezidentka a jeho náměstci nebo zástupci (místopředsedové, viceprezidenti apod.) Podrobnější ustanovení o vzniku, obměně, kompetencích i jednání předsednictva plynou ze speciálních zákonů nebo stanov.\n"}
{"id": "1460506", "url": "https://cs.wikipedia.org/wiki?curid=1460506", "title": "Bojan Bogdanović", "text": "Bojan Bogdanović\n\nBojan Bogdanović (* 18. dubna 1989 Mostar) je chorvatský basketbalista. Je vysoký 203 cm a hraje na pozici křídla, je specialistou na tříbodové hody.\n\nZačínal v klubu HŠK Zrinjski Mostar jako fotbalista, od patnácti let se zaměřil na basketbal. V roce 2005 přestoupil do Realu Madrid, kde hrál především v rezervním týmu nebo na hostování v CB Murcia. V letech 2009 až 2011 působil v KK Cibona, s nímž získal v roce 2010 titul mistra Chorvatska a byl nejlepším střelcem ABA Ligy v sezóně 2010/11. Od roku 2011 hrál v Turecku za Fenerbahçe Ülker, s nímž vyhrál v roce 2013 pohár a v roce 2014 ligu. V roce 2014 odešel do National Basketball Association, kde postupně hrál za Brooklyn Nets, Washington Wizards a od roku 2017 za Indiana Pacers.\n\nZa chorvatskou reprezentaci nastupuje od roku 2010. Startoval na mistrovství světa v basketbalu mužů 2010 (14. místo), mistrovství Evropy v basketbalu mužů 2011 (13.–16. místo), mistrovství Evropy v basketbalu mužů 2013 (4. místo), Mistrovství světa v basketbalu mužů 2014 (10. místo), Mistrovství Evropy v basketbalu mužů 2015 (9. místo), olympijských hrách 2016 (5. místo) a mistrovství Evropy v basketbalu mužů 2017 (10. místo). Na ME 2013 byl vybrán do týmu all-stars, na OH 2016 byl s průměrem 25,3 bodu na zápas nejlepším střelcem turnaje.\n\n"}
{"id": "1460507", "url": "https://cs.wikipedia.org/wiki?curid=1460507", "title": "Stomorska", "text": "Stomorska\n\nStomorska je osada v Chorvatsku. Podle statistik z roku 2011 žilo v osadě 245 obyvatel, z toho 133 mužů a 112 žen. Nachází se na severním pobřeží ostrova Šolta ve Splitsko-dalmatské župě. Stomorska je nejstarší pobřežní osada na ostrově, první zmínka je z 17. století. Stomorska má také gastronomický přístav. \n\nV minulosti bylo námořnictví nejdůležitějším hospodářským odvětvím kvůli převážení vinné révy na Jadran. Dnes (2018) se námořnictví využívá především pro turismus.\n\nKvůli turismu má Stomorska velmi dobré dopravní spojení se Splitem. Stomorska silnice je spojena s rybářským přístavem Gornji Krušica a Gornji Selom.\n"}
{"id": "1460508", "url": "https://cs.wikipedia.org/wiki?curid=1460508", "title": "Gare d'Ouest-Ceinture", "text": "Gare d'Ouest-Ceinture\n\nGare d'Ouest-Ceinture je zrušená železniční stanice v Paříži ve 14. obvodu. Nádraží bylo v provozu v letech 1867–1986. Budova se nachází na adrese 232, rue Vercingétorix.\n\nNádraží se nachází na kilometru 2,051 trati Paris-Montparnasse – Brest mezi stanicemi Paris-Montparnasse a Vanves-Malakoff. Je také umístěna na kilometru 12,587 zrušené linky Petite Ceinture mezi stanicemi Vaugirard-Ceinture a Montrouge-Ceinture.\n\nStanice se nachází v jihozápadní části 14. obvodu na jižním konci ulice \"Rue Vercingetorix\", na její křižovatce s \"Rue Paturle\".\n\nNádraží bylo pro cestující zprovozněno v roce 1867, aby se umožnil přestup na vlaky do stanice Montparnasse. Dne 23. července 1934 bylo nádraží stejně jako ostatní stanice linky Petite Ceinture uzavřeno pro osobní dopravu. Nadále zde zastavovaly vlaky na trati Paříž-Brest (příměstské vlaky mezi Paříží a Sèvres), a to až do roku 1986. Změny v plánech na výstavbu vysokorychlostní tratě LGV Atlantique znamenaly ukončení provozu na stanici i na této lince.\n\nBudovu využívala SNCF. V létě 2014 byla prodána pro přestavbu na kanceláře.\n\n"}
{"id": "1460509", "url": "https://cs.wikipedia.org/wiki?curid=1460509", "title": "Cono Sur", "text": "Cono Sur\n\nCono Sur ( \"\", česky \"Jižní kužel\") je geografický a kulturní region tvořící jižní část Jižní Ameriky, jižně od obratníku Kozoroha. Oblast zahrnuje Argentinu, Uruguay a Chile. Od západu je ohraničena Tichým oceánem, z východu Atlantským oceánem. Nejjižnější část regionu poblíž souostroví Ohňová země se nachází asi 960 km od Antarktidy a je k tomuto kontinentu nejbližší kontinentální pevninou. Z hlediska sociálního a ekonomického jsou někdy do regionu Cono Sur zahrnovány kromě zmíněných států také Jižní a Jihovýchodní region Brazílie. Podle nejširší definice zahrnuje Cono Sur kvůli společné historii a geografii i Paraguay a Bolívii.\n\nV regionu Cono Sur je vysoká střední délka života i životní úroveň a nejvyšší index lidského rozvoje v Latinské Americe. Jedná se o nejbohatší makroregion Latinské Ameriky.\n"}
{"id": "1460540", "url": "https://cs.wikipedia.org/wiki?curid=1460540", "title": "Demarše", "text": "Demarše\n\nDemarše (franc. \"démarche\", krok, chůze) je v diplomacii zákrok, obvykle písemné sdělení jinému státu, které chce ovlivnit jeho jednání nebo nejednání v určité záležitosti. Může vyjadřovat podporu, varování, námitky nebo protest státu vůči postoji a jednání jiného státu. Zasílá se nebo doručuje obvykle ministrovi zahraničí nebo příslušnému úředníku jiného státu.\n"}
{"id": "1460545", "url": "https://cs.wikipedia.org/wiki?curid=1460545", "title": "Nepoznatelno", "text": "Nepoznatelno\n\nNepoznatelno (angl. \"the Unknowable\") je ve filosofii Herberta Spencera označení pro zásadně nepoznatelné skutečnosti \"za horizontem\", o které se přesto jak vědecké, tak náboženské poznání opírá. Ať už začneme myslet od Stvoření a Stvořitele, anebo od nepoznatelného \"substrátu\", z něhož vychází zkušenost a fenomény, vždycky dospějeme k jistotě, že lidské poznání nemůže dál a je pouze relativní. Představa nepoznatelného byla pro Spencera tak základní, že jí začíná první svazek jeho desetisvazkového encyklopedického díla \"A system of synthetic philosophy\". \n\nNepoznatelno je tedy jedna z interpretací transhorizontové reality, o níž se – protože je transhorizontová – nedá vědět ani to, že je neznatelná. Zjistit, že něco je neznatelné, by znamenalo proniknout k tomu a dozvědět se to, jenomže v tom případě by již nešlo o transhorizontovou realitu. Dle Spencera nepoznatelno, neznatelná realita, existuje jako metafyzický základ všech věcí a manifestuje se tak v materiálních i duchovních útvarech. V nepoznatelnu se nabízí možnost sblížení náboženství a filozofie. \n\n"}
{"id": "1460564", "url": "https://cs.wikipedia.org/wiki?curid=1460564", "title": "Milostná píseň krále Václava", "text": "Milostná píseň krále Václava\n\nMilostná píseň krále Václava (\"MPKV\") je rukopis psaný jazykem a písmem 13. století, který údajně našel skriptor Univerzitní knihovny Jan Václav Zimmermann roku 1819 a publikoval Václav Hanka roku 1823. Stal se jedním z vedlejších (méně významných i méně rozsáhlých) předmětů sporů o Rukopisy. Na rubu pergamenu je lyrická báseň \"Jelen\", jejíž text je součástí dalšího sporného, rozsáhlejšího \"Rukopisu královédvorského\".\n\nJan Zimmermann, který byl v té době skriptorem v Univerzitní knihovně a zpracovával katalogy starých rukopisů, údajně ve staré vazbě jakési knihy objevil z obou stran popsaný ústřižek pergamenu. V dubnu 1819 ho poslal Františkovi Kolovrat-Libštejnskému, nejvyššímu purkrabímu a zároveň představiteli nedávno založeného Vlastenského muzea s tím, že našel zlomek nejstarší české básně z 12. století. Zimmermann měl také prohlásit, že ústřižků bylo víc, ale že je musel navlhčit, aby se daly z vazby knihy vyjmout. Pak je chtěl usušit na okně, ale závan větru je až na jeden odnesl.\n\nNalezený list pergamenu velikosti asi 14 x 8 centimetrů je uložen v Knihovně Národního muzea pod signaturou 1 A b 5 a je bohužel dost poškozen chemickými zkouškami. Je popsaný z obou stran a text psaný ve sloupcích je na všech okrajích oříznutý, takže úplný je na každé straně pouze jeden sloupec.\n\nPurkrabí Kolovrat - Libštejnský nález předal k prozkoumání Josefu Dobrovskému. Ten text na jedné straně pergamenu identifikoval jako českou verzi již tehdy známé německy psané milostné písně z tzv. \"Codexu Manesse\", přisuzované „\"králi Václavovi z Čech\"“ - proto posunul dataci rukopisu do 13. století. Významné ovšem bylo i zjištění, že text na druhé straně pergamenu, psaný shodným písmem i rukopisem, je až na malé odchylky shodný s básní \"Jelen\", obsaženou i v nedlouho předtím nalezeném Rukopisu královedvorském.\n\nUž pod názvem \"Milostná píseň krále Václava\" byl text o čtyřiceti dvou verších poprvé publikován Václavem Hankou v takzvaném \"opožděném dílu\" \"Starobylých skládání\" v roce 1823.\n\nZpochybněním pravosti MKPV začal vlastně i spor o pravost Rukopisu královédvorského. První pochybnosti vznesl německý filolog Moritz Haupt v roce 1847 a týkaly se především nesrovnalostí mezi českým a německým textem. V roce 1856 přišel s podobnými námitkami literární historik Julius Fejfalík a na základě jeho žádosti byla ustanovena musejní komise, aby MPKV prozkoumala. Složení komise bylo z dnešního hlediska pozoruhodné: K. J. Erben, P. J. Šafařík, V. V. Tomek a J. E. Vocel. Jako chemik byl přizván Friedrich Rochleder.\n\nChemické zkoumání v roce 1857 bylo značně nešetrné, ale odhalilo na okrajích pergamenu i mezi řádky MKPV zbytky původního latinského textu, které byly paleograficky zařazeny do 15. století. Komise proto konstatovala, že \"„výrobek mnohem pozdější doby a s úmyslem podvodu předsevzaté napodobení staršího písma jest“\".\n\nProtože bylo zjištěno, že pergamen je palimpsest, a že tedy nejen MPKV, ale i báseň Jelen na druhé straně byly napsány později původní text, byl pergamen s MPKV označen jako \"„krycí falzum“\", jehož účelem mělo být prokázat a krýt starobylost Rukopisu královédvorského. Pozdější zkoušky prováděné v roce 1886 další muzejní komisí s profesory Vojtěchem Šafaříkem a Antonínem Bělohoubkem i zkoumání v Kriminalistickém ústavu takzvaným Ivanovovým týmem v letech 1968 – 1971 v podstatě už jen potvrdily závěry z roku 1857.\n\nČeský text \"Milostné písně krále Václava\" byl v době nálezu rukopisu známý v německé verzi obsažené v \"Codexu Manesse\", největší sbírce německých básní a písní z počátku 14. století vzniklé v písařské dílně v Curychu. Jako autor písně, v níž milenec opěvuje svou milou a její půvaby, je uveden český král Václav (\"König Wenzel von Behein\"). Hanka ji původně připsal Václavovi I., dnes je za možného autora považován spíše Václav II. Předmětem sporů týkajících se rukopisu nalezeného v roce 1819 Zimmermannem bylo původně především to, která z verzí je starší a která je pouhým překladem textu, jehož literární hodnota nebyla ale kromě starobylosti příliš ceněna. Vznik \"Codexu Manesse\" na počátku 14. století přitom nebyl nikdy zpochybňován.\n\nOtázku, jestli sám král Václav nezpíval česky, a jestli některé jeho písně byly přeloženy do němčiny, položil překvapivě Václav Hanka už v září 1818, tedy nedlouho před Zimmermannovým objevem, v předmluvě k chystanému prvnímu vydání Rukopisu královédvorského. Už v roce 1827 ale Josef Dobrovský vyjádřil názor, že původní byla verze německá. Kolem roku 1850 se pak objevila tvrzení, že český text je špatným překladem opakujícím chyby německých vydání z let 1794 a 1803, a je tedy novodobý. To nakonec vedlo k paleografickému a chemickému zkoumání muzejní komisí, která podala v únoru 1857 zprávu, že obě strany údajně staročeského zlomku jsou pokusem o napodobení rukopisu staršího než Rukopis královédvorský.\n\nObjevila se sice i domněnka, že autorem tohoto falza by mohl být nálezce, tedy Jan Zimmermann, zpravidla je ale autorství připisováno Václavu Hankovi nebo někomu z jeho okruhu.\n\n\n"}
{"id": "1460568", "url": "https://cs.wikipedia.org/wiki?curid=1460568", "title": "Vrkoč mnohozubý", "text": "Vrkoč mnohozubý\n\nVrkoč mnohozubý \"(Vertigo antivertigo)\" je druh drobného suchozemského plže, jehož výskyt je v omezeně velkých populacích ostrůvkovitě zaznamenáván v téměř celé střední a západní Evropě (včetně Britského souostroví) a také v Persii. Druh je morfologicky podobný ostatním zástupcům rodu \"Vertigo\", jmenovitě např. vrkoči bažinnému (\"Vertigo moulinsiana\"). Platný popis druhu uveřejnil roku 1801 známý francouzský malakolog Jacques Philippe Raymond Draparnaud.\n"}
{"id": "1460569", "url": "https://cs.wikipedia.org/wiki?curid=1460569", "title": "Obere Schleuse", "text": "Obere Schleuse\n\nObere Schleuse, česky též Horní Splav, v Hinterhermsdorfu je přehrazená soutěska řeky Křinice. Leží na německo-české státní hranici a má délku 700 metrů. Zbudována byla kvůli plavení dřeva, které zde probíhalo až do roku 1967. Od ledna do října se zde provozuje jízda na pramicích. U nástupiště pramic je hloubka 1 metr, u přehrady 7 metrů. Teplota vody dosahuje v létě jen 8° C. V zimním období, kdy se na pramicích nejezdí, není voda přehrazená a Křinice teče původním řečištěm.\n"}
{"id": "1460578", "url": "https://cs.wikipedia.org/wiki?curid=1460578", "title": "Marek Geišberg", "text": "Marek Geišberg\n\nMarek Geišberg (* 4. května 1982 Bratislava) je slovenský herec, syn herce Mariána Geišberga.\n\nV roce 2005 absolvoval Vysokou školu múzických umění v Bratislavě. Od roku 2004 je členem Slovenského komorného divadla v Martině. Je obsazený v hlavní roli úspěšného muzikálu \"František z Assisi\" na scéně Divadla Jonáše Záborského v Prešově. Hrál ve slovenských filmech \"Muzika\", \"Poločas rozpadu\" a \"Iba taká hra\"(1995).\n\nByl nominovaný v kategorii Nejlepší mužský herecký výkon DOSKY 2008 za postavu Eda v Tangu SKD.\n\n"}
{"id": "1460584", "url": "https://cs.wikipedia.org/wiki?curid=1460584", "title": "ATP Tour 2019", "text": "ATP Tour 2019\n\nATP Tour 2019 představuje jubilejní 50. ročník nejvyšší úrovně mužského profesionálního tenisu, hraný v roce 2019. Sezóna okruhu trvajícího od 31. prosince 2018 do 24. listopadu 2019 zahrnuje 67 turnajů ve 31 státech, až na výjimky organizovaných Asociací profesionálních tenistů (ATP). Odměny hráčům z turnajů, mimo grandslamy, dosáhly v roce 2019 celkové částky 137,5 milionů dolarů, což od strukturálních změn v sezóně 2008 znamenalo nárůst 110 %.\n\nTenisový okruh obsahuje čtyři turnaje Grand Slamu – pořádané Mezinárodní tenisovou federací (ITF), devět události kategorie ATP Tour Masters 1000, třináct ATP Tour 500, třicet devět ATP Tour 250 a dvě závěrečné akce: Turnaj mistrů a Next Generation ATP Finals pro nejlépe postavené tenisty do 21 let.\n\nSoučástí kalendáře jsou také týmové soutěže organizované ITF – Davisův pohár s novým formátem a Hopmanův pohár, z nichž hráči nezískali do žebříčku žádné body.\n\nJako světová jednička ve dvouhře do sezóny vstoupil Srb Novak Djoković a klasifikaci čtyřhry v úvodu roku vévodil americký deblista Mike Bryan.\n\nV turnajovém kalendáři došlo ke třem změnám. Únorový Ecuador Open Quito nahradil nově založený Córdoba Open, konaný v argentinské Córdobě. Zářijový Shenzhen Open v Šen-čenu byl vystřídán Zhuhai Open v Ču-chaji, do roku 2019 probíhajícím na nižším okruhu ATP Challenger Tour. Zrušen pak byl antukový TEB BNP Paribas Istanbul Open. V květnu 2019 se stala součástí profesionálního okruhu mužská týmová soutěž Laver Cup, konaná v zářijovém termínu.\n\nŽenskou obdobu mužského okruhu představuje WTA Tour 2019.\n\nChronologický přehled turnajů uvádí kalendář událostí okruhu ATP Tour 2019 včetně dějiště, počtu hráčů, povrchu, kategorie a celkové dotace.\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –S/–Q/–D/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\"Hráči, kteří získali první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráči, kteří obhájili titul:\"\n\n\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 100 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2019:\n\n\n\n\n\n\n\n\n"}
{"id": "1460589", "url": "https://cs.wikipedia.org/wiki?curid=1460589", "title": "AZ247.cz", "text": "AZ247.cz\n\nAZ247.cz je satirická webová stránka, která paroduje zpravodajství dezinformačních webů. Prezentuje se s podtituly „víc než jen pravda“ nebo „nikdo nám nediktuje, o čem smíme lhát“ a publikuje satirické články. Jméno webu vzniklo jako parodie na název českého dezinformačního webu AC24.cz. Že jde o smyšlené informace, které se nezakládají na pravdě, se píše v zápatí této webové stránky. Současně na tomto místě autoři konstatují: \"„I přesto, že tu tento text visí už od založení tohoto webu, stejně se najde velké procento lidí, kteří zde publikovaným zprávám věří.“\" Facebooková stránka webu měla k lednu 2019 přes 30 000 „lajků“. Články vydávané touto stránkou mohou být mylně označovány jako fake news. Do tohoto žánru ale parodie či satira nepatří. Stylistika článků je obdobná jako u dezinformačních webů. Autorem všech článků zveřejněných webu AZ247.cz byla v lednu 2019 „redakce“, což rovněž odkazovalo na weby šířící hoaxy, fake news a ruskou propagandu. V květnu 2019 se pak autorství všech článků na webu připisovalo uživateli „GeorgeSoros“, odkazující na multimiliardáře George Sorose opředeného mnoha konspiračními teoriemi. Držitelem webové domény je Jiří Matouš, který stojí i za dalším satirickým projektem s názvem Svět neúspěchu.\n\nWebová stránka AZ247.cz na sebe upozornila, když zveřejnila článek s názvem: \"„EU požaduje po Česku, aby přejmenovalo Karlův most na Most Václava Havla“\"\"„Po dlouhých staletích by Karlův most mohl změnit svoje jméno. Evropská unie se totiž opět vměšuje do vnitřních záležitostí České republiky a požaduje, aby Česká republika přejmenovala Karlův most na Most Václava Havla. Jméno prvního českého prezidenta by tak po největším české letišti mohl nést i nejznámější a historicky nejcennější český most.“\" Facebook AZ247.cz, 26. 9. 2017, 16:29Citovaný facebookový příspěvek o přejmenování Karlova mostu zaznamenal na této sociální síti přes 800 sdílení a přes 900 reakcí \"„\"to mě štve\"“\". O šíření tohoto nepravdivého satirického článku informovalo několik médií. Virální šíření parodického článku měli na svědomí zejména čtenáři, kteří podlehli emotivnímu jednání a zřejmě si přečetli pouze zobrazený titulek.\n\nAutoři webu AZ247.cz po několika hodinách reagovali na bouřlivé šíření informace o přejmenování nejstaršího pražského mostu. V reakci zejména zmínili fakt, že článek o přejmenování mostu obsahuje například zjevně nepravdivou informaci o tom, že české zdravotní sestry jsou z důvodu nedostatku peněz placeny plastovými víčky.\n\nK obdobným záměnám humoristických článků dochází častěji. Někdy se takové články tranformují v hoax. Známým příkladem mylného šíření humoristických článků je rozšíření informace ze satiristického webu \"Pravdivé zprávy\", který zastřešuje společnost FTV Prima, spol. s r.o. Tato stránka uváděla, že v českých hospodách bude omezen alkohol. Tuto informaci šířila na facebooku například politička Alexandra Udženija.\n"}
{"id": "1460606", "url": "https://cs.wikipedia.org/wiki?curid=1460606", "title": "Hamilton (muzikál)", "text": "Hamilton (muzikál)\n\nHamilton: An American Musical (\"Hamilton: Americký muzikál\") je muzikál o životě jednoho z Otců zakladatelů Alexanderu Hamiltonovi, inspirovaný biografií spisovatele a historika Rona Chernowa z roku 2004. Autorem hudby, libreta i stejnojmenné knihy je Lin-Manuel Miranda. Spojením hip-hopu, soulu, tradičních muzikálových balad i záměrným obsazením herců jiné než bílé barvy pleti do rolí Otců zakladatelů a dalších historických postav, získal muzikál obrovský úspěch u diváků i chválu kritiků.\n\nMuzikál debutoval mimo Broadway (tzv. Off-Broadway) v The Public Theatre v New Yorku v únoru 2015. V srpnu téhož roku se show přesunula na Broadway do Divadla Richarda Rogerse, kde byla nadšeně přijata a dosáhla i mimořádných úspěchů na poli finančním. V roce 2016 získal \"Hamilton\" rekordních 16 nominací na cenu Tony, z nichž získal celkem 11, a to včetně kategorie Nejlepší muzikál. Mezi další ocenění z téhož roku patří cena Grammy pro Nejlepší muzikálové album a Pulitzerova cena za Drama. Předcházející mimobrodwayské představení \"Hamiltona\" obdrželo v roce 2015 cenu Drama Desk Award za Mimořádný muzikál a zvítězilo také v dalších šesti kategoriích, z celkového počtu 14 nominací na tuto cenu.\n\nHra o dvou jednáních vypráví Hamiltonův příběh skrze hlavní události jeho života, od narození až do smrti, a zahrnuje řadu nejrůznějších postav jako jsou Lafayette, Aaron Burr nebo bývalý prezident Thomas Jefferson.\n\nMuzikál začíná shrnutím prvních let života Alexandera Hamiltona jako sirotka žijícího na ostrově Nevis (<nowiki>\"Alexander Hamilton\"</nowiki>). Poté, co v roce 1776 přijíždí Hamilton do New Yorku, setkává se s Aaronem Burrem, Johnem Laurensem, markýzem de Lafayettem a Herculem Mulliganem (<nowiki>\"Aaron Burr, Sir\") a ohromuje je svými řečnickými schopnostmi (\"My Shot\"</nowiki>). Jeden druhému stvrzují své cíle v chystané revoluci (<nowiki>\"The Story of Tonight\"). Představují se sestry Schulyerovy (\"The Schulyer Sisters\") Angelica, Eliza a Peggy, posléze Král Jiří, který trvá na svých pravomocech (\"You'll Be Back\"). V průběhu válečného tažení v New Yorku a New Jersey opouští Hamilton vedení v poli a přijímá pozici pobočníka George Washingtona (\"Right Hand Man\"</nowiki>). \n\nHamilton se žení s Elizou Schulyer (<nowiki>\"Helpless\"), zatímco její sestra Angelica kvůli jejich štěstí své city k Hamiltonovi potlačuje (\"Satisfied\"). Burr reaguje na Hamiltonovy rychlé pokroky, zatímco uvažuje nad svou vlastní kariérou i svým opatrnějším postupem (\"Wait For It\"</nowiki>).\n\nGenerál Charles Lee je po svém útoku na osobu George Washingtona vyzván na souboj Johnem Laurensem, po jehož boku stojí Hamilton (Leeovi sekunduje Burr) (<nowiki>\"</nowiki>Stay Alive<nowiki>\"</nowiki>). Laurens generála zraní a Lee ustupuje (<nowiki>\"</nowiki>Ten Duel Commandments<nowiki>\"</nowiki>). Hamilton je kvůli duelu Washingtonem dočasně zbaven svých pravomocí. Eliza oznamuje, že čeká dítě, a žádá Hamiltona, aby zpomalil a pečoval o jejich životy (<nowiki>\"</nowiki>That Would Be Enough<nowiki>\"</nowiki>). Lafayette přesvědčí Francii, aby se přidala na stranu kolonistů (<nowiki>\"</nowiki>Guns and Ships<nowiki>\"</nowiki>) a naléhá na Washingtona, aby povolal Hamiltona na pomoc při plánování závěrečného obléhání Yorktownu; Washington souhlasí. Hamiltonovi je přesvědčený, že by měl zemřít mučednickou smrtí jako hrdina, avšak Washington ho varuje, aby byl ve svých činech opatrný, protože všechno co udělá bude v budoucnu posuzováno (<nowiki>\"</nowiki>History Has its Eyes on You<nowiki>\"</nowiki>). Hamilton souhlasí a vzdává se snahy zemřít v boji, protože už má pro co žít (jeho žena Eliza a ještě nenarozený syn). Při obléhání Yorktownu se Hamilton setkává s Lafayettem a společně se chystají porazili Brity. Odhaluje, že Mulligan byl v britské armádě naverbovaný jako špeh, aby pomohl vymyslet plán, jak polapit Brity do pasti a válku vyhrát (<nowiki>\"</nowiki>Yorktown (The World Turned Upside Down)<nowiki>\"</nowiki>).\n\nBrzy po vítězství u Yourktownu se Hamilton raduje z narození syna Phillipa, zatímco Burr má dceru Theodosii (<nowiki>\"</nowiki>Dear Theodosia<nowiki>\"</nowiki>). Hamiltonův přítel Laurens byl zabit ve zdánlivě nesmyslné bitvě, Hamilton se vrhá plně do práce (<nowiki>\"</nowiki>Tomorrow There'll Be More of Us<nowiki>\"</nowiki>). Podílí se na tvorbě Federálních listů a je vybrán nově zvoleným prezidentem Washingtonem jako ministr financí. Angelica se se svým novým manželem stěhuje do Londýna. (<nowiki>\"</nowiki>Non-Stop<nowiki>\"</nowiki>).\n\nNa začátku druhého jednání se Thomas Jefferson (po svém působení jak francouzský velvyslanec) vrací do Ameriky (<nowiki>\"</nowiki>What'd I Miss<nowiki>\"</nowiki>). Při setkání Kabinetu v roce 1789 diskutují Jefferson s Hamiltonem výhody Hamiltonových finančních plánů - Washington si bere Hamiltona stranou a žádá o kompromis, kterým zvítězí nad Kongresem (<nowiki>\"</nowiki>Cabinet Battle 1<nowiki>\"</nowiki>).\n\nEliza se společně s Angelicou a svou rodinou chystá strávit léto na venkově, zatímco Hamilton zůstává doma a pracuje na kompromisu, který slíbil Washingtonovi (<nowiki>\"Take a Break\"). Milostný poměr s Mariou Reynolds, do něhož se zaplete, jej činí zranitelným vůči vydírání Mariina manžela (\"Say No To This\"). Hamilton, Jefferson a James Madison se u soukromé večeře shodují na kompromisu (výměna Hamiltonova finančního plánu za umístění trvalého hlavního města na řeku Potomac). Burr závidí Hamiltonovi jeho začlenění se do vlády a přeje si mít stejnou moc (\"The Room Where It Happens\"</nowiki>). \n\nPři dalším setkání Kabinetu dochází k hádce mezi Jeffersonem a Hamiltonem, zda-li mají Spojené státy přispět svou pomocí Francii v konfliktu s Británií. Toto rozhodnutí nenáleží Kongresu, a Washington nakonec souhlasí s Hamiltonovými argumenty o zachování neutrality (<nowiki>\"</nowiki>Cabinet Battle 2<nowiki>\"</nowiki>). V důsledku toho rozhodnutí se Jefferson, Madison a Burr rozhodují spojit síly a najít způsob, jak Hamiltona poškodit a postavit mimo Washingtonovu přízeň (<nowiki>\"</nowiki>Washington on your Side<nowiki>\"</nowiki>). Washington se rozhodne opustit svou pozici prezidenta a Hamilton mu asistuje při psaní závěrečného dopisu na rozloučenou (<nowiki>\"</nowiki>One Last Time<nowiki>\"</nowiki>).\n\nNovým prezidentem se stává John Adams, který zbavuje Hamiltona funkce. V odpověď na to vydává Hamilton na nového prezidenta ohnivou kritiku (<nowiki>\"The Adams Administration\"). Tváří v tvář obviněním ze spekulace o vládních prostředcích (ze strany Jeffersona, Madisona a Burra) a ze strachu, že by jeho milostný poměr mohl být použit v jeho politické kariéře proti němu, rozhoduje se Hamilton aféru s Marii Reynoldsovou sám zveřejnit (\"The Reynolds Pamphlet\"), čímž ničí svůj vztah s Elizou (\"Burn\"). Jejich syn Phillip se snaží bránit svého otce před kritikou vyslovenou Georgem Eackerem a ve věku 19 let v duelu umírá (\"Blow Us All Away\"/\"Stay Alive (Reprise)\"). Ve světle hrozné události se Hamilton a Eliza opět smiřují (\"It's Quite Uptown\"</nowiki>).\n\nHamiltonova podpora Thomase Jeffersona v prezidentských volbách v roce 1800 vede k vyostření nepřátelství mezi Hamiltonem a Burrem. Burr nakonec skrze dopisní korespondenci vyzývá Hamiltona na souboj (<nowiki>\"Your Obedient Servant\"</nowiki>). \n\nBěhem duelu na sebe oba protivníci vystřelí, avšak zatímco Hamilton záměrně svou ránu odkloní, Burr míří přesně a Hamiltona zasáhne. Ten na následky svých zraněních umírá, s Elizou a Angelicou po svém boku (<nowiki>\"The Best of Wives and Best of Women\"). Burr naříká, neboť přestože přežil, bude už navždy zatracován jako padouch, který zabil Alexandera Hamiltona (\"The World Was Wide Enough\"</nowiki>). \n\nV závěru muzikálu se všichni vrací, aby předali slovo Elize, která vypráví o svém dalším životě, o odkazu Alexandera Hamiltona, o odkazu každého člověka (<nowiki>\"Who Lives, Who Dies, Who Tells Your Story\"</nowiki>).\n\n\n\nBěhem dovolené, na kterou odjel během účinkování ve svém brodwayském hitu \"In the Heights,\" se Lin-Manuelu Mirandovi dostala do rukou biografie Alexandera Hamiltona od Rona Chernowa, \"Alexander Hamilton\". Už po přečtení několika prvních kapitol si začal Miranda představovat Hamiltonův život jako muzikál a pátral po tom, zdali nebyl Hamiltonův příběh do muzikálového představení už někdy převeden. Jediné, co objevil, byla hra uvedená na Brodway v roce 1917, s Georgem Arlissem v roli Alexandera Hamiltona (Arliss si zopakoval stejnou roli v roce 1913 ve filmové adaptaci, \"Alexander Hamilton\"), avšak dosud není žádný záznam toho, že by ji Miranda viděl.\n\nMiranda tedy začal s projektem nazvaným \"The Hamilton Mixtape.\" 12. května 2009 byl pozván, aby vystoupil v Bílém domě na \"Večeru poezie, hudby a mluveného slova (Evening of Poetry, Music and the Spoken Word)\" s písněmi ze svého muzikálu \"In the Heights.\" Místo toho se ale rozhodl předvést první píseň z \"The Hamilton Mixtape\", jednu z prvních verzí skladby, která se později stala úvodní skladbou muzikálu, <nowiki>\"Alexander Hamilton\". Následující rok pracoval na další písni, \"My Shot\"</nowiki>.\n\n27. července 2013 vystoupil Miranda s workshopovým provedením, stále pojmenovaným \"The Hamilton Mixtape,\" na Vassar Reading Festival. Tato inscenace byla režírována Thomasem Kailem, o hudební režii se postaral Alex Lacamoire. Workshop se sestával z celého první jednání, třech písní z jednání druhého a byl doprovázen Lacamoirem na klavír.\n\nV později uvedené Off-Brodway inscenaci hráli pouze tři členové původního workshopového obsazení - Daveed Diggs, Christopher Jackson a sám Miranda. Většina herců z Off-Brodway produkce pak pokračovala na samotnou Brodway, pouze s výjimkou Briana d'Arcy, který byl v roli Krále Jiřího III. nahrazen Jonathanem Groffem.\n\nČlánek v The New Yorker označil \"Hamiltona\" jako ,úspěšné historické i kulturní přehodnocení<nowiki>\"</nowiki>. Po téměř celé představení se zpívá a rappuje, dialogy jsou jen krátké a izolované mimo hudební čísla. \n\nMiranda se vyjádřil, že obsazení herců hispánských a afroamerických do rolí Hamiltona, Thomase Jeffersona, George Washingtona a dalších historických postav bílé pleti by u publika nemělo vyvolávat nedůvěru. ,Naši herci vypadají tak, jak vypadá dnešní Amerika, a takový byl záměr,<nowiki>\"</nowiki> řekl. ,Je to způsob, jak vás vtáhnout do děje a jak vám umožnit odložit všechny ,kufry<nowiki>\"</nowiki> plné kulturou daných přestav, které o Otcích zakladatelích máte.<nowiki>\"</nowiki> Poznamenal také: ,Vyprávíme příběh o starých, už zemřelých bílých mužích, ale pracujeme s herci jiné barvy pleti, což dělá show současnější a přístupnější dnešnímu publiku.<nowiki>\"</nowiki> \n\nTím, že se muzikál točí okolo života jednoho z Otců zakladatelů Spojených států amerických, Alexandera Hamiltona, a jeho odkazu v americké politice jako imigranta, stojí pro-imigrantská idea značně v popředí. Na Hamiltonův přistěhovalecký status je odkazováno v průběhu celého muzikálu, stejně jako na jeho čest, odvahu a obrovskou píli (<nowiki>\"</nowiki>by working a lot harder, by being a lot smarter, by being a self-starter<nowiki>\"</nowiki> (,tím, že pracoval o mnoho víc, tím že byl mnohem chytřejší, tím, že byl samostatný<nowiki>\"</nowiki> pozn. přek.), jak je popisováno v úvodu muzikálu) - tak, aby byl podpořen pozitivní náhled na přistěhovalce. Vedle toho, obsazení Afroameričanů, Latinských a Asijských Američanů přímo vede diváky, aby vnímali Ameriku jako národ přistěhovalců, s úmyslem ukázat jen malý význam barvy pleti Otců zakladatelů vzhledem k jejich odkazu a nárokům na zemi. ,\"Hamilton\" je příběh o Americe a to nejhezčí...je vyprávěn rozmanitými herci, skrze rozmanitou hudbu,<nowiki>\" řekla Renee Elise Goldsberry, hrající Angelicu Schulyer. , Máme možnost převyprávět historii, kterou někteří z nás nepovažovali za svou.\" Miranda konstatoval, že je ,naprosto otevřený\"</nowiki> i tomu, aby se v rolích Otců zakladatelů objevily ženy. \n\nAčkoli je Hamilton založen na historických událostech i postavách, Miranda použil k převyprávění i některé dramatizující prvky.\n\nJedním z příkladů je vztah mezi Hamiltonem a Angelicou, přestože silný, v muzikálu nadsazený. V průběhu písně <nowiki>\"Satisfied\" vysvětluje Angelica, že Hamilton pro ni navzdory jejím citů není vhodný. ,Jsem žena ve světě, ve kterém je mým jediným úkolem bohatě se vdát. Můj otec nemá žádné syny, já jsem ta, která musí zajisti lepší postavení\" (,I'm a girl in a world in which my only job is to marry rich. My father has no sons so I'</nowiki>m the one who has to social climb for one.\") Ve skutečnosti však byl na Angelicu v tomto ohledu kladen menší tlak. Phillip Schulyer (otec Angelicy) měl totiž 15 dětí včetně dvou synů, kteří přežili až do dospělosti, a v době, kdy se Angelica na svatbě své sestry s Hamiltonem potkala, byla už tři roky provdaná za Johna Barker Churche a byla též matkou dvou z jejich osmi dětí. Miranda uvedl, že se rozhodl pro tuto podobu jejich vztahu, protože postava Angelicy jako svobodné ženy, která se přesto za Hamiltona provdat nemůže, vyznívá dramaticky silněji. \n\nDalší zveličenou skutečností je v prvním jednání pozice Alexandera Burra v Hamiltonově životě a většina prvních interakcí obou mužů je smyšlená. Například, Burr nesekundoval Charlesi Leeovi v jeho souboji s Johne Laurensem, jak můžeme vidět v písni <nowiki>\"</nowiki>Ten Duel Commandments<nowiki>\"</nowiki>, neboť byl v té době přítomen v bitvě u Monmouthu. Hamilton také nikdy nepřesvědčoval Burra, aby mohl při psaní Federálních listů, jako je to zobrazeno v <nowiki>\"</nowiki>Non-Stop<nowiki>\"</nowiki>.\n"}
{"id": "1460622", "url": "https://cs.wikipedia.org/wiki?curid=1460622", "title": "Seznam nájemců ve World Trade Center 1", "text": "Seznam nájemců ve World Trade Center 1\n\nPůvodní World Trade Center 1 (také známá jako Severní věž, WTC 1 nebo 1 WTC) byla jednou ze dvou věží Světového obchodního centra v New Yorku. Byla dokončena v roce 1972 a se svojí výškou střechy (417 m) převýšila Empire State Building (381 m) a na rok se stala nejvyšší budovou světa než jí převýšil chicagský Sears Tower, dnes známý jako Willis Tower (442 m). Oproti svému dvojčeti byla Severní budova o 1,9 m vyšší a na jejím vrcholu se tyčila telekomunikační anténa vysoká 110,3 m s níž celková výška dosahovala 527,3 m. \n\n11. září 2001 se obě věže staly cílem teroristických útoků. V 8:46 do severní strany WTC 1 mezi 94. a 98. patrem naráží v rychlosti 748 km/h Let 11 (Boeing 767-223ER). V 9:03 naráží Let 175 do druhého mrakodrapu, který se po 56 minutách v 10:59 řítí. V 10:28, 102 minut po nárazu, se Severní budova jako poslední z Dvojčat hroutí. \n\nPřevážná část obětí ze Světového obchodního centra pochází právě z WTC 1. Při nárazu okamžitě umírá všech 358 lidí, pracující v zóně nárazu mezi 94. a 98. patrem (292 z firmy Marsch & McLennan Companies). Tím jak letadlo vrazilo přesně do středu budovy, tak došlo ke zničení všech tří únikových schodišť, což všechny osoby pracující nad nárazem zcela odřízlo. Ten den z nich nikdo nepřežil. Situace v těchto patrech, v důsledku hustého kouře, byla natolik vážná, že nejméně 104 osob dobrovolně vyskočilo z oken, z výšky více než 375 m. Zaměstnanců, kteří pracovali pod 92. patrem zahynulo asi 100; asi 26 jich uvízlo ve svých kancelářích mezi 80. a 90. patrem, kde se mnohé dveře zasekly, nebo se pokoušeli pomoci jiným lidem ty dveře uvolnit. Dalších 14 byli zaměstnanci Přístavní správy, kteří opustili své kanceláře na 64. podlaží teprve v 10:08. V 83. patře uvěznil požár 13 zaměstnanců General Telecom. V patrech nad nárazem zůstalo uvězněno několik stovek lidí. Investiční banka Cantor Fitzgerald, která měla kanceláře ve 101. až 105. patře ztratila 658 zaměstnanců, vice než jakýkoliv jiný zaměstnavatel. V restauraci Windows on the World v 106. a 107. patře se nacházelo 81 lidí.\n\nPři útocích zemřeli i dva lidé českého původu: Alena Sešínová, emigrantka z roku 1968, která pracovala jako správkyně počítačové sítě společnosti Marsh and McLennan a Lukáš Rambousek, zaměstnanec společnosti Cantor Fitzgerald a vnuk spisovatele Oty Rambouska.\n\nPoznámka: Patra, které při teroristických útocích 11. září 2001 zasáhl Let 11, jsou podbarveny  červeně , zatímco podlaží nárazem ovlivněná,  tmavě šedě .\n\nOne World Trade Center, předtím známá jako \"Freedom Tower\" (\"Věž svobody\"), je mrakodrap postavený v bezprostřední blízkosti místa, kde stály původní věže Světového obchodního centra. Stavba začala 27. dubna 2006 poté, co se odvezly trosky Dvojčat a pozemek byl připraven pro výstavbu. Budova byla dokončena v červenci 2013.\n\nMrakodrap se stal ještě před svým dokončením nejdražší stavbou světa díky mnoha bezpečnostním opatřením před teroristickými útoky. Na čtvercové základně s délkou strany 61 m byl postaven základ pro kancelářskou budovu vysoký 56 m, jehož cílem je chránit budovu před hrozbou útoku na úrovni země (sebevražedný atentátník, dodávka naložená výbušninami). V okolí budovy je již instalován systém kontroly veškerých projíždějících vozidel a video-analytické přístroje, které detektují opuštěné předměty a osoby z databází trestně stíhaných. V bezprostřední blízkosti budovy mají možnost pohybovat se jen vozidla se speciálním povolením. Budova je po svém dokončení v roce 2013 odolná proti nárazu letadel.\n\n"}
{"id": "1460628", "url": "https://cs.wikipedia.org/wiki?curid=1460628", "title": "Violanta Štaufská", "text": "Violanta Štaufská\n\nViolanta Štaufská ( \"Violante di Svevia\", 1233 - po 1264) byla sicilská princezna a hraběnka z Caserty. \n\nNarodila se ze vztahu císaře Fridricha II. a Blanky, šlechtičny z piemontského rodu Lanciů. Původně milenecký vztah rodičů byl legitimizován na matčině smrtelné posteli a Violantě se stejně jako jejím sourozencům Manfrédovi a Konstancii dostalo stejné úrovně, jako by pocházeli z manželství. Byla provdána za Richarda Sanseverina, hraběte z Caserty, císařova věrného. Svatba se konala v Castel del Monte v roce 1246. \n\nZemřela při porodu ještě před bitvou u Beneventa a zániku štaufského rodu se tak nedožila.\n"}
{"id": "1460642", "url": "https://cs.wikipedia.org/wiki?curid=1460642", "title": "Konstantin Nikolajevič Baťuškov", "text": "Konstantin Nikolajevič Baťuškov\n\nKonstantin Nikolajevič Baťuškov (; , Vologda – , tamtéž) byl ruský raně romantický básník, prozaik a překladatel.\n\nPocházel ze staré ale chudé šlechtické rodiny. Vychováván byl v penzionátech a u vzdělaných příbuzných. Pak pracoval na Ministerstvu školství. Za napoleonských válek vstoupil do vojska a roku 1807 byl těžce raněn v bitvě u Heilsbergu. Zúčastnil se i bojů po Napoleonově ruském tažení roku 1813. V letech 1815-1816 sloužil v Kamenci Podolském a pak odešel do výslužby. Od roku 1817 byl sekretářem na ruském velvyslanectví v Neapoli. Roku 1822 mu duševní choroba, kterou zdědil po své matce, prakticky znemožnila pokračovat v literární tvorbě. Léčil se mimo jiné v Karlových Varech, v Teplicích a na soukromé psychiatrické klinice v Sonnensteinu v Sasku. Dožil v rodném městě v domě svého synovce, kde zemřel na skvrnitý tyfus. Byl pohřben v klášteře svatého Spasitele-Prilutského nedalego Vologdy.\n\nV Baťuškově poezii doznívá pozdní klasicismus a preromantismus, ale zároveň se objevuje romantická deziluze a tragické vidění světa. Nejprve psal klasické madrigaly a žertovné literární satiry, později u něho začaly převažovat elegie, podnícené i válečnými zážitky. Kromě básní psal i eseje a filosofické a literární pojednání a překládal především z italštiny a francouzštiny. Jazykem a stylem se stal předchůdcem Puškinovy básnické generace.\n\n\n\n"}
{"id": "1460646", "url": "https://cs.wikipedia.org/wiki?curid=1460646", "title": "Roman Horák (rozcestník)", "text": "Roman Horák (rozcestník)\n\nJméno a příjmení Roman Horák má více nositelů:\n\n"}
{"id": "1460650", "url": "https://cs.wikipedia.org/wiki?curid=1460650", "title": "Bohumil Němec (rozcestník)", "text": "Bohumil Němec (rozcestník)\n\nJméno a příjmení Bohumil Němec má více nositelů:\n\n"}
{"id": "1460651", "url": "https://cs.wikipedia.org/wiki?curid=1460651", "title": "Oldřich Němec (rozcestník)", "text": "Oldřich Němec (rozcestník)\n\nJméno a příjmení Oldřich Němec má více nositelů:\n\n"}
{"id": "1460654", "url": "https://cs.wikipedia.org/wiki?curid=1460654", "title": "Berani", "text": "Berani\n\nBerani ( ) je islandský koprodukční dramatický film režiséra Grímura Hákonarsona z roku 2015. Film z prostředí chovu ovcí na islandské pláni pojednává o síle bratrského pouta i po dlouhých letech rozkolu.\n\n\n"}
{"id": "1460656", "url": "https://cs.wikipedia.org/wiki?curid=1460656", "title": "Ondřej Němec (rozcestník)", "text": "Ondřej Němec (rozcestník)\n\nJméno a příjmení Ondřej Němec má více nositelů:\n\n"}
{"id": "1460657", "url": "https://cs.wikipedia.org/wiki?curid=1460657", "title": "Pavel Němec (rozcestník)", "text": "Pavel Němec (rozcestník)\n\nJméno a příjmení Pavel Němec má více nositelů:\n\n"}
{"id": "1460668", "url": "https://cs.wikipedia.org/wiki?curid=1460668", "title": "Jaroslav Marek (rozcestník)", "text": "Jaroslav Marek (rozcestník)\n\nJméno a příjmení Jaroslav Marek má více nositelů:\n\n"}
{"id": "1460674", "url": "https://cs.wikipedia.org/wiki?curid=1460674", "title": "Artur Toom", "text": "Artur Toom\n\nArtur Eduard Johannes Toom, do roku 1936 Artur Eduard Johannes Thom (5. ledna 1884 Pihtla vald – 29. března 1942 gulag Usollag, Rusko) byl estonský ornitolog a ochránce přírody.\n\nProtože aktivity Atura Tooma byly spojeny především s ochranou ptáků, byl přezdíván \"Vilsandským ptačím králem\".\n\nPocházel z obce Pihtla z kraje Saaremaa. Jako dvaadvacetiletý muž v roce 1906 nastoupil službu strážce majáku na ostrově Vilsandi. Aktivně se zapojil do ochrany ptáků a byl iniciátorem zrodu chráněného ptačího území na souostroví Vaika. Snažil se, aby práci byli chráněni hlavně v době hnízdění, a tím měli dobré chovné podmínky. V roce 1910 byl zakladatelem prvního přírodního chráněného (ptačího) území na souostroví Vaika. Byla to první rezervace v Rusku a začátek národní rezervace Vaika, která byla založena v roce 1957. V roce 1971 byla změněna na \"Státní přírodní rezervaci Vilsandi\" a v roce 1993 se stala \"Národním parkem Vilsandi\" (\"Vilsandi rahvuspark\"), který má rozlohu 24 000 ha, z toho dvě třetiny připadají na moře. Aktivně spolupracoval s biologickou stanicí v Rize. V roce 1921 studoval na univerzitě v Tartu meteorologii, ornitologii a ichtyologii.\n\nArtur Tom byl 11. června 1941 zatčen NKVD v Kuressaare. Byl odsouzen k trestu smrti a deportován na Sibiř do gulagu Ussollag v Solikamsku. Zemřel 29. března 1942.\n\n\n"}
{"id": "1460679", "url": "https://cs.wikipedia.org/wiki?curid=1460679", "title": "Slzy v dešti", "text": "Slzy v dešti\n\n„Slzy v dešti“ ( , známý také jako ) je monolog postavy Roye Battyho (ztvárněného Rutgerem Hauerem) ve filmu \"Blade Runner\" režiséra Ridleyho Scotta z roku 1982. Monolog, který Hauer změnil od znění napsaného ve scénáři v noci před natáčením, je často citován a kritik Mark Rowlands jej popsal jako „možná nejdojemnější řeč před smrtí v historii filmu“. Monolog Slzy v dešti je zařazen do mnoha seznamů největších okamžiků v historii filmu. Battyho řeč je poslední skladbou na albu s filmovým soundtrackem.\n\nUmírající replikant Roy Batty mluví k Rickovi Deckardovi, chvíli poté, co mu Batty zachránil život, i když byl Deckard poslán, aby ho ukončil (zabil). Scéna se odehrává během silného deště, chvíli před vlastní smrtí Battyho. S vědomím svých zkušeností i bezprostřední smrtelnosti říká (s dramatickými pomlkami mezi jednotlivými částmi):\n\nV dokumentu \"Nebezpečné dny: Natáčení Blade Runnera\" ( ), Hauer, režisér Ridley Scott a scenárista David Peoples potvrzují, že Hauer značně upravil monolog „Slzy v dešti“. Ve své autobiografii Hauer uvedl, že prostě zkrátil původní řeč ze scénáře o několik řádků a přidal pouze „Všechny ty chvíle budou ztraceny v čase, jako slzy v dešti.“ Jedna dřívější verze v Peoplesově scénáři byla:\n\nA původní scénář, před Hauerovým přepsáním, zněl:\n\nHauer toto popsal jako „operní rozhovor“ a „hi-tech řeč“ bez vlivu na zbytek filmu, takže „do něj řízl“ v noci před natáčením, bez Scottova vědomí. Při vysvětlení úpravy poukazoval Hauer na to, že řada scénářů je přepisována k dokonalosti, ale publikum v nich necítí přirozenost a ani nejlepší herec nedokáže takto vyumělkovaný text dobře prodat.\n\nV rozhovoru s Danem Jolinem Hauer řekl, že tyto závěrečné řádky ukazují, že Batty chtěl „udělat vlastní stopu na existenci... replikant v závěrečné scéně, umírající, ukazuje Deckardovi, z čeho je \"skutečný\" člověk vyroben“. Když Hauer scénu zahrál, lidé z filmového štábu tleskali a někteří dokonce plakali.\n\nSidney Perkowitz píšící v \"Hollywood science\" chválil řeč: „Pokud je ve sci-fi filmech skvělý proslov, jsou to Battyho poslední slova.“ Řekl, že tato slova „podtrhují charakteristiku lidem podobného replikanta kombinovanou s jeho umělými schopnostmi“. \n\nJason Vest ve své knize \"Nedokonalá budoucnost: Philip K. Dick ve filmech\" ( ) ocenil podání monologu: „Hauerův obratný výkon je srdcervoucí ve svém jemném vyvolání vzpomínek, zážitků a vášní, které poháněly Battyho krátký život“.\n\nPřispěvatel \"Guardianu\" Michael Newton poznamenal, že „v jedné z nejlepších scén filmu se Roy a Deckard navzájem pronásledují temným a špinavým bytem a hrají krutou verzi dětské hry na schovávanou. Během této hry jejich vzájemná podobnost narůstá – oba jsou lovcem a kořistí, oba jsou v bolestech, oba bojují se zraněním, s rukou jak pařátem. Pokud film v daném okamžiku naznačuje spojení, které by mohl Deckard ještě v tomto bodě sám popřít, tak na samém konci pochybnosti mizí. Royův život končí činem ze soucitu, který jej morálně pozvedá nad komerční instituce, které by ho zabily. Pokud se Deckard nedokáže poznat v tom druhém, Roy to dokáže. Bílá holubice, která překvapivě vzlétne od Roye v okamžiku jeho smrti, možná se svou symbolikou rozšiřuje víru, ale pro mně získal film alespoň ten okamžik naznačující, že v replikantovi, jako v replikované technologii filmu samotného, zůstává místo pro něco lidského.“\n\nDarren Orf v nekrologu Rutgera Hauera napsal, že monolog „ukazuje hluboký smysl pro lidství od někoho, kdo má tyto vlastnosti postrádat. Nastavuje nám zrcadlo a připomíná, jak lidé ztratili svojí empatii.“ Zack Sharf při stejné příležitosti poznamenal, že „Hauerův introspektivní výkon a Scottovy nádherné detailní záběry jsou v tak dokonalé harmonii, že není divu, proč se monolog stal jedním z určujících okamžiků Blade Runnera a Hauerovy kariéry.“\n\nNázev místa Tannhäuserova brána ( , také psané \"Tannhauserova\" a \"Tanhauserova\") není ve filmu vysvětlen. Možná pochází z Wagnerovy operní úpravy legendy o středověkém německém rytíři a básníkovi Tannhäuserovi. Termín byl od té doby znovu použit v jiných subžánrech sci-fi.\n\nJoanne Taylorová v článku o filmu noir a jeho epistemologii zmiňuje vztah mezi Wagnerovou operou a Battyho odkazem a naznačuje, že Batty se staví do řady s Wagnerovým Tannhäuserem, postavou, která upadla v nemilost lidí a Boha. Jak muž, tak Bůh, jak Taylorová tvrdí, jsou postavy, jejichž osud je mimo jejich vlastní kontrolu.\n\nOvlivnění monologem je možné najít v různých odkazech a poctách.\n\nTad Williams vzdal poctu monologu Battyho v roce 1998 v knize \"Řeka modrého ohně\" (druhá ze série Jinozemě): „Viděl jsem věci, kterým byste vy, lidé, nevěřili. [...] Hořící válečné lodě z pobřeží Nonestického oceánu. Sledoval jsem kouzelné záblesky a třpyt trombónů v temnotě poblíž Glindiho paláce. Všechny tyto okamžiky budou ztraceny v čase jako slzy v dešti.“\n\nSci-fi novela \"Slzy v dešti\" ( ) z roku 2012 autorek Rosy Montero and Lilit Zekulin Thwaitesové je zasazena do budoucnosti, ve které sebeuvědomělí androidi žijí mezi lidmi. Hlavní postava, Bruna Husky, si uvědomuje vlastní smrtelnost stejně, jako si jí uvědomoval Roy Batty a jeho skupina, a často přemýšlí o významu Battyho slov. Androidi jsou v této novele, stejně jako ti v \"Blade Runneru\", známí jako replikanti.\n\nDialog byl opakovaně začleněn do skladeb různých žánrů řady tvůrců, zazněl též v setech \"Goa Mix\" a \"\" britského DJ Paula Oakenfolda.\n"}
{"id": "1460680", "url": "https://cs.wikipedia.org/wiki?curid=1460680", "title": "Tradiční liturgie", "text": "Tradiční liturgie\n\nTradiční liturgie je termín užívaný v rámci římskokatolické církve. Označuje tradiční formy liturgie nestižené liturgickou reformou po druhém vatikánském koncilu. V České republice se z nich lze pravidelně setkat s tridentskou mší a dominikánským ritem. Existují ale i další, např. v Itálii je možno se setkat s ambrosiánským ritem (který ale na rozdíl od dominikánského ritu má svoji modernizovanou formu, takže pod pojem tradiční liturgie patří jen malá část liturgií podle něj vysluhovaných).\n\n"}
{"id": "1460681", "url": "https://cs.wikipedia.org/wiki?curid=1460681", "title": "Dominikánský ritus", "text": "Dominikánský ritus\n\nDominikánský ritus je jeden z dodnes užívaných západních ritů římskokatolické církve. Vyvinul se ve 13. století, papež Klement IV. jej schválil roku 1267. Ve středověku se stal vlastním ritem dominikánského řádu, německých rytířů a anglického královského dvora. \n\nSv. Pius V. při svých jednotících reformách liturgie následujících po tridentském koncilu umožnil ritus zachovat rozhodnutím, že vedle římského ritu mohou být zachovány rity starší 200 let. Po liturgické reformě následující po druhém vatikánském koncilu začal dominikánský řád jako celek používat převážně modernizovaný římský ritus, nicméně dominikánský ritus si vedle něj ponechal jako plnohodnotnou alternativu.\n\nV současné době se proto pravidelně setkáme s vysluhováním dominikánského ritu jednak u jednotlivých dominikánů, jednak v rámci dominikánských komunit. Z českých dominikánů jej pravidelně slouží otcové Efrem Jindráček a Štěpán Martin Filip. Dále je dominikánský ritus výhradním ritem Bratrstva sv. Vincenta Ferrerského, jakož i některých řeholních komunit blízkých FSSPX a Odporu, z nichž nejznámější jsou dominikáni z Avrillé.\n\n\n"}
{"id": "1460682", "url": "https://cs.wikipedia.org/wiki?curid=1460682", "title": "Skalní komín", "text": "Skalní komín\n\nSkalní komín je geomorfologický termín pro úzký volný prostor, ohraničený svislými skalními stěnami. Shodné pojmenování tohoto geomorfologického tvaru se používá též v horolezecké terminologii. Horolezci tyto skalní komíny zdolávají pomocí speciální lezecké techniky, slangově označované jako \"komínování\" (anglicky \"chimneying\"), případně takzvaně \"na rozpor\". \n\nSkalní komíny jsou vytvářeny postupným rozšiřováním vertikálních puklin ve skalním masívu v důsledku eroze hornin. U tzv. \"krasových komínů\", které se vyskytují zpravidla ve stropech jeskyní, je jejich vznik odlišný - k vytváření těchto svislých dutin dochází ve směru zdola nahoru oddrolováním a odpadáváním méně odolných částí hornin. V případě, že tyto krasové komíny vyústí na povrch, jsou pojmenovány jako \"krasové studny\", je-li jejich ústí zakryto závalem na dně závrtu, jsou označovány jako \"závrtové komíny\". Zatímco výška skalních komínů bývá nejčastěji mezi čtyřmi až deseti metry a větší se vyskytuje jen výjimečně, výška krasových komínů může dosahovat až několik set metrů a jejich šířka bývá od několika centimetrů až po několik metrů.\n\nSkalní komíny se vyskytují nejčastěji při okraji sedimentárních tabulí v důsledku tzv. odsedání skal, na základě kterého se v horninách vytvářejí pukliny a trhliny. Nacházejí se ve všech horských a velehorských oblastech světa a také v oblastech skalních měst a dalších lokalit, tvořených kvádrovými pískovci, vápencem, dolomity a slepenci. Skalní komíny se mohou tvořit také zvětšováním mrazových trhlin v žulových horninách. \n\n"}
{"id": "1460684", "url": "https://cs.wikipedia.org/wiki?curid=1460684", "title": "Pražská úvěrní banka", "text": "Pražská úvěrní banka\n\nPražská úvěrní banka (\"německy\" Prager Creditbank) byla založena pod názvem Úvěrní banka v Kolíně roku 1870. V meziválečném Československu to byla jedna z nejstarších a největších bank. Měla svůj bankovní palác v ulici 28. října. V době svého největšího růstu (1923) za účelem rozšíření svých místností zakoupila rohový dvojdům Na Můstku \"Velký úl\" a další sousední 3 domy Na Můstku \"Zlatá loď\", \"Dvě bílé holubice\" a \"U Samuele\". \n\nPražská úvěrní banka v Praze byla zřízena přeložením sídla Úvěrní banky z Kolína do pražské pobočky této banky v roce 1899, přičemž byla změněn i název na Pražskou úvěrní banku v Praze. Dne 12.9.1906 zahájila činnost třetí pobočka banky ve Lvově. Banka byla již před tím angažována v Haliči. Od roku 1910, kdy banka založila svou filiálku v Bělehradě, se angažovala v hospodářských stycích mezi českými zeměmi a balkánským slovanským teritoriem. V březnu roku 1911 byla Skupštinou království Srbského udělena koncese k vybudování továrny na cukr a rafinerii a koncem roku 1911 byla udělena koncese ke zřízení cukrovaru a rafinerie cukru v Bulharsku. Třetím podnikem banky na Balkáně byla přeměna pivovaru Michaela Kosovljanina v Jagodině v akciovou společnost \"Parostrojní pivovar a sladovna Michael Kosovljanin\", akciová společnost v Jagodině (Srbsko).\n\nV roce 1912 byla zřízena pobočka banky v Sofii a stala se akcionářem fy „František Odkolek, akciová společnost, parní mlýn a továrna na chléb”. Předsedou správní rady byl po dlouhá léta velkostatkář Vilém Götzl, místopředsedou architekt a stavitel Matěj Blecha, jejichž jména byla spjata téměř s celým dosavadním vývojem Pražské úvěrní banky. Centrálním ředitelem byl císařský rada Julius Veselý (35 let ve službách ústavu a po 30 let jeho ředitelem).\n\nPražská úvěrní banka v roce 1918 odkoupila hnědouhelné doly od Společnosti buštěhradské dráhy a přejmenovala je na doly Prago. Roku 1919 začala vyjednávat se skupinou bank, v jejichž čele stala Société Générale v Paříži. Výsledkem jednání byla dohoda o účasti této skupiny bank na zvýšení akciového kapitálu banky. V roce 1921 byla likvidována pobočka ve Lvově. V zájmu trvalejších styků s Rumunskem převzala banka v roce 1920 většinu akcií Banca Romana de Comert si Industrie S .A. v Bukurešti. \n\nAkcionáři koncernu Pražské úvěrní banky v roce 1927:\n\nV roce 1929 do koncernu Pražské úvěrní banky přistoupily firmy:\n\nV roce 1930 bylo provedeno sloučení Anglo-československé banky a České komerční banky s Pražskou úvěrní bankou. Nový ústav byl ustaven pod firmou \"Anglo-československá a Pražská úvěrní banka v Praze\". Banka soustřeďovala ve svém portfoliu průmyslové podniky různých odvětví v ČSR i v zahraničí, zejména na Balkáně. \n\nKoncem roku 1938 jednali představitelé banky se zástupci Allgemeine Deutsche Credit-Anstalt v Lipsku o převzetí poboček banky na území zabraných Německem. V říjnu 1938 bylo bance na její žádost uděleno povolení ministerstva vnitra ke zřízení agentury v New Yorku. V srpnu 1940 byla na příkaz německých úřadů provedena změna firmy na \"Pražskou úvěrní banku\", protože vadilo sousloví v názvu banky \"Anglo-československá\". V prosinci 1941 byl zvýšen akciový kapitál. Ministerstvo financí dalo příkaz k sloučení Řeznicko-uzenářské banky v Praze s Pražskou úvěrní bankou. Počátkem roku 1943 bylo provedeno bankou sloučení resp. převzetí České diskontní banky v Praze. V tomto roce byla v rámci nové koncentrace bank nařízena likvidace banky. O její obchody a vklady se dělily německé ústavy v Praze.\n\nBudova banky (Palác Rapid, ulice 28. října č.p. 377/13) postavená v letech 1900-02 na místě dvou klasicistních domů (U Zlatého jablka a U Větrníku), je jednou z prvních ukázek secesní architektury v Praze. Pozdně historizující, respektive neorenesanční stavbu postavil v letech 1901 až 1902 Matěj Blecha. Původně byl stavbou pověřen jeho bratr Josef, místopředseda správní rady banky, který však vážně onemocněl a roku 1900 zemřel. Autorství plánů je tak nejisté. Bohatá sochařská dekorace je vrcholná práce C. Kloučka. Budova ve tvaru U, hlavní budova do ul. 28. října je čtyřpatrová se dvěma suterény a podkrovím, třítraktová. Obě křídla jsou jednotraktová. Fasáda hlavní budovy je sedmiosá. Až do druhého patra s bosáží. V 2. a 3.p. balkóny s kamennou balustrádou. 3. a 4. p. člení pilastry s medailóny a konsolami hlavní římsy místo hlavic. Do balustrády nad hlavní římsou je vsazen podstavec pro sochu Merkura se dvěma andílky. Fasáda se secesními florálními motivy, dívčími i mužskými maskami, andílky a hady. Suprafenestra prostředního okna ve 3. p. nese monogram „PÚB“, pod římsou lze číst nápis „Postaveno L. P. 1902“. Objekt je památkově chráněn od 3.5.1958 a je veden jako kulturní památka pod katalogovým číslem 1000150434.\n\nRozsáhlá rekonstrukce paláce v ulici 28. října, která byla provedena v roce 1923, zřídila monumentální vchod do budovy a novou prostrannou dvoranu se zasklenou galerií v 1. patře. Dvorana byla architektonicky řešena stroze. Bylo použito pravých mramorů pro stěny \"wertantic\" a pro dlažbu \"carrarského\" a suchomastského se sliveneckým. Při rekonstrukci byly instalovány nové trezory, které dodala firma A. Ippen z Hradce Králové. Při vybudování dvorany, tresorů a bezpečnostních schránek byla použita nejmodernější stavební technika té doby pro bankovní budovy. Na armatury stěn ze železobetonu byly připevněny ohněm netavitelné litinové desky. Nové bylo i protipožární a bezpečnostní vybavení.\n\nRekonstrukci provedla firma arch. M. Blecha, spol. s r. o. z Karlína, zařízení bankovní dvorany dodala fa F. Kallik z Karlína, armatury stěn a bezpečnostní dveře do tresorů jsou dílem fy A. Ippen v Hradci Králové.\n\nV roce 1945 banka obnovila svoji činnost, avšak v říjnu 1945 byla banka na základě dekretu prezidenta Beneše č. 102/45 znárodněna, stejně jako všechny ostatní československé banky. Při slučování v peněžnictví v roce 1948 splynula banka se Živnobankou, která potom bankovní dům v ulici 28. října používala až do své fúze s HVB Bank ČR v roce 2007. Dále tento bankovní dům využívala právě HVB Bank ČR resp. UniCredit Bank a po ní zde byla velká prodejna lahůdek Julius Meinl. V roce 2017 objekt (přejmenovaný na City Palais) koupila Investiční firma Redevco.\n\nŽivnostenská banka\n\nUniCredit Bank Czech Republic and Slovakia\n\n"}
{"id": "1460685", "url": "https://cs.wikipedia.org/wiki?curid=1460685", "title": "Roman Brecely", "text": "Roman Brecely\n\nRoman Brecely (* 26. července 1966, Zálesie) je slovenský politik a ekonom, bývalý předseda politické strany SIEŤ a ministr dopravy, výstavby a regionálního rozvoje Slovenské republiky. \n\nV mládí absolvoval Slovenskou technickou univerzitu v Bratislavě se sídlem v Trnavě. Později vystudoval City University of Seattle v Seattlu ve Washingtonu.\n\nV letech 1991 až 1996 pracoval na různých pozicích manažera ve Slovnaftu, později v reklamní agentuře, od roku 1996 byl dva roky jednatelem HILTI ČR. Po dobu deseti let až do roku 2008 byl ředitelem a předsedou představenstva společnosti Smurfit Kappa obaly v Štúrove. V energetické společnosti ČEZ byl v období let 2009–2014 zodpovědný za řízení investičních procesů. Od roku 2014 byl živnostníkem.\n\nRoman Brecely kandidoval ve volbách do Národní rady Slovenské republiky v roce 2016 na kandidátní listině strany SIEŤ na 27. místě. Nebyl však zvolen. Na stranickém sněmu v Trnavě 13. srpna 2016 se stal předsedou strany jako jediný kandidát. Získal 86 hlasů ze 125 přítomných delegátů. Dne 10. května 2017 oznámil, že se vzdává předsednictví i členství ve straně. Dočasným výkonem funkce předsedy strany byl pověřen Marek Čepek.\nPo koaliční dohodě byl 23. března 2016 jmenován ministrem dopravy v třetí vládě Roberta Fica. V úřadě byl do 31. srpna 2016. Odstoupil v důsledku změn po odchodu skupiny poslanců strany SIEŤ do strany MOST-HÍD. Ve funkci ministra ho nahradil Árpád Érsek.\n\n"}
{"id": "1460688", "url": "https://cs.wikipedia.org/wiki?curid=1460688", "title": "Big Brother (Česko)", "text": "Big Brother (Česko)\n\nBig Brother je česká reality show, licenční verze nizozemského formátu \"Big Brother\". Vysílána byla na TV Nova v roce 2005, vznikla jediná řada.\n\nDne 28. srpna 2005 odvysílala TV Nova úvodní část reality show. Původně měla nominace na vyřazení probíhat v neděli a diváci měli hlasovat do příští neděle. Diváci měli hlasovat, koho ve vile nechtějí. Po prvním vyřazení došlo ke změně. Nominace byly již ve středu (hlasovalo se do neděle) a diváci hlasovali pro toho, kdo má ve vile zůstat. Televize Nova původně oznámila, že po zaváděcím týdnu, kdy bude soutěž v hlavním čase od 20:00, se přesune na podvečer. Toto bylo ve druhém týdnu náhle změněno tak, aby Big Brother šel proti konkurenční show VyVolení od 20:00 (popř. 21:00). Protože sledovanost show stále klesala, bylo rozhodnuto k přesunu na podvečerní čas 17:20 od 26. září.\n\nVítězem se 18. prosince po 112 dnech soutěže stal David Šín, zvaný Šrek. Získal 55 % hlasů, jeho soupeřka ve finále Eva Horzinková získala 45 % finálových hlasů. Na třetím místě skončil Filip Trojovský.\n\nZa vysílání soutěže \"Big Brother\" mezi šestou ranní a dvaadvacátou hodinou večer udělila Rada pro rozhlasové a televizní vysílání Nově pokuty v celkové výši 43,3 milionu korun. Podle Rady byly díly vysílané v tomto čase způsobilé ohrozit fyzický, psychický i morální vývoj dětí, protože byly charakteristické řadou manipulativních praktik, agresí, verbální vulgaritou, jednáním pod vlivem alkoholu, uměle a samoúčelně exponovanou sexualitou.\n"}
{"id": "1460690", "url": "https://cs.wikipedia.org/wiki?curid=1460690", "title": "Anacleto Jiménez", "text": "Anacleto Jiménez\n\nAnacleto Jiménez Pastor (* 24. února 1967 Logroño) je bývalý španělský atlet, běžec na střední a dlouhé tratě.\n\nV 90. letech 20. století patřil mezi přední evropské běžce dlouhých tratí. Na halovém mistrovství světa v roce 1995 doběhl druhý ve finále na 3000 metrů. O rok později se v této disciplíně stal halovým mistrem Evropy.\n"}
{"id": "1460692", "url": "https://cs.wikipedia.org/wiki?curid=1460692", "title": "Anton Räderscheidt", "text": "Anton Räderscheidt\n\nAnton Räderscheidt (11. října 1892 Kolín nad Rýnem – 8. března 1970 tamtéž) byl německý malíř, přední představitel Nové věcnosti.\n\nRäderscheidt se narodil v Kolíně nad Rýnem. Jeho otec byl ředitelem školy a také psal básně. V letech 1910 až 1914 studoval Räderscheidt na Akademii v Düsseldorfu. Byl těžce raněn v první světové válce, kde bojoval u Verdunu. Po válce se vrátil do Kolína nad Rýnem, kde v roce 1919 s ostatními členy místní konstruktivistické a dadaistické scény spoluzaložil uměleckou skupinu Stupid. Ta fungovala jen krátce a Räderscheidt v roce 1920 opustil konstruktivismus a přiklonil se k magickému realismu. V roce 1925 se podílel na výstavě \"Neue Sachlichkeit\" (\"Nová věcnost\") v mannheimské Kunsthalle.\n\nMnoho z Räderscheidtových prací z dvacátých let ukazuje strnule pózující izolované páry obvykle nesoucí rysy Räderscheidta a jeho manželky, malířky Marty Hegemannové. Vliv metafyzického umění je patrný v tom, jak postavy připomínající loutky stojí odděleny od svého okolí a od sebe navzájem. Všudypřítomné téma je podle historika umění Dennise Crocketa vzájemná neslučitelnost pohlaví. Jen málo Räderscheidtových děl z této doby přežilo, protože většina z nich byla buď zabavena nacisty jako zvrhlé umění a zničena, nebo byla zničena při spojeneckých náletech.\n\nRäderscheidtovo manželství s Martou skončilo v roce 1933. V 1934–1935 žil umělec v Berlíně a v roce 1936 utekl do Francie, kde se usadil v Paříži. Tam se jeho styl stal barevnější, křivočařejší a rytmičtější. Roku 1940 byl internován okupačními úřady, ale unikl do Švýcarska. V roce 1949 se vrátil do Kolína nad Rýnem a pokračoval v práci; nejdříve vytvořil mnoho obrazů koní, a pak v roce 1957 přešel na abstraktní styl.\n\nV šedesátých letech se Räderscheidt občas vracíval k tématům svých dřívějších práci. Po mrtvici v roce 1967 se musel znovu učit malovat. Na konci života vytvořil pronikavou sérii autoportrétů technikou kvaše. Anton Räderscheidt zemřel v Kolíně nad Rýnem v roce 1970.\n\n\n"}
{"id": "1460695", "url": "https://cs.wikipedia.org/wiki?curid=1460695", "title": "Dohoda na klíči", "text": "Dohoda na klíči\n\nDohoda na klíči zvaná také výměna klíče je v oblasti kryptografie označení pro metodu, kterou si komunikující strany dohodnou jeden společný šifrovací klíč (v případě symetrické šifry) či vymění své veřejné klíče (v případě asymetrické šifry). V širším kontextu je řešení problému výměny klíče součástí klíčového hospodářství. V rámci hybridního šifrování a obecněji složitějších kryptografických protokolů bývá často výměna klíčů jejich malou nedílnou součástí.\n\nHistoricky problém vznikl nejprve u symetrických šifer, které používají stejný klíč pro šifrování i pro dešifrování. Aby spolu mohly obě strany bezpečně komunikovat pomocí šifry, musely si nejprve dohodnout společný klíč, který byl ostatním utajen. K tomu bylo zapotřebí použít jiný zabezpečený kanál, například převoz klíče důvěryhodným kurýrem nebo použití diplomatické zásilky.\n\nS částečným čistě matematickým řešením problému přišli v roce 1976 Whitfield Diffie a Martin Hellman, když zveřejnili kryptografický protokol zvaný Diffieho–Hellmanova výměna klíčů. Tento protokol umožňuje dohodnout klíč známý jen oběma stranám i přes kanál, který je odposlouchávám, aniž by předtím už nějaký tajný klíč sdílely. Problémem zůstala autentizace stran: Když do komunikace aktivně zasáhne útočník uprostřed, může si ve výsledku domluvit s oběma stranami jemu známé klíče a další komunikaci zprostředkovávat a tedy i odposlouchávat. \n\nTento problém lze vyřešit použitím elektronického podpisu kombinovaného s infrastrukturou veřejných klíčů realizovanou certifikační autoritou nebo sítí důvěry.\n\nTím vzniká protokol umožňující pohodlnou a bezpečnou dohodu na klíči.\n\nDalší možností je kvantová dohoda na klíči, součást kvantové kryptografie. Tuto metodu vytvořili v roce 1984 Charles H. Bennett a Gilles Brassard a nazývá se BB84.\n"}
{"id": "1460704", "url": "https://cs.wikipedia.org/wiki?curid=1460704", "title": "2019 v letectví", "text": "2019 v letectví\n\nTento článek obsahuje seznam událostí souvisejících s letectvím, které proběhly roku 2019.\n\n\n\n\n\n\n\n\n\n"}
{"id": "1460705", "url": "https://cs.wikipedia.org/wiki?curid=1460705", "title": "Ashbourne (Irsko)", "text": "Ashbourne (Irsko)\n\nAshbourne () je město ve východní části Irska, v hrabství Meath. Žije zde 8 528 obyvatel .\n\nMěsto leží na řece Broad Meadow Water v nadmořské výšce 73 m n. m. Nachází se 20 km severo-severo-západně od Dublinu, na cestě R135, která byla původně cestou I. třídy č. N2, přičemž po výstavbě silničního obchvatu města v r. 2005 (vede západně od města), byla překategorizovaný. Jižně od města se křižuje s cestou R125. Severně a východně od města prochází hranice hrabství Fingal.\n\nMěsto zaznamenává v posledních letech prudký nárůst obyvatelstva, stalo se satelitním sídlem Dublinu, přičemž 12 % obyvatelstva Ashbourne není irského původu a pochází z Litvy, Polska a Spojeného království. Po Navanu je druhým nejlidnatějším městem hrabství Meath.\n\nAshbourne má výborné autobusové spojení s Dublinem (Bus Éireann), noční spoje zajišťuje Dublin Bus autobusovou linkou 40N přes Finglas. Nejbližšími městy jsou Ratoath (6 km západně), Swords (18 km jihovýchodně) , Duleek (18 km severně) a Navan (27 km severozápadně).\n"}
{"id": "1460706", "url": "https://cs.wikipedia.org/wiki?curid=1460706", "title": "Železniční nehoda na mostě přes Velký Belt", "text": "Železniční nehoda na mostě přes Velký Belt\n\nVe středu 2. ledna 2019 došlo kolem 7.30 hodin ráno k železniční nehodě na mostu přes Velký Belt. Osobní vlak se 131 cestujícími a třemi členy posádky musel začít náhle brzdit, když z protijedoucího nákladního vlaku začaly odlétat předměty, které do něj narážely. Při nehodě zemřelo osm lidí, 5 žen a 3 muži. Jde o největší železniční nehodu v Dánsku od roku 1988, kdy došlo vlivem vysoké rychlosti k vykolejení vlaku u Kodaně s následkem osmi mrtvých a 72 zraněných lidí.\n\nŠetření příčin nehody stále probíhá. V úvahu přichází vliv bouře Alfrida, ačkoli rychlost větru na mostě naměřená se zdá nedostatečnou pro to, aby způsobila tak vážnou nehodu.\n"}
{"id": "1460709", "url": "https://cs.wikipedia.org/wiki?curid=1460709", "title": "Čeněk Maixner", "text": "Čeněk Maixner\n\nČeněk Maixner (7. listopadu 1838 Hořice – 10. dubna 1911 Praha) byl český dřevorytec, grafik a ilustrátor\n\nNarodil se v Hořicích v rodině pekaře Františka Maixnera. Byl jedním z 5 sourozenců, z nichž 3 (Petr, Karel a Čeněk) se stali známými výtvarníky. Roku 1854 nastoupil jako kreslič do smíchovské kartounky, ale záhy na doporučení svého staršího bratra Petra přešel roku 1860 do dřevoryteckého ústavu K. Bellmanna, kde se vyučil dřevorytcem. Jako dřevorytec pracoval v ústavu M. Müllera a Řeháčka a pro časopisy Květy, Světozor a Zlatá Praha. Přenášel do dřevorytu rytiny Q. Mánesa a K. Purkyně či svých bratrů a řady dalších. Vytvořil dřevoryty pro Kobrovo vydání Dona Quijota, dále pro Zapovu Českomoravskou kroniku podle předloh svého bratra Petra a pro další časopisy podle kreseb předních umělců té doby. Po útlumu obliby dřevorytů kreslil čalounické vzorky a pracoval na sgrafitech. Od konce 70.let začal spolupracovat s bratrem Petrem na restaurování sgrafit a nástěnných maleb, mj. na Staroměstské mostecké věži, v kostele sv. Jana ve Slavětíně a na hradě Zvíkově. Nakonec vstoupil do technické kanceláře zemědělské rady.\n\n"}
{"id": "1460714", "url": "https://cs.wikipedia.org/wiki?curid=1460714", "title": "Časová prodleva", "text": "Časová prodleva\n\nČasová prodleva, obvyklejší však je anglický výraz nebo , je v počítačových sítích a v programování označení pro dobu, po jejímž uplynutí se předpokládá, že určitá činnost skončila neúspěchem (chybou, zablokováním).\n\nSlovem \"timeout\" se označuje jak vlastní časová prodleva (tj. časový interval), tak situace, kdy došlo k vyčerpání (nebo překročení) tohoto intervalu a byla spuštěna akce, která má napravit, obejít nebo ohlásit chybu.\n\nPoužíváním časových prodlev se zabraňuje tomu, aby docházelo k nekonečnému nebo nepřiměřeně dlouhému čekání. V některých systémech je vyčerpání stanovené časové prodlevy v zásadě běžnou situací a nemusí signalizovat vůbec žádnou nebo žádnou závažnou chybu. Může např. vést k přepnutí na spolehlivější, avšak dražší nebo pomalejší metodu, nebo k opakování činnosti, která neuspěla vlivem krátkodobých vlivů (rušení, kolize signálu, krátkodobý nedostatek prostředků nebo zahlcení).\n\nV počítačových sítích je typickým použitím časové prodlevy čekání na potvrzení odeslaného paketu. Pokud potvrzení není přijato ve stanoveném čase, bude provedeno opakované vysílání paketu.\n\nČasová prodleva by měla být stanovena tak, aby za obvyklé situace nedocházelo k jejímu překračování.\n\nČasová prodleva nemusí nutně využívat hodiny reálného času, ale také může být založena na jiném počítadle. Některé síťové protokoly například omezují, kolikrát může být paket přeposlán (viz směrování). Internet Protocol (IP) má například v záhlaví paketu pole nazvané TTL ( , doba života), které je nastaveno na pevně stanovenou hodnotu (v IPv4 obvykle násobek 32) a při průchodu každým směrovačem sníženo o 1. Pokud hodnota TTL dosáhne nuly, bude paket zahozen. Tím se zabrání tomu, aby pakety bloudily sítí navždy, pokud jsou např. díky směrovací smyčce nebo nesprávné konfiguraci posílány stále dokola. Původním záměrem bylo implementovat okénko v reálném čase, což však bylo zavrženo kvůli neexistenci časové synchronizace mezi směrovači.\n\n"}
{"id": "1460716", "url": "https://cs.wikipedia.org/wiki?curid=1460716", "title": "Sapín", "text": "Sapín\n\nSapín je český rodový název pro několik druhů sapínovitých ryb:\n\n\n"}
{"id": "1460717", "url": "https://cs.wikipedia.org/wiki?curid=1460717", "title": "Sapínek", "text": "Sapínek\n\nSapínek je český rodový název pro několik druhů sapínovitých ryb:\n\n"}
{"id": "1460719", "url": "https://cs.wikipedia.org/wiki?curid=1460719", "title": "Hana Fousková", "text": "Hana Fousková\n\nHana Fousková (5. května 1947 Šluknov – 10. listopadu 2015 Liberec) byla severočeská spisovatelka, básnířka a výtvarnice. Její svébytné dílo vychází mj. ze zkušeností s duševní chorobou, v pozdější fázi života i s rakovinou či zážitkem klinické smrti.\n\nVětšinu života trávila Hana Fousková v Podještědí, které se stalo její domácí krajinou a inspirací. Od dětství si přála malovat a opakovaně se hlásila ke studiu na výtvarných školách. První z nich – textilní výtvarnou školu v Brně – však nedokončila pro nepříznivou životní konstelaci. Stejně pak musela ukončit studium v Praze na střední uměleckoprůmyslové škole na Hollarově náměstí. Skládala rovněž přijímací zkoušky na AVU, neprošla ale přes pohovorovou část.\n\nNa přelomu 60. a 70. let se pohybovala v pražských výtvarnických kruzích (tzv. Křižovnická škola) a okolí undergroundového hnutí. Zúčastnila se dvou polooficiálních výstav, podílela se na jedné ilegální výstavě organizované Věrou Jirousovou. Nakonec se ale v polovině 70. let definitivně vrátila zpět do Podještědí. Ve vesnici Hodky u Světlé pod Ještědem žila a tvořila ve velmi neutěšených podmínkách. Narodila se jí dvojčata, z nichž jedno bohužel v kojeneckém věku zemřelo. K této životní ráně se Fousková často ve své tvorbě navracela. \n\nOd 90. let se Hana Fousková opět intenzivně věnovala malování a psaní, tentokrát již ve svobodných podmínkách. Stala se viditelnou osobností liberecké kulturní scény, byť stále zůstávala společensky spíše na okraji. Své obrazy představila na několika menších výstavách, její texty byly veřejně čteny. Postupně jí vychází tři básnické sbírky, rozsáhlý román s autobiografickými prvky \"Schizofrenička\" zůstal zatím pouze v rukopise. Její texty byly zahrnuty i do několika antologií. K publikaci je edičně připravoval básník a editor Jaromír Typlt. \n\nJejí malba byla charakteristická značnou expresivitou s převládajícími figurálními motivy. V pozdějším věku se vyskytuje i krajinomalba, opět ovlivněna podhorským prostředím. \n\nO životě Hany Fouskové vznikl též dokumentární film \"Já špatně zajizvená rána\" (Jiřina Vávrová, FAMU 2000). \n\n\n\n"}
{"id": "1460721", "url": "https://cs.wikipedia.org/wiki?curid=1460721", "title": "Cartmanova máma je špinavá flundra", "text": "Cartmanova máma je špinavá flundra\n\nCartmanova máma je špinavá flundra (v anglickém originále Cartman's Mom Is a Dirty Slut) je třináctý díl první řady amerického komediálního animovaného televizního seriálu \"Městečko South Park\".\n\nEric Cartman si hraje na zahradě na čajovém dýchánku s plyšáky, protože je smutný, že nezná svého otce. Natočí ho při tom kamarádi, kteří video pošlou do pořadu Nejblbější americké video. Eric se mezitím snaží přijít na to, kdo je dle svědků jeho otcem, jelikož si jeho matka nic z oné noci před otěhotněním nepamatuje. Catmanova matka byla v onu noc s více lidmi, a tak Eric potřebuje analýzu DNA, která stojí 3 000 dolarů. V televizní soutěži vyhrají kluci za druhé místo 3 000 dolarů a věnují je Cartmanovi, jenž o videu nevěděl. Podniknou se testy, ale v díle není otec prozrazen.\n"}
{"id": "1460723", "url": "https://cs.wikipedia.org/wiki?curid=1460723", "title": "Serie B 1995/96", "text": "Serie B 1995/96\n\nSoutěžní ročník Serie B 1995/96 byl 64. ročník druhé nejvyšší italské fotbalové ligy. Soutěž začala 27. srpna 1995 a skončila 9. června 1996. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: Bologna FC 1909, Reggina Calcio, US Avellino, AC Pistoiese.\n\n\n"}
{"id": "1460724", "url": "https://cs.wikipedia.org/wiki?curid=1460724", "title": "Getxo", "text": "Getxo\n\nGetxo ( \"Guecho\") je město ve Španělsku. Leží na mořském pobřeží 14 km severně od Bilbaa a se zhruba 80 000 obyvateli je třetím největším sídlem provincie Bizkaia. Nedaleko se nachází mys Punta Galea s pevností z 18. století.\n\n\nGetxo bylo založeno v roce 1075. Nejstarší památkou je farní chrám svaté Marie ze 12. století, který byl v 17. století barokně přestavěn. Getxo bylo málo významnou rybářskou vesnicí až do poloviny 19. století, kdy se sem díky plážím a mořskému vzduchu začali stěhovat zámožní obyvatelé Bilbaa a vznikla zde řada luxusních rezidencí jako např. památkově chráněný palác Eugizkialde. Roku 1887 byla zprovozněna železniční trať do Bilbaa a v roce 1893 byl přes řeku Nervión postaven Biskajský most, chráněný jako Světové dědictví. Ve dvacátém století rostl počet obyvatel díky textilnímu průmyslu, v současnosti pracuje většina obyvatel v terciárním sektoru. Getxo je propojeno s Bilbaem sítí metra. Město bylo známé aktivitami organizace Euskadi Ta Askatasuna, střelba na příslušníky Civilní gardy si 22. října 1978 vyžádala tři oběti. Podle statistiky z roku 2001 používá 19,9 % obyvatel města baskičtinu jako hlavní jazyk a dalších 31,5 % se dokáže baskicky domluvit. Nejsilnějším politickým subjektem ve městě je tradičně Baskická nacionalistická strana.\n\nSídlí zde fotbalový tým Arenas Club de Getxo. Každoročně se zde koná cyklistický závod Circuito de Getxo, v roce 1990 hostilo město mistrovství světa v cyklokrosu.\n\n"}
{"id": "1460727", "url": "https://cs.wikipedia.org/wiki?curid=1460727", "title": "Wuchanská univerzita", "text": "Wuchanská univerzita\n\nWuchanská univerzita () je prestižní univerzita ve Wu-chanu v provincii Chu-pej v Čínské lidové republice. Má přibližně 53 tisíc studentů a kampus o rozloze 196 hektarů.\n\nByla založena v roce 1893, tedy za říše Čching, pod jménem \"C’-čchiang süe-tchang\" (), a později byla několikrát přejmenována. Během Druhé čínsko-japonské války dočasně fungovala v Le-šanu v provincii S’-čchuan.\n"}
{"id": "1460728", "url": "https://cs.wikipedia.org/wiki?curid=1460728", "title": "Eva Daňková", "text": "Eva Daňková\n\nEva Daňková (* 4. prosince 1964 Gottwaldov, nyní Zlín) je česká herečka, od roku 1992 členka souboru Městského divadla Zlín.\n\nVe Zlíně absolvovala základní školu i střední ekonomickou školu, později vystudovala obor činoherní herectví na Janáčkově akademii múzických umění v Brně.\n\nPo absolutoriu získala angažmá v Mahenově činohře Národního divadla Brno, kde však kvůli reorganizaci strávila necelou sezonu. Následovaly jedna sezona ve Slováckém divadle v Uherském Hradišti a další v Městském divadle Zlín, kde je od roku 1992 členkou divadelního souboru. Působení ve zlínském divadle přerušila jen na dva roky, kdy byla v angažmá Moravského divadla Olomouc; do Zlína se však vrátila.\n\nCo se týká filmové a televizní tvorby, tak se objevila v televizních filmech \"Ztráta paměti\" (1988) a \"Tchyně a uzený\" (2011) a v komedii \"Teambuilding\" (2018). Ztvárnila také role v seriálech \"Četnické humoresky\" (2000), \"Černí baroni\" (2004), \"Okno do hřbitova\" (2011), \"Rozsudek\" (2014) či \"Policie Modrava\" (2017).\n"}
{"id": "1460729", "url": "https://cs.wikipedia.org/wiki?curid=1460729", "title": "Bratroňský džbán", "text": "Bratroňský džbán\n\nBratroňský džbán je hudební festival pořádaný v obci Bratronice v okrese Kladno. V letech 2003–2009 se zde konal každoročně hudební festival Bratroňský džbán, poprvé pořádaný k 775. výročí obce. V některých letech (například 2003, 2004, 2006, 2007) se konal přímo na návsi a ve vsi, v některých letech (např. 2005, 2009) v bývalé vojenské základně jižně od Bratronic – na vrchu Kouty (473 m n. m.). Vystupovali zde například Taxmeni, Honza Vyčítal, Aleš Brichta, Peter Nagy či Petr Bende.\n\nObec Bratronice slavila 790 let od svého vzniku. Na festivalu vystoupil pěvecký sbor ZŠ Bratronice, dechovka Krajanka a skupina Rangers – Plavci. Součástí byl také křest knihy Bratronická zastavení. Nakonec vystoupila kapela Černý brelje.\n"}
{"id": "1460730", "url": "https://cs.wikipedia.org/wiki?curid=1460730", "title": "Turistická značená trasa 0013", "text": "Turistická značená trasa 0013\n\nTrasa vede převážně jihovýchodním nebo jižním směrem. V Praze prochází podél Botiče s Hostivařskou přehradou, u Průhonic podejde dálnici D1 a u Horních Jirčan Pražský okruh D0. Přírodním parkem Středních Čech dojde do Borku u Jílového, kde navazují další turistické trasy. Po silnici lze dojít na břeh Sázavy.\n\nCyklisté mohou využít cyklostezky A23, A41, P15, 8100, 8232 a 19, v Praze se trasa potkává s naučnými stezkami Toulcův dvůr, Povodím Botiče a Historií Hostivaře.\n\n\nCesta začíná u zastávky MHD V Korytech. Vede přes zastávky MHD Toulcův dvůr a končí u železniční zastávky Jílové u Prahy na trati 210 z Prahy do Čerčan.\n\n\n"}
{"id": "1460731", "url": "https://cs.wikipedia.org/wiki?curid=1460731", "title": "Obsazení Nového Sadu (1941)", "text": "Obsazení Nového Sadu (1941)\n\nObsazení Nového Sadu armádou Maďarského království proběhlo v dubnu 1941.\n\nPo vojenském puči, kdy byla při demonstracích v Bělehradě svržena vláda Vladka Mačeka a Dragiši Cvetkoviće, byla situace v jugoslávském království nejistá. Maďarsko otevřeně hledalo způsoby, jak se po zmocnit nejjižnější části bývalých dolních Uher. Jugoslávská armáda provedla ve městě na přelomu března a dubna mobilizaci, které se pokusili vyhnout příslušníci národnostních menšin (Němci a Maďaři). Docházelo k sabotážím průmyslových podniků.\n\nPo bombardování Bělehradu dne 6. dubna 1941 zavládl mezi příslušníky německé národnosti v Novém Sadu strach z odplaty, kterou by mohlo vykonat většinové srbské obyvatelstvo. Němci se proto ozbrojili a stáhli do svého kulturního centra Habag-Hausu. Přestože k útoku nedošlo, bylo v téže době pozatýkáno několik set jiných Němců, které jugoslávské orgány vnímaly jako problémové a internovaly je. Ještě téhož dne německé letectvo bombardovalo letiště Jugovićevo, kde se nacházely hangáry jugoslávského letectva a Petrovaradínskou pevnost, která sloužila armádě. Několik bomb dopadlo také i na obytné domy. Následující den bylo bombardováno opět letiště, nádraží a přístav, kde se nacházely lodě říční flotily na Dunaji. Jugoslávská armáda se z města předběžně stáhla a místní obyvatelstvo zformovalo dobrobranu a dobrovolnické stráže, aby byl zachován pořádek. \n\nVětšina jugoslávské armády opustila Novi Sad v noci z 10. na 11. dubna 1941. O den později, rovněž v noci, dosáhly Nového Sadu první motorizované jednotky německé armády. V ten moment bylo rozhodnuto o vyhození obou novosadských mostů do vzduchu tak, aby postupující vojsko nemohlo pokračovat dále na jih k Bělehradu. Mosty byly pro tento případ připraveny již na začátku měsíce, kdy byly umístěny nálože. Petrovaradin na druhé straně řeky, který se nacházel na území právě vyhlášeného nezávislého státu Chorvatsko, zůstal bez elektrické energie a tak nebylo možné vyslat o obsazení zprávu vojenskému velení okamžitě. 12. dubna překročila hranici mezi Jugoslávií a Maďarskem i maďarská armáda. Němci přišli do města první; místní obyvatelstvo je nadšeně přivítalo, o čemž informoval tehdejší deník Deutsches Volksblatt. Po městě byly vyvěšovány spontánně německé i maďarské vlajky; mnohé maďarské vlajky místní obyvatelstvo schovalo ještě během první světové války. \n\nDne 13. dubna 1941 vstoupila bez boje do Nového Sadu maďarská armáda okolo 18 hodin večer. Jednalo se o 1. motorizovanou brigádu pod vedením Jenö Majora, která dorazila od severu Temerinskou ulicí. Maďarské obyvatelstvo příchod vojska nadšeně uvítalo. Major následně odcestoval najprve na novosadskou radnici, kde se setkal s politickými představiteli a policejním velitelem, později vystoupili před veřejností před budovou Bánoviny. Major zůstal v Novém Sadu až do 16. dubna, kdy jej vystřídala jednotka 2. brigády s Lájosem Veressem v čele.\n\nPříchod maďarské armády vzbuzoval obavy mezi místními Němci, kteří se obávali, že by početnější maďarská menšina mohla vyprovokovat akce proti nim. Představitelé německých organizací informovali o situaci ve městě německé i maďarské vojenské vedení. Následně Miklós Horthy prohlásil, že maďarská armáda nechá zastřelit každého, kdo by na Němce útočil. Rozhodnutí padlo i vzhledem k tomu, že se množily zprávy o několika jednotlivých případech útoků na Němce. Tím se situace alespoň na nějakou dobu uklidnila. \n\nK ozbrojeným útokům docházelo i nadále, a to vůči slovanskému obyvatelstvu, především v noci z 13. na 14. dubna, kdy maďarští ozbrojenci hledali četniky a příslušníky srbské armády, kteří by mohli pracovat skrytě. Nejvíce útoků se uskutečnilo v lokalitě Salajka a počet obětí se pohyboval mezi desítkami až stovkami. Armáda další den vydala prohlášení, ve kterém žádala srbské obyvatelstvo o zachování pořádku a vyzývala, aby se proti ní nikdo nestavěl.\n\nI poté docházelo k sporadickým případům násilí a střelby. Maďarské vojsko žádalo od místních Srbů a dalších Slovanů, aby předali armádě zbraně, ti je však často skrývali a odmítali spolupracovat. \n\n"}
{"id": "1460732", "url": "https://cs.wikipedia.org/wiki?curid=1460732", "title": "Serie B 1996/97", "text": "Serie B 1996/97\n\nSoutěžní ročník Serie B 1996/97 byl 65. ročník druhé nejvyšší italské fotbalové ligy. Soutěž začala 8. září 1996 a skončila 22. června 1997. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: US Lecce, US Ravenna, Castel di Sangro, FC Empoli.\n\n\n"}
{"id": "1460736", "url": "https://cs.wikipedia.org/wiki?curid=1460736", "title": "Anna Javorková", "text": "Anna Javorková\n\nAnna Javorková (* 8. říjen 1952 Ružomberok) je slovenská herečka. Vystudovala herectví na VŠMU v Bratislavě. Jako studentka působila na scéně Slovenského národního divadla, ve kterém působí i v současnosti. Pedagogicky působí na církevního konzervatoři v Bratislavě. Je výraznou představitelkou dramatických postav a charakterově náročných úkolů.\n"}
{"id": "1460738", "url": "https://cs.wikipedia.org/wiki?curid=1460738", "title": "Opakování přenosu", "text": "Opakování přenosu\n\nOpakování přenosu je v počítačových sítích opakované vysílání rámce, paketu nebo segmentu dat, který se nepodařilo odeslat nebo přenést. Opakování přenosu je základním prostředkem pro zajištění spolehlivé komunikace v počítačových sítích a zpravidla je základem nějakého algoritmu zpětné vazby s automatickým opakováním. Opakování přenosu se provádí po příjmu negativního potvrzení nebo po uplynutí časové prodlevy, sítích CSMA/CD již při zaregistrování kolize při vysílání.\n\n"}
{"id": "1460745", "url": "https://cs.wikipedia.org/wiki?curid=1460745", "title": "Klisura", "text": "Klisura\n\nKlisura () je město ležící ve středním Bulharsku v horské oblasti mezi Starou planinou a Srednou gorou, na horním toku řeky Strjama. Nachází se 32 km od Karlova, správního střediska stejnojmenné obštiny, a má zhruba tisíc obyvatel.\n\nKlisura znamená bulharsky průsmyk a pochází z řeckého . Jméno odráží skutečnost, že se město nachází poblíž průsmyku v horském hřbetu \"Koznica\", oddělujícího Zlaticko-pirdopskou a Karlovskou kotlinu a zároveň tvořícího hranici mezi Plovdivskou a Sofijskou oblastí. V Bulharsku se toto geografické označení vyskytuje vícekrát.\n\nSídlo bylo založeno podél obchodní cesty. Jednalo se o dědinu, jejíž chalupy byly založeny na suťovisku, a proto ji v 16. století přesunuli o 4 km východněji. Kromě pastevců v ní žili příslušníci stráže hlídající průsmyk. Od roku 1780 se zde pěstuje růže a na počátku 19. století se ročně zpracovávalo na růžový olej okolo 600 t růžových květů. S hospodářským růstem přišel kulturní vzestup a byla zde zřízena škola. Nejdříve fungovala v primitivních podmínkách, ale od roku 1856 ve vlastní budově. V té době již dva roky stála budova místní knihovny. \n\nPo krymské válce nastala hospodářská krize a úpadek pěstování růží. V roce 1876 se obyvatelé přidali k Dubnovému povstání a po bitce v nedalekém Zlém dolu byla Klisura vypálena tureckou armádou, která při tom zabila 400 obyvatel. Ti, kteří se stačili zachránit v horách, nalezli útočiště v nedalekém městě Koprivštica. Po rusko-turecké válce se Klisura stala součástí Východní Rumélie, která byla sjednocena s Bulharskem v roce 1908.\n\nVe městě žije 1 155 stálých obyvatel a je zde trvale hlášeno 926 obyvatel. Podle sčítání 1. února 2011 byli všichni obyvatelé Bulhaři.\n\nVe městě je továrna na nábytek a stáčírna zdejší minerální vody. Sídlí zde státní lesní statek. Městem prochází významná železniční trať č. 3 Sofie – Varna a silnice č. 6.\n"}
{"id": "1460746", "url": "https://cs.wikipedia.org/wiki?curid=1460746", "title": "Alexandru Băluță", "text": "Alexandru Băluță\n\nAlexandru Băluță je rumunský fotbalista, který hraje na postu útočníka v týmu SK Slavia Praha.\n\nS fotbalem začal ve fotbalové škole pod vedení Gheorghe Popesca. Následně přešel do Chindie a během léta se stal profesionálním hráčem FC Viitorul Konstanca. Po jedné sezóně přestoupil do FC Universitatea Craiova. Během sezóny 2017/2018 za craiovský klub, v němž tehdy dělal i kapitána, ve třiceti ligových zápasech nastřílel jedenáct branek a dalších pět svým spoluhráčům připravil. Klub tehdy skončil v lize na třetím místě. V téže sezóně navíc vyhrál rumunský pohár, ve jehož utkáních Băluță nastřílel šest gólů. Celkem za čtyři roky v klubu, do léta 2018, odehrál více než sto ligových utkání a nastřílel v nich 21 branek.\n\nNastupoval také za reprezentační výběr své země, ve kterém se prvně objevil v září 2017.\n\nBěhem letního přestupního období roku 2018 přešel do České republiky, do pražské Slavie, která za něj zaplatila 2,65 milionu euro, tedy asi 67 milionů korun, čímž se stal v té době jejím nejdražším nákupem. Od 5. září 2019 do konce sezóny 2019/2020 hostuje v klubu Slovan Liberec, s tím, že si ho pražský klub může již v zimní přestávce stáhnout zpět.\n"}
{"id": "1460748", "url": "https://cs.wikipedia.org/wiki?curid=1460748", "title": "Podgora 72", "text": "Podgora 72\n\nPodgora 72 (v srbské cyrilici Подгора 72) bylo vojenské cvičení Jugoslávské lidové armády, které se odehrálo na jaderském pobřeží v období od 21. do 25. října 1972.\n\nCvičení se uskutečnilo jako pokračování předchozího Sloboda 71. Mělo za cíl prověřit obranu mořského pobřeží, výsadky parašutistů, boje o ostrovy apod. Trénovány byly i raketové útoky, zapojeno bylo námořnictvo. Během cvičení byl zaveden vojenský režim v části vzdušného prostoru SFRJ i na mořském břehu.\n"}
{"id": "1460749", "url": "https://cs.wikipedia.org/wiki?curid=1460749", "title": "Charles Holden", "text": "Charles Holden\n\nCharles Henry Holden (12. května 1875 Bolton, Velký Manchester – 1. května 1960 Harmer Green, Hertfordshire) byl anglický architekt. Je známý především projektováním mnoha stanic londýnského metra během 20. a 30. let minulého století a projekty knihovny \"Bristol Central Library\" v Bristolu, sídla společnosti \"Underground Electric Railways Company of London\" na londýnské adrese \"55 Broadway\" a administrativního centra londýnské univerzity, budovy \"Senate House\". Projektoval také mnoho válečných hřbitovů v Belgii a severním Francii pro tehdejší úřad \"Imperial War Graves Commission\" (nyní \"Commonwealth War Graves Commission\").\n\nCharles Holden nejprve pracoval a započal svou profesionální kariéru v Boltonu a Manchesteru a potom se přestěhoval do Londýna. Jeho rané stavby byly ovlivněny stylem Arts and Crafts, avšak potom po většinu své kariéry byl zastáncem stylu bez příkras, založeném na zjednodušených tvarech a hmotách, který byl oproštěn od toho, co považoval za zbytečné dekorativní detaily. Holden byl přesvědčen, že architektonické návrhy by měly být diktovány zamýšlenými funkcemi budov. Po první světové válce stále více zjednodušoval svůj styl a jeho návrhy se stávaly ještě více redukovanými a modernistickými, ovlivněnými evropskou architekturou. Byl členem asociace návrhářů a průmyslníků \"Design and Industries Association\" a cechu pracovníků v umění \"Art Workers' Guild\". Vytvářel kompletní návrhy pro své budovy včetně designu interiéru a vybavení.\n\nAčkoli jeho práce nezůstala bez kritiků, je jeho architektura široce ceněna. V roce 1936 získal Královskou zlatou medaili za architekturu od profesního sdružení \"Royal Institute of British Architects\" (RIBA) a v roce 1943 byl Královskou společností umění, řemesel a obchodu (\"Royal Society for the Encouragement of Arts, Manufactures and Commerce\") jmenován královským designérem \"Royal Designer for Industry\". Jeho návrhy stanic pro londýnské metro se staly standardním designem společnosti \"Underground Electric Railways Company of London\" ovlivňujícím návrhy všech architektů, pracujících pro tuto společnost ve 30. letech minulého století. Mnoho jeho budov získalo status budov zvláštního architektonického nebo historického významu, jež je chrání před neoprávněnými zásahy. Dvakrát odmítl povýšení do rytířského stavu.\n\n"}
{"id": "1460751", "url": "https://cs.wikipedia.org/wiki?curid=1460751", "title": "Jan Šépka", "text": "Jan Šépka\n\nJan Šépka (* 29. října 1969, Praha) je pražský architekt, který se podílel na řadě projektů, které byly oceněny jak v České republice tak i v zahraničí. K těm charakteristickým a veřejnosti známým patří například: úpravy Horního náměstí v Olomouci (1995 – 2001), úpravy Jiřského náměstí na Pražském hradě (1997 – 2002), Arcidiecézní muzeum v Olomouci (1998 – 2006), „vila v Berouně“ (2002 – 2004), „vila Hermína“ (2000 – 2009), úpravy zámeckého návrší v Litomyšli (2007 – 2016), návrh národní knihovny v Praze (2007), „Pokoj v krajině“ v šumavské Modravě (2009 – 2010), „Dům v sadu“ (2011 – 2016) nebo instalace „Vnímání“ v Českých Budějovicích (2016).\n\nV letech 1988 až 1995 studoval na Fakultě architektury ČVUT v Praze a v letech 1993 až 1997 navštěvoval Školu architektury AVU. Společně s Michalem Kuzemenským založil v roce 1994 skupinu (spolek) „Nová česká práce“. V letech 1998 až 2009 byl společně s Petrem Hájkem a Tomášem Hradečným společníkem ateliéru HŠH architekti, s.r.o. V roce 2009 založil Jan Šépka vlastní projekční kancelář („Šépka architekti“). Jako pedagog na Fakultě architektury ČVUT v Praze působil Jan Šépka v období od roku 2004 až do roku 2014. V následujících dvou letech (2014 až 2016) zastával funkci vedoucího Kanceláře projektů a soutěží v Institutu plánování a rozvoje (IPR) v Praze. Od roku 2014 vede Jan Šépka ateliér A1 na Vysoké škole uměleckoprůmyslové (UMPRUM) v Praze. V této instituci obhájil (v roce 2015) svoji habilitační práci (na téma „Jak se dělá město“) a byl jmenován docentem pro obor Architektura. V roce 2006 byl Jan Šépka editorem ročenky „Česká architektura 2006 – 2007“. V roce 2015 (společně s Mirkou Tůmovou) vydal knihu „Jak se dělá město“. Od roku 2014 je Jan Šépka ve správní radě Nadace muzeum Stanislava Suchardy.\n\n\n\n\n\n"}
{"id": "1460753", "url": "https://cs.wikipedia.org/wiki?curid=1460753", "title": "Seznam nájemců ve World Trade Center 2", "text": "Seznam nájemců ve World Trade Center 2\n\nPůvodní World Trade Center 2 (také známá jako Jižní věž, WTC 2 nebo 2 WTC) byla jednou ze dvou věží Světového obchodního centra v New Yorku. Byla dokončena v roce 1973 a se svojí výškou střechy (415 m) převýšila Empire State Building (381 m). Oproti svému dvojčeti byla o 1,9 m nižší a na jejím vrcholu nebyla telekomunikační anténa, ale vyhlídková terasa pro návštěvníky. \n\n11. září 2001 se obě věže staly cílem teroristických útoků. V 8:46 naráží do prvního mrakodrapu Let 11. To samé provede v 9:03 Let 175, kdy Boeing 767-200ER naráží v rychlosti 950 km/h do jihovýchodního rohu WTC 2 mezi 78 a 84. Po 56 minutách se v 10:59 budova řítí. O 29 minut jí následuje i její severní dvojče. \n\nJelikož byla Jižní věž zasažená jako druhá, tak v ní nezemřelo tolik osob jako ve druhém mrakodrapu. Dalším přínosem pro uvězněné zaměstnance byl i nepřesný náraz letadla, jehož trosky nezničily únikové schodiště (A), po kterém se mohlo celkem 18 lidí bezpečně dostat z vyšších pater přes zónu nárazu do nižších pater. Někteří se vydali nahoru, protože se domnívali, že je zachrání vrtulník ze střechy. Bohužel hustý kouř znemožňoval takový druh záchrany a navíc byly dveře na střechu zamčeny. Odhaduje se, že 637 osob bylo okamžitě zabito při nárazu nebo uvězněno ve vyšších patrech. Přežili jen čtyři lidé, kteří se nacházeli nad 78. poschodím: Richard Fern, Ronald DiFrancesco, Stanley Praimnath z Fuji Bank a Brian Clark z Euro Brokers. Při zhroucení jižní věže zahynuli lidé na vrcholku, ti kdo zůstali ve vestibulu v 78. patře, ti v kancelářích firem Keefe, Bruyette & Woods, Aon Insurance a Fiduciary Trust. Společnost Sandler O´Neil na 104. poschodí přišla o 66 zaměstnanců. Podle vyšetřování opustily horní patra jižní věže dvě třetiny lidí během 16,5 minuty mezi útoky, a to navzdory hlášení, že mají zůstat na svých místech.\n\nPoznámka: Patra, které při teroristických útocích 11. září 2001 zasáhl Let 175, jsou podbarveny  červeně , zatímco podlaží nárazem ovlivněná,  tmavě šedě .\n\n"}
{"id": "1460763", "url": "https://cs.wikipedia.org/wiki?curid=1460763", "title": "Chester Barnard", "text": "Chester Barnard\n\nChester Irving Barnard (7. listopadu 1886 Malden, Massachusetts – 7. června 1961 New York) byl významnou americkou osobností managementu. Je autorem knihy \"The Functions of the Executive\" (1938), do češtiny lze přeložit jako „Funkce řídícího pracovníka“. V této knize přirovnává management organizace k nervovému systému. Ten se stará o ostatní části organizace a zajišťuje jejich kooperaci tak, aby každá část „těla“ dělala přesně, co od ní celek potřebuje. Tento přístup lze označit jako holistický, protože se nezabývá managementem jako oddělenou funkcí podniku, ale uvažuje právě jeho roli koordinátora.\n\nVzdělání získal Chester Barnard na Harvardově univerzitě v USA. Studium ovšem nedokončil. Kariéru začal v AT&T Corporation (tehdejší American Telephone and Telegraph Company), odtud přešel do New Jersey Bell, kde se stal prezidentem. Pracoval zde mezi roky 1927–1948. Dokončil zde tedy své největší dílo. Od roku 1936 působil i na Princetonu. Jeho kontakt s Harvardem však úplně neustal. Znal se s vedením univerzity a přátelil se i s Abbottem Lawrencem Lowellem (prezidentem Harvardovy univerzity).\n\nJeho koncepci fungování podnikového prostředí lze charakterizovat humanismem a zkoumáním rozdílů mezi kolektivismem a individualismem. Podnik vždy vnímal jako sociální systém s lidskými vztahy. Tak se velmi lišil od přístupu Henriho Fayola, který je známý pro svůj procesní přístup k managementu. V tomto ohledu je možné Barnarda označit z dnešního pohledu jako pokrokovějšího. Management je v dnešní době více orientovaný na potřeby zaměstnanců, než tomu bylo v první polovině 20. století.\n"}
{"id": "1460764", "url": "https://cs.wikipedia.org/wiki?curid=1460764", "title": "Třída Illustrious", "text": "Třída Illustrious\n\nTřída Illustrious byla třída letadlových lodí britského královského námořnictva z éry druhé světové války. Celkem byly postaveny tři jednotky této třídy, které byly ve službě v letech 1940–1968. Intenzivně byly nasazeny ve druhé světové válce, přičemž přečkaly vážná poškození. Nejdelší službu měla letadlová loď \"Victorious\", která byla několikrát nákladně modernizována. Podle modifikovaného projektu třídy \"Illustrious\" byly postaveny ještě tří další letadlové lodě – HMS \"Indomitable\" a dvě jednotky třídy \"Implacable\". Skupiny \"Indomitable\" a \"Implacable\" jsou považovány za podtřídy třídy \"Illustrious\".\n\nVe 30. letech se britské námořnictvo rozhodlo postavit letadlové lodě, které by měly oproti svým předchůdcům výrazně větší odolnost (měly nejen přežít nepřátelský útok, ale i dokázat pokračovat v boji), přičemž zároveň měly být dodrženy limity dané Washingtonskou konferencí. Vzniklá plavidla třídy \"Illustrious\" měla pancéřování letové paluby a hangáru, vytvářející pancéřovanou schránku tvořící integrální součást konstrukce plavidla. Zachování dostatečné stability si však vynutilo použití pouze jednopatrového hangáru a omezení počtu nesených letounů na 33 kusů.\n\nCelkem byly postaveny tři jednotky této třídy. Na jejich stavbě se podílely britské loděnice Vickers-Armstrong v Barrow-in-Furness a Newcastle upon Tyne a loděnice Harland & Wolff v Belfastu. Do služby byly přijaty v letech 1940–1941.\n\nJednotky třídy \"Illustrious\":\n\nPlavidla měla kvalitní pancéřování. Letová paluba byla mezi výtahy chráněna 76mm pancířem, prostor u výtahů kryl pancíř slabší. Celkem tak bylo chráněno 62% její plochy. Boky hangáru kryl 114mm pancíř, který v místech pohonu klesal až na boky trupu. Plavidlo mělo odolat zásahu 227kg (500 lb) pumou, nebo střelbě ze 152mm kanónů. Pancéřování tvořilo celkem 5000 tun z celkových 23 000 tun výtlaku plavidla. Z toho samotná letová paluba vážila 1500 tun.\n\nKapacita činila až 33 letounů. Uloženy byly v jednopatrovém hangáru, který s letovou palubou spojovaly dva výtahy. Letouny startovaly pomocí katapultu. Složení leteckého křídla se během služby měnilo. Zároveň byla plavidla během války upravena, aby mohla provozovat více letounů. Například letadlová loď \"Illustrious\" tak roku 1944 nesla celkem 63 letounů (36 Corsair a 27 Avenger). Výzbroj tvořilo po dokončení šestnáct dvouúčelových 114mm kanónů BD Mk.II ve dvoudělových věžích a šest osmihlavňových „pom-pomů“ Mk.VIA se 40mm kanóny (celkem 48 hlavní). Plavidla byla vybavvena radarem typu 79.\n\nPohonný systém tvořilo šest kotlů Admiralty a tři parní turbíny Parsons o výkonu 111 000 hp, pohánějící tři lodní šrouby. Nejvyšší rychlost dosahovala 30,5 uzlu. Dosah byl 9250 námořních mil při rychlosti 14 uzlů.\n\n\n\n"}
{"id": "1460765", "url": "https://cs.wikipedia.org/wiki?curid=1460765", "title": "Turistická značená trasa 0019", "text": "Turistická značená trasa 0019\n\nTrasa vede západním a jihozápadním směrem. Podejde Pražský okruh D0 a od řeporyjské rozvodny se vydá k přírodní památce Zmrzlík. Projde kolem mramorového lomu a přírodní památky Cikánka a kolem zámku Cikánka. Přírodní rezervací Radotínské údolí s několika bývalými mlýny dojde do Chotče, kde končí.\n\nU Slivence vede část trasy společně s Naučnou stezkou Sliveneckého mramoru.\n\n\nCesta začíná ve Slivenci u zastávky MHD. Prochází kolem zastávky autobusů Maškův mlýn a končí poblíž zastávky PID v Chotči.\n\n\n"}
{"id": "1460768", "url": "https://cs.wikipedia.org/wiki?curid=1460768", "title": "Seznam dílů seriálu Záhady Frankie Drakeové", "text": "Seznam dílů seriálu Záhady Frankie Drakeové\n\nToto je seznam dílů seriálu \"Záhady Frankie Drakeové\".\n\n<onlyinclude></onlyinclude>\n\n"}
{"id": "1460771", "url": "https://cs.wikipedia.org/wiki?curid=1460771", "title": "Pjotr Todorovskij", "text": "Pjotr Todorovskij\n\nPjotr Jefimovič Todorovskij ( Пётр Ефи́мович Тодоро́вский, 26. srpna 1925 Bobrynec – 24. května 2013 Moskva) byl sovětský filmový režisér, kameraman, scenárista, herec a hudební skladatel. \n\nNarodil se v židovské rodině na Ukrajině, která byla v roce 1941 evakuována do Saratovské oblasti. V letech 1943–1949 sloužil v armádě, byl raněn a obdržel Řád vlastenecké války. V roce 1954 vystudoval VGIK a pracoval jako kameraman v Kišiněvě a Oděse. Spolupracoval s režisérem Marlenem Chucijevem, živil se také jako hudebník a skladatel. \n\nV roce 1962 režíroval spolu s Vladimirem Ďačenkem hraný snímek \"Nikdy\" a v roce 1965 natočil svůj první samostatný film \"Věrnost\", který byl oceněn na festivalu v Benátkách jako nejlepší debut. Úspěšné byly jeho autorské tragikomedie spojující psychologické intimní téma s vylíčením společenské situace: \"Válečná romance\" byla v roce 1983 nominována na Oscara za nejlepší cizojazyčný film, \"Interděvočka\", která v době glasnosti otevřela problematiku prostituce v SSSR, získala roku 1989 zvláštní cenu poroty na Tokijském filmovém festivalu, za film \"A znovu a znovu!\", popisujícím život důstojnických rodin v období stalinismu, obdržel v roce 1993 cenu Nika za nejlepší ruský film.\n\nZískal titul národního umělce a Řád Za zásluhy o vlast. Jeho první manželkou byla herečka Naděžda Čeredničenková, druhou manželkou scenáristka Mira Todorovská, s níž měl syna Valerije, který je také filmařem.\n\n\n"}
{"id": "1460775", "url": "https://cs.wikipedia.org/wiki?curid=1460775", "title": "Tresco (ostrov)", "text": "Tresco (ostrov)\n\nTresco neboli Enys Skaw (v kornštině \"Ostrov bezů\") je druhý největší ostrov souostroví Scilly, nejjižnější části Britských ostrovů. Scilly leží v Atlantském oceánu asi 45 km na jihozápad od mysu Land's End v anglickém ceremoniálním hrabství Cornwall, ke kterému historicky patří. Ve Spojeném království tvoří specifickou jednotku (unitary authority), spravovanou Radou ostrovů Scilly (\"Council of the Isles of Scilly\"). \n\nOstrov Tresco se rozkládá na ploše 297 hektarů, je dlouhý přibližně 3,5 km a široký 1,75 km. Je v soukromém vlastnictví.\nNěkolikrát se měnil. V roce 1193, kdy papež Celestýn III. dal ostrov opatu Tavistockého kláštera, byl známý jako Ostrov sv. Mikuláše (\"St. Nicholas's island\"), v roce 1305 nesl název \"Trescau\" (\"Farma bezových stromů\"). Do roku 1540 se změnil v \"Iniscaw\" (\"Ostrov bezových stromů\"). V roce 1814 se uváděl pod jménem \"Trescaw\".\n\nV raných dějinách jednu skupinu ostrovů vlastnili poustevníci. Král Jindŕich I. ho dal Tavistockému opatství. V roce 1233 se převor Alan z Cornwallu stal v tomto klášteře opatem. Převorství bylo zrušeno spolu s dalšími kláštery v první polovině 16. století. \n\nPovrch ostrova je rozmanitý, nacházejí se tu členité žulové skály, na severním pobřeží vřesoviště a na východě a jihu pláže tvořené převážně vápenatými schránkami mořských živočichů. Různorodost krajiny a geomorfologie je částečně důsledkem působení ledovce během poslední doby ledové, který tam zanechal nánosy kamení.\n\nNa jihu ostrova je subtropická botanická zahrada nazvaná Tresco Abbey Gardens s tisíci exotických rostlin z více než 80 zemí, z nichž mnohé by na pevnině nepřežily, ale subtropické podnebí ostrova Tresco jim víc než vyhovuje: pěstují tam například sukulenty, palmy, rostliny z rodu protea, strelície nebo pelargonie. Teplejší a sušší, výše položené terasy vyhovují rostlinám z jihu Afriky a z Austrálie; na níže položených se daří rostlinám z Nového Zélandu a Jižní Ameriky. Zahradu založil v 19. století britský politik Augustus Smith jako soukromou zahradu v sousedství benediktinského kláštera z roku 964. Návštěvníci zahrady mohou zhlédnout také sbírku ozdobných přídí lodí, které u ostrovů Scilly ztroskotaly v posledních více než dvou stech letech.\n\nOstrov Tresco mezi ostatními ostrovy Scilly vyniká různorodostí: jsou tu větrná vřesoviště, ale i závětrná místa s cibulovinami, mokřiny a jezera, písečné pláže s dunami. V letech 1971 a 1976 zde byla zřízena tři místa zvláštního vědeckého zájmu (SSSI): Castle Down kvůli vřesovišti, lišejníkům, hnízdišti rybáka obecného (\"Sterna hirundo\") a geologii. Great Pool má největší sladkovodní plochu na ostrovech, hnízdí tam ptáci a zastavují se tam ptáci tažní. Pentle Bay je význačný přechodem z písečné duny k vřesovišti bohatému na lišejníky.\n\nV říjnu 2012 bylo na ostrov helikoptérou dopraveno šest veverek obecných (Sciurus vulgaris) (5 samců, 1 samice). Přežily jen dvě, ale v září 2013 jich bylo vypuštěno dvacet poblíž Abbey Gardens. Tresco je pro tento ohrožený druh pokládáno za bezpečné útočiště, protože tam nejsou dravci (například lišky) ani veverky šedé, které přenášejí virové onemocnění veverek.\nK mnoha, kteří zde byli poprvé v Británii pozorováni, patří:\nlelek sokolí (\"Chordeiles minor\"), kukačka černozobá (\"Coccyzus erythrophthalmus\"),\nlesňáček lišejníkový (\"Setophaga americana\"),\njespák aljašský (\"Calidris mauri\") či datel rudohrdlý (\"Sphyrapicus varius\").\n\nLidé bydlí v centrální části ostrova ve vesnici Nový Grimsby a Starý Grimsby, kde mají obchod se smíšeným zbožím, který poskytuje i poštovní služby, galerii, síň, hospodu a dvě kavárny. Na sever od Nového Grimsby je Hrad krále Karla a Cromwellův hrad.\nHrad krále Karla byl postaven v letech 1550–1554, okupován za občanské války a později částečně zbořen kvůli materiálu pro stavbu Cromwellova hradu, věže na pobřeží z let 1651–1652.\n\nNa ostrově se nachází farní kostel sv. Mikuláše, patrona námořníků, cestovatelů, dětí a obchodníků, postavený mezi 1878–1879.\nToto jsou údaje pouze o obyvatelích, kteří na ostrově bydlí trvale. \nNa rozdíl od ostatních ostrovů souostroví Scilly Tresco žije převážně z turistického ruchu a prakticky všechna pracovní místa s ním souvisí. \nNa ostrově nejezdí auta. Pohybovat se lze pěšky po husté síti stezek a silnic nebo na kole, které si lze půjčit. Z heliportu a od přístavišť vozí návštěvníky traktory s přívěsem. Pro hendikepované jsou k dispozici golfové vozíky. Spojení s ostatními obydlenými ostrovy a případné okružní plavby zajišťují lodě.\nOd roku 2001 do 2009 na ostrově pořádali maraton na pomoc pacientům s cystickou fibrózou. Trať tvořilo 7 a půl kola kolem ostrova. Běh se vždy konal ve stejný den jako maraton v Londýně. Mezi vítěze patřili Dara O'Kearneyová a Bob Brown. \n\nMaraton byl vystřídán triatlonem kategorie Sprint Triatlon. Je to každoročně největší sportovní událost na ostrově, která pomáhá Červenému kříži. Kombinuje se tu plavání, jízda na kole a běh.\n\nNa ostrově se lze věnovat různým vodním sportům a rybaření.\n\n"}
{"id": "1460777", "url": "https://cs.wikipedia.org/wiki?curid=1460777", "title": "Bosenské národní divadlo v Zenici", "text": "Bosenské národní divadlo v Zenici\n\nBosenské národní divadlo v Zenici () se nachází v centru bosenského města Zenica, na adrese \"Trg Bosne i Hercegovine 3\".\n\nBudova s obdélníkovým půdorysem o délce 90 m, šířce 60 m a výšce 40 m má celkový užitný prostor o rozloze 11 500 m². V budově je celkem pět podlaží a pět scén (scéna malá, velká, boční, kabaretní a podzemní). Kromě toho se zde nacházejí různé alternativní a výstavní prostory.\n\nMonumentální a postmoderní budova divadla byla vybudována v 70. letech 20. století podle vítězného projektu architektů Jahiela Finciho a Zlatko Ugljena. Realizována byla v prostoru nového městského centra. Objekt divadla obdélníkového půdorysu má v průčelí nápadnou vstupní bránu s dekorativními plastikami. Díky monumentálnosti se budova mezi okolními vícepatrovými stavbami (například obytným domem Lamela) rozhodně neztrácí.\n\nSlavnostně byla otevřena dne 7. května 1978 jako příklad velkolepé investice jugoslávského státu v oblasti kultury. Patřila k největším budovám svého druhu na území celé SFRJ.\n\nV roce 2018 bylo rozhodnuto o rekonstrukci stavby.\n\n"}
{"id": "1460781", "url": "https://cs.wikipedia.org/wiki?curid=1460781", "title": "Památník padlých bojovníků (Nikšić)", "text": "Památník padlých bojovníků (Nikšić)\n\nPamátník padlých bojovníků (srbochorvatsky Spomenik palim borcima/Споменик палим борцима) se nachází v černohorském městě Nikšić, jižně od vrcholu Trebjesa, na ulici \"Vita Nikolića\", před Novým hřbitovem. Brutalistický památník vznikl v roce 1987 podle návrhu architekta Ljubo Vojvodiće. U paty betonové skulptury se nachází pamětní desky se jmény 32 zastřelených místních bojovníků.\n\nV roce 1980 místní samospráva a vláda republiky Černá Hora zahájily přípravu vzpomínkového komplexu, který by se věnoval obětem druhé světové války a připomněl smrt 32 místních zajatců, kteří byli popraveni během italské okupace Černé Hory. Úkol byl svěřen místnímu architektovi Ljubovi Vojvodićovi. Komplex byl otevřen dne 17. září 1987, při výročí osvobození města Nikšiće od fašistické okupace. Během několika let před rozpadem SFRJ byl památník i jeho okolí cílem četných výletů a exkurzí, stejně jako tomu bylo v případě i dalších památníků, připomínajících padlé partyzány. Později však jeho význam poklesl; v druhé dekádě 21. století je betonová skulptura s výškou okolo dvaceti metrů častým útokem vandalů a ve špatném stavu. \n"}
{"id": "1460782", "url": "https://cs.wikipedia.org/wiki?curid=1460782", "title": "Tombola", "text": "Tombola\n\nTombola je příležitostná místní loterie s věcnými cenami, obvykle sloužící k získání prostředků na nějaký obecně prospěšný či charitativní účel. Název je z italského \"tombolare\", podle toho, že se čísla v bubnu převalují.\n\nPořádá se typicky při příležitosti nějaké veřejné, spíše místní či sousedské slavnosti (obecního, spolkového plesu, zemědělské výstavy apod.) Vstupenka, kterou si účastníci koupí, je zároveň losovacím číslem a může vyhrát některou z četných cen (typicky dortů, ozdobných předmětů, nádobí, vzácnějších potravin a nápojů), které do tomboly věnovali pořadatelé a účastníci.\n\nTombola se liší od běžné loterie tím, že je lokální, malého rozsahu, výhry nejsou peněžité a celý výnos se použije na dobročinný účel. Protože v České republice je pořádání loterií vázáno na povolení Ministerstva financí, měli by se pořadatelé ujistit, zda jejich tombola není loterií ve smyslu zákona, a pokud je, informovat se o podmínkách pro pořádání dobročinných loterií.\n\nVěcné loterie pro zvané účastníky hostin a oslav se konaly už ve staré Číně a ve starověkém Římě, po Evropě se rozšířily od 15. století, hlavně jako zdroj prostředků pro obecně prospěšné investice. Ve většině evropských zemí byly buď vyhrazeny panovníkovi, anebo zakázány jako nemravné. Velký rozvoj tombol začal koncem 18. století s rozvojem občanské společnosti.\n\nTomboly se vyskytují v literatuře a ve filmu, slavný a velmi sarkastický pohled na tombolu při hasičském plese je ve filmu Hoří, má panenko Miloše Formana z roku 1967.\n"}
{"id": "1460783", "url": "https://cs.wikipedia.org/wiki?curid=1460783", "title": "Smoljani", "text": "Smoljani\n\nSmoljani (, ) byli slovanský kmen, který žil ve středních a západních Rodopech od 7. až 8. století. Je po nich pojmenováno bulharské město Smoljan.\n\nV roce 837 se Smoljani vzbouřili proti ústřední byzantské moci. Tehdy je podpořil bulharský chán Presjan a se svým náměstkem (kavchánem) Isbulem pronikl přes území Smoljanů k městu Filippi a do západní Thrákie. Část Smoljanů před postupujícími Bulhary uprchla do Christoupole.\n\nZa vlády Symeona I. se Smoljani stali součástí bulharského národa. Na druhé straně Byzantinci zřídili v roce 864 pro Smoljany, kteří jim zůstali věrni, biskupství v rámci snahy je christianizovat. Po válce mezi carem Samuelem a Basileem II. byli zbylí Smoljaní zpětně přesídleni do Rodopů.\n"}
{"id": "1460787", "url": "https://cs.wikipedia.org/wiki?curid=1460787", "title": "Meziměstská tramvaj", "text": "Meziměstská tramvaj\n\nMeziměstská tramvaj je forma tramvajové dopravy, často rychlodrážního nebo vlakotramvajového typu, která překračuje administrativní hranice obcí.\n\nMeziměstské a příměstské tramvajové tratě byly stavěny od počátku tramvajové dopravy jak v Evropě, tak v Severní Americe. Často měly charakter elektrifikované místní dráhy. Známá je například již zaniklá trať z Vídně do Bratislavy nebo stále funkční dráha z Vídně do Badenu. Řada těchto tratí zanikla, společně s obecným útlumem tramvajové dopravy v západní Evropě a Severní Americe, po druhé světové válce. Od konce 20. století dochází k výstavbě některých nových tratí, např. pařížský tramvajový systém je z velké části tvořen meziměstskými tratěmi.\n\nJiž první tramvajová trať v českých zemích byla meziměstskou dráhou. V roce 1869 byla zprovozněna koněspřežná trať z Brna do tehdy samostatného městysu Královo Pole. Také v Praze vedly tramvajové tratě na přelomu 19. a 20. století do samostatných obcí a měst (elektrická drobná dráha Praha – Libeň – Vysočany, elektrická dráha Smíchov–Košíře). V průmyslovém okolí Ostravy vznikl počátkem 20. století systém úzkorozchodných elektrických příměstských drah, které byly v provozu do roku 1973.\n\nVe 21. století existují v Česku čtyři meziměstské tramvajové tratě překračující administrativní hranice obcí. Ve dvou případech jde o dráhy rychlodrážního charakteru: trať z Mostu do Litvínova z 50. let 20. století slouží především k obsluze areálu chemického závodu společnosti Unipetrol, trať z Brna do Modřic z roku 1977 rovněž vede průmyslovou oblastí. Zbylé dvě dráhy jsou jednokolejné a spíš místního charakteru: úzkorozchodná trať z Liberce do Jablonce nad Nisou vznikla na přelomu 40. a 50. let 20. století jako spojení jablonecké (již zrušena) a liberecké tramvajové sítě, zatímco trať z Ostravy do Kyjovic-Budišovic byla původně místní železniční tratí, která byla ve druhé polovině 40. let 20. století upravena pro tramvajový provoz.\n\nVelké diskuze se již několik let vedou kolem vlakotramvají v Praze a jejím okolí. Mluví se o drahách do Mělníka, Hostivice nebo do Jesenice. Velkou stavbou měly též být projekty vlakotramvají na Ostravsku.\n"}
{"id": "1460791", "url": "https://cs.wikipedia.org/wiki?curid=1460791", "title": "Útesník", "text": "Útesník\n\nÚtesník je český rodový název pro několik druhů sapínovitých ryb:\n\n"}
{"id": "1460793", "url": "https://cs.wikipedia.org/wiki?curid=1460793", "title": "Silva (příjmení)", "text": "Silva (příjmení)\n\nSilva, de Silva a da Silva jsou obvyklá příjmení používané v portugalsky mluvících zemích, především v Portugalsku a Brazílii. Název je odvozen z latinského slova \"silva\" znamenající 'les' nebo 'háj'.\n\n\n"}
{"id": "1460794", "url": "https://cs.wikipedia.org/wiki?curid=1460794", "title": "Oldřich Pytela", "text": "Oldřich Pytela\n\nOldřich Pytela (* 25. prosince 1950 Ústí nad Orlicí) je český chemik, v letech 1997 až 2000 rektor Univerzity Pardubice a v letech 1995 až 1997 proděkan Fakulty Chemicko-technologické Univerzity Pardubice.\n\n"}
{"id": "1460795", "url": "https://cs.wikipedia.org/wiki?curid=1460795", "title": "Rogač", "text": "Rogač\n\nRogač je přístavní osada općiny Šolta v Chorvatsku. Nachází se na severním pobřeží ostrova Šolta ve Splitsko-dalmatské župě. Rogač je propojen silnicí D112 a trajektem.\n\nRogač je hlavní přístav Šolty, v němž sídlí přístavní kancelář, přístav a čerpací stanice pro osobní automobily a lodě. Toto místo prosperuje v cestovním ruchu. K dispozici je informační středisko, několik restaurace a asi 30 soukromých čtvrtí.\n"}
{"id": "1460798", "url": "https://cs.wikipedia.org/wiki?curid=1460798", "title": "Palác Habag", "text": "Palác Habag\n\nPalác Habag (srbsky Палата Хабаг/Palata Habag) byl funkcionalistický palác, který se nacházel v Novém Sadu na adrese \"Vase Stajića 2\", v centru města. Sloužil jako kulturní centrum německé menšiny na území dnešní Vojvodiny. Třípatrový palác stál na rohovém pozemku. \n\nPalác byl vybudován pro potřeby různých německých kulturních institucí. Nejprve byla v roce 1929 pod vedením Josifa Menrata založena stavebně-akciová společnost a později vybudován samotný palác. Ten vznikl podle návrhů architekta Oskara Pakwora; realizoval jej stavitel Philipp Schmidt. Po dokončení palác sloužil po celých 13 let až do konce druhé světové války Němcům; konala se zde řada společenských i kulturních akcí. Během obsazení města se zde Němci shromažďovali v obavě z odvety ustupující Jugoslávské armády. \n\nV roce 1944 byl palác během bombardování těžce poškozen a později byl stržen. Dnes se na jeho místě nachází úřední budova Srbských železnic.\n"}
{"id": "1460800", "url": "https://cs.wikipedia.org/wiki?curid=1460800", "title": "OAEP", "text": "OAEP\n\nOAEP (zkratka anglického ) je v kryptografii jedním z algoritmů vytváření výplně. Vytvořili jej v roce 1995 Mihir Bellare a Phillip Rogaway pro asymetrickou šifru RSA a později byl standardizován v rámci PKCS #1 a v rámci RFC 2436.\n\nJádrem algoritmu je využití Feistelovy sítě s dvojicí náhodných orákulí, které zpracují otevřený text před tím, než je předán asymetrické šifře.\n\nVe schématu je využito: \n\nPostup kódování:\n\nPostup dekódování:\n"}
{"id": "1460804", "url": "https://cs.wikipedia.org/wiki?curid=1460804", "title": "Peter Frankenfeld", "text": "Peter Frankenfeld\n\nPeter Frankenfeld, rodným jménem \"Julius Willi August Frankenfeldt\" (31. května 1913 Berlín – 4. ledna 1979 Hamburk) byl německý komik, rozhlasový a televizní bavič.\n\nKariéru kabaretiéra začal v meziválečném Německu. Ve druhé světové válce byl na východní frontě zraněn a skončil v lazaretu v Mariánských Lázních, kde se pak stal tlumočníkem americké vojenské správy. V roce 1948 začal kariéru rozhlasového baviče. Byl průkopníkem kvízů v západoněmeckém rozhlase a televizi a postupně se vypracoval na nejznámějšího západoněmeckého moderátora a baviče. \n\nByl ženatý se zpěvačkou Lonny Kellnerovou, s níž často společně vystupoval.\n"}
{"id": "1460807", "url": "https://cs.wikipedia.org/wiki?curid=1460807", "title": "John Mayock", "text": "John Mayock\n\nJohn Paul Mayock (* 26. října 1970 Barnsley) je bývalý britský atlet, běžec na střední a dlouhé tratě.\n\nDvakrát postoupil do olympijského finále běhu na 1500 metrů. V Atlantě v roce 1996 doběhl jedenáctý, v Sydney o čtyři roky později devátý.\n\nJeho prvním mezinárodním úspěchem bylo druhé místo v běhu na 5000 metrů na juniorském mistrovství Evropy v roce 1989. Dařilo se mu zejména na halových šampionátech – v roce 1992 se stal vicemistrem Evropy v běhu na 3000 metrů, v roce 1998 se v této disciplíně stal halovým mistrem Evropy. Kompletní sbírku medailí dovršil o dva roky později, když skončil na halovém mistrovství Evropy třetí na tříkilometrové trati. Jeho posledním mezinárodním úspěchem byla stříbrná medaile v běhu na 3000 metrů na evropském halovém šampionátu v roce 2005.\n"}
{"id": "1460809", "url": "https://cs.wikipedia.org/wiki?curid=1460809", "title": "Silva", "text": "Silva\n\nSilva (z lat. \"silva\", les, háj) může být:\n\n\n\n\n\n"}
{"id": "1460813", "url": "https://cs.wikipedia.org/wiki?curid=1460813", "title": "Bombardování Nového Sadu (1944)", "text": "Bombardování Nového Sadu (1944)\n\nBombardování Nového Sadu se uskutečnilo v srpnu, září a říjnu 1944. Město, které bylo okupováno Maďarským královstvím (a anektováno), bombardovalo anglo-americké letectvo v rámci úderů na německé spojence. Letadla 15. armády byla vysílána ze základen v Itálii.\n\nK prvnímu leteckému úderu došlo dne 7. srpna 1944 letouny B-24 Liberator. Bomby dopadly v blízkosti Dunaje a kanálu DTD. Cílem byly hlavně průmyslové podniky, továrny na výrobu leteckých součástí, textilní továrny apod. Vzhledem k nízké přesnosti amerických bombardérů byly poškozeny nejen samotné závody, ale i řada obytných domů v okolí. Německé vojsko nechalo nad městem umístit balonové baráže se spuštěnými kabely, které měly zabránit alespoň nízko letícím letounům. V okolí města byly rozmístěny protiletecké kanóny. \n\nDalší bombardování se uskutečnilo dne 16. srpna. Cílem leteckého útoku byla Petrovaradínská pevnost, kde byly umístěni ustašovští vojáci, dále potom některé bomby zasáhly Petrovaradín a jiné spadly do Dunaje. 30. srpna letecký úder vyřadil z provozu místní elektrárnu. Rozšířeny byly i zprávy, že bombardovalo letectvo i Rudé armády, to však bylo později vyvráceno.\n\nČtvrtý letecký úder se uskutečnil dne 6. září 1944, kdy byly cílem téměř všechny části města. Západní spojenci nasadili okolo sto letadel. Řada bomb, které byly svrženy, sice neexplodovaly, v blízkosti paláce Habag nicméně bomba zasáhla kryt s civilisty a byl zde nemalý počet obětí. Počty mrtvých po bombardování dosahovaly několik stovek. Bombardování pokračovalo ještě v průběhu měsíce září až do 21. září. Poté letouny město jen přelétávaly a neshazovaly bomby. V závěru října se Němci stahovali před blížícími se partyzány. Hlavním strategickým cílem byl železniční most, který se sice nepodařilo zničit, ale nechali jej nakonec strhnout ustupující němečtí vojáci.\n\nOdhadovaný počet mrtvých z celého bombardování se pohybuje okolo 1000 lidí. Během druhé světové války byl značný počet obyvatel Nového Sadu vyhnán, zemřelo zhruba pět tisíc lidí. Také proto město získalo v roce 1975 titul město hrdina.\n\n"}
{"id": "1460815", "url": "https://cs.wikipedia.org/wiki?curid=1460815", "title": "Mark Carroll", "text": "Mark Carroll\n\nMark Carroll (* 15. ledna 1972 Cork) je bývalý irský atlet, běžec na střední a dlouhé tratě.\n\nV roce 1991 se stal juniorským mistrem Evropy v běhu na 5000 metrů. Mezi dospělými na této trati získal bronzovou medaili na evropském šampionátu v roce 1998. Největším úspěchem se pro něj stal titul halového mistra Evropy v běhu na 3000 metrů v roce 2000.\n"}
{"id": "1460819", "url": "https://cs.wikipedia.org/wiki?curid=1460819", "title": "Hradiště (Hřebeny)", "text": "Hradiště (Hřebeny)\n\nHradiště (391 m n. m.) je kopec na pravém břehu Vltavy, mezi Zbraslaví a Dolními Břežany. Tyčí se nad Břežanským údolím, kterým prochází jižní hranice Prahy. Podle geomorfologického členění patří do Brdské vrchoviny a jejího podcelku Hřebeny, přestože se nachází na opačném břehu Vltavy. Tvoří výraznou krajinnou dominantu, výškový rozdíl mezi hladinou Vltavy a vrcholem je 200 metrů.\n\nNa svazích Hradiště a sousedního kopce Šance se rozkládalo oppidum Závist, největší keltské oppidum v Čechách. Pozůstatky oppida jsou chráněny jako kulturní památka.\n\nPrvní Keltové se ve střední části vrchu usídlili v 6. století př. n. l. Maximální rozlohy 118 hektarů dosáhlo oppidum v 2. století př. n. l., kdy mělo přibližně 1500–3500 obyvatel. Domy byly většinou jednoprostorové, případně dělené jednoduchými příčkami. Mezi nimi byla síť hlavních a vedlejších cest, které navazovaly na několik vstupních bran. Při archeologickém výzkumu v 70. letech byly objeveny zbytky tkalcovského stavu, kovářské dílny, kuchyňské keramiky, importovaného skla a bronzových nádob.\n\nV 1. století bylo oppidum pravděpodobně přepadeno germánskými válečníky a při následné bitvě dobyto a obsazeno. V dalších letech toto strategicky výhodné místo Germáni využívali, ale postupně ztrácelo na významu a zanikalo. Posledním důkazem o osídlení Závisti je nález malého slovanského pohřebiště z první poloviny 10. století.\n\nVrchol Hradiště je přístupný po značených cestách ze tří směrů:\n\nVrchol se nachází na západním okraji vrcholové plošiny, na které se rozkládala akropole oppida Závist.\n"}
{"id": "1460822", "url": "https://cs.wikipedia.org/wiki?curid=1460822", "title": "Christian Schad", "text": "Christian Schad\n\nChristian Schad (21. srpna 1894 Miesbach – 25. února 1982 Stuttgart) byl německý malíř a fotograf spojovaný především s dadaismem a Novou věcností. \n\nPocházel z bavorské právnické rodiny, studoval umění v Mnichově. Jako pacifista uprchl před odvodem do první světové války do Švýcarska. Zde se připojil k místním dadaistům, jako byli Hans Arp a Hugo Ball. Tehdy vytvořil svou vlastní verzi fotogramu, kterou pak Tristan Tzara nazval \"Schadograf\". Počátkem dvacátých let pobýval v Itálii, kde si vzal za manželku Marcellu Arcangeliovou, dceru římského profesora. Roku 1927 se Schadovi odstěhovali do Vídně, kde Christian Schad maloval v duchu hnutí Nová věcnost. Koncem dvacátých let se pak Schad usadil v Berlíně, téměř přestal malovat a byl poměrně neznámý. Po vybombardování svého ateliéru roku 1943 se přestěhoval do Aschaffenburgu, kde získal od města zakázku, na které pracoval do roku 1947 – vytvořit kopii Grünewaldova obrazu \"Madona s dítětem\" z kostela ve Stuppachu. Schadova budoucí druhá žena Bettina zachránila z Berlína řadu jeho prací a zpočátku provizorní útočiště v Aschaffenburgu se stalo Schadovým domovem do konce jeho života. \n\nV padesátých letech Schad pracoval ve stylu magického realismu a v šedesátých letech se vrátil ke svým dadaistickým počátkům a experimentoval s fotogramy. Tehdy také opět začal po několika úspěšných výstavách patřit ke známým umělcům.\n\n"}
{"id": "1460824", "url": "https://cs.wikipedia.org/wiki?curid=1460824", "title": "Kunhegyes", "text": "Kunhegyes\n\nKunhegyes [kunheděš] je město v Maďarsku v župě Jász-Nagykun-Szolnok. Nachází asi 42 km severovýchodně od Szolnoku a je správním městem stejnojmenného okresu. V roce 2018 zde žilo 7 251 obyvatel. Podle údajů z roku 2001 zde žili 98 % Maďaři a 2 % Romové.\n\nPoblíže Kunhegyesu protéká řeka Tisza. Nejbližšími městy jsou Fegyvernek, Karcag, Kenderes a Kisköre, poblíže jsou též obce Abádszalók, Kunmadaras, Tiszabura, Tiszagyenda a Tomajmonostora.\n"}
{"id": "1460825", "url": "https://cs.wikipedia.org/wiki?curid=1460825", "title": "Jeffrey Epstein", "text": "Jeffrey Epstein\n\nJeffrey Edward Epstein (20. ledna 1953 New York – 10. srpna 2019 New York) byl americký finanční poradce, filantrop do vědy a registrovaný sexuální delikvent.\n\nEpstein se narodil v roce 1953 do židovské rodiny v newyorské čtvrti Brooklyn. Vyrostl na Coney Islandu.\n\nMaturoval na Lafayette High School v roce 1969, poté navštěvoval Cooper Union, ze které ale odešel stejně jako později z Courant Institute of Mathematical Sciences.\nV letech 1973–1975 vyučoval vyšší matematiku a fyziku na Dalton School v newyorském Manhattanu. Mezi jeho studenty byl mj. Alan Greenberg, pozdější šéf Bear Stearns.\n\nTam v roce 1976 Epstein přešel v pozici opčního kupce, kde pracoval pro vysokoziskové klienty. U Bear Stearns se mu dařilo, až se v roce 1980 stal společníkem firmy.\n\nV roce 1982 založil svou vlastní finančně poradenskou firmu J. Epstein & Co. a řídil kapitál svých klientů o výši překračující 1 mld. dolarů. V roce 1996 přejmenoval svou firmu na Financial Trust Company a kvůli daním ji přesídlil na Panenské ostrovy.\n\nOd 90. letech 20. století si spolu s růstem jeho firmy začal budovat několik nemovitostí. V roce 1992 koupil devítipatrovou budovu Birch Wathen Lenox School na newyorské Upper East Side a přestavil ji na svou obrovskou rezidenci – největší v Manhattanu. Mezi jeho další nemovitosti patří vila na floridské Palm Beach; ranč s 10 tisíci akry půdy s panským sídlem poblíž Stanley, New Mexico; vlastní i příhodný byt v Paříži či soukromý ostrov poblíž Saint Thomas na Amerických Panenských ostrovech, nazvaný Little Saint James, se zámečkem a budovami pro hosty. Přelom století bylo též období, kdy Epstein vystoupal mezi elitu a důvěrně se seznámil s různými celebritami a smetánkou nejen ze Spojených států. V té době měl vlastní letoun Boeing 727, který nalétal 600 hodin ročně, často s významnými hosty jako britský princ Andrew, vévoda z Yorku, Kevin Spacey nebo Bill Clinton, se kterým podle letových záznamů cestoval 26×. Pro média si jeho Boeing vysloužil přezdívku „Lolita express“.\n\nV roce 2000 založil Jeffrey Epstein VI Foundation, nadaci pro vědu výzkum, která financovala různé vědecké projekty, mj. univerzit v Princetonu, New Jersey nebo Harvardu. Rozsah těchto aktivit není přesně známý, řádově je odhadován v desítkách milionů dolarů.\n\nV roce 2005 podala jistá žena na policii v Palm Beach prohlášení, že její čtrnáctiletá nevlastní dcera byla dopravena do Epsteinovy tamní vily, kde se pro něj měla svléknout a provést mu masáž. Policie na základě toho začala jedenáctiměsíční utajované vyšetřování, do kterého se později přidala FBI. Během něj bylo zjištěno, že Epstein platil za eskort dívek do svého sídla, se kterými měl následně sex a některé z nich byly nezletilé. V rámci vyšetřování bylo pod přísahou vyslechnuto 17 svědků a pro jejich výpovědi bylo nalezeno velké množství důkazů (například fotografie), které výpovědi podporovaly. Podle článku v International Business Times z roku 2006 měl Epstein v sídle instalovaný kamerový systém, který sexuální akty s dívkami nahrával. V roce 2015 (již po verdiktu) přišel dodatečně deník The Guardian s článkem, podle něhož Epstein sexuální masáže a služby nezletilých dívek pronajímal celebritám, jež ve svém sídle hostil. FBI v té době vyslechla dalších 36 dívek, které měly být k tomuto účelu zneužito a které zahrnovaly mnoho navzájem potvrzených detailů a skutečností. Vyšetřování vyústilo v 53stránkové federální obvinění.\n\nEpstein si na svoji obhajobu zaplatil několik elitních právníků, kteří dosáhli toho, že případ byl projednáván neveřejně a dívky, které se staly obětí sexuálního zneužití, nemohly svědčit, protože se o detailech případu nedozvěděly. Epstein byl nakonec odsouzen k 18 měsícům „vazby s pracovním povolením“ (z nichž vykonal 13 měsíců). Po tuto dobu přespával v prázdném, soukromém křídle zařízení v Palm Beach (stát Florida) s tím, že jinak byl po 6 dní v týdnu, 12 hodin denně propouštěn na svobodu – v toto období ho jeho soukromý řidič vozil do práce a navečer zpět. Epstein jinak nebyl nijak omezen, mohl cestovat po Státech i létat svým soukromým letadlem na Panenské ostrovy. Na konci svého podmínečného propuštění bylo jeho jméno vloženo do registru sexuálních deviantů, úroveň 3 (vysoké riziko recidivismu).\n\nV roce 2019 byl nalezen mrtev ve své cele, když čekal ve vazbě na proces kvůli zneužívání nezletilých dívek. Epstein spáchal za záhadných okolností sebevraždu. Dozorci, kteří ho měli hlídat, během služby údajně usnuli, a na jeho cele nebyly žádné kamery.\n\nMezi Epsteinovy známé patřily mnohé vlivné a prominentní osobnosti, například mediální magnáti Rupert Murdoch a Michael Bloomberg, saúdský princ Mohamed bin Salmán, britský miliardář Richard Branson, režisér Woody Allen, herci Kevin Spacey, Alec Baldwin a Chris Tucker, bývalý britský premiér Tony Blair, zpěvák Michael Jackson, bývalý americký prezident Bill Clinton, členové rodin Kennedyů, Rockefellerů a Rothschildů, princ Andrew, americký prezident Donald Trump nebo bývalý izraelský premiér Ehud Barak.\n\n"}
{"id": "1460826", "url": "https://cs.wikipedia.org/wiki?curid=1460826", "title": "Oldřich Tristan Florian", "text": "Oldřich Tristan Florian\n\nOldřich Tristan Florian (* 8. září 1994 Dvůr Králové nad Labem), dříve působící pod přezdívkou \"Metadon\", je český hudební skladatel a jeden z tvůrců youtube kanálu Mishovy šílenosti.\n\nNarodil se ve Dvoře Králové nad Labem, ale celý život žije v Brně. Na Střední průmyslové škole Brno, Purkyňova v roce 2014 vystudoval maturitní obor informační technologie se specializací na programování a týž rok nastoupil na Právnickou fakultu Masarykovy univerzity. Obor Právo a právní věda úspěšně absolvoval v roce 2019 obhajobou diplomové práce na téma \"Existují přirozená práva?\".\n\nJe členem Mensy ČR a angažuje se v divadelním spolku působícím na Masarykově univerzitě. Od roku 2019 působí jako doktorand na Katedře právní teorie Právnické fakulty Masarykovy univerzity, kde se věnuje interpretaci a zdůvodnění lidských práv.\n\nRoku 2016 společně se svým bratrem Michalem, přezdívaným \"Misha\", začal natáčet videa na kanál Mishovy šílenosti. Je autorem téměř všech písní na kanále, zároveň však má i svůj vlastní YouTube kanál s názvem \"Oldřich Tristan Florian\" (dříve pojmenovaný jako \"Metadon\"), na kterém publikuje videa se serióznějším obsahem. Širokou veřejnost zaujal také svým účinkováním v televizní soutěži \"Prostřeno\".\n\nV letech 2017–2019 působil jako člen akademického senátu fakulty, od roku 2018 je členem akademického senátu univerzity.\n\nJakožto senátor Právnické fakulty Masarykovy univerzity byl jedním z volitelů a zároveň členem volební komise při děkanské volbě v roce 2018, kdy děkanka Markéta Selucká obhajovala svůj mandát. Oldřich Tristan Florian jí však vyčítal nedostatečnou přípravu nové akreditace magisterského studijního programu a upozorňoval, že by fakultu neměl vést někdo, kdo nemá důvěru akademických pracovníků. Ve volbě nezískala ani jeden hlas členů akademického senátu.\n\nJe zastáncem reformní pedagogiky. Kritizuje příliš konzervativní způsob výuky, velké množství povinných předmětů a sepětí bakalářského stupně studia s magisterským na českých právnických fakultách. Zasazuje se také o dodržování univerzitního studijního a zkušebního řádu a kritizuje neadekvátní podmínky ukončení některých povinných předmětů.\n\nZabývá se analytickým přístupem k morální filosofii. Publikuje v akademických časopisech a pomáhá s organizací odborných konferencí, na kterých také vystupuje.\n\n"}
{"id": "1460828", "url": "https://cs.wikipedia.org/wiki?curid=1460828", "title": "Salomonové z Friedbergu", "text": "Salomonové z Friedbergu\n\nSalomonové z Friedbergu (něm. Salomon von Friedberg, lat. Salomon de Friedberg) je rod, jehož kořeny sahají do Frýdku 16. století.\n\nV době kdy členové rodu pobývali ve Frýdku, používali příjmení Šalomon, nebo Šalomun (psáno Ssalomon, Ssalomun), inspirované biblickým králem Šalomounem, proslulým svou moudrostí. Když členové rodu Frýdek opustili, přizpůsobili své příjmení dvěma zvykům tehdejší doby. Zaprvé začali používat druhou část svého jména, která v tomto případě neznamenala šlechtický přídomek (snad s výjimkou Václava Mořice SvF), ale místo původu (Fried-berg - Frýdecký kopec). A za druhé, dostali se do německy hovořícího prostředí a proto začali používat německou verzi jména. Z příjmení Šalomon se tedy stalo Salomon von Friedberg v německé, nebo Salomon de Friedberg v latinské verzi (psáno v různých fonetických podobách). Vzhledem k sílícímu antisemitismu začali být někteří členové rodu ve druhé polovině 19. století neprávem napadáni, že jsou židovského původu. Žádosti o odložení příjmení Salomon ale nebyly panovníkem povoleny. Teprve po zániku Rakousko-Uherska a zrušení šlechtictví ve většině nástupnických států, si někteří členové rodu jméno změnili a začali se psát jen \"Friedberg\" (s výjimkou potomků druhé linie žijících v Kanadě, ti stále používají plnou latinskou verzi).\n\nNa přelomu 16. a 17. století se Salomonové ve Frýdku vymanili z poddanství a stali se tzv. svobodnými měšťany.\n\nHlavní linii rodu nesl Matyáš Václav Salomon. Používal přídomek \"z Friedbergu\" a vlastní erb. Jak erb získal není známo (mladší bratr mu ho udělit nemohl, získal palatinát až později), ale šlechtici on ani jeho potomci nikdy nebyli.\n\nMladším bratrem Matyáše Václava byl však Václav Mořic Salomon z Friedbergu, který v letech 1648-1650 získal titul vladyky a vlastní erb. Podklady se však nedochovaly a není jisté, jestli šlo o udělení panovníkem, nebo snad některým z vysokých palatinů (něm. \"Hofpfalzgraf)\". Pro Václava Mořice však bylo výhodnější zůstat bohatým měšťanem, než se stát šlechticem s nejistou finanční situací, a proto se svého měšťanství nikdy nevzdal. Z jeho synů se navíc žádný nedožil dospělosti a jakýkoliv nárok na šlechtictví s jeho smrtí tedy zanikl. \n\nToto se však ztratilo v průběhu dějin a členové rodu ze třetí linie, žijící v první polovině 19. století v Praze se skutečně domnívali, že jsou potomky šlechtického rodu a používali erb (kupodivu Václava Mořice a ne Matyáše Václava). Roku 1862 byl však Emanuel Salomon von Friedberg vyzván, aby své šlechtictví doložil. Rodina začala po svých kořenech pátrat (genealogie byla tehdy poměrně obtížný obor a došlo k mnoha omylům, viz níže). I přes nedostatek průkazných materiálů, byla nakonec, dne 8. prosince 1862 (21. března 1863 byl vydán majestát), konfirmace (potvrzení starobylého šlechtictví) Salomonům z Friedbergu, z nejvyšší milosti císaře Františka Josefa I., potvrzena. V praxi to znamená, že ať byl rod do té doby šlechtický nebo ne, panovník rozhodl, že to tak bylo. \n\nEmanuel Salomon von Friedberg byl 11. října 1883 vyznamenán řádem Železné koruny II. třídy. Využil statutu tohoto řádu, 14. ledna 1884 požádal o udělení baronátu, kterému bylo vyhověno a 17. února 1884 byl povýšen do stavu svobodných pánů. Spolu s tím mu byl polepšen erb. Titul svobodný pán pak ještě využívali Emanuelovi synové, ale ti zemřeli bezdětní a titul tak opět zanikl.\n\nKonfirmace šlechtictví byla udělena ještě jednou, roku 1885, pro potomky první linie, žijící v Haliči.\n\nVyobrazení erbu Matyáše Václava je známo pouze z pěti exemplářů otisků pečetních prstenů. Patrný je blíže neidentifikovatelný pták ve štítě, přikryvadla a ptačí pero v klenotu. \n\nSituace se přesně opakuje i v případě Václava Mořice. Znovu máme pět otisků pečetních prstenů. A tentokrát rozeznáváme pouze štít, tak jak je v oficiálním blasonu, s jediným rozdílem, lev je jasně v poloze ve skoku.\n\nV odborných publikacích můžeme najít ještě odlišné blasony a vyobrazení erbu i s klenotem. Odlišnosti jsou nejčastěji v: barvách 3. pole, v popisu zdi/cimbuří, v barvách přikryvadel, v barvách dřevců praporů, a nakonec největší neshoda panuje v popisu samotných praporců, včetně barev liter.\n\nV materiálech ke konfirmaci se však údajně nachází nákres erbu, pocházející z listiny z roku 1656. Na té je i klenot a lev v poloze kráčející. A protože konfirmace proběhla, je oficiálním erbem rodu od roku 1863 ten z majestátu.\n\n\"\"Čtvrcený štít. V prvním a čtvrtém zlatém poli je černá, do středu hledící orlice s červeným jazykem. Druhé pole je červené se stříbrným dvojocasým kráčejícím lvem. Ve třetím modrém poli se vidí stříbrná, černě spárovaná zeď, za kterou vyniká vpřed hledící muž ve stříbrné, zlatě lemované zbroji s přílbou s otevřeným hledím. V pravé ruce drží plamenný meč se zlatým jílcem a záštitou, v levé, která je opřena v bok, zelenou palmovou ratolest. Nalevo od něj naráží do zdi hořící granát. Na štítě stojí korunovaná turnajská přílba s černo-zlatými a modro-stříbrnými přikrývadly. Klenotem je rostoucí oděnec ze štítu mezi šesti praporci (3:3) na stříbrných ratištích se stříbrným hrotem. Vpravo: přední stříbrno-modře pruhovaný se stříbrnými literami F III, druhý červeno-stříbrně routovaný, zadní zlato-modře pruhovaný. Vlevo: přední černo-zlatě pruhovaný se stříbrnými literami F III, druhý modro-zlatě pruhovaný, zadní stříbrno-červeně routovaný.\"\"\n\nBaronský erb se od původního lišil jen baronskou korunou na štítě a heslem POTIUS ESSE QUAM VIDERI. \n\nV 16. století žila ve Frýdku rodina Šalomonů a způsob historických zápisů naznačuje, že příjmení vzniklo právě zde a v této době. Nejstarší písemný záznam pochází z 7. června 1541 a týká se Bartoše Šalomona, v té době obecního staršího, o kterém však není více známo. Dalším byl Jan Šalomon, zemědělec, který zemřel mezi lety 1580-1663. Martin Šalomon, také zemědělec a otec pěti dětí, zemřel zřejmě při velkém požáru roku 1592. A především Václav Šalomon starší, který zvyšoval rodinný majetek obchodováním s nemovitostmi, zemřel mezi lety 1607-1614.\n\nVíc informací máme o Václavu Šalomonovi mladším, narozen před rokem 1588. Byl radním Frýdku v letech 1615, 1616 a 1627 , ale protože to byla funkce čestná, jeho hlavní živností bylo ševcovství, ve kterém dosáhl pozice nejvyšší- stal se nejstarším mistrem a roku 1625 byl zvolen cechmistrem. Jako jeho otec, i Václav mladší zvyšoval své majetkové poměry nákupem a prodejem nemovitostí, ale život ve Frýdku v té době byl sérií katastrof- požáry, morové epidemie, vojenská situace, to všechno byly komplikace a když roku 1628 nebo 1629 Václav mladší zemřel, jeho vdova se během pár let dostala do finančních problémů. Snad to bylo důvodem, že jejich synové opustili Frýdek a začali své kariéry jinde. \n\nVáclav Mořic, narozen 1625, byl kariérně úspěšnější. Bojoval proti Švédům a stal se radním Starého Města pražského. Ale nositelem linie byl starší syn, Matyáš Václav, narozen cca 1618. Ten působil jako vysoký úředník Hanuše Zikmunda svobodného pána Petřvaldského z Petřvaldu, nejprve na hradě Buchlov a později v Horní Moštěnici, a na Přerovsku vůbec. Zemřel roku 1681 ve Frýdku, kam se ve stáří vrátil dožít.\n\nPoslední stopy Salomonových z Frýdku mizí s rokem 1685. Potomci Matyáše Václava- Rudolf Jan (zemřel 1701-1723), Jan Antonín starší (narozen 1682, zemřel po 1734) a Jan Antonín mladší (zemřel mezi 1742-1745), pracovali jako vysocí úředníci ve službách šlechticů (rytíř Jan Ondřej Kotvic z Kotvic a na Hostouni, Jan Bartoloměj svobodný pán Vernier z Rougemontu, hrabě Ferdinand Rudolf z Valdštejna, hrabě Kornel, hrabě Karel Jáchym Breda, hrabě Pöetting-Persing). To mělo své výhody, Salomonové díky tomu požívali značné úcty, pramenící z postavení, a žili na, většinou nově opravených, sídlech svých pánů. Na druhou stranu to ale byl život stěhovavý a dohledat tedy jejich pohyb je komplikované.\n\nDalším významným členem rodu byl Josef Anton Karl (žil 1740- 1825). Svou kariéru začal, podobně jako jeho předci, jako panský úředník, působil na cítolibském panství, majetku Ernesta Karla hraběte Pachty z Rájova. Ale jako první opustil hranice Čech. Nejprve se dostal, roku 1790, jako výběrčí na panství hrabat Pálffyů z Erdődu, ve slovenské Stupavě. Ale mezi lety 1799-1808 přestěhoval svou rodinu do Haliče, do města Krakov. Zde se rod rozdělil na tři hlavní linie.\n\nZakladatelem první linie byl Ernest Johann (žil 1774-1854), místostarosta ve Lvově. Jeho potomci rozšířili rod přes Belgii do Francie, také do Polska nebo Rakouska. Z této linie pochází např. generálmajor Edmund šlechtic Salomon de Friedberg, polní podmaršál Ernst šlechtic Salomon de Friedberg nebo malířka Sibylle Woletz.\n\nDruhou linii založil Johann Nepomuk Stephan (žil 1791- 1865), kamerální správce města Bolechów, dnes ležícím na Ukrajině. V Polsku a na Ukrajině žijí jeho potomci dodnes, ale významná větev žije i v Kanadě. Mezi jeho potomky patří např. Wilhelm Salomon de Friedberg- místodržící města Mościska, polský paleontolog Wilhelm Friedberg, nebo jeho synovec historik Marian Friedberg. Bývalý místopředseda Krakova a státní tajemník ministerstva dopravy a námořního hospodářství Jan Stanisław Friedberg, nebo metalurg Henry Salomon de Friedberg.\n\nA poslední, třetí linii, založil August Ignác (žil 1795-1880), hospodářský rada, který se s otcem vrátil do Čech. Jeho synem byl, spolu s Václavem Mořicem druhý nejvýznamnější český člen rodu- polní podmaršál, malíř, spisovatel a propagátor zdravého životního stylu- Emanuel Salomon von Friedberg-Mírohorský. Další potomci Augusta Ignáce žili a žijí v Chorvatsku, Rumunsku, Slovinsku, Lotyšsku, ale také Rakousku, Francii a Německu a jsou jimi např. podplukovník Gustav Friedberg, nebo sociolog Erhard Friedberg.\n\nOd roku 1528 (fakticky od roku 1540) vedl frýdecké panství Václav III. Adam Těšínský, který se sice zasadil o rozvoj města, ale také byl luteránem a tuto víru prosazoval i na svém panství. Většina obyvatel města tedy docházela do kostela, který byl až do roku 1581 pod správou luteránských kněží. Nelze dokázat, jestli Salomonové patřili k obyvatelům, kteří vyznávali luterství, nebo raději docházeli do katolického kostela v sousedním Místku. Od 17. století ale byli již prokazatelně katolíky.\n\nSalomonové z Friedbergu využívali svého postavení ve sňatkové politice a v průběhu dějin se ženili s dcerami významných měšťanských i šlechtických rodů. V nejstarších dobách to byly významné frýdecké rodiny Cvalů, Šajerů a Brumovských. Ze šlechtických rodů jsou to rytíři Kotvicové z Kotvic a na Hostouni, baroni Goubau de Corbeck-Dyle, hrabata Lažanští z Bukové, Waagnerové šlechtici von Wallernstädt, baroni Staël von Holstein, baroni Ožegovićové von Barlabaševec und Bela, šlechtici von Kraus, baroni von Puteani, knížata von Auersperg-Breunner, hrabata von Korff. Dalším významným je průmyslnický rod Regenhart nebo příbuzenství se šlechticem, vojákem a novinářem Moricem Fialkou, předkem slavné maďarské umělecké rodiny Ferenczy.\n\nJak je již uvedeno výše, když členové rodu začali v 19. století pátrat po svém původu, vzniklo mnoho omylů, které stále dokola přebírány odbornými publikacemi, a podpořeny nedostatečnými znalostmi samotných některých členů rodu, dodnes kolují a zůstávají nevyvráceny. Podle těchto informací má rod pocházet z německého města Friedberg (Friedberg in der Wetterau), z 12. století, přičemž ve 13. století se měl stát šlechtickým. Členem rodu má být  Ojíř z Friedberga a mnozí jiní významní hodnostáři. (Zde jde o sloučení s rodem von Friedberg). V 15. století se měl rod nacházet v Polském Krakově. (Záměna s rodem Salomonů z Benediktovic původem od Krakova, který byl roku 1434 nobilitován ). Do Čech měl rod přesídlit až po třicetileté válce, v rámci rozdělování majetku, konfiskovaného protestantům. Občas se také jako Friedberg označuje město Frymburk. (Tady je třeba říct, že Friedberg lze najít hned na několika místech, hlavně v pohraničí jde o často používaný název. Nakonec i Místek, sousedící a dnes tvořící s Frýdkem jeden celek, je německy Friedberg.)\n\n"}
{"id": "1460833", "url": "https://cs.wikipedia.org/wiki?curid=1460833", "title": "Lucie Rybnikářová", "text": "Lucie Rybnikářová\n\nLucie Rybnikářová (* 1997) je česká herečka a zpěvačka, od roku 2018 členka souboru Městského divadla Zlín.\n\nNarodila se v Hluku, vystudovala Janáčkovu konzervatoř v Ostravě.\n\nUž během studií hostovala v Moravském divadle Olomouc či Staré Aréně Ostrava, stále hostuje v Národním divadle moravskoslezském. Od roku 2018 je členkou souboru Městského divadla Zlín.\n\nKromě divadla se věnuje také zpěvu. Je vítězkou celostátní pěvecké soutěže \"Zpěváček 2011\". Zpívá také s cimbálovou muzikou Harafica, v Ostravě vystupovala se šansony Hany Hegerové.\n"}
{"id": "1460834", "url": "https://cs.wikipedia.org/wiki?curid=1460834", "title": "Jana Drgová", "text": "Jana Drgová\n\nJana Drgová (* 12. srpna 1984 Vsetín) je česká herečka, choreografka a pedagožka, v letech 2009 až 2019 členka souboru Městského divadla Zlín.\n\nVystudovala Taneční konzervatoř Brno a Zlínskou soukromou vyšší odbornou škola umění. V letech 2004 až 2008 byla členkou baletního souboru Moravského divadla Olomouc, od roku 2009 působila v Městském divadle Zlín. Své působení ukončila v roce 2019, kdy se rozhodla dále živit tzv. „na volné noze“.\n\nNa Zlínské soukromé vyšší odborné škole umění vyučuje tanec. Mezi její záliby patří tanec či pohyb všeho druhu, literatura, filmy a přátelé.\n"}
{"id": "1460835", "url": "https://cs.wikipedia.org/wiki?curid=1460835", "title": "Václav Korf", "text": "Václav Korf\n\nProf. Václav Korf (20. července 1907, Hřebečníky - 5. ledna 1985, Praha) byl český vysokoškolský pedagog a lesník. Václav Korf byl odborníkem na hospodářskou úpravu lesů, lesnické práce a dendrometrii.\n\nVáclav Korf se narodil v Hřebečníkách u Rakovníka v roce 1907. Jeho otec Antonín Korf pracoval jako truhlář a tesař na dráze. V roce 1927 vystudoval Vyšší lesnickou školu v Hranicích na Moravě. V roce 1931 vystudoval lesnický obor na VŠZLI ČVUT v Praze. Do roku 1939 působil jako odborný asistent tamtéž. V roce 1935 získal doktorát technických věd. Od roku 1939 do roku 1948 pracoval jako správce arcibiskupských lesů v Dolních Břežanech. Na ČVUT přednášel od roku 1945. V roce 1946 získal titul docenta. Od roku 1954 byl řádným profesorem hospodářské úpravy lesů a dendrometrie lesnické fakulty ČVUT v Praze. Před rokem 1963 byl děkanem lesnické fakulty. V roce 1962 získal doktorát zemědělsko-technických věd. Od roku 1966 do roku 1970 byl prorektorem na Vysoké škole zemědělské v Praze-Suchdole. V letech 1974 až 1983 po přesunutí lesnické fakulty působil na VŠLD ve Zvolenu na Slovensku, kam se často dopravoval letecky. Zemřel v roce 1985 v Praze.\n\nVýznamným počinem profesora Korfa bylo vytvoření tzv. vzorce růstové funkce (equation growth formula) v roce 1939. V zahraniční literatuře je tento vzorec často uváděn jako Lundqvist-Korf growth function formula. Jedná se o matematické vyjádření předpokládaného růstu stromu na základě výchozích údajů o stáří a výšce.\n\nVzhledem k tomu, že profesor Korf vědecky působil převážně po roce 1948, jeho práce nebyly dostatečně oceněny a publikovány v zahraničí, zejména mimo země tzv. východního bloku.\n"}
{"id": "1460837", "url": "https://cs.wikipedia.org/wiki?curid=1460837", "title": "Hikone", "text": "Hikone\n\nHikone () je město v prefektuře Šiga v Japonsku. K roku 2018 v něm žilo přibližně 113 tisíc obyvatel.\n\nHikone leží na východním břehu jezera Biwa na ostrově Honšú.\n\nPřes Hikone vede železniční trať z Tokia do Kóbe.\n\nVýznamnou historickou památkou v Hikone je hrad Hikone ze 17. století, přičemž již předtím byl v oblasti hrad Sawajama.\n\nMěsto Hikone vzniklo v roce 1937 sloučení několika obcí. Slučování s dalšími obcemi proběhlo v letech 1942, 1950, 1952, 1956, 1957 a 1968.\n"}
{"id": "1460840", "url": "https://cs.wikipedia.org/wiki?curid=1460840", "title": "Peter Plavčan", "text": "Peter Plavčan\n\nPeter Plavčan (* 22. června 1960, Bratislava) je slovenský univerzitní pedagog, ekonom a bývalý ministr školství ve třetí vládě Roberta Fica nominován SNS. Ve funkci ministra působil necelé dva roky, v srpnu 2017 rezignoval po podezření z podvodů s eurofondy na vědu a výzkum. Od 1. října 2018 působí jako rektor na Vysoké škole Danubius v Sládkovičovu.\n\nVysokoškolské studium absolvoval na Fakultě hospodářské informatiky Ekonomické univerzity v Bratislavě, kde získal inženýrský titul. Následně v letech 1984–1990 působil na Ústavu informací a prognóz školství. Od roku 1991 pracoval na ministerstvu školství, kde postupně vykonával funkci ředitele Odboru vysokoškolského vzdělávání a generálního ředitele Sekce vysokého školství, vědy a výzkumu, kterou zastával do roku 2016. V roce 1994 získal vědeckou hodnost kandidáta věd na Pedagogické fakultě Univerzity Komenského v Bratislavě. V roce 1997 se habilitoval na docenta na Univerzitě Mateja Bela v Banské Bystrici. Hodnost profesora získal v roce 2005 na Univerzitě Konstantina Filozofa v Nitře v oboru technologie vzdělávání. Během působení na Ministerstvu na Sekci vysokého školství se zabýval koordinací a vedením vysokých škol v oblasti řízení a podílel se na formování vysokoškolské politiky.\n\nDo funkce ministra školství, vědy, výzkumu a sportu byl jmenován 23. března 2016. Zabýval se požadovanou reformou školství a zvyšováním platů pracovníků ve školství, kteří před i po parlamentních volbách v roce 2016 protestovali.\nV létě 2017 byl kritizován za čerpání fondů Evropské unie v oblasti výzkumu a vědy ve prospěch soukromých subjektů namísto veřejných vysokých škol či Slovenské akademie věd. Premiér Robert Fico oznámil 16. srpna 2017 plán odvolat Plavčana z funkce ministra. \nV této souvislosti pohrozil předseda SNS Andrej Danko vypovězením koaliční dohody, protože strana by mohla přijít o post ministra školství úplně. Peter Plavčan rezignoval sám 17. srpna 2017, ve funkci byl do 31. srpna celkem 513 dní.\nVedením ministerstva byla pověřena ministryně zemědělství Gabriela Matečná a od 13. září 2017 se novou ministryní stala Martina Lubyová. \n\nPlavčanovu akademickou hodnost profesora kritizoval v dubnu 2016 Miroslav Beblavý, protože tehdejšímu ministrovi chyběly mezinárodně uznávané vědecké práce.\nV databázi Scopus neměl Peter Plavčan žádný záznam a v databázi ISI Web of Science má pouze jednu karentovanou publikaci.\n\nJako první veřejně kritizoval rozdělování prostředků na vědu majitel firmy Prefa Alfa František Zvrškovec. Za důvod neúspěchu žádosti o dotaci z eurofondů označil fakt, že odmítl jednomu z hodnotitelů zaplatit.\nV srpnu 2017 byl Plavčan kritizován za netransparentní přidělování nenávratných finančních prostředků na vědu a výzkum, které realizovalo jeho ministerstvo. Kauza se týkala výzev vyhlášených ministerstvem pro předkládání žádostí o nenávratné finanční příspěvky z Operačního programu Výzkum a Inovace, spolufinancovaného ze strukturálních fondů Evropské unie. První výzva byla vyhlášena na průmyslové výzkumně-vývojová centra (finanční příspěvek ve výši 1–7 mil. Eur) a druhá na dlouhodobý strategický výzkum (do výše 40 mil. Eur). Z projektů předložených slovenskými univerzitami a Slovenské akademií věd v dlouhodobém strategickém výzkumu neuspěl žádný. Toto vedlo k otevřenému dopisu rektorů a spustilo mediální pozornost zpochybňující transparentnost výběrového procesu schvalování žádostí o nenávratný finanční příspěvek v předmětných výzvách. Ministerstvo odmítlo na žádost médií zveřejnit seznam úspěšných žadatelů. \"Týdeník Trend\" zveřejnil 13. srpna 2017 seznam úspěšných projektů, který získal ze systému ITMS 2014. Byly na něm 4 příspěvkové organizace: Centrum vědecko-technických informací, Slovenská agentura životního prostředí, Národní lesnické centrum, Národní agentura pro síťové a elektronické služby a ve zbytku už jen soukromé subjekty. Tyto subjekty získaly nenávratné finanční příspěvky ve výši celkem 146,3 mil. eur. Protokol SME následně zveřejnil článek, \nve kterém uvedl, že kandidátů může být až 19. Plavčan po medializaci kauzy přislíbil, že financování projektů prověří. I když odmítal vážný problém, výzvu k čerpání eurofondů vyhlásil nanovo. \nPo zveřejnění úspěšných žadatelů vystoupili média a představitelé opozice s tvrzeními, že se mezi příjemci nacházejí tzv. Schránkové společnosti, což vedlo k zahájení prověřování výběrového procesu policií. Evropská komise v reakci na dění na Slovensku oznámila, že pozastavuje platby ze strukturálních fondů EU ve čtyřech výzvách včetně výzvy na dlouhodobý strategický výzkum.\n\n"}
{"id": "1460841", "url": "https://cs.wikipedia.org/wiki?curid=1460841", "title": "MTOR inhibitory", "text": "MTOR inhibitory\n\nmTOR inhibitory jsou skupina léků, které inhibují jeden typ savčí serin/threoninové kinázy - protein mTOR patřící  do rodiny kináz příbuzných fosfatidylinositol-3 kináze (tzv. PIKKs). mTOR reguluje buněčný metabolismus, růst a proliferaci signalizací přes dva proteinové komplexy, mTORC1 a mTORC2. Nejčastější skupinou mTOR inhibitorů jsou tzv. rapalogs (rapamycin a jeho analogy), které vyvolaly odezvu nádoru v klinických studiích .\n\nmTOR byly objeveny  před několika desítkami let při zkoumání mechanismu účinku jeho inhibitor, rapamycinu. Samotný rapamycin byl objeven v roce 1975 ve vzorku půdy z Velikonočního ostrova z Jižního Pacifiku, známé také jako Rapa Nui, z čehož je odvozen jeho název . Rapamycin je makrolid produkovaný mikroorganismem \"Streptomyces hygroscopicus\" s antimykotickými účinky. Krátce po jeho objevu byly zjištěny jeho imunosupresivní vlastnosti, což později vedlo k zavedení rapamycinu jako imunosupresiva. V roce 1980 byla objevena jeho protinádorová aktivita, i když přesný mechanismus účinku zůstává ještě dlouho neznámý.\n\nV roce 1990 došlo k dramatické změně, neboť klinické studií zkoumaly mechanismus účinku rapamycinu a identifikovaly jeho působení. Bylo zjištěno, že rapamycin inhibuje buněčnou proliferaci a progresi buněčného cyklu. Rozšíření výzkumu mTOR inhibice  má slibné výsledky.\n\nObecně platí, že protein kinázy jsou zařazeny do dvou hlavních kategorií na základě jejich substrátové specifity, tj. na protein tyrosin kinázy a protein serin/threonin kinázy. Dualně-spevifické  kinázy jsou podtřídy tyrosin kináz.\n\nmTOR je kinázou v rámci rodiny fosfatidylinositol-3 kinázy-související kináz (PIKKs), , která je rodina serin/threonin protein kináz a je sekvenčně podobná s rodinou lipidových kináz, PI3Ks. Tyto kinázy mají různé biologické funkce, jde vždy o velké proteiny se společnou doménovou strukturou.\n\nZdá se, že množství růstových faktorů, aminokyselin, ATP a kyslíku jsou regulovány mTOR signalizací. Několik navazujících drah , které regulují progresi buněčného cyklu, translaci, zahájení, transkripční reakce na stres, protein stability a přežití buněk jsou signalizacány přes mTOR.\n\nMnoho lidských nádorů je způsobeno z důvodu dysregulace mTOR signalizace, proto může být léčba citlivá na inhibitory mTOR. Deregulace několika prvků mTOR dráhy, jako je PI3K zesílení/mutace, ztráta funkce PTEN či zvýšená exprese AKT, S6K1, 4EBP1, a eIF4E byly spojeny s mnoha typy rakoviny. Proto, mTOR je zajímavý terapeutický cíl pro léčbu několika typů rakoviny, a to jak mTOR inhibitory samotné, nebo v kombinaci s inhibitory dalších cest.\n\nOd objevu mTOR bylo provedeno mnoho práce, a to pomocí rapamycinu a rapalogů pro pochopení jeho biologických funkcí. Klinické výsledky z cílení této dráhy nebyly tak přímočaré, jak se nejprve myslelo. Tyto výsledky změnily další  klinický výzkum v této oblasti.\n\nZpočátku rapamycin byl vyvinut jako antimykotikum, lék proti \"Candida albicans\", \"Aspergillus fumigatus\" a \"Cryptococcus neoformans\". Několik let později byly zjištěny jeho imunosupresivní vlastnosti. Novější studie vedly k zavedení rapamycinu jako hlavního imunosupresiva proti odmítnutí transplantátu, spolu s cyklosporinem A. Pomocí rapamycinu v kombinaci s cyklosporinem A došlo k lepší prevenci proti odmítnutí orgánu při transplantaci ledvin. Proto bylo možné použít nižší dávky cyklosporinu, což minimalizuje toxicitu léčby.\n\nV roce 1980 rapamycin byl hodnocen NCI. Bylo zjištěno, že rapamycin má protinádorovou aktivitu a jedná se o necytotoxickou látku s cytostatickou aktivitou proti několika typům lidské rakoviny. Nicméně vzhledem k nepříznivým farmakokinetickým vlastnostem vývoj mTOR inhibitorů pro léčbu rakoviny nebyl úspěšný. Následně bylo zjištěno, že rapamycin je efektivní pro prevenci ischemické restenózy a pro léčbu neurodegenerativních onemocnění.\n"}
{"id": "1460843", "url": "https://cs.wikipedia.org/wiki?curid=1460843", "title": "Ivan Spicyn", "text": "Ivan Spicyn\n\nIvan Spicyn (: \"Иван Спицын\"; * 7. července 1993 Kirov) je ruský horolezec, reprezentant v ledolezení a sportovním lezení, vicemistr světa a mistr Evropy v ledolezení na rychlost, juniorský vicemistr světa v lezení na rychlost.\n\n\n\n"}
{"id": "1460845", "url": "https://cs.wikipedia.org/wiki?curid=1460845", "title": "Bremetennacum", "text": "Bremetennacum\n\nBremetennacum nebo Bremetennacum Veteranorum byla římská pevnost a vicus (z latinského slova označujícího vesnici) na severozápadě Anglie v hrabství Lancashire 10 km na severozápad od Blackburnu a 19 km na východ od Prestonu; tam, kde na břehu řeky Ribble leží anglická vesnice Ribchester. Ribchester je jednou z nejznámějších římských pevností v Penninách, díky řadě nápisů a vykopávkám. Ve Spojeném království je tato sídlo chráněnou památkou (Scheduled Ancient Monument). Dalším pojmenování pevnosti, které se dochovalo ve starověkých zeměpisných textech bylo \"Bremetonnacum\", \"Bremetenracum\" či \"Bresnetenacum\". \n\nPevnost chránící přechod přes řeku Ribble tvořila součást řetězce obranných pevností, které se táhly přes sever římské provincie. Římané zde patrně kolem roku 72-73 postavili pevnost ze dřeva, pravděpodobně v době tažení, jemuž velel Quintus Petillius Cerialis. V 2. století ji nahradila pevnost z kamene. Po většinu existence byla v pevnosti posádka Sarmatů z pomocných sborů; poprvé je do Británie poslal Marcus Aurelius v roce 175. Jejím úkolem bylo ovládat okolí a místní obyvatelstvo. Důkazy ukazují, že pevnost byla obsazena do konce římské vlády v Británii.\n\nPrvní pevnost, kterou postavila ze dřeva XX. římská legie na přelomu let 72/73, zabírala plochu 2,4 ha. Posádku tvořilo jezdectvo. V druhé polovině 1. století prošla pevnost rekonstrukcí a v první polovině 2. století ji vybudovali z kamene. Kolem ní vyrostla vesnice na mnohem větší ploše, než jakou zabírá moderní osídlení. Úzké pozemky byly vytyčeny kolmo na hlavní římskou silnici. Vykopávky odhalily pravoúhlé dřevěné domy a dílny. Sídlili zde řemeslníci, kteří poskytovali nezbytné zboží, jak pro civilní obyvatelstvo, tak pro vojáky. Zpracovávali kovy, kůže a zhotovovali vojenskou výstroj. V osadě měli římské lázně, které se nacházely v největší kamenné budově mimo pevnost a minimálně dva chrámy. Pevnost zůstala v Ribchesteru do 4. století. Do dnešních dnů se dochovaly jen ruiny.\n\nZprávu o nálezech v Ribchesteru publikoval Francis Haverfield v knize \"Roman Britain in 1914\".\n\nNejslavnějším artefaktem z římské doby nalezeným v Ribchesteru je slavnostní jezdecká bronzová přilba. Spolu s dalšími předměty ji v létě 1796 našel Joseph Walton asi 3 metry pod zemí při silnici ke kostelu sv. Wilfrida v Ribchesteru, blízko řeky. Kromě přilby \"poklad\" obsahoval například řadu nádob, kusy vázy, bustu Minervy a sochu sfingy. Nálezy byly v dobrém stavu snad proto, že ležely v písku.\n\nV Ribchesteru už více než sto let působí muzeum, které se postupně rozrůstalo. Ke stému výročí se v roce 2014 do Ribchesterského muzea vrátila na výstavu Ribchesterská přilba (zápůjčka z Britského muzea v Londýně) a byl zde odhalen nový interaktivní model pevnosti a vesnice, která u ní vyrostla.\n\n\n"}
{"id": "1460846", "url": "https://cs.wikipedia.org/wiki?curid=1460846", "title": "Ostrov prince Patrika", "text": "Ostrov prince Patrika\n\nOstrov prince Patrika je jedním z Ostrovů královny Alžběty v Severozápadních teritoriích Kanady. Má rozlohu 15 848 km², což z něj činí 55. největší ostrov na světě a 15. největší ostrov Kanady. Bývá po celý rok zamrzlý, patří proto mezi nejméně dostupné části země.\n\nTzv. Vysoká arktická meteorologická stanice (\"High Arctic Weather Station\"; \"HAWS\") a přidružená přistávací dráha s názvem Mould Bay byly otevřeny v roce 1948 jako součást společného kanadsko-amerického úsilí na podporu sítě meteorologických stanic. Pravidelné pozorování počasí začalo 14. května 1948. Měla dočasně posádku v počtu 10 až 40 lidí. Velikost personálu se běžně zvyšovala v letních měsících, kdy stanice byla zásobována z jihu.\n\nBěhem období účasti Národní meteorologické služby USA byla tato lokalita známá jako Společná arktická meteorologická stanice (\"Joint Arctic Weather Station\";\"JAWS\"). Ředitélé byli jak Kanaďané tak Američané. Účast USA skončila v roce 1972. Stanice byla uzavřena v roce 1997 kvůli snížení rozpočtu. Byla nahrazena automatickou meteorologickou stanicí na novém místě. Poslední pozorování počasí zaměstnanci proběhlo 31. března 1997, čímž skončil průběh pozorování počasí lidmi, trvající v letech 1948-1997.\n\nBudovy stále stojí, ale od roku 2007 se jejich stav natolik zhoršil, že by nemohly sloužit pro meteorologická pozorování. Stanice představovala jediné známé dlouhodobé lidské osídlení ostrova.\n\nV roce 1853 ostrov objevil George Mecham, když ho na jaře toho roku prozkoumal s Francisem Leopoldem McClintockem během expedice Edwarda Belchera. Mnohem později byl ostrov pojmenován po princi Arthurovi, vévodu z Connaughtu a Strathearnu, generálnímu guvernérovi Kanady v letech 1911-1916.\n\nNejvyšší bod se nachází v pouhých 279 m n. m. a oblast je seismicky aktivní.\n\nOstrov prince Patrika je místo v novele \"The Lost Ones\" (1961) od Iana Camerona (Donalda G. Payne). V roce 1974 byla novela zfilmována studiem Walt Disney Pictures pod názvem The Island at the Top of the World. Román vypráví o ztracené kolonii Vikingů žijících ve ztraceném údolí na ostrově, na kterém je díky sopkám teplo atd.\n"}
{"id": "1460849", "url": "https://cs.wikipedia.org/wiki?curid=1460849", "title": "14 On Fire Tour", "text": "14 On Fire Tour\n\n14 On Fire Tour bylo koncertní turné britské rockové skupiny The Rolling Stones, které sloužilo jako pokračování turné 50 & Counting Tour. Turné začalo koncertem ve Spojených arabských emirátech v Abú Zabí a skončilo v novozélandském Aucklandu.\n\nToto je nejčastější hraný seznam skladeb.\n\nAutory všech skladeb jsou Jagger/Richads pokud není uvedeno jinak.\n\n\nPřídavek:\n\n18. \"You Can't Always Get What You Want\"\n\n19. \"(I Can't Get No) Satisfaction\"\n\nThe Rolling Stones\n\n\nSpeciální host\n\n\nDoprovodní členové\n\n"}
{"id": "1460851", "url": "https://cs.wikipedia.org/wiki?curid=1460851", "title": "Palawan (ostrov)", "text": "Palawan (ostrov)\n\nPalawan je s rozlohou 12 189 km² pátý největší ostrov Filipín. Severozápadní pobřeží ostrova omývá Jihočínské moře a jihovýchodní Suluské moře. Velká část Palawanu je nedotčená a málo rozvinutá. Bohatá divoká zvěř, džungle a některé bílé písečné pláže ostrova přitahují mnoho turistů.\n\nNejvyšší bod je Mount Mantalingajan s 2 086 m n. m.\n"}
{"id": "1460852", "url": "https://cs.wikipedia.org/wiki?curid=1460852", "title": "Smuha", "text": "Smuha\n\nSmuha je český rodový název pro několik druhů smuhovitých ryb:\n"}
{"id": "1460855", "url": "https://cs.wikipedia.org/wiki?curid=1460855", "title": "Tramvaj SBPD číslo 150 (Brno)", "text": "Tramvaj SBPD číslo 150 (Brno)\n\nTramvaj SBPD číslo 150 byl prototypový dvounápravový obousměrný tramvajový vůz, vyrobený v roce 1931 ve vlastních dílnách Společnosti brněnských elektrických pouličních drah. K další produkci tohoto typu již nedošlo, takže vyrobená tramvaj zůstala v brněnském provozu unikátem. Zničena byla v roce 1945 při požáru vozovny Pisárky.\n\nVe 20. letech 20. století se v Severní Americe a později i v západní Evropě rozšířily tramvaje nové konstrukce se středním vstupem (typ Peter Witt a odvozené). Koncepce se dostala i do Československa, kde byly od roku 1930 ve velkém množství vyráběny pro Prahu podobně konstruované vlečné vozy „krasin“, které doplnila zkušební čtveřice motorových vozů (tzv. dvojčité vozy č. 3001–3004), všechny pocházející z Ringhofferových závodů. Bratislavský dopravce si objednal ze studénecké vagónky šest luxusních vozů této koncepce (č. 201–206). Společnost brněnských elektrických pouličních drah (SBPD) se vydala jinou cestou a během roku 1931 si vyrobila ve vlastních dílnách zkušební prototypový vůz se středním vstupem.\n\nObousměrný prototypový vůz č. 150 se výrazně odlišoval od tramvají z Královopolské, které byly tehdy dodávány do Brna. Pojezd vozu byl dvounápravový volnoosý o rozvoru 3800 mm. Každou z náprav poháněl trakční motor Sécheron o výkonu 50 kW, přenos hnacích sil se uskutečňoval dvoustupňovými převodovkami. K brzdění sloužila u každé nápravy brzdová soustava tvořená dvěma kotouči a dvěma čelistmi. Vozová skříň byla tvořena ocelovým rámem, na kterém spočívala ocelová kostra. Ta byla zvnějšku obložena dřevěnými peřejkami, v horní meziokenní části byla oplechována. Střecha byla dřevěná, valená a pokrytá nepromokavým plátnem.\n\nVůz disponoval dvěma dveřmi ve střední části (v každé bočnici jedněmi), které byly dvoukřídlé, posuvné a pneumaticky dálkově ovládané ze stanoviště řidiče. Střední nástupní plošina se nacházela ve výšce 650 mm nad temenem kolejnice (TK). V krajních částech vozu se nacházely dva salóny pro cestující (s podlahou 840 mm nad TK), které byly od plošiny odděleny příčnými stěnami bez dveří. Kůží potažená sedadla byla uspořádána podélně. V obou čelech vozu se nacházelo stanoviště řidiče. Tramvaj byla vybavena kontroléry BBC a pantografem AEG. Vůz disponoval dvěma sadami jízdních a brzdových odporníků. V zimě byly zapojeny odporníky v salónech pro cestující, které tak zároveň zajišťovaly teplotní komfort pasažérů (odtud přezdívka vozu „Tepluška“), v létě byly využívány odporníky na střeše.\n\nV roce 1931 byl vyroben jediný vůz tohoto typu.\nTramvaj č. 150 byla v dílnách SBPD dokončena v závěru roku 1931 a ještě před Vánocemi vykonala technicko-policejní zkoušku. Do provozu byl vůz zařazen 17. ledna 1932. Vypravován byl sólo, převážně na linku 5, provoz s vlečnými vozy není doložen. Využíván byl také pro komerční objednané jízdy (např. svatba, apod.). Tramvaj trpěla, jako většina prototypů, řadou dětských nemocí a její provoz nebyl příliš spolehlivý. Kromě menších závad šlo např. o odpory, které se přehřívaly a které musely být již v září 1932 rekonstruovány. Časté problémy byly s dálkovým pneumatickým systémem zavírání dveří. Téměř celý rok 1933 byl vůz odstaven kvůli novému převinutí kotev obou motorů. V létě 1934 a na podzim 1938 prodělala tramvaj celkové hlavní opravy. Po roce 1939 častěji zlobila ruční brzda. Vůz se také zúčastnil několika menších nehod. Naposledy je tramvaj č. 150 doložena v provozu k 17. září 1942, nicméně dochované provozní záznamy z doby existence protektorátu Čechy a Morava jsou značně neúplné, tudíž lze předpokládat, že vůz jezdil i po tomto datu. S ohledem na jeho problematický provoz a řadu závad asi byl často odstaven ve vozovně, nebo se nacházel v dílnách. Jisté je, že v dubnu 1945 vyhořela vozovna Pisárky, kterou pravděpodobně zapálili ustupující němečtí vojáci a ve které shořelo víc jak 30 tramvají, včetně prototypového vozu č. 150.\n\n"}
{"id": "1460857", "url": "https://cs.wikipedia.org/wiki?curid=1460857", "title": "Pér", "text": "Pér\n\nPér je obec v Maďarsku v župě Győr-Moson-Sopron, spadající pod okres Győr. Nachází se asi 7 km severovýchodně od Pannonhalmy a 10 km jihovýchodně od Győru. V roce 2015 zde žilo 2373 obyvatel, z nichž 89,4 % tvoří Maďaři.\n\nKromě hlavní části k Péru patří ještě malé části \"Kámváskútidűlő\", \"Kettestanya\", \"Kispér\", \"Mindszentimajor\", \"Mindszentpuszta\", \"Püspökalap\" a \"Sárközitanya\".\n\nPér leží na silnicích 81 a 8223. Je přímo silničně spojen s obcemi Győrság, Mezőörs, Nyalka, Pázmándfalu, Töltéstava a přes část \"Fehérváridűlő\" s městem Győr. Pérem protéká potok Vezseny-ér, který se vlévá do potoka Pándzsa. Ten se vlévá do řeky Ráby.\n\nPér je známý především tím, že pod jeho území spadá mezinárodní letiště Győr-Pér. V části Kámváskútidűlő se nachází čerpací stanice s občerstvením a ubytováním, část Mindszentpuszta má vlastní katolický kostel Mindenszentek-templom, obchod a hřiště. V samotném Péru se nachází katolický kostel Nagyboldogasszony-templom, kaple Fájdalmas Szűzanya-kápolna, hřbitov, čtyři obchody, škola, pošta, hřiště a hospoda.\n"}
{"id": "1460859", "url": "https://cs.wikipedia.org/wiki?curid=1460859", "title": "Lipari (rozcestník)", "text": "Lipari (rozcestník)\n\nLipari může být:\n\nLipari (ostrov) – ostrov v Tyrhénském moři\n\nLiparské ostrovy, zkráceně Lipary, italsky \"isole Eolie\" – sopečné souostroví v Tyrhénském moři\n\nLipari (obec), italsky \"comune di Lipari\" – obec, která zahrnuje území a obyvatelstvo šesti ze sedmi Liparských ostrovů\n\nLipari (město) – město a přístav na stejnojmenném ostrově, správní středisko \"comune di Lipari\"\n\nLiparia – rod rostlin z čeledi bobovitých\n\n\"Liparis loeselii\" – latinské pojmenování vytrvalé orchideje hlízovce Loeselova \n"}
{"id": "1460861", "url": "https://cs.wikipedia.org/wiki?curid=1460861", "title": "Kanic", "text": "Kanic\n\nKanic je český rodový název pro několik druhů kanicovitých ryb:\n"}
{"id": "1460863", "url": "https://cs.wikipedia.org/wiki?curid=1460863", "title": "Zip Code Tour", "text": "Zip Code Tour\n\nZip Code Tour bylo koncertní turné britské rockové skupiny The Rolling Stones. Začalo koncertem v Los Angeles a skončilo v kanadském Quebéc City. Název turné odkazuje na poštovní směrovací čísla v USA a také na přebal alba \"Sticky Fingers\".\n\nZ koncertu ve Fonda Theater v Los Angeles byl natočen zvukový materiál který byl později použit na koncertní album \"Sticky Fingers Live,\" filmový záznam vyšel s rozšířenou verzí tohoto alba pod názvem \"Sticky Fingers Live at Fonda Theatre (From The Vault Collection).\"\n\nToto je nejčastější hraný seznam skladeb.\n\nAutory všech skladeb jsou Jagger/Richards pokud není uvedeno jinak.\n\n\nPřídavek:\n\n18. \"You Can't Always Get What You Want\"\n\n19. \"(I Can't Get No) Satisfaction\"\n\nThe Rolling Stones\n\n\nDoprovodní členové\n\n"}
{"id": "1460864", "url": "https://cs.wikipedia.org/wiki?curid=1460864", "title": "Ministerstvo zdravotnictví Slovenské republiky", "text": "Ministerstvo zdravotnictví Slovenské republiky\n\nMinisterstvo zdravotnictví Slovenské republiky je ústředním orgánem státní správy Slovenska pro oblast zdravotnictví.\n\n\nMinisterstvo zdravotnictví řídí a za jeho činnost odpovídá ministr zdravotnictví, kterého jmenuje prezident SR na návrh předsedy vlády.\n\nSoučasnou ministryní zdravotnictví je od 22. března 2018 Andrea Kalavská.\n\nMinistra zdravotnictví v době jeho nepřítomnosti zastupuje v rozsahu jeho práv a povinností státní tajemník. Ministr může státního tajemníka pověřit i v jiných případech. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra zdravotnictví. V odůvodněných případech může vláda stanovit, že na ministerstvu působí dva státní tajemníci − to je i případ ministerstva zdravotnictví. Ministr určí, ve kterých otázkách a v jakém pořadí ho státní tajemníci zastupují.\n\n"}
{"id": "1460866", "url": "https://cs.wikipedia.org/wiki?curid=1460866", "title": "Conventillo", "text": "Conventillo\n\nConventillo (zdrobnělina z \"convento\", tj. klášter) je typ obytného domu, který se vyskytuje především v Jižní Americe. Toto označení je používáno v Argentině, Uruguayi, Chile a Bolívii, zatímco v dalších zemích existují pro obdobný typ bydlení jiné výrazy (např. \"inquilinato\" v Ekvádoru, Kolumbii a Venezuele, \"quinta\" nebo \"callejone\" v Peru, \"cortijo\" v Brazílii, \"casa de vecindad\" ve Španělsku).\n\nJedná se o nájemní obytné domy, tvořené jednopokojovými buňkami, které jsou pronajímány jednotlivcům nebo i celým rodinám. Pokoje jsou v patrech a galeriích seskupeny kolem centrální dvorany, která je společná pro všechny obyvatele. Společné jsou také užitkové místnosti, záchody, jídelna, apod. Nosné konstrukce jsou z dřevěných trámů, vyztužených kameny nebo cihlami, stěny jsou zvenčí obloženy plechy, často pestrobarevnými.\n\nDomy typu conventillo jsou v Argentině a Uruguayi pozůstatky chudinských kolonií, které vznikly v 19. století a ve kterých bydleli imigranti především z Evropy. V Buenos Aires je známá je např. čtvrť La Boca, včetně ulice Caminito.\n"}
{"id": "1460869", "url": "https://cs.wikipedia.org/wiki?curid=1460869", "title": "Arnold Vanderlyde", "text": "Arnold Vanderlyde\n\nArnold Petrus Maria Vanderlyde nebo také Vanderlijde (* 24. ledna 1963 Sittard) je bývalý nizozemský boxer těžké váhy, používající obrácený gard. Boxoval od patnácti let pod vedením trenéra Jana Derhaaga, ve své amatérské kariéře vyhrál 233 ze 254 zápasů. Na olympijských hrách získal v letech 1984, 1988 a 1992 tři bronzové medaile v řadě. Je stříbrným medailistou z mistrovství světa amatérů v boxu z let 1986 a 1991, v letech 1987, 1989 a 1991 získal titul mistra Evropy, osmkrát byl mistrem Nizozemska. V roce 1991 byl zvolen nizozemským sportovcem roku, v roce 1994 mu byl udělen Oranžsko-nasavský řád. Na rozdíl od většiny úspěšných amatérských boxerů se nikdy nepokusil o profesionální kariéru a začal podnikat jako firemní poradce a motivační řečník. Vydal knihu \"Fighting for success!\", byl porotcem literární ceny LGD Poëzieprijs.\n\n"}
{"id": "1460871", "url": "https://cs.wikipedia.org/wiki?curid=1460871", "title": "Klipka", "text": "Klipka\n\nKlipka je český rodový název pro několik druhů klipkovitých ryb:\n\n"}
{"id": "1460872", "url": "https://cs.wikipedia.org/wiki?curid=1460872", "title": "Zobec", "text": "Zobec\n\nZobec je český rodový název pro několik druhů klipkovitých ryb:\n\n"}
{"id": "1460873", "url": "https://cs.wikipedia.org/wiki?curid=1460873", "title": "Chňapal", "text": "Chňapal\n\nChňapal je český rodový název pro několik druhů chňapalovitých ryb:\n"}
{"id": "1460875", "url": "https://cs.wikipedia.org/wiki?curid=1460875", "title": "Grohote", "text": "Grohote\n\nGrohote je osada v občině Šolta na ostrově Šolta v Chorvatsku. Grohote je nejstarší a největší osada ostrova. Je to ekonomické centrum Šolty a sídlo správy. Nachází se zde farmářský trh, dva supermarkety, lékárna, pošta, škola, protipožární stanice a přistávací plocha pro helikoptéru.\n\nV minulosti si obyvatelé Grohote zvykli stavět své domy většinou z kamene, materiálu z jejich přirozeného prostředí. Schopnosti zpracovávání horninového kamene, které se během několika staletí naučili bylo přizpůsobeno různým konstrukčním účelům. Kámen, jako hlavní stavební materiál, byl také použit pro stavbu obytných domů, veřejných budov a náboženských objektů. Grohotské budovy byly přizpůsobeny potřebám každodenního života, zejména zemědělství, protože se jednalo o převažující hospodářskou činnost na ostrově.\n"}
{"id": "1460878", "url": "https://cs.wikipedia.org/wiki?curid=1460878", "title": "Karel Maixner", "text": "Karel Maixner\n\nKarel Maixner (3. listopadu 1840 Hořice – 2. ledna 1881 Praha) byl český malíř, litograf a ilustrátor\n\nNarodil se v Hořicích v rodině pekaře Františka Maixnera. Od mládí projevoval značné výtvarné nadání, zprvu vystudoval reálku a v roce 1858 nastoupil ke studiu na pražskou malířskou akademii. Rád maloval zvířata a již během studií vytvořil pozoruhodné ilustrace pro Fričovo Evropské ptactvo. Spolu se svým bratrem Petrem namaloval 14 obrazů křížové cesty pro hořický děkanský kostel a později sám vytvořil křížovou cestu pro kostel v Milovicích. Později pracoval s bratrem Petrem na některých jeho významných zakázkách (fresková výzdoba kostela v Praze - Karlíně). Karel Maixner byl, stejně jako další z bratrů Čeněk, velmi nadaným litografem a významným způsobem se podílel na vydávání ilustrovaných časopisů Světozor, Květy a Vesmír. V roce 1864 namaloval pro hořický divadelní sál oponu s vyobrazením města Hořice. Roku 1875 se oženil s dcerou pekařského mistra Matyldou Růžičkovou, s níž měl dva syny Jiřího Antonína (1876) a Karla Víta (1880). V roce 1881 zemřel v Praze na tuberkulózu. Pohřben je na Olšanských hřbitovech.\n\n\n"}
{"id": "1460883", "url": "https://cs.wikipedia.org/wiki?curid=1460883", "title": "Pruhoun", "text": "Pruhoun\n\nPruhoun je český rodový název pro několik druhů pruhounovitých ryb a pruhounovitých žraloků:\n"}
{"id": "1460884", "url": "https://cs.wikipedia.org/wiki?curid=1460884", "title": "Seznam lokalizovaných her pro konzole", "text": "Seznam lokalizovaných her pro konzole\n\nToto je seznam lokalizovaných her pro konzole.\n"}
{"id": "1460886", "url": "https://cs.wikipedia.org/wiki?curid=1460886", "title": "João Lourenço", "text": "João Lourenço\n\nJoão Manuel Gonçalves Lourenço (* 5. března 1954 Lobito, Angola) je angolský politik a od roku 2017 je také 3. prezident Angoly.\n\nJiž v mládí se Lourenço připojil k dnešní vládnoucí straně MPLA, která bojovala za nezávislost na portugalských kolonií, která skončila v roce 1975 a byla podporována Sovětským svazem. V roce 1978 Lourenço odcestoval do Sovětského svazu a studoval na Leninské vyšší akademii, kde pokračoval ve vojenském výcviku a dokončil magisterský titul v historických vědách. V roce 1982 se vrátil zpátky do Angoly, kde se stal generálem dělostřelectva a šel do politiky. V roce 1984 byl jmenován guvernérem provincie Moxico a pokračoval v růstu v řadách vládnoucí strany. Pracoval také jako provinční komisař provincie Moxico pro MPLA, předseda Regionální vojenské rady 3. vojenské politické oblasti, první tajemník MPLA a provinční komisař provincie Benguela. Byl také předsedou parlamentní strany MPLA v Národním shromáždění v letech 1993 až 1998.\n\nNa stranickém kongresu byl 12. prosince 1998 zvolen za generálního tajemníka MPLA. Jeho volba byla spojena s prospěchem prezidenta Josého Eduarda dos Santose a předpokládalo se, že Lourenço by mohl být potenciálně dlouhodobě generálním tajemníkem. Nicméně poté, co dos Santos řekl v roce 2001, že nebude usilovat o opětovné zvolení prezidentem, Lourenço otevřeně vyjádřil svůj zájem stát se kandidátem MPLA na prezidenta a tím poškodil jeho postavení s dos Santosem. José Eduardo dos Santos zřejmě neměl žádný skutečný úmysl vystoupit z úřadu, ale snažil se odhalit politické soupeře. Juilão Mateus Paulo byl zvolen jako generální tajemník MPLA na kongresu v prosinci 2003 a Lourenço byl prvním místopředsedou národního shromáždění v letech 2003 až 2014.\n\nV dubnu 2014 byl jmenován ministrem obrany a v srpnu roku 2016 byl jmenován místopředsedou MPLA. Na konci prosince 2016 byl nominován jako kandidát MPLA na prezidenta. V prezidentských volbách v srpnu 2017 vyhrál a svou inauguraci měl 26. září 2017. Nahradil tak dlouhodobého prezidenta Josého Eduarda dos Santose, který už do dalšího volebního období nekandidoval. V září 2018 se stal předsedou MPLA nahradil Josého Eduarda dos Santose.\n"}
{"id": "1460887", "url": "https://cs.wikipedia.org/wiki?curid=1460887", "title": "Mistrovství světa ve fotbale klubů 2018", "text": "Mistrovství světa ve fotbale klubů 2018\n\nMistrovství světa ve fotbale klubů 2018 se hrálo v termínu 12. - 22. prosince 2018 ve Spojených arabských emirátech. Byl to 15. ročník MS klubů, ve kterém se střetává šest vítězů jednotlivých nejvyšších kontinentálních soutěží a vítěz ligy pořadatelské země.\n\nZástupci Evropy (Real Madrid) a Jižní Ameriky (CA River Plate) byli nasazeni přímo do semifinále. Ročník 2018 vyhrál španělský klub Real Madrid z konfederace UEFA, který tak navázal na své vítězství v předchozím ročníku 2017. Real získal svůj čtvrtý titul v historii turnaje.\n\nMísta utkání jsou dva stadiony Zayed Sports City Stadium v Abu Dhabi a Hazza bin Zayed Stadium v Al Ain.\n\nCelkově 6 hlavních rozhodčích, 12 asistentů rozhodčího, a 6 videorozhodčích bylo delegováno na turnaj.\n\n\"Všechny časy jsou v UTC+4\"\n\nNásledující ocenění získaliː.\n\n"}
{"id": "1460888", "url": "https://cs.wikipedia.org/wiki?curid=1460888", "title": "Qatar ExxonMobil Open 2019 – mužská dvouhra", "text": "Qatar ExxonMobil Open 2019 – mužská dvouhra\n\nMužská dvouhra Qatar ExxonMobil Open 2019 probíhala v úvodní lednový týden roku 2019. Do singlové soutěže dauhaského tenisového turnaje hraného na tvrdém povrchu nastoupilo třicet dva hráčů. Obhájcem titulu byl francouzský tenista Gaël Monfils, který do turnaje nezasáhl.\n\nVítězem se stal sedmý nasazený 30letý Španěl Roberto Bautista Agut, jenž ve finále, a svém jubilejním 250. utkání na túře ATP, zdolal Čecha Tomáše Berdycha, startujícího na divokou kartu, ve třech setech 6–4, 3–6 a 6–3. V probíhající sezóně si tak připsal premiérové turnajové vítězství, které představovalo devátý singlový titul na okruhu ATP Tour. Dvacátý čtvrtý muž klasifikace Bautista vybojoval čtvrtou sezónu za sebou trofej během úvodních dvou lednových týdnů. Berdych, který se na okruh vrátil po půlroční pauze zaviněné zraněním zad, odehrál 32. kariérní finále a první od května 2017. V následném vydání žebříčku se posunul ze 71. na 57. místo.\n"}
{"id": "1460898", "url": "https://cs.wikipedia.org/wiki?curid=1460898", "title": "Třída CVA-01", "text": "Třída CVA-01\n\nTřída CVA-01 byl projekt těžké letadlové lodě s konvenčním pohonem, vyvíjené pro britské královské námořnictvo v 50.–60. letech 20. století. Měla to být nějvětší postavená válečná loď britského námořnictva. Projekt však byl roku 1966 bez náhrady zrušen. Model plavidla je vystaven ve Fleet Air Arm Museum v Yeoviltonu.\n\nVývoj nové třídy těžkých útočných letadlových lodí (CVA – \"Fleet Carrier, Attack\") byl zahájen roku 1962. Nová plavidla měla nahradit dosluhující britské letadlové lodě, které byly rozestavěny ještě za druhé světové války. Nová třída představovala mohutná plavidla o výtlaku okolo 60 000 tun a s kapacitou asi 50 moderních letadel, zachovávající námořnictvu schopnost provádět globální operace. Základní projekt byl dokončen v roce 1963. Možné přijetí prvního plavidla \"Queen Elizabeth\" do služby bylo odhadováno na rok 1973 a jeho případné sesterské lodě na roky 1975–1977. Cena prototypové jednotky byla v lednu 1966 odhadována na 70 milionů liber.\n\nProjekt CVA-01 vyvolal spory mezi námořnictvem a letectvem, stejně jako kritiku, že zamýšlená plavidla jsou příliš velká a ambiciózní. Nakonec byl projekt roku 1966 bez náhrady zrušen labouristickou vládou Harolda Wilsona (\"1966 Defence White Paper\"), přičemž škrty postihly také velké torpédoborce třídy \"Bristol\" (typ 82), které měly letadlové lodě doprovázet. Pro britské námořnictvo to znamenalo šok, ze kterého se dlouho vzpamatovávalo. Jeho role po rozpadu britského impéria byla mnohem skromnější a později muselo vzít zavděk výrazně menšími plavidly třídy \"Invincible\".\n\nProjekt z roku 1965 předpokládal délku 293,5 metru a standardní výtlak 53 850 tun. Letová paluba by byla širší a rozměrnější. Byla vybavena dvojicí parních katapultů BS-6 a s jednopatrovým hangárem ji spojovala dvojice výtahů. Protivzdušnou obranu měl zajišťovat protiletadlový raketový komplet Sea Dart se zásobou 40 střel. Plavidlo mělo pojmout přibližně 40 letounů a 10 vrtulníků. Možné složení leteckého křídla bylo 18 bojových letounů Phantom FG.1, 18 bombardérů Buccaneer S.2, čtyři letouny včasné výstrahy Gannet AEW.3 a pět vrtuníků Sea King HAS.1. Pohonný systém o celkovém výkonu 135 000 shp, tvořilo šest kotlů Admiralty a tři parní turbíny Parsons, pohánějící tři lodní šrouby. Nejvyšší rychlost měla dosahovat 30 uzlů.\n\n"}
{"id": "1460903", "url": "https://cs.wikipedia.org/wiki?curid=1460903", "title": "Šošonské vodopády", "text": "Šošonské vodopády\n\nŠošonské vodpády ( \"Shoshone Falls\") jsou vodopády ve Spojených státech amerických. Nacházejí se na řece Snake 4 km od města Twin Falls ve státě Idaho, jsou vysoké 65 metrů a celková šířka oblouku činí 282 metrů. Průtok se pohybuje od 8,5 m³/s do 570 m³/s; nejvyšší stav vody je na jaře, protože hlavním zdrojem je sníh tající v horách.\n\nVodopády vznikly před zhruba patnácti tisíci lety v důsledku katastrofálních záplav doprovázejících zánik jezera Bonneville. Vodopády jsou nepřekonatelnou překážkou pro anadromní migraci lososů a dalších ryb.\n\nJsou pojmenovány podle domorodého kmene Šošonů, první písemnou zprávu o nich podal v roce 1847 kanadský misionář Augustin-Magloire Blanchet. K osídlení okolního kraje přispěl objev zlata v roce 1869. V roce 1907 byla nad vodopády postavena přehrada, využívaná k zavlažování i výrobě energie.\n\nŠošonské vodopády jsou populární turistickou atrakcí zvanou „Niagara západu“. Dne 8. září 1974 se zdejší kaňon pokusil přeskočit Evel Knievel na stroji Skycycle X-2; skok se mu nezdařil, vyvázl však jen s drobnými zraněními a na památku jeho pokusu byl odhalen pomník nedaleko mostu Perrine Bridge.\n\n"}
{"id": "1460905", "url": "https://cs.wikipedia.org/wiki?curid=1460905", "title": "Třída Implacable", "text": "Třída Implacable\n\nTřída Implacable byla třída letadlových lodí britského královského námořnictva z éry druhé světové války. Jednalo se o poslední ze tří skupin letadlových lodí třídy \"Illustrious\" (druhou skupinu tvořila samotná HMS \"Indomitable\"). Celkem byly postaveny dvě jednotky této třídy. Ve službě byly v letech 1944–1956. Nasazeny byly za druhé světové války. Mimo jiné se zapojily do útoků na německou bitevní loď \"Tirpitz\" a později byly nasazeny na Tichomořském bojišti. Po válce byly využívány k výcviku. Roku 1954 byly vyřazeny a sešrotovány.\n\nLetadlové lodě třídy \"Implacable\" měly oproti prvním svěma skupinám své třídy dvoupatrový hangár, větší kapacitu letadel a upravený pohonný systém se čtyřmi skupinami turbín. Celkem byly postaveny dvě jednotky této třídy. Na jejich stavbě se podílely britské loděnice John Brown & Co. v Clydebanku a Fairfield Shipbuilding and Engineering Co. v Govanu.\n\nJednotky třídy \"Implacable\":\n\nPlavidla měla kvalitní pancéřování. Celkem 62% letové paluby (nad horním hangárem) chránil 76mm pancíř, další úseky letové paluby chránil 38mm pancíř. Třetinu trupu chránil 114mm pancéřový pás, přičemž lodě měly ještě protitorpédovou obšívku. Pancéřovány byly rovněž boky hanáru (51 mm) a sklady munice (51–76 mm).\n\nKapacita činila až 60 letounů, které startovaly pomocí katapultu. Jejich složení se během služby měnilo. Například v říjnu 1944 nesla \"Implacable\" 46× Seafire, 24× Barracuda a 12× Firefly.\n\nVýzbroj tvořilo po dokončení šestnáct 114mm kanónů ve dvoudělových věžích, čtyřicet čtyři 40mm kanónů a třicet sedm 20mm kanónů. Pohonný systém tvořilo osm kotlů Admiralty a čtyři parní turbíny o výkonu 148 000 hp, pohánějící čtyři lodní šrouby. Nejvyšší rychlost dosahovala 32 uzlů. Dosah byl 11 000 námořních mil při rychlosti 14 uzlů.\n\n\n"}
{"id": "1460919", "url": "https://cs.wikipedia.org/wiki?curid=1460919", "title": "Acqui Terme", "text": "Acqui Terme\n\nAcqui Terme (italská výslovnost []) je město a \"comune\" v provincii Alessandria v Piemontu v severní Itálii. Nachází se asi 35 km jihojihozápadně od Alessandrie. Je jednou z hlavních vinařských obcí z italské vinařské provincie Brachetto d'Acqui.\n\nHorké sirné prameny byly slavné už v dobách, kdy zde bylo římské město \"Aquae Statiellae\"; starověké lázně zmiňují Paulus Diaconus a kronikář Liutprand z Cremony. V roce 1870 architekt Giovanni Ceruti navrhl malý pavilon, známý jako \"La Bollente\", na místě v centru města, kde voda vyvěrá s teplotou .\n\nV římském období bylo město spojeno silnicí s Alba Pompeia a Augusta Taurinorum (Turín). Místní ligurský kmen Statielliů se brzy připojil k Římanům, ale byl napaden v roce 173 př. n. l. a někteří jeho členové byli odsunuti na sever od Pádu. V sousedství města v blízkosti řeky Bormida jsou pozůstatky antického akvaduktu, který město zásoboval vodou.\n\nV 6. století se město Acqui Terme stalo součástí Langobardského království. Biskupství je zde od roku 978 a nezávislou obcí se město stalo v roce 1135. V roce 1278 bylo připojeno k Markrabství montferratskému, ke kterému patřilo až do nabytí Vévodstvím savojským.\n\nŽelezniční trať do Janova byla otevřena v roce 1892.\n"}
{"id": "1460925", "url": "https://cs.wikipedia.org/wiki?curid=1460925", "title": "Dunavarsány", "text": "Dunavarsány\n\nDunavarsány [dunavaršáň] je město v Maďarsku v župě Pest, spadající pod okres Szigetszentmiklós. Nachází se u břehu řeky Ráckevei-Duna, která je ramenem Dunaje a tvoří s ním říční ostrov Csepel. Nachází se asi 11 km jižně od Budapešti. V roce 2015 zde žilo 7 517 obyvatel, z nichž jsou 87 % Maďaři, 2,9 % Němci, 1,2 % Romové a 0,4 % Rumuni.\n\nNejbližšími obcemi jsou Áporka, Délegyháza, Majosháza a Taksony, nejbližšími městy Dunaharaszti a Szigethalom. Pod území města spadá koupaliště Rukkel-tó.\n\n"}
{"id": "1460936", "url": "https://cs.wikipedia.org/wiki?curid=1460936", "title": "Úrvalsdeild 1920", "text": "Úrvalsdeild 1920\n\nÚrvalsdeild 1920 byl 9. ročník nejvyšší islandské fotbalové ligy. Poprvé zvítězil Víkingur Reykjavík.\n"}
{"id": "1460937", "url": "https://cs.wikipedia.org/wiki?curid=1460937", "title": "Úrvalsdeild 1921", "text": "Úrvalsdeild 1921\n\nÚrvalsdeild 1921 byl 10. ročník nejvyšší islandské fotbalové ligy. Posedmé zvítězil Fram Reykjavík.\n"}
{"id": "1460939", "url": "https://cs.wikipedia.org/wiki?curid=1460939", "title": "Úrvalsdeild 1922", "text": "Úrvalsdeild 1922\n\nÚrvalsdeild 1922 byl 11. ročník nejvyšší islandské fotbalové ligy. Poosmé zvítězil Fram Reykjavík.\n"}
{"id": "1460940", "url": "https://cs.wikipedia.org/wiki?curid=1460940", "title": "Úrvalsdeild 1923", "text": "Úrvalsdeild 1923\n\nÚrvalsdeild 1923 byl 12. ročník nejvyšší islandské fotbalové ligy. Podeváté zvítězil Fram Reykjavík.\n"}
{"id": "1460943", "url": "https://cs.wikipedia.org/wiki?curid=1460943", "title": "Antonín Doležal", "text": "Antonín Doležal\n\nAntonín Doležal (* 20. ledna 1929 Praha) patří k největším českým porodníkům 20. století. Nastoupil lékařskou praxi v době po únorové revoluci v roce 1953 na Kladně u ikonického primáře Chmelíka, a od roku 1954 pracoval na bývalé 2. gynekologicko-porodnické klinice, kde byl také svědkem jejího sloučení s 1. gynekologicko-porodnickou klinikou v jeden (nečíslovaný) ústav. Potom odešel, již jako emeritní profesor, pracovat na Fakultu tělesné výchovy a sportu UK, katedru anatomie a biomechaniky, kde působí dosud.\n\nNarodil se a vyrůstal v Praze, na samém začátku druhé světové války mu bylo 10 let. Jeho matka byla sochařka, otec překladatel slovanských jazyků. Pro povolání lékaře se rozhodl jako student gymnázia, inspirován mikrobiologem profesorem RNDr. J. Kořínkem a dalšími pedagogy v té době Němci zavřené přírodovědecké fakulty. Studium na lékařské fakultě začal v roce 1948, na níž jej myšlenkově ovlivnil vývojovým pojetím anatom profesor Ladislav Borovanský. Od prvého semestru se stal demonstrátorem ve fyziologickém ústavu, kde v té době působil vynikající pedagog profesor F. Karásek a famózní vědec profesor V. Laufberger. Ještě jako studenti tam pracovali - pozdější význačný endokrinolog prof. V. Schreiber, neurofyziologové prof. J. Bureš a doc. Š. Figar. Pod vedením profesorky D. Benešové působil Antonín Doležal také jako volontér na I. patologii v dětské pitevně.\n\nJako student od roku 1951 vedl v pražském ÚPMD v Podolí fyziologickou laboratoř. Na morčatech vypracoval subserózní reliéfovou hysterografii (1953), která dovolovala na rentgenu sledovat děložní motilitu u nenarkotizovaného zvířete. Po aplikaci pituitrinu popsal při kontrakci ascensus partis indivisae, při nocicepčním dráždění kontrakce směřovaly naopak směrem kaudálním, nalezl i inkoordinaci děložních rohů (1954). Montevidejská škola prokázala existenci ascendentního, descendentního gradientu a různé stupně inkoordinace děložní i u člověka. V té době zde také asistoval dr. D. Brucháčovi při experimentech o interocepci na zvířeti.\n\nPo promoci v roce 1953 získal na nově otevřeném gynekologicko-porodnickém oddělení v Kladně u doc. V. Chmelíka velmi dobrou průpravu v praktickém porodnictví a základní operativě. Od roku 1954 do 1958 pak pracoval po konkurzu jako vědecký aspirant na II. gynekologicko-porodnické klinice Fakulty všeobecného lékařství (FVL) UK v Praze. Věnoval se od té doby převážně porodnictví, kde ho v začátcích ovlivnil profesor J. Lukáš a asistent M. Blekta. Porodnickou problematiku spojuje s klinickou patofyziologií. Jeho přírodovědecké darwinistické zaměření se uplatňuje i v klinickém výzkumu. Je stoupencem těsné interdisciplinární spolupráce.\n\nV roce 1958 se stal klinickým asistentem. Po vojenské službě působil i jako praktický lékař v Postoloprtech, v roce 1960 obhájil kandidátskou práci na téma \"Etiologie samovolného předčasného přerušení těhotenství\" a tiskem pak vyšla v roce 1961 tato práce jako prvá česká monografie na toto téma. Popisuje premenstruální preabortivní syndrom, razí prekoncepční diagnostické i terapeutické postupy. V té době se Antonín Doležal zasadil o zřízení samostatného klinického centra pro léčbu nedonošených dětí.\n\nV roce 1965 s doc. Š. Figarem pletysmograficky doložil existenci tzv. těhotenského vazodilatačního fenoménu: Po podnětech, jako je bolest, chlad, či psychické úsilí v prvém trimestru těhotenství nenastupuje na prstech ruky reaktivní vazokonstrikce, ale vazodilatace. Na konci gravidity se opět objevují reakce vazokonstrikční, ale v šestinedělí je znovu přítomna reaktivní vazodilatace (1967). Reakce jsou ovlivnitelné atropinem a skopolaminem (1968).\n\nV roce 1970 se Z. Onyskowovou a profesorem V. Jedličkou zpracovali z 250 000 porodů vrozené vady u vícečetných těhotenství \"The frequency and the character of malformations in multiple births\".\n\nVe spolupráci s doc. S. Tittelbachovou založil Antonín Doležal nový obor \"antropologie mateřství\" sledující somatické změny v průběhu a důsledku těhotenství. Zavádějí také reprodukční somatické normy a na podkladě klustrové analýzy vytyčují somatické typy. Na katedře antropologie Přírodovědecké fakulty UK se prof. Doležal účastnil vedení 28 dizertačních prací, které se antropologií mateřství zabývaly. Po konferenci vyšla v roce 1977 monografie \"Anthropology of maternity\". Po výstavě v Brně a v pražském Karolinu, uspořádal v Berlíně na toto téma výstavu \"Entwicklungsstufen der Mutterschaft - Antropologia Maternitatis\" a v roce 1978 publikoval na toto téma monografii. V další monografii \"Phylogenetic problems of human reproduction\" (1992) za spolupráce s S. Dvořákovou a D. Hellerovou zpracoval fylogenetické aspekty specifik lidské reprodukce, hominizační proces a také byly provedeny výpočty alometrických rovnic savců pro délku života, gestace, laktace a hmotnosti mláďat. V roce 1989 antropologii mateřství přednášel v letních kurzech španělsky na univerzitě Alcalé Henares ve Španělsku.\n\nSpolečně s doc. V. Hlavatým z Biofyzikálního ústavu FVL UK měřili izotopovou placentografií průtok mateřské krve placentou v průběhu kontrakce, kde zjistili fenomén retardace minima děložního průtoku a zvýšení průtoku při abdominální dekompresi (1970). Shora jmenované práce byly publikovány v prestižních časopisech USA, německých a francouzských. Souběžně publikoval množství prací z klinické každodennosti. Sepsal dílčí kapitoly do učebnic a tehdejších učebních archů.\n\nV roce 1975 byl jmenován docentem, doktorskou dizertační práci \"Adaptace organismu a těhotenství\" obhájil v roce 1978, v roce 1983 byl jmenován profesorem. Po řadu let byl zástupcem přednosty II. gynekologicko-porodnické kliniky FVL UK. Profesor MUDr. Antonín Doležal bytostně tíhne k porodnictví, které je jeho láskou až do současnosti: terapie infertility, hypotrofie plodu, technika cerclage, porodnické operace, při technice tzv. kývavého forcepsu dosahuje redukce klidové i dynamické komprese hlavičky, jako první v Čechách provedl s týmem úspěšnou intraabdominální transfuzi u Rh negativního plodu s hydropsem. V problematice bezbolestného porodu je to použití lytických směsí, psychosomatická příprava, abdominální dekomprese, metoda relaxační - sugestivně hypnotická. V závěru své aktivní činnosti na porodním sále podporoval snahy docenta A. Pařízka, který zavedl na klinice užívání epidurální analgezie a zasloužil se o rozšíření metody celostátně.\n\nSložitá problematika a komplexní přístupy, neomezené na úzký pohled, jej přiměly zabývat se také otázkami hematologie, endokrinologie, histochemie děložní sliznice, andrologie, sexuologie, psychosomatickými problémy, podstatou etiky a historií oboru.\n\nJeho žák a přítel K. Řežábek napsal, že A. Doležal se zaujetím a specifickým osobním přístupem se vždy věnoval výuce nově příchozích lékařů. Jeho přednášky medikům byly jedny z nejnavštěvovanějších a těžko zapomenutelné! Na fyziologii padesát let přednášel a demonstroval hypnózu, kde uspává cíleně.\n\nPo listopadu 1989 řadu let přednášel \"Biologie a politika\" na filozofické fakultě UK na katedře politologie. Působil jako profesor při výuce bakalářek na Univerzitě J. E. Purkyně v Ústí nad Labem. Přednášel na doškolovacích kurzech.\n\nPo řadu let pracoval ve výboru československé společnosti JEP jako tiskový referent. Prof. A. Doležal obdržel také řadu vyznamenání, od stříbrné medaile Přírodovědecké fakulty UK, 1. lékařské fakulty UK, Karlovy univerzity, přes Traplovu a Hrdličkovu medaili, po medaili Ministerstva zdravotnictví Čínské lidové republiky.\n\nPo odchodu do důchodu, kdy většina už rezignuje, prof. Doležal přichází s těmi nejpozoruhodnějšími pracemi, především na hranicích gynekologie a porodnictví, kam si jen málokdo troufá. V roce 2001 vyšla monografie z historie \"Od babictví k porodnictví\". Profesor Doležal je polyglot, byl označen za jazykového fajnšmekra. V roce 1996 mu vyšla populárně vědecká kniha o původu vulgárních slov v indoevropských jazycích \"(Ne)pikantní jazykověda\", v rozšířené podobě \"Zakázaná slova\" (2004) a publikace \"Lékařský slang a úsloví\" (1999, 2007). Jako soudní znalec spolu se Z. Zemanem sepsali \"Právní odpovědnost a právní vztahy v porodnictví\" (2000).\n\nSvé celoživotní klinické zkušenosti vložil do monografie \"Technika porodnických operací\" (1998) a později rozšířené \"Porodnické operace\" (2007). Mimo monografie publikoval 130 vědeckých prací, je spoluautorem řady učebnic a studijních archů. Pro kolektivní učebnici Porodnictví (2004) sepisuje kapitoly \"Samovolný porod a jeho vedení\", \"Porod koncem pánevním\", s J. Tošnerem \"Fyziologické těhotenství\", \"Prenatální péče\" a \"Vyšetřovací metody, pro monografii A. Roztočila \"Moderní porodnictví\" (2008) připravil obsáhlou kapitolu o dějinách porodnictví.\n\nZájem o fyziku jej přivedl jako konzultanta na katedru anatomie a biomechaniky FTVS, kde pod vedením doc. K. Jelena vznikla řada prací zaměřených na biomechaniku těhotenství a porodu: entero-hysteroseismie za těhotenství, metodiky exaktně popisující klenbu nožní. Má několik patentů, mj. na bezdotykový měřič chvění.\n\nV roce 2003 po mnohaletém studiu vychází jeho historický román \"Pierre de la Ravel - pařížský porodník\", který líčí revoluci v medicíně v 18. století a zároveň Velkou francouzskou revoluci. Během života shromáždil velkou sbírku starých lékařských nástrojů. Historii porodnictví se zabývá od prvých klinických let, do poloviny 19. století prostudoval základní porodnické knihy francouzské, německé a anglické. Během stipendia v Paříži měl v rukou nejstarší anatomické knihy od Vesalia až po Huntera a Roederera.\n\nZ jeho iniciativy vznikl realizační tým: docent J. Zvěřina, RNDr. V. Kuželka, doc. M. Špála a doc. R. Linc. V Bruselském parlamentu v roce 2007 za spolupráce 1. LF UK, Národního muzea a dalších institucí byla po svízelné přípravě uspořádána reprezentační historická výstava \"Europe as the Cradle of Scientific Obstetrics\", z níž vzešla stejnojmenná publikace (2007). Výstava dokládá, že pokrok v medicíně se děje převážně přeléváním poznatků z přírodních a technických věd. Po úspěchu v cizině proběhla výstava v Turnově, Táboře a velká výstava v Národním muzeu.\n\nNestor českých porodníků je lékařský darwinista, volnomyšlenkář, přírodovědecký materialista, milovník výtvarného umění, humanista nenávidějící ušlechtilá žvanění, člověk bezmezně oddaný svému povolání. Je renesanční osobností. K. Řežábek o něm napsal, že šíří svých zájmů a práce vydá možná za dva životy.\n\nByl velmi vyhledávaným porodníkem. Profesorka H. Haškovcová vidí příčinu jeho obliby u rodiček ve spojení dokonalé porodnické techniky s empatií porodníka. \n\n\n\nDie Reaktivität der periferen Gefässe im frühen Wochenbett, Zeitsch.f.Geb.u.Gyn.166,3 ,1967,279-284 (Doležal A, Lorenc, E, Figar, Š)\n\nS Docentkou RNDr S.Tittelbachovou CSc zakládá \"\"Antropologie mateřství\"\"\n\n\"Měření děložního průtoku, při abdominální dekompresi.\" Doležal A.\n\nMinimum průtoku za kontrakce je až v sestupné retrakční části děložní kontrakce\n\nPo desítky let se zabýval samovolným předčasným porodem, v praktickém porodnictví navrhnul šetrnou metodu klešťové operace - kývavý forceps.\n\n\"O některých chybách ve vypuzovací době Česká gynekologie 1996\"\n\n\n\n\n\n\n\n\nVolnomyšlenkář, darwinista, pohled na svět očima přírodovědce\n\n\n"}
{"id": "1460944", "url": "https://cs.wikipedia.org/wiki?curid=1460944", "title": "Remmina", "text": "Remmina\n\nRemmina je klientský software pro vzdálenou plochu pro POSIXové operační systémy. Podporuje protokoly RDP, VNC, NX, XDMCP, SPICE a SSH. Jedná se o software napsaný v C (s grafickým rozhraním pomocí knihovny GTK+) a distribuovaný pod licencí GNU GPL, tedy o svobodný software. \n\nRemmina je běžnou součástí linuxových distribucí: V Debianu je od verze 6 \"Squeeze\" vydané v roce 2011, v distribuci Ubuntu je od verze 10.04 \"Lucid Lynx\" vydané v roce 2010 a od verze 11.04 \"Natty Narwhal\" vydané v roce 2011 je přednastaveným klientem pro vzdálenou správu místo dříve používaného tsclientu. Kromě toho je balena i pro systémy z rodiny BSD. \n\n"}
{"id": "1460956", "url": "https://cs.wikipedia.org/wiki?curid=1460956", "title": "Jaroslav Olša", "text": "Jaroslav Olša\n\nJaroslav Olša (* 9. března 1938) je český orientalista a překladatel, který se před listopadem 1989 živil jako zpěvák ve svobodném povolání. V 90. letech pak vstoupil do diplomatických služeb a působil jako velvyslanec v Indonésii a generální konzul v pákistánském Karáčí. Je také autorem prací o zemích jihovýchodní Asie, zejména o Indonésii. Jeho syn Jaroslav Olša, jr. je rovněž orientalista a kariérní diplomat, napsal práce věnované Asii a Africe, ale také se zabývá science fiction.\n\nNarodil se těsně před 2. světovou válkou v rodině učitele Františka Olši (1904–1976) a Ludmily Olšové, roz. Čáslavské (1911–1958). František Olša se po konci války zapojil do komunální politiky (Strana nár.-soc., Sokol a další organizace), za což byl po komunistickém puči v únoru 1948 vyhozen z práce a internován v Táboře nucených prací v Lešanech. To mělo negativní vliv i na budoucnost jeho syna: nebylo mu dovoleno jít ani na středoškolská studia na základě tehdejšího výnosu, podle nějž „\"děti z rodin nepřátel vlasti nesmějí studovat\"“ a byl nucen vyučit se soustružníkem v ČKD Sokolovo. V 50. letech proto Jaroslav Olša pracoval jako dělník v různých továrnách (ČKD, Praga, Technometra...) a na stavbě (Pozemní stavby). Souběžně si udělal maturitu na večerní Střední škole pro pracující, protože z denního studia, kam se posléze dostal, byl hned v prvním ročníku z důvodů antikomunistických aktivit jeho otce vyloučen. Starší bratr František Olša, velmi nadaný malíř, byl rovněž pronásledován a skončil jako dělník v příbramských uranových dolech. Když Jaroslav Olša odmaturoval, objevila se šance být přijat na nově otevřenou Vysokou školu pedagogickou (obor čeština a ruština), kam ho závodní výbor Pragovky, kde tehdy pracoval, doporučil. Po třech semestrech ale bylo toto doporučení staženo na základě intervence tzv. uličního výboru z místa bydliště a Olša byl okamžitě ze studia vyloučen. Hlavním argumentem bylo, že si vybral studium ruštiny, aby „\"mohl ještě více hanobit Sovětský svaz\".“ (sic!)\n\nJako učeň v ČKD Sokolovo se v 50. letech zúčastnil soutěže umělecké tvořivosti mládeže v oboru zpěv, ale protože zazpíval americký (byť černošský) spirituál, cenzura zasáhla, byl ostře kritizován a ze soutěže vyloučen. Následně několikrát vyhrál soutěže „Volná tribuna“, pořádané na tanečních zábavách, a „Hledáme nové talenty“ právě s (černošskou) písní „Nelly Grey“, se kterou pak vystoupil i v Československém rozhlase za doprovodu Harry (Karla) Macourka. Ještě jako tovární dělník začal vystupovat s orchestrem Jaroslava Hrdličky a poté poloprofesionálně s bigbandem Karla Kesla. Byl zván na přímé přenosy programů k výročí Čs. rozhlasu. Profesionální kariéru zahájil a orchestrem Vlastimila Kloce (sólisty-trumpetisty Orchestru Čs. rozhlasu), zpíval s bigbandy Zdeňka Bartáka, Karla Vlacha a dalšími. Natáčel pro Čs. rozhlas a vystupoval v Čs. televizi (např. pořad Vysílá studio A) s orchestry Slávy Kunsta, Karla Duby a dalšími skupinami. Byl sólistou jedné z prvních tzv. bigbítových skupin Telstar, která však brzy zanikla. Byl jedním z prvních studentů nově založené Lidové konzervatoře (dnes Konzervatoř Jaroslava Ježka). Průběžně v létech 1961–1965 byl sólistou orchestru (a tudíž uměleckým zaměstnancem) Parku kultury a oddechu Julia Fučíka v Praze. Když byl orchestr rozpuštěn, pokračoval jako zpěvák a konferenciér na estrádách a ve varietních programech doma i v zahraničí (Polsko). \n\nV polovině 60. let se mu díky politickému uvolnění otevřela šance vrátit se na vysokou školu, v té době byl na Filozofické fakultě Univerzity Karlovy otevřen obor anglistika a indonesistika (indonéštinu v té době už několik let studoval na jazykové škole). Během Pražského jara se jako student angažoval v hnutí proti okupaci (mj. vyhlašoval na podzim 1968 studentskou stávku, po upálení Jana Palacha moderoval z balkónu filozofické fakulty vyvrcholení demonstrativního pochodu z Václavského náměstí atd). Jako spoluzakladatel a tajemník Uměleckého sdružení Artes (sdružení umělců zábavního umění) se zúčastnil také činnosti Koordinačního výboru uměleckých svazů. Artes byl na počátku normalizace zakázán a Rudé právo o něm např. 22. dubna 1970 napsalo: „\"...jde o organizaci, která vznikla v r. 1968 pod vlivem nátlakových skupin...Od samého počátku se vedení tohoto svazu silně politicky angažovalo pro všechna protisocialistická a protisovětská stanoviska.\"\" V roce 1969 na poslední chvíli získal vysokoškolský diplom, neboť mu opět hrozilo vyloučení z politických důvodů. V období normalizace nemohl dostat žádnou odpovídající práci, dostal zákaz publikování a byl mu odebrán pas, aby nemohl vystupovat a vyjíždět na turné do zahraničí. Díky manželství s polskou občankou Ludmilou Rackiewicz, primabalerinou Krakovské opery, se nakonec vystěhoval do Polska a tam navzdory protestům Pragokoncertu (státní agentury, tehdy regulující činnost českých umělců v zahraničí) pokračoval jako zpěvák a konferenciér ve svobodném povolání. \n\nV roce 1990 se obnovil Artes a Jaroslav Olša se opět stal jeho tajemníkem. Byl aktivní jako viceprezident Konfederace umění a kultury, člen poradního sboru ministra kultury a v jeho rehabilitační komisi, zasedal v radě Českého literárního fondu atd. Na počátku roku 1993 byl přijat na Ministerstvo zahraničních věcí České republiky a jako vystudovaný indonesista, znající několik jazyků, se stal prvním velvyslancem ČR v Indonésii s přiakreditací pro Malajsii a Singapur. Jeho prvořadým úkolem bylo poskytnout tamním vládám a institucím veškeré informace o rozpadu Československa a o novém státě – České republice. V Indonésii navíc bylo třeba vypořádat rozdělení majetku, který tam vlastnilo Československo, na Českou republiku a Slovenskou republiku. V Malajsii bylo jeho úkolem podporovat malajsijsko-českou spolupráci povýšením tamního československého obchodního zastoupení na plnohodnotné velvyslanectví ČR a v Singapuru založení zcela nového zastupitelského úřadu pod vedením chargé d'affaires. Ve všech třech zemích byly učiněny úspěšné kroky k vytvoření zcela nových vazeb s ČR, jejími institucemi a firmami. Po skončení mise v roce 1998 působil ještě v letech 1999–2002 jako poslední generální konzul v Karáčí (Pákistán). Navzdory tomu, že většina obchodních aktivit byla na bedrech generálního konzulátu, nikoliv velvyslanectví v pákistánském hlavním městě Islamabádu, byl generální konzulát v Karáčí z finančních i bezpečnostních důvodů zrušen v roce 2002. \n\nZa své působení v Indonésii a Pákistánu byl Jaroslav Olša oceněn nejvyšším státním vyznamenáním prezidentem Indonéské republiky„Bintang Jasa Utama“ (Hvězda první třídy za zásluhy), medailí ministra obchodu a průmyslu Indonésie, oceněním tzv. ASEAN Consultants Forum „Best Executive Award“, medailí Pákistánsko-českého obchodního fóra.\n\nUž v době studií začal pracovat na překladech z indonéštiny, jenže už vydání prvního překladu - novely „Surabaya\" - bylo zakázáno cenzurou s odůvodněním, že „taková literatura zesměšňuje osvobozenecký boj koloniálních národů.“ (sic!) „Surabaya“ nakonce vyšla až v knize jeho překladů z indonéštiny s názvem „Tygr! Tygr!“ v r. 2007. Jak v období Pražského jara, tak po Sametové revoluci stál u vzniku organizací indonésko-českého přátelství. Současně se vždy zajímal o Novou Guineu, kterou navštívil v roce 1980 u příležitosti Festivalu umění jižního Pacifiku. Vyšla mu celá řada článků a pojednání o tomto ostrově a jeho obyvatelích a nakonec se jeho zájem o tamní kulturu přetavil v knihu papuánských legend a vyprávění pod názvem „Závistivý lidojed a pták nepták“.\n\nJeště v 80. letech začal pracovat na česko-indonéském slovníku. Byla to práce složitá, neboť nebyly k dispozici jiné než ruské materiály, o bezprostředním přístupu ke zdrojům ani nemluvě. Teprve během pobytu v Indonésii se situace zlepšila, i když si autor hesla stále vypisoval ručně na kartičkách, a teprve získání počítače a přístup k internetu umožnily práci zprofesionalizovat. Příprava Česko-indonéského slovníku tak trvala celých deset let, zatímco rozsáhlejší Slovník indonésko-český už Jaroslav Olša sestavoval za jiné situace a mnohem rychleji. Třetí dílo, Praktický indonésko-český a česko-indonéský slovník bylo zpracováno nejmodernější metodou díky jinému nakladatelství a jím vyvinutým speciálním programům. Proto se tento slovník liší obsahově i formálně od předchozích dvou ve všech aspektech, navíc obsahuje origiální přílohu v podobě výběru indonéských přísloví.\n\nJaroslav Olša je ale také autorem malajské kuchařky - vůbec první vydané v češtině.\n\n\n\n\n"}
{"id": "1460958", "url": "https://cs.wikipedia.org/wiki?curid=1460958", "title": "Úrvalsdeild 1924", "text": "Úrvalsdeild 1924\n\nÚrvalsdeild 1924 byl 13. ročník nejvyšší islandské fotbalové ligy. Podruhé zvítězil Víkingur Reykjavík.\n"}
{"id": "1460959", "url": "https://cs.wikipedia.org/wiki?curid=1460959", "title": "Úrvalsdeild 1925", "text": "Úrvalsdeild 1925\n\nÚrvalsdeild 1925 byl 14. ročník nejvyšší islandské fotbalové ligy. Podesáté zvítězil Fram Reykjavík.\n"}
{"id": "1460960", "url": "https://cs.wikipedia.org/wiki?curid=1460960", "title": "Brisbane International 2019 – mužská dvouhra", "text": "Brisbane International 2019 – mužská dvouhra\n\nMužská dvouhra Brisbane International 2019 probíhala v úvodním lednovém týdnu roku 2019. Do singlové soutěže brisbanského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl australský tenista Nick Kyrgios, kterého ve druhém kole vyřadil Francouz Jérémy Chardy.\n\nVítězem se stal druhý nasazený Japonec Kei Nišikori, jenž ve finále zdolal ruskou turnajovou čtyřku Daniila Medveděva po třísetovém průběhu 6–4, 3–6 a 6–2. V probíhající sezóně si tak připsal premiérové turnajové vítězství, které představovalo dvanáctý singlový titul na okruhu ATP Tour a první od února 2016. Devátý muž žebříčku Nišikori tak prolomil sérii devíti finálových porážek v řadě a poslední takovou prohru oplatil právě Medveděvovi z říjnového Japan Open Tennis Championships 2018 v Tokiu.\n\nČtyři nejvýše nasazení hráči obdrželi volný los do druhého kola.\n"}
{"id": "1460961", "url": "https://cs.wikipedia.org/wiki?curid=1460961", "title": "Úrvalsdeild 1926", "text": "Úrvalsdeild 1926\n\nÚrvalsdeild 1926 byl 15. ročník nejvyšší islandské fotbalové ligy. Potřetí zvítězil KR Reykjavík.\n"}
{"id": "1460966", "url": "https://cs.wikipedia.org/wiki?curid=1460966", "title": "Marta Bačíková", "text": "Marta Bačíková\n\nMarta Bačíková (* 28. května 1976 Gottwaldov, nyní Zlín) je česká herečka, od roku 2010 členka souboru Městského divadla Zlín.\n\nOd roku 2010 je členkou souboru Městského divadla Zlín. V minulosti hostovala v Divadle Tramtarie v Olomouci, na Malé scéně ve Zlíně a v Divadle v Celetné v Praze.\n\nCo se týká filmové a televizní tvorby, tak se objevila ve studentských filmech \"Aktovka\" (2011) a \"Čtvrteční rána\" (2012) a v klasických filmech \"O rodičích a dětech\" (2007) a \"Skoro úplně vymyšlený film\" (2013). Ztvárnila také role v seriálech \"Znamení koně\" (2011), \"Rozsudek\" (2014) a \"Místo zločinu Plzeň\" (2015).\n\nAngažuje se také v akciové společnosti \"BONET industries\" (v letech 2008 až 2015 jako členka představenstva a od roku 2015 jako členka správní rady). Od roku 2015 je rovněž jednatelkou firmy \"SYSTEM P.Z.\" a od roku 2018 členkou dozorčí rady obecně prospěšné společnosti \"Ruce pro pomoc\".\n"}
{"id": "1460967", "url": "https://cs.wikipedia.org/wiki?curid=1460967", "title": "Antonij Pogorelskij", "text": "Antonij Pogorelskij\n\nAntonij Pogorelskij (; vlastním jménem Alexej Alexejevič Perovskij, ; 1787, Moskva – , Varšava) byl ruský romantický básník a prozaik.\n\nNarodil se jako nemanželský syn hraběte Alexeje Kirilloviče Razumovského (přesné datum narození není známo). Díky jeho původu se mu dostalo vysokoškolského vzdělání na Imperátorské moskevské univerzitě, kde roku 1807 získal doktorát z filosofie. Za Napoleonských válek se zúčastnil mnoha bojů včetně Bitvy u Lipska. Do roku 1816 sloužil v Sasku a pak v Petrohradě. V Německu se seznámil s dílem E. T. A. Hoffmanna, které jej velmi ovlivnilo. V Petrohradě se seznámil s Puškinem a patřil k nejaktivnějším obráncům jeho poemy \"Ruslan a Ludmila\" z roku 1820..\n\nPo smrti svého otce žil od roku 1822 se svou sestrou na své usedlosti Pogorelce na Ukrajině, kde se věnoval literatuře a výchově svého synovce – budoucího spisovatele Alexeje Konstantinovče Tolstého. V letech 1825-1830 byl předsedou komise pro úpravu učebnic a roku 1828 se stal členem Ruské akademie. Po odchodu do výslužby cestoval po Německu, Itálii a po Rusku, setal se s Goethem a opět s Puškinem. Zemřel ve Varšavě na tuberkulózu na cestě do Nice, kde se chystal léčit. Je pochován na varšavském pravoslavném hřbitově.\n\nKromě novel a povídek napsal také jeden román, překládal a psal eseje a básně. Ve svém díle mísí fantaskní a reálný svět, sentimentální a romatické prvky a Hoffmanovskou fantastiku s ironickým podáním osudů drobných lidí. Stal se tak předchůdcem groteskního světa Nikolaje Vasiljeviče Gogola.\n\n\n\n\n"}
{"id": "1460970", "url": "https://cs.wikipedia.org/wiki?curid=1460970", "title": "Maharashtra Open 2019 – mužská dvouhra", "text": "Maharashtra Open 2019 – mužská dvouhra\n\nMužská dvouhra Maharashtra Open 2019 probíhala v úvodním lednovém týdnu roku 2019. Do singlové soutěže puneského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl francouzský tenista Gilles Simon, kterého v semifinále vyřadil Anderson.\n\nZvítězil nejvýše nasazený Jihoafričan Kevin Anderson, jenž ve finále za 2.44 hodin zdolal chorvatskou světovou stovku Iva Karloviće po vyrovnaném třísetovém průběhu 7–6, 6–7 a 7–6. Oba shodně zahráli 111 vítězných míčů. Ve statistice es dominoval chorvatský tenista v poměru 36–21. Karlović odvrátil všech osm brejkbolů a Anderson nečelil žádnému. V probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour v devatenáctém kariérním finále.\nAnderson měřící 203 cm a Karlović s výškou 211 cm odehráli „nejvyšší“ finále v historii ATP, když v žádném předchozím boji o titul se neobjevila vyšší dvojice hráčů. 39letý Karlović se navíc stal nejstarším singlovým finalistou okruhu ATP, respektive Grand Prix, od roku 1977, kdy hongkongský titul vybojoval 43letý Ken Rosewall.\n\nČtyři nejvýše nasazení hráči obdrželi volný los do druhého kola.\n"}
{"id": "1460971", "url": "https://cs.wikipedia.org/wiki?curid=1460971", "title": "Pivovar Volt", "text": "Pivovar Volt\n\nPivovar Volt je novodobý minipivovar vzniklý v roce 2017 u přehrady v Jablonci nad Nisou. Pro svá piva volí „elektrické“ názvy. Sládkem pivovaru je od ledna 2018 Martin Palouš.\n\n\n\n28. ročník soutěže proběhl od 12. do 17. února v Českých Budějovicích a zúčastnilo se ho 252 pivovarů z 20 zemí celého světa celkem v 35 kategoriích. Za dohledu renomovaných certifikačních autorit soutěžilo 1157 různých druhů piv.\n\n12. ročník soutěže proběhl od 16. do 17. března. 2018 na Zvíkově, zúčastnilo se 151 pivovarů a v soutěži bylo 639 vzorků piv v 15 kategoriích.\n\n\n\n\n29. ročník soutěže proběhl od 11. do 16. února v Českých Budějovicích a zúčastnilo se ho 245 pivovarů z 20 zemí celého světa v 33 kategoriích. Za dohledu renomovaných certifikačních autorit soutěžilo 1205 různých druhů piv.\n\n\n13. ročník soutěže proběhl od 15. do 16. března. 2019 na Zvíkově, zúčastnilo se 152 pivovarů a v soutěži bylo 637 vzorků piv v 15 kategoriích.\n\n\nKategorie Speciál – 1. místo – 15° Baterka\n\n"}
{"id": "1460972", "url": "https://cs.wikipedia.org/wiki?curid=1460972", "title": "Valentyn Sypavin", "text": "Valentyn Sypavin\n\nValentyn Sypavin (: \"Валентин Сипавін\", : \"Валентин Сипавин\" (Valentin Sipavin); * 3. srpna 1983 Charkov) je ukrajinský horolezec a reprezentant v ledolezení, vicemistr světa v ledolezení na obtížnost, mistr Ukrajiny v ledolezení na obtížnost i rychlost.\n\n\n"}
{"id": "1460974", "url": "https://cs.wikipedia.org/wiki?curid=1460974", "title": "Novi Ligure", "text": "Novi Ligure\n\nNovi Ligure je italské město v provincii Alessandria v oblasti Piemont. Původně se obec jmenovala \"Curtis Nova\" a roku 970 ji císař Otto I. daroval klášteru Sv. Salvatora v Pavii. Kolem roku 1000 zde vznikl hrad. Do roku 1157 šlo o samostatnou obec, později patřila různým vrchnostem, v období novověku především Janovské republice. Po jejím zániku byla krátce součástí napoleonské Francie a pak Království Sardinie. Roku 1818 dostala přídomek Ligure, aby se vyznačila historická spřízněnost s Janovem.\n\nV 17. a 18. století si Novi oblíbily bohaté janovské rodiny, které zde měly své paláce. Nejvýznamnějším je Palazzo Delle Piane, který patřil rodině Delle Piane, dalšími jsou Palazzo Negroni, Palazzo Durazzo a další. Nejstarším městským chrámem je Kaple P. Marie u silnice do Cassana; pochází z 12. století a uvnitř je významná freska z roku 1474, kterou vytvořil Manfredino Boxilio. V Modlitebně sv. Magdaleny se nachází řada renesančních soch. Dochovaly se také zbytky městských hradeb. Je zde také cyklistické muzeum.\nZ hlediska ekonomiky je město známé výrobou sladkostí, funguje zde čokoládovna skupiny Elah-Dufour.\n"}
{"id": "1460975", "url": "https://cs.wikipedia.org/wiki?curid=1460975", "title": "Kálmán Bognár", "text": "Kálmán Bognár\n\nKálmán Bognár ( Bognár Kálmán; 3. dubna 1911 Budapešť – 18. června 1954 Tiszaszentimre) byl maďarský fotbalový útočník.\nV maďarské lize hrál za Szegedi AK a Elektromos SE ve 207 utkáních, v nichž dal 68 branek. Se Szegedem se účastnil i Středoevropského poháru (STEP 1935). V československé lize hrál za DFC Prag. \n\n\n"}
{"id": "1460976", "url": "https://cs.wikipedia.org/wiki?curid=1460976", "title": "Brisbane International 2019 – ženská dvouhra", "text": "Brisbane International 2019 – ženská dvouhra\n\nŽenská dvouhra Brisbane International 2019 probíhala v úvodním lednovém týdnu roku 2019. Do singlové soutěže brisbanského tenisového turnaje hraného venku na tvrdém povrchu nastoupilo třicet hráček. Obhájkyní titulu byla estonská tenistka Elina Svitolinová, kterou ve druhém kole v repríze předchozího finále vyřadila Běloruska Aljaksandra Sasnovičová.\n\nVítězkou se stala pátá nasazená Češka Karolína Plíšková, jež ve finále zdolala 29letou Ukrajinku Lesju Curenkovou po třísetovém průběhu 4–6, 7–5 a 6–2. V probíhající sezóně si připsala premiérové turnajové vítězství, které představovalo dvanáctý singlový titul na okruhu WTA Tour v devatenáctém kariérním finále. Poprvé tak získala druhou trofej z jediného turnaje, když v Brisbane triumfovala již v roce 2017. 29letá Curenková přitom v závěru druhé sady podávala na vítězství v utkání, ale česká hráčka si ztracené podání vzala zpět a průběh následně otočila. Ukrajinka si ve třetím setu podvrtla kotník. Porážka v jejím prvním finále z kategorie Premier představovala přerušení série čtyř finálových výher. Bodový zisk pro Curenkovou znamenal nové kariérní maximum, když se posunula o tři příčky výše na 24. místo.\n\nDvě nejvýše nasazené hráčky obdržely volný los do druhého kola.\n"}
{"id": "1460981", "url": "https://cs.wikipedia.org/wiki?curid=1460981", "title": "Geoff Tate", "text": "Geoff Tate\n\nJeffrey Wayne Tate (* 14. ledna 1959 Stuttgart, Německo), známý jako Geoff Tate, je americký zpěvák narozený v Německu. Nejvíce se proslavil jako zpěvák americké kapely Queensrÿche, v níž působil od jejího založení v roce 1981 až do rozpadu o 31 let později. Na výsluní se skupina dostala v roce 1988 vydáním konceptuálního alba \"\". To se později stalo jedním z nejvýznamnějších děl historie heavy metalu a progresivního metalu.\n\nPo svém odchodu z Queensrÿche začal Tate vystupovat jednak sólově a jednak se svým projektem . Od roku 2016 je též součástí metalové opery Avantasia. Tateova dcera Emily Tate je též zpěvačkou, působí ve své kapele Till Death Do Us Part.\n\n"}
{"id": "1460983", "url": "https://cs.wikipedia.org/wiki?curid=1460983", "title": "József Hadrévi", "text": "József Hadrévi\n\nJózsef Hadrévi ( Hadrévi József; 4. března 1911 Budapešť – 5. března 1966) byl maďarský fotbalový útočník a trenér.\nV maďarské lize hrál za budapešťské kluby Hungária MTK FC, III. Kerületi TUE, Budai 11, Budafoki MTE a Testvériség SE. S Hungárií MTK se účastnil i Středoevropského poháru. V československé lize hrál za DFC Prag. \n\nKe konci hráčské kariéry se začal věnovat mládeži, poté vedl i několik mužstev dospělých.\n\n\n"}
{"id": "1460984", "url": "https://cs.wikipedia.org/wiki?curid=1460984", "title": "Kámen (Hřebeny)", "text": "Kámen (Hřebeny)\n\nKámen (414 m n. m.) je kopec v severní části brdských Hřebenů. Nachází se 10 km jihozápadně od soutoku Vltavy a Berounky, mezi obcemi Všenory a Jíloviště. Vrchol Kamene je nejvyšším bodem Kopaninské vrchoviny, protože o 3 metry převyšuje vrchol Kopaniny (411 m n. m., vysílač Cukrák), po které je severní část Hřebenů pojmenovaná.\n\nKdysi byl Kámen nazýván Merštajn nebo německy Meerstein, což znamená Mořský kámen. Podle knihy \"Toulání po Brdech\" od Jana Čáky mohl tento název vzniknout v 16. století, kdy patřily Horní a Dolní Mokropsy šlechtici Jakubovi Menšíkovi z Menštejna a ten také vlastnil část tohoto kopce. A Menštejn se mohl zkomolit na Merštajn.\n\nNa vrchol nevedou ani žádné značené cesty, ale je přístupný po neznačené cestě, která odbočuje z modré značky mezi Všenory a Jílovištěm. Odbočka se nachází 2 km od nádraží Všenory a 1 km od zastávky Jíloviště Trnová, u dřevěné sochy Artemis, řecké bohyně lovu a ochránkyně lesů a divoké zvěře. Od sochy vede cesta 250 metrů na západ, kde se z ní odpojuje na jihozápad pěšina, která po dalších 250 metrech dojde až na vrchol. Ten je porostlý převážné dubovým lesem a poskytuje jen částečné výhledy jihozápadním směrem na sousední okrsek Skalecký hřbet, kterému dominuje 7 km vzdálená Skalka (553 m). Celková délka výstupu ze Všenor je 2,5 km s převýšením 210 metrů, z Jíloviště je cesta kratší – 1,5 km s převýšením pouze 70 metrů.\n"}
{"id": "1460986", "url": "https://cs.wikipedia.org/wiki?curid=1460986", "title": "L'Oréal", "text": "L'Oréal\n\nL'Oréal S.A. je francouzská společnost se ředitelství v Clichy, Hauts-de-Seine a sídlem v Paříži ve Francii zabývající se osobní hygienou a kosmetikou.\n\nJedná se o největší kosmetickou firmu na světě s produkty v těchto oblastech: barvení vlasů, péče o pleť, ochrany před sluncem, make-up, parfémů, péče o vlasy, mužská péče o pleť.\n\n„Posláním společnosti L’Oréal je poskytovat co nejlepší inovace kosmetických přípravků lidem po celém světě.“\n\nDo skupiny L'Oréal patří:\n"}
{"id": "1460987", "url": "https://cs.wikipedia.org/wiki?curid=1460987", "title": "Maják Anseküla", "text": "Maják Anseküla\n\nMaják Anseküla (estonsky: \"Anseküla tuletorn\") stojí na poloostrově Sõrve na jihovýchodním pobřeží ostrova Saaremaa ve vesnici Anseküla v obci Salme v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 932.\n\nSpolečně s majákem Lõu (číslo 931) vzdáleným 3128 m tvoří dvojici náběžných majáků a navádí lodi v Rižském zálivu.\n\nNavigační osvětlení bylo původně na věži kostela v Anseküle, které bylo zničeno v druhé světové válce. V roce 1953 byla postavena 22 m vysoká železobetonová věž s acetylénovým světelným zdrojem 33 m n. m. a dosvitem 10 námořních mil (nm). Charakteristika Fl W 1,5s. V roce 1961 byla věž zvýšena, světlo bylo ve výšce 35 m n. m. V roce 1994 byl maják elektrifikován a instalováno zařízení EM-300 (ЭМ-300). V roce 2004 byla instalována firmou Sabik nová lampa NL-300 a záložní systém. V roce 2006 byla na maják instalována konstrukce s cílem zvýšit výšku světla nad okolní vysoké stromy. V roce 2007 byla nadstavba nahrazena novou s vyšší nosností a konstrukce opláštěná. Výška světelného zdroje byla 44 m n. m.\n\nHranolová železobetonová věž vysoká 31 metrů je ukončená ochozem. Světelný zdroj má výšku 2,6 m. Maják je bílý v dolní části, v horní části je černý. V roce 1996 byl maják opraven a bylo nainstalováno nové napájení slunečními panely a větrnou turbínou. V roce 2007 byla věž zvýšena o 8 m a byly instalovány LED lampy.\n\nzdroj\n\noznačení\n\n\n"}
{"id": "1460988", "url": "https://cs.wikipedia.org/wiki?curid=1460988", "title": "CS Universitatea Craiova", "text": "CS Universitatea Craiova\n\nCS Universitatea Craiova (celým názvem: U Craiova 1948 Club Sportiv, též znám zkráceně jako U Craiova nebo CS U Craiova) je rumunský fotbalový klub, který sídlí v Craiově v župě Dolj. Po dlouhé období se jednalo o univerzitní klub. Od sezóny 2014/15 hraje v Lize I, rumunské nejvyšší fotbalové soutěži. Klubové barvy jsou modrá a bílá.\n\nZaložen byl v roce 1948 z iniciativy studentů a profesorů Craiovské univerzity jako součást nového sportovního sdružení CSU Craiova. Jeho historie byla nepřetržitá až do roku 1991, kdy se jeho fotbalový oddíl oddělil a vystupoval pod názvem FC Universitatea Craiova. V té době byly výsledky starého klubu považovány za nedílnou součást toho nového. Vše se začalo měnit po roce 2011. V témže roce byl totiž FC U. vyloučen z rumunského fotbalové svazu kvůli neplnění svých závazků vůči zaměstnancům. Většina tehdejšího kádru klubu se po několik měsících rozložila jejich odchodem. V roce 2013 pak došlo ve sportovním klubu CS Universitatea k obnovení jeho zaniklého fotbalového oddílu, který se hned začal hlásit k historii z let 1948–1991. CS U. tak považuje za vlastní všechny dosažené úspěchy z tohoto období. Právně jim byly přisouzeny teprve v listopadu 2017, kdy bylo definitivně rozhodnuto o tom, že výsledky z let 1948–1991 patří pouze klubu CS Universitatea.\n\nZ úspěchu CS U. na domácí scéně patří vítězství v rumunské lize (1973/74, 1979/80, 1980/81, 1990/91) a šestinásobný triumf v rumunském fotbalovém poháru (1976/77, 1977/78, 1980/81, 1982/83, 1990/91, 2017/18). Největšího mezinárodního úspěchu dosáhl v sezóně 1982/83, kdy se probojoval do semifinále Poháru UEFA. Stal se tak prvním rumunským klubem v historii, který postoupil do semifinále některého z evropských pohárů. Sezónu předtím hrál též čtvrtfinále Poháru mistrů evropských zemí.\n\nSvé domácí zápasy odehrává na stadionu Iona Oblemenca s kapacitou 30 929 diváků.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1460989", "url": "https://cs.wikipedia.org/wiki?curid=1460989", "title": "ASB Classic 2019 – ženská dvouhra", "text": "ASB Classic 2019 – ženská dvouhra\n\nŽenská dvouhra ASB Classic 2019 probíhala v úvodním lednovém týdnu roku 2019. Do singlové soutěže aucklandského tenisového turnaje hraného na tvrdém povrchu nastoupilo třicet dva hráček. Obhájkyní titulu byla Görgesová.\n\nPoprvé od roku 2006 nezasáhla do hlavní soutěže novozélandská hráčka, když všechny tři divoké karty připadly Američankám.\n\nVítězkou se stala druhá nasazená Němka Julia Görgesová, jež ve finále zdolala 18letou kanadskou kvalifikantku Biancu Andreescuovou po třísetovém průběhu 2–6, 7–5 a 6–1. V utkání otočila nepříznivý vývoj her 2–6 a 4–5. V probíhající sezóně si připsala premiérové turnajové vítězství, které představovalo sedmý singlový titul na okruhu WTA Tour. 30letá Görgesová dokázala poprvé obhájit triumf, čímž zároveň poprvé získala dvě trofeje z jediného turnaje WTA. Již mezi poslední osmičkou hráček přitom zachránila mečbol od další Kanaďanky Eugenie Bouchardové. \n"}
{"id": "1460993", "url": "https://cs.wikipedia.org/wiki?curid=1460993", "title": "Bioderma", "text": "Bioderma\n\nBioderma Laboratories je soukromá francouzská farmaceutická společnost, která se specializuje na léčbu dermatologických problémů, jakož i na pediatrii, regeneraci buněk a péči o vlasy. Byla založena v roce 1977 v Aix-en-Provence, kde má své sídlo. V roce 2001 společnost otevřela v Lyonu první specializovanou biometrologickou laboratoř pro výzkum a vývoj péče o pleť. Primárním obchodním sektorem je dermatologie s produkty jako ABCDerm, Atoderm, Cicabio, Créaline, Hydrabio, Matriciane, Matricium, Sébium, White Objective, Secure (péče o pleť), Nodé (péče o vlasy) a Photoderm.\n\nFirma Bioderma byla založena v sedmdesátých letech 20. století Jean-Noël Thorelem. Od začátku pro ni byla typická inovace, vlastní výzkum a nový přístup k dermatologii. Prvním z řady inovačních produktů byl šampon Nodé z roku 1977, který přistupoval k mytí vlasů šetrněji. V roce 1985 přišla společnost s novou řadou produktů spojenou s lékaři, od roku 1992 začal laboratorní vývoj dalších dermatologických produktů. V roce 1990 byla otevřena první mezinárodní laboratoř v Itálii.\n\nV roce 2001 začíná Bioderma brát větší ohled na různorodé potřeby v jednotlivých oblastech světa. V roce 2009 začíná Bioderma provádět sociální mise v severním Vietnamu. Od roku 2011 plánovala Nadace Bioderma pomáhát v rozvoji dermatologie po celém světě. V roce 2014 firma vykázala obrat ve výši 261,5 milionů eur a na konci druhé dekády 21. století bylo její výrobky možné koupit v 90 zemích světa s většinou poboček na evropském kontinentu. \n\n"}
{"id": "1460995", "url": "https://cs.wikipedia.org/wiki?curid=1460995", "title": "Maják Vilsandi", "text": "Maják Vilsandi\n\nMaják Vilsandi (estonsky: \"Vilsandi tuletorn\") stojí na ostrově Vilsandi asi 10 km na západ od ostrova Saaremaa v obci Muhu v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 925. Je nejstarším majákem v kraji Saaremaa.\n\nMaják byl dne 20. července 2004 zapsán do seznamu kulturních památek Estonska pod číslem 27241.\n\nMaják naviguje lodi v severní části Rižského zálivu.\n\nO výstavbě majáku rozhodla ruská admiralita v roce 1803. V roce 1809 byla jeho stavba ukončena. V jeho blízkosti byla postavena druhá věž, která se v roce 1840 kvůli nízké kvalitě zřítila. V roce 1817 byla na maják instalována rotační clona, kterou poháněl hodinový mechanizmus se závažím. V roce 1860 byla nainstalována Fresnelova čočka anglické firmy Chance Brothers & Co. Maják byl několikrát zvýšen. V roce 1878 bylo používané petrolejové osvětlení, od roku 1918 acetylénové a od roku 1972 elektrické. V roce 1957 proběhla generální oprava majáku.\n\nU majáku byly v roce 1925 obytné domy, sklep (1893), skladiště na petrolej, sauna (1874), kasárna a další, celkem 12 objektů. V roce 1937 byl postaven dům pro turisty, který byl zbořen v roce 1973. Z poválečné éry přibyly generátorová budova, věž pohraniční stráže a obytná budova a areál byl obehnán ostnatým drátem. Nyní jsou budovy ve vlastnictví státních institucí i v soukromém vlastnictví.V roce 1999 byla vydána estonská poštovní známka s majákem.\n\nV roce 1907 se stal strážcem majáku Artur Toom (1884–1942), který byl v roce 1910 zakladatelem prvního přírodního chráněného (ptačího) území na souostroví Vaika. Byla to první rezervace v Rusku a začátek národní rezervace Vaika, která byla založena v roce 1957. V roce 1971 byla změněna na \"Státní přírodní rezervaci Vilsandi\" a v roce 1993 se stal \"Národním parkem Vilsandi\" (\"Vilsandi rahvuspark\"), který má rozlohu 24 000 ha, z toho dvě třetiny připadají na moře.\n\nArtur Toom pracoval na ostrově do roku 1941, kdy byl zatčen NKVD a deportován na Sibiř.\n\nVálcová kamenná věž vysoká 37 metrů je ukončená stupňovitou římsou ochozu a lucernou vysokou 3,0 m. Maják má bílou barvu, galerie je a lucerna je černá. V roce 2016 byly instalovány LED lampy.\n\nzdroj\n\noznačení\n\n\n"}
{"id": "1460996", "url": "https://cs.wikipedia.org/wiki?curid=1460996", "title": "Shenzhen Open 2019 – ženská dvouhra", "text": "Shenzhen Open 2019 – ženská dvouhra\n\nŽenská dvouhra Shenzhen Open 2019 probíhala v první lednový týden roku 2019. Do singlové soutěže šenčenského tenisového turnaje hraného na tvrdém povrchu nastoupilo třicet dva hráček. Obhájkyní titulu byla rumunská světová jednička Simona Halepová, která do turnaje nezasáhla.\n\nVítězkou se stala nejvýše nasazená Běloruska Aryna Sabalenková, jež ve finále zdolala americkou světovou dvaašedesátku Alison Riskeovou po třísetovém průběhu 4–6, 7–6 a 6–3. V probíhající sezóně si připsala premiérové turnajové vítězství, které představovalo třetí singlový titul na okruhu WTA Tour a vůbec první tenisovou trofej v roce 2019. Riskeová odešla poražena ze šestého finále WTA v řadě, z toho tři prohry utržila na Shenzhen Open. \n"}
{"id": "1460998", "url": "https://cs.wikipedia.org/wiki?curid=1460998", "title": "Shenzhen Open 2019 – ženská čtyřhra", "text": "Shenzhen Open 2019 – ženská čtyřhra\n\nŽenská čtyřhra Shenzhen Open 2019 probíhala v úvodním lednovém týdnu roku 2019. Do deblové soutěže tenisového turnaje hraného na tvrdém povrchu nastoupilo šestnáct dvojic. Obhájcem titulu byl rumunský pár Irina-Camelia Beguová a Simona Halepová, jehož členky nestartovaly společně. Halepová se rozhodla turnaje nezúčastnit. Spoluhráčkou Beguové se stala Čeng Saj-saj, která odstoupila pro virózu.\n\nVítězem se stal druhý nasazený pár Číňanek Pcheng Šuaj a Jang Čao-süan, který ve finále zdolal čínsko-českou dvojici Tuan Jing-jing a Renata Voráčová po dvousetovém průběhu 6–4 a 6–3. Obě šampionky si do žebříčku WTA připsaly 280 bodů a získaly premiérovou společnou trofej. Staly se také první čínskou dvojicí, která turnaj vyhrála. Jangová vybojovala čtvrtý deblový titul na okruhu WTA Tour a pro Pchengovou to bylo dvacáté druhé takové turnajové vítězství i druhé v Šen-čenu, kde triumfovala v roce 2017.\n\n"}
{"id": "1460999", "url": "https://cs.wikipedia.org/wiki?curid=1460999", "title": "Ptačí vrch", "text": "Ptačí vrch\n\nPtačí vrch může být:\n"}
{"id": "1461001", "url": "https://cs.wikipedia.org/wiki?curid=1461001", "title": "ASB Classic 2019 – ženská čtyřhra", "text": "ASB Classic 2019 – ženská čtyřhra\n\nŽenská čtyřhra ASB Classic 2019 probíhala v úvodním lednovém týdnu roku 2019. Do deblové soutěže aucklandského tenisového turnaje hraného na tvrdém povrchu nastoupilo šestnáct dvojic. Obhájcem titulu byl pár Sara Erraniová a Bibiane Schoofsová, jehož členky nestartovaly společně. Erraniové stále běžel dopingový trest. Spoluhráčkou Schoofsové se stala Desirae Krawczyková, s níž skončila v úvodním kole na raketách Chan Sin-jün s Darijí Jurakovou.\n\nVítězem se stal nenasazený kanadsko-americký pár Eugenie Bouchardová a Sofia Keninová, který ve finále zdolal novozélandsko-americkou dvojici startující na divokou kartu Paige Mary Houriganová a Taylor Townsendová. Po dvousetovém průběhu 1–6 a 6–1 rozhodl až supertiebreak poměrem míčů [10–7]. Obě šampionky si do žebříčku připsaly 280 bodů a na okruhu WTA Tour získaly premiérovou společnou i individuální deblovou trofej.\n\n"}
{"id": "1461004", "url": "https://cs.wikipedia.org/wiki?curid=1461004", "title": "Ptačí vrch (Frýdlantská pahorkatina)", "text": "Ptačí vrch (Frýdlantská pahorkatina)\n\nPtačí vrch (406 m n. m.) je vrchol ve Frýdlantské pahorkatině na severu České republiky, ve Frýdlantském výběžku. Ve vzdušné vzdálenosti asi 3,5 kilometru severovýchodním směrem se nachází město Frýdlant, centrum zdejší oblasti. Jižně od vrcholu pak obec Dětřichov, v jejímž katastrálním území i vrchol leží.\n\nLokalita je třetihorního stáří a je tvořena nerozlišenými bazaltoidy. Nejvyšší část Ptačího vrchu je zalesněna, nicméně úbočí pokrývají zatravněné pastviny. Na jihozápadní straně vrchu se nachází letecký radionavigační maják Frýdlant typu VOR.\n"}
{"id": "1461005", "url": "https://cs.wikipedia.org/wiki?curid=1461005", "title": "Ottavio Bottecchia", "text": "Ottavio Bottecchia\n\nOttavio Bottecchia (1. srpna 1894 San Martino di Colle Umberto – 15. června 1927 Gemona del Friuli) byl italský silniční cyklista, člen profesionální stáje Automoto-Hutchinson.\n\nNarodil se jako osmé z devíti dětí, pracoval u zedníků, za první světové války sloužil jako cyklistický posel v jednotkách bersaglierů a byl dekorován Medailí za vojenské zásluhy. V roce 1921 vyhrál závody Giro del Grappa-Montebelluna a Circuito del Piave, v roce 1923 obsadil jako nezávislý jezdec páté místo na Giro d'Italia a byl druhý na Tour de France, kde odjel šest etap ve žlutém trikotu. V roce 1924 se stal prvním italským vítězem Tour de France, když jako první v historii vedl od startu do cíle, a v roce 1925 prvenství obhájil, v roce 1926 závod nedokončil. Také získal devět etapových vítězství na Tour. V roce 1925 vyhrál i Giro della provincia Milano, v letech 1923 a 1926 byl čtvrtý na Giro di Lombardia a v roce 1926 druhý na závodě Okolo Baskicka.\n\nV květnu 1927 zahynul jeho bratr Giovanni, který byl rovněž cyklistou, když ho při tréninku srazil automobil. Ottavio přijel na pohřeb do rodného kraje a věnoval se tréninku, avšak 3. června 1927 byl nalezen těžce zraněný u silnice a převezen do nemocnice v Gemoně, kde po dvanácti dnech zemřel. Příčina jeho smrti nebyla nikdy objasněna: mezi možnými vysvětleními se objevila dopravní nehoda, zdravotní kolaps nebo rvačka s místním vinařem, za nejpravděpodobnější se však pokládá, že byl pro své antifašistické aktivity zavražděn Mussoliniho agenty.\n\nByl spoluzakladatelem firmy Bottecchia, která patří k nejvýznamnějším italským výrobcům jízdních kol. V Pordenone je po něm pojmenováno sportoviště Stadio Ottavio Bottecchia. \n\n"}
{"id": "1461006", "url": "https://cs.wikipedia.org/wiki?curid=1461006", "title": "Brisbane International 2019 – ženská čtyřhra", "text": "Brisbane International 2019 – ženská čtyřhra\n\nŽenská čtyřhra Brisbane International 2019 probíhala v úvodním lednovém týdnu roku 2019. Do deblové soutěže brisbanského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nizozemský pár Kiki Bertensová a Demi Schuursová, jehož členky v úvodním kole podlehly Kristině Mladenovicové s Galinou Voskobojevovou.\n\nVítězem se stal třetí nasazený americko-český pár Nicole Melicharová a Květa Peschkeová, který ve finále zdolal turnajové čtyřky a tchajwanské sestry Čan Chao-čching s Latishou Chanovou po hladkém dvousetovém průběhu 6–1 a 6–1. Obě šampionky si do žebříčku WTA připsaly 470 bodů a získaly třetí společnou trofej. Peschkeová vybojovala třicátý druhý deblový titul na okruhu WTA Tour a pro Melicharovou to bylo čtvrté takové turnajové vítězství. Již v semifinále vyřadily světové jedničky Krejčíkovou se Siniakovou.\n"}
{"id": "1461008", "url": "https://cs.wikipedia.org/wiki?curid=1461008", "title": "Albrecht Meydenbauer", "text": "Albrecht Meydenbauer\n\nAlbrecht Meydenbauer (30. dubna 1834 v Tholey, Německo – 15. listopadu 1921 v Godesberg, Německo) byl německý inženýr a spolu s Aimé Laussedatem vynálezcem a zakladatelem fotogrammetrie, zejména architektonické dokumentace historických stavebních objektů a kulturního dědictví. \n\nNarodil se 30. dubna 1834 v Německu ve městě Tholey, čtyři měsíce po smrti svého otce. \n\nPo studiu na Stavební akademii (Bauakademie) v Berlíně se Meydenbauer stal vládním stavitelem pruské vlády. Jedním z jeho prvních úkolů bylo zaměřování katedrály ve Wetzlaru. Během této práce měl v září 1858 nehodu, při které téměř spadl z postranní věže katedrály. To přispělo k myšlence, že přímé měření na fasádě je nutné nahradit nepřímým měřením pomocí fotografických obrazů. Od té doby intenzivně pracoval na technické realizaci. Meydenbauer byl též přesvědčen, že nejdůležitější kulturní památky budou muset být zdokumentovány, aby mohly být v případě zničení obnoveny. Za nejvhodnější metodu k vytvoření „památkového archivu“ považoval fotogrammetrii.\n\nPo úspěších své metody byl Albrecht Meydenbauer pověřen Pruským ministerstvem kultury aplikací fotogrammetrie pro dokumentaci kulturních památek. Stal se ředitelem Královského pruského fotoměřického ústavu a v této funkci setrval do svých 75 let.\n\nMeydenbauerův otec byl venkovský lékař, zemřel v prosinci 1833 na onemocnění nervového systému. Ovdovělá matka získala v roce 1838 místo učitelky a zajišťovala živobytí pro celou rodinu. Jeho starší bratr William se narodil v roce 1832 v Tholey, v roce 1850 se odstěhoval do Ameriky, vedl tulácký život, vrátil se až v roce 1857, ale pouze dočasně. Poté se usadil v americkém Seattlu, kde pracoval pro místní pekárnu. Tam se stal velice vlivným občanem a nyní je považován za zakladatele a průkopníka města Bellevue nedaleko Seattlu, kde v roce 1906 zemřel.\n\nV roce 1860 napsal kurátorovi kulturního dědictví Quastovi memorandum o měření budov v Prusku pomocí fotografie, ve kterém sdělil svůj názor, že fotografické obrazy mohou ukládat informace o předmětu velmi podrobně a s vysokou přesností. Meydenbauer vyvinul koncept \"archivu památek\", v němž by měly být zahrnuty nejdůležitější stavby kulturního dědictví, aby je bylo možné v případě zničení obnovit. \n\nV roce 1885 vzniknul v Berlíně první světový institut pro fotogrammetrickou dokumentaci kulturních památek, který mezi lety 1885 a 1920 zdokumentoval asi 2 600 kulturních památek na přibližně 20 000 obrazů na skleněných deskách. Ve své době se jednalo o jedinečnou sbírku fotogrammetrických měřických snímků. Během druhé světové války a po ní se archiv přestěhoval do Moskvy, poté se vrátil do Berlína. Nyní je \"Meydenbauerův archiv\" pod správou \"Braniborského státního úřadu pro ochranu památek\" ve městě Waldstadt, asi 30 kilometrů jižně od Berlína.\n\nBěhem následujících let pracoval Meydenbauer na výstavbě železniční sítě a dalších oblastí. Většinu svého volného času věnoval k rozvoji své metody měření a prováděl i praktické experimenty. Brzy si uvědomil, že běžné kamery nemohou provádět podobné úkoly a že je třeba vyvinout zcela úplně speciální kamery vhodné pro tento účel. \n\nZákladním problémem bylo spojit fotografický a měřicí přístroj do jednoho systému. Meydenbauer si navíc uvědomil, že pro dokumentaci architektonických objektů budou zapotřebí širokoúhlé objektivy. Navrhl zařízení, které bylo vyrobeno v roce 1867 optickou dílnou Emila Busche v Rathenow a bylo vybaveno širokoúhlým objektivem Pantoscop. Ohnisko objektivu bylo 25 centimetrů, obrazový formát fotoaparátu byl 30 x 30 centimetrů. Tento fotoaparát již kombinoval hlavní vlastnosti měřících kamer:\n\n\nMeydenbauer tak vytvořil základní prvky všech pozdějších fotogrammetrických kamer.\n\nMeydenbauer otestoval svůj přístroj v létě roku 1867 ve Freyburgu na Unstrutu, asi 180 kilometrů jihozápadně od Berlína; vzal pro topografické účely měřicí obrazy městského kostela. Přístroj v těchto zkouškách prokázal, dokázal, že fotogrammetrie je vhodná jak pro architektonickou, tak i topografickou práci. Metoda však ještě nedošla uznání.\n\nV této době se o Meydenbauerových pokusech dozvěděl Aimé Laussedat, který ve Francii také pracoval na topografické měřící metodě, nazývané \"La métro photographie\". Meydenbauerův název \"Photogrammetrie\" byl poprvé publikován v architektonickém časopisu v prosinci 1867. Později byl tento název přijat po celém světě. \n\nPro měření obrazové analýzy použil Meydenbauer grafické konstrukce, které se řídily pravidly deskriptivní geometrie. To bylo možné díky přísné vertikální poloze obrazové roviny. Ve svých nástrojích Meydenbauer nepoužíval horizontální kružnici pro měření azimutových úhlů. Jeho základním pravidlem bylo určení azimutální orientace každého jednotlivého obrazu alespoň jedním kontrolním bodem v objektu, který měl být zobrazen. Aby ilustroval celou věc, vyvinul dvě různé metody. Poprvé použil tzv. \"mizící body\" pro případy, kdy se v objektu mohly předpokládat horizontální rovnoběžky. Pro dosažení konvergence takových čar v obraze často upřednostňoval diagonální zobrazení. Druhou a obecnější metodou byla grafická křižovatka dvou nosníků pro určení polohy bodu. Tímto způsobem, nazývaným také \"fotogrammetrie měřicí tabulky\", mohl být v půdorysu nakreslen jakýkoli objektový bod, který byl identifikován ve dvou (nebo více) konvergujících snímcích. Ve druhém kroku mohla být určena také jeho výška.\n\nFotogrammetrické přístroje druhé generace použil Franz Stolze v roce 1874 během expedice do Persie, kde provedl fotogrammetrický průzkum zřícenin Persepolisu a dalších archeologických objektů. Třetí generace fotoaparátů byla vyrobena v roce 1879, stále s objektivy Pantoscop o ohniskové délce 25 centimetrů, 35 cm a 53 cm. Pro dosažení vyšší přesnosti byl formát negativů zvýšen na 40 x 40 cm. Nejzajímavějším novým prvkem však bylo zavedení vertikálního posunu čočky.\n\nMeydenbauer pokračoval ve zdokonalování fotogrammetrické metody. Zkušební snímky kostela svatého Castora v Koblenzi a další místech svědčí o jeho úsilí. Snažil se také zvýšit zájem o fotogrammetrii přednáškami a publikací. Jeho úspěchy vzbudily zájem pruského ministra kultury a Meydenbauer v roce 1881 pozván, aby přednášel a prováděl praktická cvičení na technických vysokých školách v Cáchách; v roce 1882 byl pozván do Berlína. Kromě toho byl proveden oficiální test pod vládní kontrolou. Kostel sv. Alžběty v Marburgu převzal Meydenbauer nezávisle na inspektorovi. Ačkoli výsledky fotogrammetrie byly spolehlivé, stále existovaly jisté pochybnosti. Proto byla přesnost fotogrammetrie stálým tématem diskuse v pruském parlamentu při oficiálním přijetí fotogrammetrie pro dokumentaci velkých architektonických památek.\n\nDne 1. dubna 1885 byl otevřen , jakožto první fotogrammetrická instituce na světě.\n\nVíce než 25 let po svém prvním nápadu využít fotografie k dokumentaci budov, Albrecht Meydenbauer dosáhl bodu obratu své kariéry. V té době čelil novým výzvám: zřízení a vedení institutu, školení jeho zaměstnanců, další vylepšení fotogrammetrických metod a samozřejmě aplikace pro dokumentaci kulturních památek.\n\nInstitut byl umístěn přímo v centru Berlína, v budově nazvané „Bauakademie“. Tuto budovu, která je sama o sobě předmětem kulturního dědictví, kdysi postavil Karl Friedrich Schinkel jako stavební akademii, ve které byl sám Meydenbauer před třiceti lety studentem. \n\nV roce 1886 vyvinul Meydenbauer novou generací svých přístrojů. Navrhnul systém, který by mohl být rozložen a snadněji dopravován. Přesná poloha čočky vzhledem k rovině obrazu byla zajištěna systémem nastavitelných ocelových tyčí. Těleso fotoaparátu bylo nahrazeno textilním sáčkem. Formát obrazu byl 40 x 40 centimetrů, ale pro různé aplikace, zejména pro expedice, byly postaveny také přístroje s formátem 30 x 30 centimetrů a 20 x 20 centimetrů. Každý systém byl vybaven přepravním boxem. Výroba byla provedena mechanikem Benndorfem v dílně institutu. S těmito kamerami bylo mnoho desetiletí úspěšně zacházeno. \n\nZbývající dva fotoaparáty Meydenbauer a jeho zaměstnanci nepoužili. Po předvedení fotogrammetrických metod ve Švýcarsku v roce 1896 objednala Švýcarská společnost na ochranu památkových objektů dva přístroje. Byly postaveny v Berlíně a dodány do Basileje v roce 1898. Formát obrazu byl 30 x 30 centimetrů, ohnisková vzdálenost byla 20 centimetrů a 32 centimetrů. Po několika použitích zastavilo Švýcarsko své fotogrammetrické a přístroje byly uskladněny. Nyní jsou v \"Archivu památkové péče\" ve Spolkové kanceláři kultury v Bernu.\n\nČinnost Meydenbauera ústavu se zaměřila na kulturní památky v Prusku. Během let1885 až 1909 provedl Meydenbauer se svými zaměstnanci v Prusku zhruba 11 000 snímků přibližně 1 200 památek. V ostatních částech dnešního Německa vzniklo 1 600 fotografií stovky budov. Mimo území Německa bylo pořízeno 800 fotografií historických památek, hlavně v Athénách, Baalbeku a Istanbulu. Poté, co Meydenbauer odešel do důchodu, jeho zaměstnanci pokračovali v práci až do roku 1920 a archiv vzrostl na přibližně 20 000 fotografických desek více než 2 600 objektů. Hlavním cílem všech těchto aktivit bylo dokumentovat objekty na fotografiích, z nichž by bylo možné vytvořit fotogrammetrická měření. Fotogrammetrická analýza obrazu byla vytvořena pouze pro malou část zdokumentovaných budov.\n\nPo první světové válce došlo v Německu k politickým změnám a ekonomickým obtížím. Po roce 1920 byla fotogrammetrická práce snížena na minimum. Název ústavu byl změněn na Staatliche Bildstelle (veřejný institut pro obrazy). Jeho hlavním úkolem bylo vydělávat peníze prodejem fotografií pro všeobecné účely ve spolupráci se soukromým vydavatelem (např. publikace o historii umění, pohlednice apod.). Zčásti byly použity i historické fotografie a mnoho z nich bylo znehodnoceno.\n\nAlbrecht Meydenbauer byl především vizionář. Plánoval rozšíření fotogrammetrického institutu pro Prusko na archiv kulturního dědictví pro celé Německo. \n\nJednou z jeho nejvýznamnějších publikací byl článek z roku 1894, zveřejněný v časopise Německého památkového archivu. V roce 1896, rozšířil opravené vydání tohoto článku jako memorandum s názvem Archiv památek a jeho provádění prostřednictvím procesu měření. Tvrdil, že písemné nebo jiné dokumenty kulturního dědictví jsou zachovány a chráněny v archivech a muzeích, zatímco postavené památky zůstávají nechráněné, vystaveny přírodním erozním procesům. Meydenbauer nezmiňoval válečné škody. Pravděpodobně si nedokázal představit, že by ve dvou světových válkách a v mnoha dalších vojenských konfliktech bylo tolik objektů kulturního dědictví bylo zničeno nebo vážně poškozeno. Ve svém memorandu popisoval příslušné techniky pro záznam a archivaci, jakožto i aplikaci měřicích obrazů pro různé účely. Meydenbauer odhadoval, že by mělo být možné zaznamenat nejdůležitější kulturní památky pro celé Německo do 12 až 15 let.\n\nVláda a parlament Meydenbauerovo memorandum ignorovaly. V roce 1905, když jeho pruský institut oslavil své dvacáté výročí, vypracoval obnovený návrh na vybudování archivu kulturního dědictví pro Německo. Tento návrh byl opět neúspěšný. V roce 1909, když Meydenbauerovi bylo 75 let,rezignoval na post ředitele Královského pruského fotoměřického ústavu.\n\nVětšina snímků za 35 let práce ústavu byla uložena na speciálních regálech. V roce 1933 došlo k přesunu do jiné nedaleké budovy. Během druhé světové války byla celá sbírka uskladněna suterénu zámku v Berlíně. Vzhledem k nárůstu leteckých úderů v Berlíně byl v roce 1944 materiál přenesen na jiné místo a skončil v bývalém dole, asi 150 kilometrů od Berlína. \n\nV roce 1945 převezla sovětská armáda sbírku a veškerý materiál - celkem 935 dřevěných krabic - do Moskvy; tam dorazila v červenci 1946. Dohromady 56 krabic, jejichž obsah je dosud neznámý, bylo převezeno do uměleckého muzea. Zbývajících 879 krabic obsahujících fotografické desky bylo přemístěno do Muzea akademie architektury a stavení, kde bylo s materiálem zacházeno opatrně. V roce 1958 byly tyto krabice vráceny Německé demokratické republice. Nebyly nalezeny katalogy a jako dokumentace pro kalibraci přístrojů, stejně jao měřicí dokumenty, které chybí dodnes (2019).\n\nV „Kunstgeschichtliche Bildstelle“ na Humboldtově univerzitě v Berlíně byly negativy označeny a byl vytvořen rejstřík. Archiv byl uložen ve třech patrech budovy nedaleko centra Berlína. V roce 1968 převzal „Institut für Denkmalpflege der DDR“ negativy fotografií. Byl založen nový fotogrammetrický institut „Messbildstelle“, pokračující v tradici Institutu Meydenbauers. Jejich úkolem bylo poskytovat fotogrammetrické služby sloužící uchování a obnově památek v NDR.\n\nKvůli stárnutí skleněných desek, strukturálním škodám ve fotografických vrstvách, napadení bakteriemi, poškozením během mnoha transportů a praktickým využíváním negativů se [fotografie znehodnocovaly. Proto se od roku 1983 reprodukují na konzistentním filmovém materiálu. Formát obrázků byl snížen z 40 cm x 40 cm na 18 cm x 18 cm.\n\nPo roce 1990 se \"Meydenbauerův archiv\" dostal do gesce \"Braniborského státního úřadu pro ochranu památek\" se sídlem ve Waldstadtu. Obrazový archiv je trvale využíván k restaurátorským účelům a je výborně zachován pro příští desetiletí.\n\n\n\n\n\n\n\n\nPo bratrovi Williamu Meydenbauerovi jsou v Seattlu pojmenované budovy Meydenbauer Yacht Club a Meydenbauer Bay.\n\n"}
{"id": "1461020", "url": "https://cs.wikipedia.org/wiki?curid=1461020", "title": "Iwamizawa", "text": "Iwamizawa\n\nIwamizawa () je město v podprefektuře Sorači na ostrově Hokkaidó v Japonsku. K roku 2018 v něm žilo bezmála dvaaosmdesát tisíc obyvatel.\n\nIwamizawa leží ve vnitrozemí ostrova Hokkaidó nedaleko jeho západního pobřeží jihozápadně od Asahikawy a severovýchodně od Sappora.\n\nMěsto je železničním uzlem. Leží na hlavní železniční trati Hakodate – Asahikawa vedoucí z Hakodate na jihu ostrova do Asahikawy v jeho centru. Kromě toho zde končí železniční trať Ošamambe – Iwamizawa.\n\nMěstem je Iwamizawa od 1. dubna 1943.\n\n"}
{"id": "1461022", "url": "https://cs.wikipedia.org/wiki?curid=1461022", "title": "Madona z Vyššího Brodu", "text": "Madona z Vyššího Brodu\n\nMadona z Vyššího Brodu neboli Vyšebrodská madona je deskový obraz v gotickém stylu. Nyní je vystaven v expozici Národní galerie v Anežském klášteře v Praze, patří mezi skvosty českého gotického malířství.\n\nObraz byl namalován na objednávku tehdejšího opata cisterciáckého kláštera ve Vyšším Brodě, někdy kolem roku 1420. Zobrazuje patronku klášterního kostela - Matku Boží s malým Ježíšem. Jeho autorem je neznámý český mistr první poloviny 15. století.\n\nPůvodně byl umístěn v postranní kapli kostela Nanebevzetí Panny Marie ve Vyšším Brodě. Během druhé světové války byl přemístěn do sbírek nynější Národní galerie v Praze, kde je vystaven dodnes. V kostele je nyní nahrazen kopií od Bohuslava Slánského.\n\nTakzvaná Madona vyšebrodská je temperová malba na bukovém dřevě, po obou stranách potažená plátnem, o rozměrech 99 x 75 cm. Na původním malovaném rámu jsou na levé liště shora dolů: svatá Apolónie, Markéta, Šimon a na pravé liště shora dolů: svatá Kateřina, Barbora a klečící cisterciák s nápisovou páskou: \"ora. pnobis. s. dei\", na horní liště tři postavy andělů s nápisovými páskami: \"regina. celiletar - quiaquem. meruisti - resurexit. sicut. xt\", na dolní liště sedm světeckých postav: svatý Václav, Jiří, Voršila, Dorota, Prokop, Jan Křtitel a Jiljí.\n\n"}
{"id": "1461023", "url": "https://cs.wikipedia.org/wiki?curid=1461023", "title": "Soudečkové ložisko", "text": "Soudečkové ložisko\n\nSoudečkové ložisko ￼je druh valivého ložiska, mající dvě řady symetrických valivých těles soudkovitého tvaru a společnou kulovou oběžnou dráhu na vnějším kroužku. Dvě oběžné dráhy na vnitřním kroužku svírají určitý úhel s osou ložiska. Střed oběžné kulové oběžné dráhy vnějšího kroužku se nachází v ose ložiska. Soudkovitý tvar valivých těles umožňuje nesouosost vnějšího a vnitřního kroužku.\n\nSoudečková ložiska jsou naklápěcí podobně jako kuličková ložiska. Mají vysokou účinnost a dokáží přenášet velké radikální a axiální zatížení v obou směrech. Samotřecí soudečky mají nízké tření a díky tomu neprodukují velké teplo. Ložiska jsou nejčastěji vybavena pevnými klecemi okénkového nebo hřebenového typu.\n"}
{"id": "1461028", "url": "https://cs.wikipedia.org/wiki?curid=1461028", "title": "Zikmund Alfons z Thunu", "text": "Zikmund Alfons z Thunu\n\nZikmund Alfons hrabě z Thunu (italsky \"Sigismondo Alfonso Thun\", německy \"Sigmund Alphons von Thun\", 7. listopadu 1621, zámek Thun - 2. února 1677, Trident) byl římskokatolický duchovní z jihotyrolského hraběcího rodu Thunů, od roku 1663 kníže-biskup brixenský a od roku 1668 až do své smrti kníže-biskup tridentský.\n\nZikmund Alfons z Thunu se narodil 7. listopadu 1621 na rodovém zámku Thun v Jižním Tyrolsku. Jeho rodiči byli Wolfgang Dětřich z Thunu a Markéta hraběnka z Castell Bragheru. Pocházel z hlavní rodové větve, která byla roku 1629 povýšena do říšského hraběcího stavu.\n\nZikmund Alfons studoval v letech 1641 až 1646 na Collegiu Germanicu v Římě. Roku 1637 se po návratu svého strýce Kryštofa Reinharda z Thunu stal katedrálním správcem v Brixenu a Tridentu, a roku 1641 se stal brixenkým kapitulním děkanem. 24. srpna 1646 byl v Brixenu vysvěcen na kněze a 5. července 1652 byl tridentským biskupem Carlem Emanuelem Madruzzem jmenován arcijáhnem.\n\nZemřel 2. února 1677 v tridenstkém biskupském paláci Buonconsiglio.\n\n"}
{"id": "1461030", "url": "https://cs.wikipedia.org/wiki?curid=1461030", "title": "Japonská architektura", "text": "Japonská architektura\n\nJaponská architektura je tradičně definovaná jako dřevěné struktury trochu povznesené nad zemí s taškovými nebo slaměnými střechami. Posuvné dveře (fusuma) sloužily jako zeď, což umožňovalo použít prostor v místnosti pro různé příležitosti. Lidé obvykle sedí na polštářcích nebo na podlaze. Židle a vysoké stoly nebyly používaný do 20. století. Nicméně od 19. století Japonsko převzalo hodně elementů od západní, moderní a post-moderní architektury a teď je lídrem v moderním světovém designu a architektuře.\n\nUkázky architektury starého Japonska do čtvrtého století skoro chybí. Informací o architektuře tohoto období je ve starobylých japonských textech „Kodžiki“ a „Nihonšoki“ velmi málo. Vzhled staveb raného Japonska známe díky nalezeným hliněným vzorům domů (Haniwa) a obrázkům na bronzových zrcadlech.\n\nVykopávky a výzkumy ukazují, že typické stavby raného období japonských dějin (období před naším letopočtem), které se nazývají „Tate-ana-džuke“ („obydlí z jam“), představují zemljanky se střechou krytou slámou a větvemi. Později se objevují stavby na kolech.\n\nV prvním až třetím století v Japonsku vzniká tradice stavění šintoistických svatyní – komplexů symetricky rozmístěných staveb. Zvláštností šintoistických svatyní jsou vrata torii při vstupu do chrámu. Torii nemají veřeje, jsou ve formě «П»  se dvěma horními břevny.\nOd poloviny šestého století se v Japonsku šiří buddhismus, který měl velký vliv na architekturu Japonska té doby. Jednou z nejdůležitějších změn se stalo použití kamenného fundamentu. Důsledkem šíření buddhismu bylo také mnohem častější použití dekoračních prvků, stavby byly barveny jasnými barvami a doplňovány kovovými a dřevěnými elementy.\n\nJedna z nejstarších zachovaných dřevěných staveb na světě je buddhistický chrám Horjúdži ve městě Ikaruga, který byl založen princem Šotoku v roce 607.\n\nChrám Todaidži je příklad architektury Japonska druhé poloviny prvního tisíciletí. Chrám byl postaven v letech 743-752 a je dodnes největší dřevěnou stavbou na světě.\n\nV závislosti na krajině, kde byl chrám postaven – hory nebo roviny – se jeho architektura lišila. Pokud chrám byl postaven na rovině, jeho součásti se rozmísťovaly symetricky. Pro chrámy v horách taková symetrie nebyla možná.\n\nVe středověkém Japonsku třináctého století se často projevuje čínské vidění architektury. Chrámový komplex „zen“ se tradičně skládal ze dvou vrat a dvou chrámů (domu božstva, kde se nacházela socha Buddhy, a budovy pro modlitbu).\n\nKinkakudži (Chrám zlatého pavilonu) – je jedna z nejdůležitějších ukázek kulturního dědictví architektury konce čtrnáctého století. Byl postaven Yoshimitsem v roce 1397.\n\nČajové domy – charakteristický příklad tradiční architektury Japonska. Většina budov čajových domů je prostá, bez nadbytku, protože jsou ztělesněním smíření a asketismu.\n\nTradice, které byly založeny v Japonsku před několika stoletími, se uchovávají i v moderní kultuře a architektuře. Většina budov postavených v 70. až 80. letech 20. století je kombinací pravoúhelníkových elementů. Nicméně v posledních deseti letech je vidět, že současné japonské budovy se trochu liší od předchozích použitím nových druhů materiálů a změnou formy. Dnes se pravoúhelníková forma spojuje s kruhovou a půlkruhovou.\n\nPříkladem etalonu moderní architektury Japonska je muzeum Osaka Maritime ve městě Osaka, které bylo postaveno v roce 2002 francouzským architektem Paulem Andrewem. Jedná se o velkou skleněnou kupoli vysokou 70 metrů. Velké skleněné panely, ze kterých se skládá fasáda budovy, byly použity pro získání přirozeného světla uvnitř muzea.\n\nHlavním městem japonské moderní architektury je ostrov Naoshima, jehož infrastruktura se výrazněji rozvinula až v posledních 40 letech. Na začátku dvacátého století se Naoshima nelišil od ostatních ostrovů Japonska, ale v roce 1980 se japonský podnikatel Tadashi Fukutake rozhodlvytvořit z ostrova centrum vzdělání, kde by se mohly setkávat děti z různých kultur. Tadaši ve spolupráci s primátorem města Naoshima začali rozvíjet malý ostrov a vytvořili na něm několik objektů ve stylu moderní architektury.\n\nV průběhu několika let se směr původního plánu postupně změnil a nakonec se z ostrova stalo centrum moderní architektury. Dnes tento ostrov přitahuje architekty a dizajnery z celého světa.\n\nVšechna hlavní muzea Naoshimy byla postavena Tadao Andem – japonským architektem samoukem známým na celém světě. Jeho styl je typický použitím prostých materiálů, pomocí kterých tvořil důmyslné prostory. Většina Andových budov je postavena z panelů holého betonu.\nJedno z jeho muzeí na ostrově nese název Benese House Museum, bylo otevřeno v roce 1990. Jeho hlavní zajímavostí je kompozice betonových schodišť, můstků a balkonů.\n\nSoučásti tohoto muzea je také luxusní designerský hotel, jehož pokoje vycházejí na betonový ovál.  \n\nDruhé hlavní muzeum Naoshimy – Chichu Art Museum bylo otevřeno v roce 2004. Chichu v japonštině znamená „v zemi“, což odpovídá jeho umístění – skoro celé muzeum se nachází pod zemí v zásobníku z betonu s pouze několika otvory. V tomto objektu vystavují pouze tři umělci – jeden z nich je Claude Monet (v jednom ze sálů se nachází jeho obraz „Lekníny\"), ale jako ve všech muzeích Tadao Ando hlavní je především architektura a prostory budov. \n\n"}
{"id": "1461040", "url": "https://cs.wikipedia.org/wiki?curid=1461040", "title": "Turistická značená trasa 7347", "text": "Turistická značená trasa 7347\n\nTuristická trasa 7347 má svůj počátek v nadmořské výšce 260 m u chrudimského vlakového nádraží společně s červeně značenou trasou 0451 do Třemošnice a modře značenou trasou 1915 do Horního Bradla. S ní vede trasa 7347 z počátku v krátkém souběhu, poté pokračuje ulicemi města a posléze podél železniční trati Pardubice - Havlíčkův Brod k jejímu křížení se silnicí I/37. Z něj pokračuje kolem chrudimského letiště jihovýchodním a posléze jižním směrem po silnici II/340 k osadě Podhůra. Zde opouští silnici a po místní komunikaci stoupá do svahů Železných hor do turistického areálu v okolí rozhledny Bára. Od ní pokračuje lesem dále k jihu, vede v krátkém souběhu s modře značenou trasou 1971 z Rabštejnské Lhoty ke Kočičímu hrádku, kříží její zeleně značenou variantní trasu 4442, aby nakonec klesla k Pernému rybníku na rozcestí se zeleně značenou trasou 4303 ze Slatiňan do Heřmanova Městce. Zde trasa 7347 učiní obrat téměř o 180 stupňů a podél potoka Podhůry vyráží přibližně k severozápadu. Na okraji lesa opustí potok a po zpevněné polní cestě pokračuje do Rabštejnské Lhoty. Bezprostředně před ní míjí přírodní památku Na skalách, v obci pak prochází přes rozcestí s již výše zmíněnou zde končící modře značenou trasou 1971. Za obcí vystoupá na vrch Dubinec, kde končí v nadmořské výšce 314 m na rozcestí opět s červeně značenou trasou 0451.\n\nÚvodní úsek z Chrudimi k Pernému rybníku je starší, úsek od Perného rybníka na Dubinec byl vyznačen později.\n\n"}
{"id": "1461041", "url": "https://cs.wikipedia.org/wiki?curid=1461041", "title": "Kalypta růžovohlavá", "text": "Kalypta růžovohlavá\n\nKalypta růžovohlavá (\"Calypte anna\") je druh kolibříka, který obývá pacifické pobřeží Severní Ameriky od řeky Stikine po Kalifornský poloostrov, ve vnitrozemí zasahuje jeho rozšíření až do západního Texasu (od počátku dvacátého století se šíří severovýchodním směrem, osamělí jedinci byli zastiženi až na Newfoundlandu). Obývá křoviny chaparral, citroníkové háje i městské parky, počet kusů se odhaduje na půldruhého milionu. Objevitel kalypty René Primevère Lesson jí dal druhové jméno podle Anne d'Essling, dvorní dámy císařovny Evženie z Montijo a manželky vévody Françoise Victora Masseny, nadšeného ornitologa.\n\nDosahuje délky okolo 10 cm, rozpětí křídel 11–12 cm a hmotnosti 4–5 gramů. Má základní šedozelené zbarvení s černým ocasem, dospělí samci mají karmínovou hlavu a hrdlo. Zobák je dlouhý a tenký, díky daleko vytažitelnému jazyku se kalypta živí nektarem z květů a stromovou mízou, patří mezi významné opylovače. Jídelníček si příležitostně zpestřuje hmyzem. Hlavními predátory jsou draví ptáci, kočky a hadi.\n\nKalypta růžovohlavá je jedním z mála druhů kolibříků, jehož samci při námluvách zpívají, kromě toho také vydávají silný zvuk způsobený vibrací ocasních per, když se vrhají z až třicetimetrové výšky. Dosahuje největší relativní rychlosti letu ze všech obratlovců: 385 tělesných délek za sekundu. Hnízdí podle geografické oblasti od prosince do června, snůška obsahuje obvykle dvě vejce, inkubace trvá 14 až 19 dní. Samice pečuje o mláďata sama, soběstačná jsou zhruba po třech týdnech.\n\nV zimních měsících upadá kalypta růžovohlavá do stavu snížené fyzické aktivity (torpor).\n\n"}
{"id": "1461047", "url": "https://cs.wikipedia.org/wiki?curid=1461047", "title": "Stanislav Valla", "text": "Stanislav Valla\n\nStanislav Valla (* 1. května 1931 Zlín) je český herec, od roku 1962 člen souboru či inscipient Divadla pracujících, později Městského divadla Zlín.\n\nV mládí byl členem divadelního kroužku (jeho blízkým kamarádem a souputníkem byl Jan Libíček), vyučil se strojním zámečníkem. Následně však vystudoval Divadelní fakultu Akademie múzických umění v Praze a v letech 1954 až 1962 strávil osm sezon ve Vesnickém divadle v Praze (pak bylo zrušeno).\n\nVrátil se tedy do Zlína (tehdy Gottwaldova) a stal se členem souboru Divadla pracujících (dnes Městské divadlo Zlín). Po dvou sezonách se přesunul z profese herce na profesi inscipienta. Občas se na jevišti objevil v menší roli. Později se stal ještě jevištním mistrem a inspektorem hlediště. Jako inscipient působil v divadle do roku 1988, na tři roky (do roku 1991) se pak stal opět členem hereckého souboru divadla. V 90. letech 20. století byl v důchodu, postupně se však začal na jeviště v menších rolích vracet, ve větší míře pak od roku 2011. V roce 2018 převzal \"Cenu ředitele Městského divadla Zlín\".\n\nCo se týká filmové a televizní tvorby, tak se objevil ve filmech \"Díra u Hanušovic\" (2014) a \"Rodinný film\" (2015). Ztvárnil také role v seriálech \"Spadla z nebe\" (1978) a \"Safari\" (1986).\n"}
{"id": "1461049", "url": "https://cs.wikipedia.org/wiki?curid=1461049", "title": "Liška (Hřebeny)", "text": "Liška (Hřebeny)\n\nLiška (642 m n. m.) je kopec v jihozápadní části brdských Hřebenů, 6 km od Dobříše a 18 km od Příbrami. Je druhým nejvyšším vrcholem okrsku Studenská vrchovina, po Studeném vrchu (660 m n. m.).\n\nLiška je přístupná po červeně značené Hřebenové cestě, která se táhne přes celé Hřebeny od Zbraslavi až do Jinců a kterou v těchto místech kopíruje i cyklotrasa 8129 a naučná stezka Dobří(š) v poznání. Vrchol Lišky se nachází 100 metrů severozápadně od této cesty, ve vzrostlém lese. Nejkratší výstup lze uskutečnit z vesnice Malý Chlumec, po zelené značce na rozcestí Jelení palouky a dál po červené až k vrcholu. Celá cesta má 3 km s převýšením 175 metrů.\n\nPřírodní rezervace Hradec se rozkládá na strmých východních a jižních svazích Lišky, od rozcestí Stožec až po vrchol Hradec (642 m n. m.), kterým je zakončena jižní rozsocha Lišky. Byla vyhlášena v roce 1989 a její území je chráněno z důvodu zachování původních bukových a dubových porostů.\n"}
{"id": "1461050", "url": "https://cs.wikipedia.org/wiki?curid=1461050", "title": "Vokální hudba", "text": "Vokální hudba\n\nVokální hudba je hudba určená pouze ke zpěvu bez použití hudebních nástrojů, je tedy úplným protikladem k instrumentální hudbě. Těleso, které vokální hudbu interpretuje, se nazývá pěvecký sbor. Pěvecký sbor je řízen sbormistrem.\n\nPokud je zpěv doprovázen hudebními nástroji, jedná se o hudbu vokálně-instrumentální. Vícehlasé vokální skladby bez doprovodu hudebních nástrojů se nazývají a cappella.\n\nMezi jednohlasé formy duchovní vokální hudby patří zejména gregoriánský chorál a zpěv žalmů. Mezi vícehlasé pak zejména duchovní písně, chorál, moteto a mše.\n\nS doprovodem mohou být zpívány tyto již výše uvedené mše a moteta, výhradně s instrumentálním doprovodem pak oratoria a kantáty.\n\nVe světské hudbě se prosadila vokální hudba ve středověku ve formě sborových zpěvů, zejména madrigalu.\n\nVe světské hudbě se zpěv uplatnil nejvíce v kantátách a operních áriích, zpěv je také základním stavebním kamenem populární hudby.\n\nV lidové hudbě se zpěv uplatňuje velmi často, většinou tvoří hlavní melodickou linku, bývá též doprovázen hudebními nástroji.\n"}
{"id": "1461052", "url": "https://cs.wikipedia.org/wiki?curid=1461052", "title": "Turistická značená trasa 7350", "text": "Turistická značená trasa 7350\n\nPočátek trasy 7350 se nachází v Míčově v nadmořské výšce 530 m na rozcestí se zeleně značenou trasou 4307 z Heřmanova Městce na Lichnici. Z počátku klesá západním směrem po silnici na křižovatku a poté pokračuje po zpevněné lesní cestě. Po opuštění lesa překonává pole a končí u Zbyslavecké ozdravovny na rozcestí s modře značenou trasou 1972 přicházející z Třemošnice a pokračující do Zbyslavce v nadmořské výšce 510 m.\n\nV dřívějších dobách vedla trasa 7350 ze silniční křižovatky nejprve po silnici směr Podhradí k mostku přes Lovětínský potok a odtud po pěšině přímo do Zbyslavce.\n"}
{"id": "1461053", "url": "https://cs.wikipedia.org/wiki?curid=1461053", "title": "Turistická značená trasa 7359", "text": "Turistická značená trasa 7359\n\nTrasa 7359 má svůj počátek v nadmořské výšce 229 m u Horeckých písníků severně od obce Rybitví na rozcestí s modře značenou trasou 1902 ze Stéblové do Lázní Bohdaneč. Vede z počátku přibližně jižním směrem lesem, kříží silnici I/36 a vede na severní okraj Rybitví. Jeho zástavbou pokračuje přibližně k jihu k silnici do Černé u Bohdanče. Odtud vede krátká žlutě značená odbočka jižním směrem k rodnému domu bratranců Veverkových. Hlavní trasa se stáčí přibližně na východ a zástavbou obce Rybitví se vrací k silnici I/36, kde na zastávce trolejbusu končí bez návaznosti na žádnou další turistickou trasu. Možné je pokračování po cyklistické trase 4193 do Pardubic.\n\n"}
{"id": "1461054", "url": "https://cs.wikipedia.org/wiki?curid=1461054", "title": "Dělení polynomu polynomem", "text": "Dělení polynomu polynomem\n\nDělení polynomu polynomem se zbytkem je algoritmus dělení polynomu formula_1 polynomem formula_2, kde stupeň formula_2 je menší než stupeň formula_1. Algoritmus je součástí algoritmu dělení se zbytkem.\n\nMějme dva polynomy formula_1 a formula_2, kde formula_2 je nenulový. Pak existují polynomy formula_8 a formula_9 takové, že\n\nTyto polynomy jsou určeny jednoznačně. Polynomu formula_8 se říká částečný podíl, polynom formula_9 je zbytek při dělení polynomu formula_1 polynomem formula_2.\n\nStupeň nulového polynomu je roven -1, stupeň nenulového polynomu je roven největšímu formula_16 takovému, že formula_17 je nenulové. Stupeň polynomu formula_1 značíme formula_19.\n\nAlgoritmus pro výpočet podílu a zbytku pracuje podobně jako algoritmus pro dělení čísel zapsaných v nějaké soustavě: postupně se dělí nejvyšší člen dělence, vypočítává se prozatímní zbytek a postup se pro něj opakuje, dokud se buď nezastavíme u nejmenšího členu, kde dělení dává smysl, nebo nenajdeme výsledek s nulovým zbytkem. \n\nUkažme si například, že\n\nČástečný podíl a zbytek po dělení lze nalézt v průběhu provádění následujících kroků:\n\n1. Vydělíme první člen prvního polynomu prvním členem druhého polynomu, umístíme výsledek pod čarou formula_21.\n\n2. Vynásobíme dočasný výsledek s dělitelem. Zapíšeme výsledek pod první polynom formula_23.\n\n3. Odečteme získaný výsledek z kroku 2 od celého prvního polynomu, zapíšeme výsledek pod čarou formula_25.\n\n4. Opakujeme všechny předchozí kroky používajíce jako dělitel výraz pod čarou.\n\n5. Opakujeme krok 4.\n\n6. Algoritmus zde končí.\n\nZnamená to, že polynom formula_29 je častečný podíl a formula_30 je zbytek po dělení.\n\nJestliže zbytek při dělení polynomu formula_1 polynomem formula_2 je nulový polynom, říkáme, že polynom formula_2 dělí polynom formula_1, nebo že polynom formula_1 je dělitelný polynomem formula_2, nebo také, že polynom formula_2 je dělitelem polynomu formula_1.\n\nPrvek formula_39 se nazývá kořen polynomu formula_1, jestliže platí formula_41. Prvek a je kořenem polynomu formula_1 právě tehdy, když polynom formula_43 dělí polynom formula_1.\n\nUrčení zbytku po dělení má použití ve sféře algebry a programování. Zbytek po dělení je součástí operace modulo. Obvykle tuto operaci lze aplikovat v oblasti výpočetní techniky a síťových zařízení pro vytvoření kontrolních číslic a získávání náhodných čísel. Náhodná čísla mají největší využití v oborech jako šifrování, počítačová simulace a modelování.\n"}
{"id": "1461058", "url": "https://cs.wikipedia.org/wiki?curid=1461058", "title": "Queens (firma)", "text": "Queens (firma)\n\nQueens je řetězec módních obchodů a mezinárodní e-shop se zaměřením hlavně na prodej streatwear, sneakers, tj. tenisek. Queens založila Lenka Ondruchová 1. prosince 2003 v Ostravě. V současnosti existuje e-shop ve čtyřech jazykových mutacích (čeština, slovenština, němčina a angličtina), který dodává zboží do celého světa.\n\nPočátky řetězce sahají až do roku 1999, kdy Lenka Ondruchová prodávala vintage oblečení v ostravském graffiti shopu. Když pak byl v roce 2001 tento obchod na prodej, odkoupila ho napůl s tatérem Janem Stanovským, kterému se přezdívalo Fishero. Obchod společně otevřeli 1. září 2001. Ten provozovali ještě pod společným jménem Freihand. Oficiálně první obchod Queens tedy paradoxně nevznikl v Ostravě, ale v Brně. V roce 2003, po dokončení vysoké školy a uspoření dostatečného množství peněz, Lenka Ondruchová spatřila v Brně mezeru na trhu a ještě před Vánoci tam otevřela první obchod pod značkou Queens. Hned poté následoval odkup druhé půlky ostravského obchodu a jeho přejmenování. \n\nVizí zakladatelky bylo nabídnout českým zákazníkům originální alternativu k populární skate módě, a právě to dokázal Queens zajistit. Vyplatilo se a obchod mohl již o Velikonocích v roce 2004 spustit svůj e-shop (nejprve jen katalogovou stránku a v roce 2006 již klasický e-shop) a v listopadu 2005 otevřít další pobočku v Praze. \n\nJiž v roce 2015 obrat obchodu činil téměř 100 miliónů korun a ročně rostl o 30–40 %. V roce 2016 dosáhl hodnoty takřka 140 miliónů korun. To odpovídalo také počtu objednávek, kterých bylo v roce 2016 274 za den. Následující rok obrat opět vzrostl na částku 180 miliónů korun. Dne 14. prosince 2017, spustila firma e-shop pro německý trh, v září 2018 verzi pro slovenský trh a ke konci roku globální anglickou verzi e-shopu, která prodává zejména streetwear zboží a sneakers do celého světa. \n"}
{"id": "1461060", "url": "https://cs.wikipedia.org/wiki?curid=1461060", "title": "Volfgang Vuk de Gyula", "text": "Volfgang Vuk de Gyula\n\nVolfgang Gyulai OSPPE (maďarsky \"Gyulai Farkas\", – 24. ledna 1550, Bratislava) byl maďarský římskokatolický biskup v Záhřebu.\n\nPocházel ze šlechtické rodiny Gyulaiů. Působil v řádu paulínů (řád svatého Pavla Poustevníka), kde byl prvním ze čtyř převorů kláštera paulínů v Lepoglavě, kteří se později stali záhřebskými biskupy.\n\nDo funkce záhřebského biskupa byl zvolen v listopadu 1548 a 24. února roku 1549 jej císař Ferdinand I. s velkou pompou jmenoval do úřadu. Období jeho úřadování bylo značně obtížné, neboť v této se odehrával mocenský boj mezi císařem Ferdinandem a králem Janem Zápolským. V tomto zápase zvítězil Ferdinand a Jan Zápolský zemřel v roce 1540. Zároveň bylo toto období poznamenáno nájezdy Turků, při nichž byla Osmany dobyta města Požega a Klis.\n\nV roce 1550 se zúčastnil zasedání sněmu v Bratislavě, kde později téhož roku zemřel. 10. února byl pochován v záhřebské katedrále, kde byla uložena jeho mitra pozázená perlami.\n\nJeho nástupcem se stal 4. července 1550 Pavel Gregorián.\n"}
{"id": "1461061", "url": "https://cs.wikipedia.org/wiki?curid=1461061", "title": "Miloš Maixner", "text": "Miloš Maixner\n\nMiloš Maixner, křtěný Miloš Ivan (4. ledna 1873 Praha - 5. května 1937 Praha) byl český pedagog, překladatel a hermetik.\n\nNarodil se v Praze v rodině malíře Petra Maixnera. Vzhledem k rodinné tradici byl od dětství připravován na uměleckou dráhu. V roce 1888 maturoval na gymnáziu a následně studoval na pražské Akademii výtvarných umění u prof. F. Sequense náboženskou a historickou malbu. Během studia se spřátelil s Františkem Kupkou a absolvovat několik studijních pobytů ve Vídni, Německu a Itálii. V letech 1894-1895 se dále vzdělával ve Vídni u německého malíře a filozofa Karla Wilhelma Diefenbacha. Od roku 1896 vyučoval jako suplent postupně na několika gymnáziích (Plzeň, Třebíč) a reálkách (Praha). V roce 1902 se oženil s Boženou Čechovou a měl s ní tři děti, Miloše (1903), Boženu (1904) a Jaromíra (1908). V roce 1906 se vydal na dráhu pedagogickou a podnikl studijní cesty do Německa a Francie. V roce 1910 složil státní zkoušku pro učitele kreslení od ruky a v dalším roce pracoval na sestavení příručky pro kreslení pro středoškolské učitele kreslení. O rok později nastoupil na gymnázium v Berouně, kde učil kreslení, krasopis, matematiku a němčinu a současně působil jako jednatel Ústřední matice školské. Kromě své profese učitelské, se významně podílel spolu s Milošem Seifertem na rozvoji skautského hnutí v Čechách a v letech 1910–1912 patřil k členům Uměleckého sdružení Sursum. Mimo tuto činnost se věnoval studiu filosofie kultury, náboženství a hermetismu. Jeho práce byly uveřejňovány ve francouzských a angloamerických časopisech a v roce 1910 byl poctěn čestným doktorátem pařížské \"École superieure libre des Sciences Hermétiques de Paris\". Roku 1918 se odstěhoval do Prahy a v následujícím roce opustil berounské gymnázium a nastoupil jako tajemník na Ministerstvo národní obrany v Praze a krátce redigoval armádní časopis \"Bratrství\". V roce 1925 byl dán do trvalé výslužby a ve 30. letech krátce spolupracoval se svým synem Milošem na jeho vydavatelských projektech, k nimž patřily například časopisy \"Vlajka\", \"Národní stát\" nebo knižnice \"Člověk a národ\". Roku 1937 Miloš Maixner v Praze umírá.\n\nCelý svůj život se Miloš Maixner vzdělával a studoval okultní vědy a magii. V roce 1907 založil a vydával časopis \"Kosmické rozhledy\" a roku 1925 redigoval spiritistický list \"Naše pravda\", byl členem Literárního družstva Flammarion a získal několik čestných titulů z pařížských fakult hermetických věd.\n\n"}
{"id": "1461065", "url": "https://cs.wikipedia.org/wiki?curid=1461065", "title": "Roy Welensky", "text": "Roy Welensky\n\nRoy Welensky, vlastním jménem Raphael Welensky (20. ledna 1907 Salisbury – 5. prosince 1991 Blandford Forum) byl politik ze Severní Rhodesie. \n\nNarodil se v Salisbury v početné nemajetné rodině, jeho otec byl Žid původem z Litvy a matka Afrikánka. Od čtrnácti let pracoval na železnici, věnoval se také závodně boxu. Od roku 1929 pracoval v Broken Hillu jako strojvedoucí, působil v odborovém hnutí a roku 1938 byl zvolen poslancem. V roce 1941 založil vlastní stranu Northern Rhodesian Labour Party, opírající se především o vrstvu kvalifikovaných bílých zaměstnanců. Prosadil vytvoření Federace Rhodesie a Ňaska jako polosamostatné součásti Commonwealthu, k němuž došlo v roce 1953. Ve federální vládě zastával funkci ministra dopravy a v roce 1956 se stal premiérem a ministrem obrany. Politický život ve státě byl nadále kontrolován bílou menšinou, ale Welenského vláda rozšířila práva domorodého obyvatelstva a slíbila postupnou liberalizaci. Premiér však nedokázal zvládnout sílící bělošský i černošský nacionalismus, v zemi narůstaly násilnosti a v roce 1963 umožnila britská vláda vyhlášení nezávislosti Malawi a Zambie, čímž federace zanikla. V Jižní Rhodesii prohrál Welensky ve volbách v roce 1965 s rasistickou Rhodeskou frontou a stáhl se z politiky. Po vyhlášení nezávislého Zimbabwe v roce 1980 odešel do Anglie, kde zemřel ve věku 84 let. Za svou politickou činnost obdržel Řád sv. Michala a sv. Jiří.\n"}
{"id": "1461067", "url": "https://cs.wikipedia.org/wiki?curid=1461067", "title": "Greenovi ve velkoměstě", "text": "Greenovi ve velkoměstě\n\nGreenovi ve velkoměstě (v americkém originále Big City Greens; pracovní název Country Club) je americký animovaný televizní seriál, jehož tvůrci jsou Chris Houghton a Shane Houghton. Hlavní postavy dabují Chris Houghton, Marieve Herington, Bob Joles a Artemis Pebdani. V USA měl seriál premiéru 18. června 2018 na stanici Disney Channel. 17. května 2018 byl seriál prodloužen o druhou řadu. V Česku měl premiéru 21. ledna 2019 na stanici Disney Channel.\n\n\n\n4. března 2016 zahájila výrobu seriálu pod názvem \"Country Club\". Seriál vytvořili bratři Chris a Shane Houghtonovi, kteří dělali na seriálu Harvey Zobák (Harvey Beaks) stanice Nickelodeon. Chris Houghton také byl storyboard artist seriálu \"Městečko záhad\" (Gravity Falls) společně s Robem Renzettim. 21. července 2017 byl seriál přejmenován na \"Big City Greens\". Úvodní znělku napsala a nazpívala americká rocková kapela The Mowgli's, a 22. července 2017, na San Diego Comic-Conu 2017, byla odhalena znělka seriálu a ten samý den byla nahrána na YouTube kanál stanice Disney XD.\n\nJeště pred svým debutem, byl seriál 17. května 2018 obnoven pro druhou řadu.\n"}
{"id": "1461071", "url": "https://cs.wikipedia.org/wiki?curid=1461071", "title": "Turistická značená trasa 7360", "text": "Turistická značená trasa 7360\n\nPočátek trasy 7360 se nachází v jižním úbočí Bukové hory v blízkosti kóty Strážka, podle které nese jméno i rozcestí. Přes něj prochází hřebenová zeleně značená trasa 4234 ze Suchého vrchu do Lanškrouna. Trasa 7360 klesá po lesní cestě za pomocí serpentin prudkým východním svahem hřbetu přičemž křižuje lyžařské sjezdové tratě a posléze i lanovou dráhu Červená Voda - Buková hora. U skupiny budov v lese nad dolní stanicí dráhy vede v krátkém souběhu s modře značenou trasou 2212 z Červenovodského sedla do Štítů. Po něm trasa 7360 klesá po místní komunikaci kolem dolní stanice lanovky a přilehlých parkovišť loukami do Mlýnického Dvora, kde u vlakové zastávky končí. Přímo na ní navazuje zeleně značená trasa 4877 do Rudy nad Moravou.\n\nTrasa měla dříve svůj počátek na vrcholu Bukové hory odkud sestupovala severním směrem do sedla v souběhu strasou 4234. Ze sedla pak prudce klesala východním směrem k trase 2212 a v souběhu s ní pokračovala k dnešnímu vedení trasy.\n\n"}
{"id": "1461072", "url": "https://cs.wikipedia.org/wiki?curid=1461072", "title": "Türju", "text": "Türju\n\nTürju je estonská vesnice na největším estonském ostrově Saaremaa. Administrativně patřila do roku 2017 pod obec Torgu, nyní patří pod Saaremaa vald v kraji Saaremaa v Estonsku.\n\nVesnice leží na západním pobřeží poloostrova Sõrve. V roce 2011 zde žilo sedm obyvatel.\n\nNa území vesnice byl v roce 1955 postaven 15 m vysoký maják\n"}
{"id": "1461076", "url": "https://cs.wikipedia.org/wiki?curid=1461076", "title": "Turistická značená trasa 7372", "text": "Turistická značená trasa 7372\n\nTrasa 7372 má svůj počátek i konec na náměstí v Brandýse nad Orlicí na rozcestí z červeně značenou trasou 0455 vedoucí údolím Tiché Orlice z Ústí nad Orlicí do Chocně a dále výchozími trasami modře značenými 1910 do Ústí nad Orlicí přes Pernou a 1911 tamtéž přes Sudislav nad Orlicí a zeleně značenými trasami 4238 do Potštejna a 4444 do Chocně. Trasa 7372 stoupá kolem hřbitova na severovýchodní okraj města a dále po pěšině na Křetínskou vyhlídku v nadmořské výšce 384 m a poté prudce klesá do Salabova údolí ke starým lázním. Podél Loukotnického potoka se vrací zpět do města k rehabilitačnímu ústavu, podchází železniční trať Kolín - Česká Třebová a přechází Tichou Orlici. Za ní se stáčí k jihovýchodu a po pěšině podél řeky vede na rozcestí u pomníku Jana Amose Komenského. Odtud se v souběhu s více turistickými trasami vrací zpět přes řeku a pod železniční tratí do výchozího bodu na náměstí.\n\nV minulosti bývalo v Brandýse nad Orlicí více okruhů značených místním turistickým značením. Trasa 7372 částečně nahradila jeden z nich a to ten, který byl vyznačen modrou místní značkou. Úvodní část je shodná, z údolí Loukotnického potoka ale trasa původně stoupala do protisvahu a dále vedla po okraji lesa k vyhlídkovému bodu, křížila silnici od Mostku. Poté klesla do ulice \"V Lípách\" a \"Žerotínovou\" se vracela do výchozího bodu.\n\n"}
{"id": "1461077", "url": "https://cs.wikipedia.org/wiki?curid=1461077", "title": "Údolím Doubravy", "text": "Údolím Doubravy\n\nNázev Údolím Doubravy má více turistických tras:\n\n"}
{"id": "1461078", "url": "https://cs.wikipedia.org/wiki?curid=1461078", "title": "Daniel Šlachta", "text": "Daniel Šlachta\n\nDaniel Šlachta (13. února 1923, Demänová – 16. dubna 2007, Liptovský Mikuláš) byl československý lyžař. \n\nNa V. ZOH ve Svatém Mořici 1948 reprezentoval Československo v alpském lyžování. Ve sjezdu skončil na 46. místě, ve slalomu na 33. místě a v kombinaci také na 33. místě. Byl dvojnásobným mistrem Československa. Na mistrovství světa 1954 ve švédském Aare skončil 19. v kombinaci, 28. ve slalomu, 38. v obřím slalomu a 42. ve sjezdu. \n\n"}
{"id": "1461082", "url": "https://cs.wikipedia.org/wiki?curid=1461082", "title": "Turistická značená trasa 7399", "text": "Turistická značená trasa 7399\n\nTuristická trasa 7399 má svůj počátek na náměstí v Třemošnici, kde přímo navazuje na rovněž žlutě značenou trasu 7343 od Sečské přehrady. Zároveň jím prochází zeleně značená trasa 4305 z Heřmanova Městce do Lovětínské rokle a končí zde modře značená trasa 1972 ze Zbyslavce. Trasa 7399 vede ulicemi města jihozápadním směrem k řece Doubravě, ke které se přimyká na rozcestí se zeleně značenou trasou 4443 přicházející sem podél řeky z Ronova nad Doubravou. Trasa 7399 na ní navazuje a pokračuje proti proudu řeky jižním směrem po pěšinách a lesních cestách. Posléze je jimi dvakrát vyvedena dále od toku do polí. Trasa dále prochází Pařížovem, po místní komunikaci vystoupá nad přehradní nádrž a po krátkém úseku vedeném po polní pěšině končí na rozcestí s modře značenou trasou 1934 z Běstviny do Chotěboře. Po ní lze pokračovat dále proti proudu řeky.\n\nTrasa vznikla rozdělením žlutě značené trasy 7380, která dnes vede z Jakubovic do Úhrova. V polích jihovýchodně od Heřmanic se od dnešního vedení trasa odkláněla do Pařížova, kde se napojovala na dnešní trasu 7399 do Třemošnice. Úsek z Pařížova k přehradě vznikl přeznačením původně modře značené trasy.\n\n"}
{"id": "1461083", "url": "https://cs.wikipedia.org/wiki?curid=1461083", "title": "Oldřich Španiel", "text": "Oldřich Španiel\n\nGenerál Oldřich Španiel (11. února 1894 Jaroměř – 29. listopadu 1963 Praha), byl český generál a ruský legionář\n\nNarodil se v Jaroměři v rodině sklenáře a cínaře Františka Španiela. V letech 1909–1913 studoval v Hradci Králové C.k. Ústav pro vzdělávání učitelů. Po vypuknutí první světové války byl odveden a poslán s 11. zeměbraneckým pěším plukem na východní frontu, kde byl zajat. V rakouské armádě dosáhl hodnosti poručíka. V dubnu 1917 se v Borispolu přihlásil do československých legií a byl zařazen k 8. střeleckému pluku. Po návratu v lednu 1921 ukončil svoje působení v československých legiích, ale zůstal v činné službě nově vzniklé Československé armády. V letech 1921–1922 absolvoval Vojenskou školu v Saint-Cyr ve Francii a v dalším studiu pokračoval na Válečné škole v Praze. Tu roku 1924 absolvoval a v letech 1929–1932 byl (již v hodnosti podplukovníka) československým vojenským přidělencem v Polsku. Po návratu z polské mise v letech 1935–1937 zastával funkci náčelníka Zemského vojenského velitelství v Košicích a v letech 1937–1938 velel 4. Horskému pluku v Jelšavě. Navíc v letech 1932–1939 vyučoval coby profesor na Vysoké škole vojenské v Praze. V nastalé politické situaci, která vyústila v obsazení Československa německým vojskem, plukovník Oldřich Španiel v červnu 1939 emigroval do Francie. V nucené emigraci vykonával v letech 1939–1944 československého vojenského přidělence v USA a následně v letech 1944–1946 byl přednostou Vojenské kanceláře prezidenta republiky. V říjnu 1945 byl povýšen do hodnosti divizního generála a byl velitelem 1. armádního sboru v Praze. V letech 1947–1948 byl zástupcem velitele první vojenské oblasti a absolvoval v Praze Kurs pro generály a vyšší velitele. V letech 1948–1949 byl velitelem Vojenského historického ústavu v Praze. Zemřel v Praze roku 1963.\n\n"}
{"id": "1461084", "url": "https://cs.wikipedia.org/wiki?curid=1461084", "title": "Seznam dílů seriálu Zločin", "text": "Seznam dílů seriálu Zločin\n\nSeznam dílů seriálu \"Zločin\" může být:\n"}
{"id": "1461086", "url": "https://cs.wikipedia.org/wiki?curid=1461086", "title": "Zločin (seriál)", "text": "Zločin (seriál)\n\nSeriál \"Zločin\" může být:\n"}
{"id": "1461089", "url": "https://cs.wikipedia.org/wiki?curid=1461089", "title": "Turistická značená trasa 7453", "text": "Turistická značená trasa 7453\n\nTuristická trasa 7453 má svůj počátek u vlakového nádraží v Červené Vodě na rozcestí s modře značenou trasou 1855 propojující Orlické hory s Hanušovickou vrchovinou. Trasa 7453 s ní vede v souběhu do místní části Červené Vody Šanova. Na jeho návsi souběh opouští, mění směr z východního na přibližně jižní a posléze jihovýchodní a pastvinami stoupá k rybníku do sedla mezi vrcholy Luzný a Křížová hora. Zde mění svůj směr na jihozápadní a stoupá na vrchol Křížové hory ke stejnojmenné rozhledně, kde se nachází rozcestí s výchozí zeleně značenou trasou 4447 do Moravského Karlova. Odtud klesá západním směrem pěšinami nejprve lesem a pak loukami k železniční zastávce \"Červená Voda Pod rozhlednou\", přechází železniční trať Lichkov - Štíty a vstupuje do zástavby Červené Vody. Přes centrum obce se ulicemi vrací do výchozího bodu u místního nádraží.\n\n"}
{"id": "1461090", "url": "https://cs.wikipedia.org/wiki?curid=1461090", "title": "Terms and Conditions May Apply", "text": "Terms and Conditions May Apply\n\nTerms and Conditions May Apply (v Česku na festivalech promítaný pod názvy \"Souhlasím s podmínkami\" a \"Pozor na smluvní podmínky\") je dokumentární film. Film se zabývá nebezpečími vzdání se soukromí, kdykoliv uživatel klikne na „souhlasím“ u online smluv, které uživatel často ani nečte.<ref name=\"nytimes.com/2013/07/12/movies/terms-and-conditions-may-apply-details-digital-age-loss-of-privacy\"></ref> Film byl uveden v době, kdy Edward Snowden uveřejnil informace o shromažďování digitálních informací o uživatelích s pomocí velkých společností jako je Facebook.<ref name=\"huffingtonpost.com/2013/07/22/terms-and-conditions-zuckerberg_n_3635504\"></ref>\nFilm začíná pohledy na zaškrtávátko položky „souhlasím s podmínkami“ na několika stránkách a po té následuje sekvence kliknutí na tlačítko „registrovat“ na těchto stránkách. Po té následují dvě animované ukázky návštěvy lékaře, jedna z reálného světa a druhá ze světa, ve kterém by byly uplatňovány přístupy používané na internetu.\n\nV první ukázce muž vejde do kliniky, vrátný mu nabídne lahvičku s alkoholem, který muž odmítne. Muž vstoupí do výtahu, ve kterém si přečte zprávu od svojí ženy, na kterou odpoví. Po té jde dlouhou chodbou s mnoha dveřmi až k těm s jeho lékařem. Zdravotní sestra ho nechá podepsat jednostránkový informovaný souhlas a muž je následně ošetřen lékařem. Po ošetření muž odchází z kliniky.\n\nV druhé ukázce má muž kufřík s logy různých společností a vejde do kliniky. Vrátný mu kufřík oskenuje a nalepí mu na něj další logo. Mezitím ho další lékaři a prodejci lákají k jejich návštěvě a k zakoupení jejich produktů. Muž vejde do výtahu, na jehož stěnách a podlaze se objeví velké reklamy. Muž si přečte zprávu od svojí ženy, na kterou odpoví. Po té se objeví dva muži nabízející mužovi ve výtahu zeleninu, jakožto reakci na obsah zprávy od manželky. Muž jde dlouhou chodbou plnou otevřených dveří, ve kterých je vždy někdo, kdo ho láká k návštěvě dané ordinace. Když se muž otočí, vidí, že za sebou nechává stopu. Také si všimne kamery, pomocí které ho sleduje několik lidí a dělají si poznámky o tom, jak se muž chová. Když vejde do ordinace, zdravotní sestra mu nechá podepsat licenční podmínky na velmi dlouhém papíru. Když muž podepíše, dokument s jeho souhlasem je rozmnožen a rozdistribuován po celých Spojených státech amerických. Lékař prohlíží pacienta a na tabuli napíše několik problémů, po té dá muži leták s reklamou na krém. Po vyšetření muž odchází z kliniky, před klinikou ho zastaví pojišťovací agent s informací, že je mu zvýšeno pojistné kvůli zvýšenému riziku problému s chodidly a zvýšenému riziku alkoholismu. Před klinikou je muž natáčen kamerou.\n\nNásleduje výčet, kolik času lidé stráví čtením licenčních podmínek a je prováděno interview s několika lidmi.\n\nZástupce společnosti Apple je tázána, kolik procent lidí si opravdu přečte jejich licenční podmínky. Zástupce na to odpoví, že neví, ale že všichni musí s těmito podmínkami souhlasit.\n\nRakouskému studentovi se podaří od Facebooku získat dokument, který obsahuje veškeré informace, které o něm Facebook uchovává.<ref name=\"theguardian.com/technology/2013/sep/19/data-digital-identity-cullen-hoback\"></ref> Dokument obsahuje 1200 stránek dat, které o studentovi Facebook získal za méně než tři roky.\n\nAutoři filmu si s pomocí Google najdou adresu, kde žije Mark Zuckerberg a vydají se ho navštívit. Čekají před jeho domem, než se Mark Zuckerberg objeví na chodníku, a snaží se mu položit několik otázek. Režisér filmu Cullen Hoback se ptá Marka Zuckerberga, zda si pořád myslí, že soukromí patří minulosti a jaké jsou jeho skutečné názory na soukromí. Mark Zuckerberg se místo odpovědi zeptá, zda natáčejí a zda by mohli nenatáčet. Cullen Hoback vypne kameru a Mark Zuckerberg se uvolní, neboť si není vědom toho, že Cullen Hoback pokračuje v natáčení druhou kamerou skrytou v brýlích. Po té Mark Zuckerberg žádá Cullena Hobacka aby se spojil s oddělením pro styk s veřejností Facebooku.\n"}
{"id": "1461096", "url": "https://cs.wikipedia.org/wiki?curid=1461096", "title": "General Electric F118", "text": "General Electric F118\n\nGeneral Electric F118 je americký vojenský turbodmychadlový letecký motor bez přídavného spalování vyráběný společností GE Aviation. Jde o variantu jejího typu F110.\n\nGeneral Electric F118 byl vyvinut z motoru F110 speciálně pro radarově obtížně detekovatelný strategický bombardér B-2 Spirit. Hlavní odlišností proti F110 je absence přídavného spalování. Jednostupňová vysokotlaká turbína pohání devítistupňový vysokotlaký kompresor, zatímco dvoustupňová nízkotlaká turbína pohání třístupňové dmychadlo. Spalovací komora je prstencového typu. \n\nV roce 1998 byly modifikovanou verzí F118 vybaveny i letouny Lockheed U-2S užívané USAF.\n\n\nÚdaje podle\n\n"}
{"id": "1461099", "url": "https://cs.wikipedia.org/wiki?curid=1461099", "title": "Pokus o vojenský převrat v Gabonu 2019", "text": "Pokus o vojenský převrat v Gabonu 2019\n\nPokus o vojenský převrat v Gabonu se uskutečnil 7. ledna 2019, zejména, v hlavním městě Gabonské republiky Librevillu. Vůdce pučistů poručík Obiang Ondo Kelly v projevu z budovy rozhlasu v Librevillu označil prezidenta Ali Bonga a jeho kabinet za nepřátele národa a slíbil brzké vyhlášení Národního shromáždění, které by umožnilo demokratický přechod země. Jen několik hodin po převratu ale mluvčí prezidentova kabinetu Guy-Bertrand Mapangou prohlásil, že většina pučistů byla zatčena a puč byl rozprášen. Podle vládních zdrojů byli při střetech 2 pučisté zabiti a 3 provládní četníci byli zraněni Poručík Kelly byl podle stejných zdrojů společně se čtyřmi dalšími pučisty úspěšně zadržen a uvězněn. Úřady v tentýž den oznámily, že všichni příslušníci armády, kteří byli zmíněni v souvislosti s pučem nebo jsou s ním spojováni, budou vyslechnuti a budou prošetřeny jejich aktivity.\n\nPřevrat probíhal v době, kdy se prezident Bongo již dva měsíce zotavoval z mozkové mrtvice v Maroku a šířily se spekulace o jeho zdravotním stavu. Prezident je obviňován z porušování lidských práv, nepotismu a zmanipulování voleb, ve kterých vyhrál jen s rozdílem asi 6 tisíc hlasů. Po volbách následovaly násilné nepokoje, při kterých byl vypálen parlament a přepadeno sídlo strany Bongova protikandidáta.\n\nVzbouřenci se nesetkali s dostatečnou podporou jak u veřejnosti, tak i u zahraničních organizací a států. Předseda Africké unie pokus o převrat odsoudil, společně s představiteli Jižní Afriky, Nigérie, Čadu a Turecka. \n"}
{"id": "1461102", "url": "https://cs.wikipedia.org/wiki?curid=1461102", "title": "Ivan Španiel", "text": "Ivan Španiel\n\nPoručík Ivan Španiel (23. července 1918 Praha – 30. listopadu 1944 Erstein Francie) byl český voják.\n\nNarodil se v Praze v rodině významného sochaře Otakara Španiela. Po absolvování základního a středního vzdělání studoval medicínu na Karlově univerzitě v Praze, ale záhy odešel studovat do Paříže. Po vypuknutí druhé světové války se v září 1939 hlásil jako dobrovolník ve vojenském výcvikovém táboře v Agde. V roce 1940 byl převelen do důstojnické dělostřelecké školy v Poitiers. Po německém útoku na Francii se na palubě nákladní lodi dostal do Portugalska a odtud do Velké Británie, kde vstoupil do jednotek Svobodných Francouzů a v hodnosti adjutanta odplul do Afriky. Zde se jako velitel dělostřelecké baterie vyznamenal při dobytí pevnosti Gotroun a společně s jednotkami generála Leclerka absolvoval tažení napříč Saharou do Tunisu. V květnu 1944 byla jeho jednotka společně s 2. obrněnou divizí Svobodných Francouzů přesunuta do Velké Británie a v srpnu 1944 byla nasazena do bojů ve Francii. Ivan Španiel bojoval v Normandii u Champleur a v Paříži a při postupu ve Vogézách u Mittelbranu zajal německou posádku tanku a byl za to vyznamenán řádem Čestné legie a \"Croix de guerre\". 30. listopadu 1944 při boji u vesnice Kroft byl Španiel usmrcen německým dělostřeleckým granátem a na místě i pohřben. V roce 1947 byly jeho ostatky převezeny do vlasti a byl pohřben v rodinné hrobce na Vyšehradském hřbitově. \n\n"}
{"id": "1461104", "url": "https://cs.wikipedia.org/wiki?curid=1461104", "title": "František Doležal", "text": "František Doležal\n\nFrantišek Doležal (* 28. července 1910, Kostelec nad Orlicí - 19. července 1989, Praha) byl malíř, grafik, typograf, kurátor, básník, dramatik, výtvarný kritik a publicista. Byl zakladatelem a předsedou výstavní komise prestižní Galerie Vincence Kramáře.\nFrantišek Doležal pochází z rodiny zámeckého kastelána Rudolfa Doležala a jeho ženy Anny, rozené Brunové. Otce si vážil pro jeho kulturní rozhled, vášeň pro literaturu a vlastenectví a poutal ho k němu silný citový vztah. Během dospívání ho ovlivnil zámecký lékař a literát dr. František Albert a sběratel výtvarného umění a překladatel sovětské literatury prof. Josef Píč. V letech 1921-1928 absolvoval reálné gymnázium v Kostelci nad Orlicí. Během studií se seznámil s malířem Stanislavem Odvárkem a s Lumírem Čivrným. Malbu studoval soukromě u Antonína Hudečka (1927-1928).\n\nPo maturitě nemohl ze sociálních důvodů pokračovat ve studiích. Byl zaměstnán na Zemském finančním ředitelství jako úředník v Holicích a psal a kreslil pro místní tisk. V letech 1932-1934 absolvoval vojenskou službu a důstojnickou školu v Kladně, Olomouci a Praze. Od roku 1934 se natrvalo usadil v Praze a spolupracoval jako autor článků i kreslíř s Melantrichem a Tvorbou a překládal a psal eseje pro levicové Haló-noviny. Stýkal se s J. Hořejším, K. Konrádem, E.A. Longenem a E.F. Burianem. Roku 1935 působil jako propagační grafik \"Kupkova divadla mladých\" v Praze a po zániku divadla začal spolupracovat s divadlem E.F. Buriana. Roku 1936 se chtěl jako dobrovolník zapojit do občanské války ve Španělsku, ale byl varován před policejní šťárou na nádraží a do Španělska neodjel. S Josefeme Michalcem v Kostelci nad Orlicí tiskl a rozvážel protifašistické letáky. Roku 1937 měl svou první výstavu surrealistických kreseb a koláží (spolu s dalšími mladými surrealisty) v Salonu na chodbě ve foyeru divadla E. F. Buriana v Mozarteu. Roku 1938 se oženil s Naděždou Vítků. V roce 1943 se narodil syn Herbert.\n\nV letech 1935-1946 byl externím spolupracovníkem Nakladatelského družstva Máj. Ještě před válkou se stýkal s Františkem Tichým a jejich přátelství se prohloubilo za Protektorátu, kdy ho Tichý zasvěcoval do grafických technik (1943-1944).\nPo skončení války roku 1945 vstoupil do KSČ a byl spoluzakladatelem a teoretikem \"Socialistické výtvarné fronty\", spoluzakladatelem \"družstva Tvar\" a do roku 1946 vedoucím redaktorem týdeníku \"Lidová kultura\". V letech 1945-1950 byl vedoucím výtvarného a fotografického referátu Ústřední rady odborů, poté do roku 1966 vedoucím výtvarného referátu Ministerstva kultury. Od konce 40. let se zasazoval za zřízení regionálních galerií. Jako člen akčního výboru SČVU pracoval v komisi pro reformu uměleckých škol. Při stranických prověrkách byl koncem roku 1950 vyškrtnut z KSČ.\nRoku 1951 se vrátil k malbě. V následujícím roce se rozvedl se svou první manželkou a oženil se s Irenou Kraftovou. Dcera Jarmila se narodila roku 1956. (V roce 1980 se provdala za filosofa Josefa Štogra.)\n\nV letech 1948-1952 a 1959-1970 byl členem Svazu československých výtvarných umělců. Roku 1952 byl znovu přijat do KSČ a vystavoval s SČUG Hollar a se členy krajského střediska Purkyně a střediska ÚSČVU Aleš. Roku 1955 vážně onemocněl a podrobil se operaci ledvin. Během rekonvalescence maloval v rodném Kostelci nad Orlicí a v okolí Častolovic. Roku 1956 cestoval do Paříže a navštívil Josefa Šímu. Od tohoto roku často pobýval v Litoměřicích a v Českém středohoří. Roku 1960 si koupil stavení v Hlinné u Litoměřic a zřídil si zde ateliér.\n\nMěl bojovnou, bouřlivou a nesmlouvavou povahu a byl neúnavným organizátorem výstavního dění. V letech 1950-1970 byl členem SČUG Hollar, 1961-1966 předsedou pobočky SČVU v Praze 6. Roku 1962 podnikl cestu do Rakouska a Itálie. Roku 1963 se rozvedl a od té doby se věnoval i výchově své dcery. Inicioval založení Galerie Vincence Kramáře v Praze 6-Dejvicích. V letech 1964-1971 byl předsedou její výstavní komise, navázal kontakty s Daniel-Henry Kahnweilerem a vybudoval z ní galerii evropské úrovně. Roku 1965 znovu navštívil Josefa Šímu v Paříži a byl na měsíčním studijním pobytu v Jugoslávii, kde uzavřel dohodu o spolupráci a vzájemné výměně výstav. Roku 1966 znovu vážně onemocněl, ukončil zaměstnání na MK a vzdal se funkce předsedy pobočky SČVU v Praze 6. V letech 1966-1970 byl vedoucím skupiny malířů Prahy 6 nazvané \"Index\". V letech 1952-1972 působil v nákupních komisích regionálních galerií.\nV dubnu 1969 požádal o zrušení členství v KSČ, v následujícím roce přestal být členem SČSVU a SČUG Hollar a roku 1971 skončil předsednictví ve výstavní komisi Galerie Vincence Kramáře. Přesto zde ještě téhož roku zorganizoval devět výstav. Po nuceném odchodu do ústraní archivoval a dokumentoval svou práci. Přehled činnosti Galerie Vincence Kramáře věnoval archivu Národní galerie. Na počátku normalizace se zúžil počet Doležalových přátel - nadále se stýkal s K. Valterem, L. Tichým, V. Rocmanem, P. Laškou, S. Hruškou a s A. Gutfreundovou. Roku 1980 odmítl přijmout čestný titul \"zasloužilý pracovník kultury\" od Ministerstva kultury. V 80. letech působil jako nezávislý odborník nákupních komisí a od roku 1981 byl opět členem Svazu českých výtvarných umělců. V té době podnikl několik cest do zahraničí - cestu lodí po Středozemním moři (1980), Jugoslávie (1981), Jugoslávie, Řecka (1984), do Itálie a na Sicílii (1985).\n\nV červenci 1989 po návratu z ateliéru v Hlinné náhle onemocněl a dne 19. 7. 1989 v Praze zemřel. Je pochován na starém hřbitově v Bubenči.\nFrantišek Doležal byl činný jako kurátor a publicista. Články publikoval v časopisech Hollar, \"Lidová kultura\", \"Nová fotografie\" a v novinách \"Haló-noviny\" (1934-1935), \"Národní osvobození\" (1945-1948) a \"Průboj\" (1957-1989). Byl nadán bystrým intelektem a někteří historikové umění považují jeho kritické stati za významnější než Doležalovo malířské dílo. Napsal stovky článků o výtvarném umění, zejména v letech 1945-1948 do periodik \"Lidová kultura\" a \"Národní osvobození\".\n\nPatřil k levicové avantgardě 1. republiky a vyznával ideály sociální spravedlnosti a svobody uměleckého projevu. Vždy obhajoval moderní umění a nebál se kriticky vyjádřit k tzv. socialistickému realismu.\n\nPočátkem 30. let svými obrazy z pražské periferie navazoval na sociální umění 20. let. Později byl ovlivněn surrealismem, ale obrazy z této doby jsou nezvěstné. Tvořil také surrealistické frotáže a koláže (k textům Fr. Bárty) a své karikatury zveřejňoval v \"Trnu\", Tvorbě, Českém slovu a \"Bodlácích\". Těsně před válkou namaloval dva obrazy s varující tématikou (\"Přízraky války\", 1938, \"Fantom války\", 1939). Za války a poté i několik následujících let (do r. 1951) se zabýval převážně kresbou a grafikou, v níž převažují figury a portréty. Roku 1953 skončil s grafikou, neboť mu chybělo dostatečné technické vybavení a vracel se k ní pouze příležitostně, např. při tisku novoročenek nebo cyklu barevných dřevorytů Divertimento.\n\nV 50. letech ho zajímala předmětná skutečnost a věnoval se i malbě krajin. V té době se vrátil ke svému mladistvému zaujetí Karlem Hynkem Máchou (30. léta) a jeho skrytými vášněmi i protispolečenským vzdorem a často pobýval v Litoměřicích a Českém středohoří (\"Litoměřický cyklus\", 1956-1960). Do Litoměřic pak jezdil na motocyklu až do konce 70. let a maloval zde v plenéru. Pohyb i pobyt v krajině vnesl do jeho malby výrazové dynamické prvky a krajina zůstala v jeho díle trvale přítomná jako záznam skutečnosti nebo reminiscence. Roku 1960 inicioval v Litoměřicích výstavu a máchovské oslavy ke 150. výročí básníkova narození (\"Karel Hynek Mácha v našem výtvarném umění\"), kde přednesl studii o Máchově díle. Byl zastoupen na litoměřické výstavě \"Máchovské motivy v současném výtvarném umění\" (1976) a k \"Máchovskému cyklu\" se i v dalších letech opakovaně vracel (1978, 1983-1984).\n\nPočátkem 60. let vytvořil osobitý styl imaginativní malby, v němž se snové představy prolínají s úlomky reality. Zároveň v roce 1962 objevil metodu využívající novinový rastr z autotypického štočku. Rastr byl pro něj kaleidoskopem skrytých významů, vzpomínek, snů, pocitů a představ, který otvírá cestu imaginaci a fantazii. Cyklus drobných kvašů na novinovém rastru (Malý máchovský cyklus, 1963) předznamenal posun k imaginativnímu, poeticky laděnému a produchovnělému projevu, ve kterém zhodnotil své surrealistické počátky a vytvořil vlastní osobitý a nezaměnitelný malířský styl.\n\nFrantišek Doležal tvořil v tematických cyklech. V 60. letech to byly cykly \"Deník Marie\" (1967-1974), \"Žena v množném čísle\" (kresby, koláže, grafika, 1935-1968) a \"cyklus k Baudelairovým Květům zla\" (1967), ke kterému se vracel až do konce 70. let. V reakci na srpnovou okupaci roku 1968 namaloval obrazy \"Smlouva\", \"Velké mlčení\" a dvě varianty \"Města v noci\". K památce smrti Jana Palacha vznikl obraz \"Vítěz\".\n\nV letech 1969-1973 namaloval 33 obrazů pro \"Velký Máchovský cyklus\", ke kterému se pak opakovaně vracel (1969-1984). Od počátku 70. let vznikaly \"Reminiscence na České středohoří\" (1971-1977), cyklus \"Chile 73\" a později \"Poselství naděje\" (1975-1978). Roku 1978 vznikl největší soubor obrazů z cyklu \"Pocty\" (K.K. Máchovi, M. Ernstovi, Ch. Chaplinovi, F. Tichému, K. Bieblovi, P. Picassovi). Výrazný posun v pojetí figury a prostoru a v barevnosti znamená cyklus \"Signály času\" (1980-1989). Od roku 1980 vznikal nedokončený cyklus \"Jugoslávské variace\" (1980-1989). Od roku 1988 začal připravovat cyklus \"Divertimento\".\nF. Doležal debutoval jako básník roku 1930 v \"Almanachu pro poesii a život\" (1920-1930), který redigoval S. Odvárko. Almanach publikoval díla světových autorů jako Apollinaire, Cocteau, Joyce, Tzara a českých levicových autorů (K. Biebl, A. Hoffmeister, V. Nezval, V. Vančura, R. Wiener). Reprodukoval díla Šímy, Štyrského, Toyen, Zrzavého, ad.\n\nRoku 1940 napsal tři divadelní hry \"Bouřící mračno\" a \"Přízraky\" (název třetí není znám).\n\nBěhem války vznikl teoretický text \"Umění v pojetí dialektického materialismu\", ve kterém obhajuje svobodu umělecké tvorby. Tvořivý proces vychází z představ a obsahuje možnost úchylky obrazu od konkrétního předmětu k abstrakci a zevšeobecnění. Odlišuje princip objektivního poznávání světa, které náleží vědě a subjektivní povahu umělecké tvorby. Myšlenková a ideologická konstrukce realistických proudů v umění spočívá podle Doležala na pochybném výkladu poznání. Kniha vyšla roku 1946. Jeho další kniha \"Thema v nové fotografii\" (1952) je naopak poplatná vulgaristickým tendencím socialistického realismu. Roku 1966 vycházela na pokračování jeho \"Jugoslávie pod pravým úhlem\" v litoměřickém periodiku \"Proud\". Roku 1973 na své chalupě v Hlinné napsal vzpomínkový text \"Kořeny-minikronika zelenajícího se věku\", který zůstal v rukopisu. Roku 1980 vydala Doležalova dcera Jarmila Štogrová některé jeho texty z let 1943, 1965 a 1973 jako samizdat. V roce 1981 vyšly Doležalovy vzpomínky na pokračování v hradeckém deníku \"Pochodeň\". V roce 2005 vydala dcera v nakladatelství Cherm \"Máchovská zření Františka Doležala\" a v roce 2008 v tomtéž nakladatelství \"Malířovy dopisy\", Doležalovu korespondenci ze 40. let.\n\n\n\nBibliografie viz abART \n\nSpolečné výstavy viz abART \n\n"}
{"id": "1461105", "url": "https://cs.wikipedia.org/wiki?curid=1461105", "title": "Ministerstvo obrany Slovenské republiky", "text": "Ministerstvo obrany Slovenské republiky\n\nMinisterstvo obrany Slovenské republiky je jedno z ministerstev Slovenska.\n\nMinisterstvo obrany SR je ústředním orgánem státní správy Slovenské republiky pro: \n\n\nMinisterstvo obrany řídí a za jeho činnost odpovídá ministr obrany, kterého jmenuje a odvolává prezident SR na návrh předsedy vlády SR.\n\nSoučasným ministrem obrany je od 23. března 2016 Peter Gajdoš.\n\nMinistra obrany v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra obrany.\n\nSoučasným státním tajemníkem ministerstva obrany je od 15. září 2016 Róbert Ondrejcsák.\n\n"}
{"id": "1461106", "url": "https://cs.wikipedia.org/wiki?curid=1461106", "title": "Ministerstvo práce, sociálních věcí a rodiny Slovenské republiky", "text": "Ministerstvo práce, sociálních věcí a rodiny Slovenské republiky\n\nMinisterstvo práce, sociálních věcí a rodiny Slovenské republiky je ústředním orgánem státní správy Slovenska pro oblast sociálních věcí.\n\n\nMinisterstvo práce, sociálních věcí a rodiny řídí a za jeho činnost odpovídá ministr práce, sociálních věcí a rodiny, kterého jmenuje prezident na návrh předsedy vlády.\n\nSoučasným ministrem práce, sociálních věcí a rodiny je od 4. dubna 2012 Ján Richter.\n\nMinistra práce, sociálních věcí a rodiny v době jeho nepřítomnosti zastupuje v rozsahu jeho práv a povinností státní tajemník. Ministr může ho pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra práce, sociálních věcí a rodiny. V současnosti má ministerstvo dvou státních tajemníků: Ing. Josefa Buriana a Mgr. Branislava Ondruš.\n\n"}
{"id": "1461113", "url": "https://cs.wikipedia.org/wiki?curid=1461113", "title": "Koprivštica", "text": "Koprivštica\n\nKoprivštica () je město ležící ve středním Bulharsku v pohoří Sredna gora, na horním toku řeky Topolnica. Je správním střediskem stejnojmenné obštiny a má zhruba 2 tisíce obyvatel.\n\nPodle dochovaných příjmení se usuzuje, že sídlo založili potomci význačných bulharských rodů, kteří uprchli před postupující osmanskou mocí na počátku 15. století. Obci se podařilo vykoupit se z nepřímé turecké správy a obyvatelé získali určitá privilegia, například mohli jezdit na koni a držet zbraně. V důsledku toho se dědina stala se významným sídlem vojnuků, kteří se zúčastnili v řadách turecké armády obléhání Vídně. Turecky se obec nazývala Avratalan (ženské pole), což odráželo skutečnost, že ji spravovaly ženy, protože muži byli dlouhodobě ve válkách. Koncem 16. století privilegia vojnuků začala upadat, v meziválečných dobách se živili jako zemědělci nebo pastevci. Přesto zde v 18. a 19. století žilo téměř 12 tisíc obyvatel. V letech 1793, 1804 a 1809 bylo město třikrát vypáleno tureckými zbojníky, což byli propuštění vojáci z osmanské armády.\n\nBulharské obrození se ve městě odrazilo výstavbou nových kostelů (1817 a 1839), školy (1837) a knihovny (1869). V té době se město nazývalo Koprišnica, což je dosud užívaná varianta. 20. dubna 1876 (dle juliánského kalendáře) zde padl první výstřel dubnového povstání. S velitelem vítězné turecké armády se podařilo vyjednat výkupné a díky tomu bylo město zachráněno; obyvatelé vesměs uprchli a chycení povstalci byli postaveni před soud oproti obvyklému zastřelení na místě. Po rusko-turecké válce se Koprivštica stala součástí Východní Rumélie. V roce 1930 zde bylo otevřeno muzeum a jako muzeum bylo celé město vyhlášeno v roce 1952. Od roku 1971 je jeho centrum městskou památkovou rezervací, a aby bylo možno uchránit domy od přestaveb, bylo v 70. letech investováno 28 miliónů leva na výstavbu 400 nových domů a infrastruktury.\n\nVe městě žije 2 247 stálých obyvatel a je zde trvale hlášeno 2 112 obyvatel. Podle sčítání 1. února 2011 bylo národnostní složení následující:\n"}
{"id": "1461137", "url": "https://cs.wikipedia.org/wiki?curid=1461137", "title": "Petr Michálek", "text": "Petr Michálek\n\nPetr Michálek (* 27. dubna 1977 Hradec Králové) je český dramaturg, herec a překladatel, od července 2010 ředitel Městského divadla Zlín. Žije ve Zlíně a je otcem čtyř dětí.\n\nV letech 1992 až 1995 vystudoval soukromé Gymnázium Schola Ludus v Ústí nad Labem a následně v letech 1995 až 2000 obor divadelní dramaturgie na Janáčkově akademii múzických umění v Brně v ateliéru prof. Bořivoje Srby (získal titul MgA.).\n\nUž v roce 1991 založil a vedl studentský časopis \"Lavice\", v září 1993 se stal členem \"Rodinného divadla Hlína\". V letech 1993 až 1995 získal na divadelním festivalu soukromých škol třikrát po sobě cenu za mužský herecký výkon a zároveň vedl festivalový zpravodaj. V lednu 1994 začal pracovat jako redaktor studentského pořadu \"Brouk Pytlík\" při Českém rozhlasu Ústí nad Labem. V roce 1995 absolvoval hereckou praxi v Činoherním studiu v Ústí nad Labem.\n\nV letech 1995 až 1997 byl redaktorem akademického časopisu \"Halte-hulda\" a \"Vlnolam\". V únoru 1998 byl vedoucím organizačního štábu projektu \"Literární salón 98\", v srpnu 1998 režíroval nezávislý studentský nezávislý \"Fara\".\n\nV červnu 1999 byl přijat jako dramaturg do Městského divadla Zlín, o rok později se stal hercem a dramaturgem brněnského Divadla Polárka. Mezi lety 2001 a 2004 působil jako dramaturg Městského divadla Karlovy Vary. V březnu 2002 organizoval originální festival kabaretních představení \"Kabaret LIVE\", v říjnu 2003 měla v Městském divadle Karlovy Vary premiéru jeho hra \"Joker\" (sám ji i režíroval). Moderoval diskuzní pořad \"Skrupule\", od prosince 2003 pracoval na vedlejší pracovní poměr jako copyrighter v TV Nova.\n\nV letech 2004 až 2010 byl ředitelem Městského divadla Děčín. V září 2005 režíroval v Městském divadle Děčín vlastní překlad hry Viliama Klimáčka \"Rozkvetly sekery\", v roce 2006 uvedlo pražské Divadlo Na Fidlovačce jeho překlad hry Alana Ayckbourna pod názvem \"Komická potence aneb Něco v ní je\". V roce 2006 také přeložil další komedii Alana Ayckbourna – tentokrát \"Řeč těla\" (dosud neuvedeno).\n\nV červenci 2010 se stal ředitelem Městského divadla Zlín. V roce 2013 získala jeho hra \"Domeček\" Cenu Českého rozhlasu Vltava v rámci anonymní Dramatické soutěže o Cenu Alfréda Radoka za rok 2012. Pro Městské divadlo Zlín přeložil hru \"Smrt v hotelu Alexandria\" (autor Peter Black, premiéra 2017) a ujal se režie her \"Blackbird\" (autor David Harrower, premiéra 2017), \"Upokojenkyně\" (autoři Kazimír Lupinec a kol., premiéra 2018) a \"Dobrý proti severáku\" (autoři Daniel Glattauer a Ulrike Zemme, premiéra 2018).\n\nPetr Michálek byl režisérem a scénáristou nekorektního kabaretu Ovčáček čtveráček, který měl premiéru 6. listopadu 2016 ve Zlínském divadle.\n\nToto satirické divadelní představení (tvůrci úváděno též jako nekorektní politický kabaret) naráželo na tehdejší politickou situaci v České republice na sklonku roku 2016. Inspirací ke kabaretu měla být postava Huga Pludka ze hry Zahradní slavnost od Václava Havla. V hlavní roli Jiřího Ovčáčka se představil Marek Příkazký.\n\nNa Ovčáčka čtveráčka následně navázala dvě volná pokračování Ovčáček miláček a Jednou budeme dál.\n\nV komunálních volbách v roce 2018 byl jako nestraník za hnutí STAN zvolen zastupitelem města Zlín. Následně odmítl podpořit vznik koalice hnutí ANO 2011, hnutí STAN a uskupení „Soukromníci Svobodní Nezávislí - ROZHÝBEJME.ZLÍN“, vadila mu především osoba Iva Valenty. Nakonec byla uzavřena široká koalice hnutí ANO 2011, hnutí STAN, KDU-ČSL, ODS a Pirátů.\n"}
{"id": "1461138", "url": "https://cs.wikipedia.org/wiki?curid=1461138", "title": "Generální kapitanát Kuba", "text": "Generální kapitanát Kuba\n\nGenerální kapitanát Kuba byla územně-správní jednotka španělské koloniální říše rozprostírající se na stejnojmenném ostrově. Kolonizace ostrova Španěly započala roku 1511 pod velením Diega Velázqueze. Zprvu byla Kuba podřízená generálnímu kapitanátu Santo Domingo. Od 60. let 16. století se v okolí Kuby pohybovali nizozemští piráti a v 80. letech na města v Karibiku útočilo anglické loďstvo pod velením Francise Drakea. I to byl jeden z důvodů, že od roku 1577 (jiné zdroje uvádějí 1579) nepodléhali kubánští guvernéři ve vojenských otázkách místokráli v Novém Španělsku a nosili titul generálního generála. Pod hrozbou dalších evropských koloniálních mocností v Karibiku došlo i k rozdělení ostrova v roce 1607 na dvě části. Havanu a okolní oblast od té doby spravoval generální kapitán, větší okrsek, zahrnující zejména východ Kuby, podléhal tzv. „válečnému kapitánovi“ (capitán a guerra) sídlícímu v Santiagu de Cuba. \n\nPo roce 1715 byly také provedeny správní reformy, které podřídily samostatnější východní část ostrova generálnímu kapitánovi v Havaně. Pod kubánskou správu po jisté časové období náležela i španělská Florida (1565-1764, 1784-1819) a španělská Louisiana (1763-1800). Během sedmileté války dobyli Angličané roku 1762 Havanu, ale podepsáním pařížského míru roce 1764 přešlo město opět do rukou Španělů výměnou za ztrátu španělské svrchovanosti nad Floridou. Ve stejném roce byla rozšířena kubánská autonomie v rámci bourbonských reforem, aby mohla účiněji čelit vnějším hrozbám. Po vlně hispanoamerických válek za nezávislost (1810-1826) byla Kuba podřízena přímo evropskému Španělsku.\n"}
{"id": "1461139", "url": "https://cs.wikipedia.org/wiki?curid=1461139", "title": "Thisted", "text": "Thisted\n\nThisted je město v Dánsku. Nachází se v jihozápadní části Severojutského ostrova na pobřeží Limfjordu. Má okolo 13 000 obyvatel, je střediskem stejnojmenné komuny v regionu Nordjylland i historického regionu Thy.\n\nNázev znamená „Týrovo město“. První písemná zmínka pochází z roku 1367, v roce 1500 byl Thisted povýšen na město. Hlavními památkami jsou gotický kostel a mohyla z doby bronzové Langdos. Atrakcí pro návštěvníky jsou historické domy v centru a park Christiansgave s divadelním amfiteátrem. Město je konečnou stanicí železnice Thybanen, převládá zde potravinářský průmysl (pivovar Thisted Bryghus).\n\n\n\n"}
{"id": "1461143", "url": "https://cs.wikipedia.org/wiki?curid=1461143", "title": "ISIC", "text": "ISIC\n\nISIC (International Student Identity Card) je jediná mezinárodně uznávaná karta prokazující studentský status vydávaná v asi 130 zemích světa. Držitelé karty získávají přístup k velkému množství různých slev a výhod.\n\nV roce 1949 na 3. Mezinárodní studentské konferenci v Kodani byla podniknuta iniciativa k vytvoření jediné mezinárodní karty pro studenty. Cílem tohoto zasedání bylo podpořit studenty, zpřístupnit jim cestování do nových zemí a seznámit se s jejich kulturou. Ale jenom o dva roky později začali karty vyrábět, na což po pěti letech bylo vydáno až 333000 karet.\n\nV České republice může být průkaz ISIC vystaven studentům SŠ, VOŠ a VŠ, a to pouze studentům prezenčního studia. Není oficiálně stanovena žádná věková hranice, platí pouze omezení, které si stanoví daná škola.\n\nPlatnost průkazu je vždy od začátku září jednoho roku do konce prosince následujícího roku.\n\n"}
{"id": "1461145", "url": "https://cs.wikipedia.org/wiki?curid=1461145", "title": "Nečujam", "text": "Nečujam\n\nNečujam je osada v Chorvatsku na ostrově Šolta v Splitsko-dalmatské župě. Přes Nečujam vede silnice D111, která jej spojuje s dalšími osadami. Nečujam měl podle statistik z roku 2011 171 obyvatel.\n\nV zátoce Piškera byly nalezeny pozůstatky budovy římského hospodářství a v okolí byly objeveny hroby a mnoho keramiky a peněz. Na místě, kde byla zátoka uzavřena a přeměněna na rybníček jsou dnes (2019) zbytky zdi. Nachází se zde zřícenina gotického kostela z 15. století. Vedle kostela je jednoduchý kamenný dům, který kdysi patřil Dujmu Balistrilićovi, příteli básníka Marka Maruliće. Před domem stál pamětní sloup postavený básníkovi Petaru Hektorovići. \n"}
{"id": "1461146", "url": "https://cs.wikipedia.org/wiki?curid=1461146", "title": "Roman Chytilek", "text": "Roman Chytilek\n\nRoman Chytilek (* 24. února 1976 Brno) je český politolog a šachista. Ve svém oboru se věnuje především volebním systémům, stranickým systémům, metodologii politologie, teorii her a experimentální politologii. Od roku 2004 působí na Fakultě sociálních studií Masarykovy univerzity, kde kromě pedagogické činnosti zastává také funkci proděkana pro strategii a rozvoj fakulty. Jako šachista je dlouhodobě světovou jedničkou v oblasti korespondenčního šachu. \n\nV roce 2003 absolvoval v oboru politologie na Fakultě sociálních studií Masarykovy univerzity. Zde následně v roce 2007 úspěšně ukončil doktorské studium a v roce 2015 se habilitoval s prací \"Politické strany v politickém prostoru. Rámec pro analýzu\".\n\nOd roku 2004 působí na Katedře politologie Fakulty sociálních studií Masarykovy univerzity, nejprve jako asistent, v letech 2007 - 2015 jako odborný asistent. Na fakultě vyučuje metodologii politologie, experimentální politologii, studium volebních a stranických systémů a teorii her v politickém rozhodování. Od roku 2011 je proděkanem Fakulty sociálních studií Masarykovy univerzity.\n\nJako výzkumník se v rámci mnoha grantů zkoumal např. mechanické a psychologické účinky volebních systémů, politické strany a reprezentaci zájmů v evropských demokraciích. Byl hlavním řešitelem grantového programu Grantové agentury České republiky, který experimentálně zkoumal volební chování a rozhodování v personalizovaných volbách. Byl také spoluřešitelem v týmu, který integroval ekonomickou a politologickou perspektivu v experimentální analýze opakovaného rozhodování. V současnosti se zabývá na české poměry jedinečnými experimenty, ve kterých zkoumá volební rozhodování a jeho ekonomické i sociálně psychologické aspekty. Zaměřuje se také na experimentální výzkum bezpečnosti.\n\nByl členem redakční rady recenzovaného odborného periodika Evropská volební studia.\n\nVe sportovní oblasti dosáhl největších úspěchů v oblasti korespondenčního šachu, kde dlouhodobě drží pozici světové jedničky v ratingu a má titul velmistra. V oblasti praktického šachu získal titul mezinárodního mistra. Rád sleduje, jak je politika reprezentována v seriálech (např. House of Cards), a své poznatky následně využívá i při svých přednáškách. V roce 2012 se zúčastnil debaty na téma přímé volby prezidenta v rámci projektu Masarykovy debaty. Spolu s Tomášem Grulichem argumentovali proti zavedení přímé volby a zvítězili nad týmem Miloše Zemana a politologa Lukáše Jelínka. V roce 2013 se pod záštitou stejného projektu zúčastnil debaty na téma většinového volebního systému, v jehož prospěch argumentoval například tím, že v takovém volebním systému mají voliči větší šanci ovlivnit politický život.\n\n\n\n\n\n\n\n"}
{"id": "1461151", "url": "https://cs.wikipedia.org/wiki?curid=1461151", "title": "Senigallia", "text": "Senigallia\n\nSenigallia je město ve střední Itálii, v provincii Ancona oblasti Marche. V antice se obec původně jmenovala Sena a byla střediskem galského kmene Senonů. Po dobytí Římem roku 283 př. n. l. se stala jeho kolonií a kvůli své poloze v Ager Gallicus dostala přídomek Gallica, z čehož se později vyvinulo dnešní jméno Senigallia. V 6. století zde bylo založeno dodnes existující biskupství. Od 15. do 19. století bylo město známo jako místo konání hojně navštěvovaných trhů. Od roku 1624 bylo součástí Církevního státu. \n\nK významným památkám patří renesanční pevnost Rocca Roveresca, jež patřila rodu Della Rovere a jejím architektem byl Baccio Pontelli, dále katedrála, radnice z let 1611 až 1613, rodný dům Pia IX. a palác Baviera. \n"}
{"id": "1461152", "url": "https://cs.wikipedia.org/wiki?curid=1461152", "title": "Maharashtra Open 2019 – mužská čtyřhra", "text": "Maharashtra Open 2019 – mužská čtyřhra\n\nMužská čtyřhra Maharashtra Open 2019 probíhala v úvodním lednovém týdnu roku 2019. Do deblové soutěže punéského tenisového turnaje hraného na tvrdém povrchu nastoupilo šestnáct dvojic. Obhájcem titulu byl nizozemský pár Robin Haase a Matwé Middelkoop, jehož členové zvolili start na paralalně probíhajícím Qatar ExxonMobil Open v Dauhá.\n\nVítězem se stal nejvýše nasazený indický pár Rohan Bopanna a Divij Šaran, který ve finále zdolal britskou dvojici Luke Bambridge a Jonny O'Mara po dvousetovém průběhu 6–3 a 6–4. Oba šampioni si do žebříčku ATP připsali 250 bodů a získali premiérovou společnou trofej. Bopanna vybojoval osmnáctý deblový titul na okruhu ATP Tour a pro Šarana to bylo čtvrté takové turnajové vítězství.\n\n"}
{"id": "1461155", "url": "https://cs.wikipedia.org/wiki?curid=1461155", "title": "Palachův pylon", "text": "Palachův pylon\n\nPalachův pylon je pomník Jana Palacha stojící u budovy bývalého Federálního shromáždění v Praze. Ocelový pylon měří necelých 30 metrů. Navrhl ho architekt Karel Prager při navrhování komplexu Federálního shromáždění, přičemž z politických důvodů pravý účel pomníku utajil. To, že jde o pomník studenta Jana Palacha, který se na protest komunistickému režimu nedaleko dnešního pylonu upálil, bylo známo jen úzkému okruhu lidí například výtvarníků či disidentů, ale teprve v roce 2018 bylo oficiálně potvrzeno při zpětném procházení Pragerových nákresů.\n\nKarel Prager, jeho ateliér i česká společnost byli po smrti Jana Palacha šokováni. A tak se se svým architektonickým ateliérem rozhodl, že na situaci zareaguje touto realizací. O pravém věnování ale věděli jen lidé pracující kolem Pragera (kdyby se tajemství prozradilo, nemuselo by dojít k realizaci). Původně na pylonu měla být umístěna i žulová plastika sochaře Miloslava Chlupáče nazvaná \"Plamen\". Název byl ale úředníkům podezřelý a tak plastiku zakázali vysekat.\n\nV dobách komunistického režimu objekt sloužil jako poutač, na které visel státní znak ČSSR a byly zde vypsány dvě věty z ústavy ČSSR.\n\nÚčel pomníku objevil v roce 2018 sochař Antonín Kašpar, který sloup restauroval. Zmínka o „Palachovu pylonu\" byla v archivu v jedné z dokumentací. Instituce Národní muzeum se poté rozhodla, že pomník zrekonstruuje a dokončí ho. V září 2018 byl památník nově natřen a byly odstraněny nechtěné zásahy. Plánuje se i přidání původně zamýšlené plastiky \"Plamen\", jejíž realizace vyjde na milion korun.\n\nOcelový pylon má 30 metrů na výšku, základy sahají 7 metrů do země. Pomník tmavé barvy se do výšky zužuje.\n\n"}
{"id": "1461156", "url": "https://cs.wikipedia.org/wiki?curid=1461156", "title": "Nikolaj Šved", "text": "Nikolaj Šved\n\nNikolaj Šved (; * 1. listopadu 1981) je ruský horolezec a reprezentant v ledolezení, mistr světa v ledolezení na rychlost.\n\n"}
{"id": "1461158", "url": "https://cs.wikipedia.org/wiki?curid=1461158", "title": "Reuterův pomník", "text": "Reuterův pomník\n\nReuterův pomník se nachází na kopci na okraji lesa cca 1,3 km zjz od centra Boršova nad Vltavou a připomíná sestřelení amerického letce kapitána Raymonda F. Reutera protileteckou palbou z letiště v Plané.\n17. dubna 1945 probíhal rozsáhlý nálet na německé cíle a 503. peruť 339. stíhací skupiny USAAF, jejímž velitelem byl kapitán Raymond F. Reuter, měla za cíl chránit bombardéry před německými stíhačkami Messerschmitt Me 262 Schwalbe. Američtí stíhači létali na letadlech P-51 Mustang. Západně od Prahy byla letka napadena flakem a rozpadla se, Reuter poté společně s druhým stíhačem Williamem R. Preddym pronásledovali jeden Messerschmitt směrem na jih. Ten je navedl nad vojenské letiště v Plané, kde byli oba sestřeleni. Reuter se zřítil u Boršova nad Vltavou a na místě zemřel, Preddy se zřítil u Záluží a zemřel po převozu do českobudějovické nemocnice. Též v místě dopadu Preddyho u Záluží se nachází pomník.\n\nNa místě sestřelu se nachází kamenný pomník s kovovou deskou s českým a anglickým nápisem, zřízený po Sametové revoluci péčí Františka Hokra, jenž zde má též drobný pomníček, dále na místo sestřelu instalovala obec Boršov nad Vltavou roku 2014 pietní sochu postavy vypouštějící motýla a tabuli s popisem událostí.\nK pomníku vede odbočka (společná s odbočkou na hrádek Boršov z červené turistické značky, jež vede po Fritschově stezce; k pomníku vede též cesta přímo z Boršova nad Vltavou, jež navazuje na ulici K Pilotovi.\n"}
{"id": "1461160", "url": "https://cs.wikipedia.org/wiki?curid=1461160", "title": "Harry Crocker", "text": "Harry Crocker\n\nHarry Crocker (2. července 1893 San Francisco – 23. května 1958 Beverly Hills) byl americký novinář a příležitostný filmový herec. \n\nVětšinu života pracoval jako novinář v listu \"Los Angeles Herald Examiner\". V druhé polovině 20. let 20. století působil jako osobní asistent Charlie Chaplina, a to až do roku 1930, kdy byl během natáčení filmu \"Světla velkoměsta\" propuštěn. Tato událost však nic nezměnila na tom, že oba muže pojilo blízké přátelství až do Chaplinova nuceného odchodu ze Spojených států v roce 1952.\n\nChaplin Crockera také obsadil do role provazochodce Rexe ve filmu Cirkus z roku 1928. V období let 1925 až 1952 se objevil v celkem 20 snímcích, povětšinou však jen v drobných či epizodních rolích.\n\nV roce 1936 se oženil s anglickou herečkou Elizabeth Jennsovou. Blízké přátelství udržoval též s americkým hudebním skladatelem Cole Porterem. Harry Crocker zemřel po tři roky trvající vážné nemoci dne 23. května 1958.\n\n"}
{"id": "1461162", "url": "https://cs.wikipedia.org/wiki?curid=1461162", "title": "Turistická značená trasa 0010", "text": "Turistická značená trasa 0010\n\nCesta vede převážně jihovýchodním a jižním směrem. Projde Klánovickým lesem a podél Přírodního parku Škvorecká obora. Za kamenným můstkem přes Výmolu vede cesta po silnici mezi poli. Za obcemi Dobročovice, Škvorec a Třebohostice ji čeká Babický les a Janovický les se zaniklou vesnicí. Údolím podél Rokytky dojde do Říčan, kde u nádraží končí a kde navazují další turistické trasy.\n\nCyklisté mohou využít cyklostezky 8211, 8207, 1 a 8218. Trasa zčásti vede společně s Naučnou stezkou Přírodní park Škvorecká obora - Králičina a Naučnou stezkou Říčansko.\n\n\nCesta začíná u železniční zastávky v Klánovicích a končí u nádraží v Říčanech. V obcích, kterými prochází jsou zastávky autobusů.\n\n\n"}
{"id": "1461166", "url": "https://cs.wikipedia.org/wiki?curid=1461166", "title": "Jesi", "text": "Jesi\n\nJesi je město ve střední Itálii, v provincii Ancona oblasti Marche, ležící na řece Esino. V blízkosti města se produkuje známé víno Verdicchio dei Castelli di Jesi.\n\nMěsto založili Umbrové, později ovládli Etruskové a roku 295 př. n. l. Římané. Roku 1194 se zde narodil Fridrich II. Štaufský, který obci později propůjčil status říšského města. Později zde vládly různé šlechtické rody a roku 1447 se město stalo součástí Církevního státu, ale kolem roku 1500 se město stalo fakticky samostatným pod vládou místních patricijů. Tento stav trval až do napoleonských válek. Dalšími významnými občany byli hudební skladatelé Giovanni Battista Pergolesi a Gaspare Spontini.\n\nV Jesi se nachází katedrála, jejíž výstavba začala ve 13. století, a několik dalších památných kostelů. Dále jsou zde zbytky městských hradeb, několik šlechtických paláců, například rokokový palác Palazzo Pianetti, a divadlo Teatro Pergolesi z roku 1790.\n"}
{"id": "1461168", "url": "https://cs.wikipedia.org/wiki?curid=1461168", "title": "Církevní okrsek Pirna", "text": "Církevní okrsek Pirna\n\nCírkevní okrsek Pirna (něm. \"Kirchenbezirk Pirna\") je jedním z 18 církevních okrsků (eforií) Evangelicko-luterské zemské církve Saska. Dělí se na 15 církevních obcí (sborů), které mají své zastoupení na synodu církevního okrsku. Sídlem církevní správy okrsku je město Pirna. V jeho čele stojí od října 2006 superintendentka Uta Krusche-Räder. Církevní okrsek Pirna podléhá Regionálnímu církevnímu úřadu v Drážďanech. Na jeho území se nachází 53 kostelů, 2 církevní centra a další sakrální stavby, zejména hřbitovní kaple.\n\nCírkevní obec vede farářka Luise Schramm, která sídlí v Bad Schandau.\nCírkevní obvod vede farář Michael Günther, který sídlí v Dürrröhrsdorfu-Dittersbachu.\nFaráři církevní obce jsou Dorothee Fleischhack a Daniel Lamprecht. Sídlem obce je Berggießhübel.\nCírkevní obec Graupa-Liebethal je sesterskou obcí církevní obce Pirna. Vede ji farář Burkhard Nitzsche, který sídlí v Graupě.\nV církevní obci působí farářka Erdmute Gustke, místo druhého faráře je neobsazené a zastupuje jej farář Daniel Lamprecht z Církevní obce Gottleubatal. Sídlem obce je Heidenau.\nFarářkou církevní obce je Mechthild Hinz, která sídlí v Königsteinu.\nFarářem církevní obce je Wolfram Albert, který sídlí v Lauterbachu.\nMísto faráře je neobsazené, místního faráře zastupuje Stephan Vödisch z Církevní obce Mohorn (sousední Církevní okrsek Freiberg). Sídlem obce je Liebstadt.\nV církevní obci působí farářka Brigitte Schleinitz a farář Michael Schleinitz, kteří sídlí v Lohmenu.\nV církevní obci působí faráři Sören Schellenberger a Friedrich Prüfer, sídlem obce je Neustadt in Sachsen.\nV církevní obci působí superintendentka Uta Krusche-Räder a farář Cornelius Epperlein, sídlem je Pirna.\nCírkevní obec vede farář Jörg Humboldt, který sídlí v Langenhennersdorfu.\nCírkevní obec vede farář Lothar Gulbins, druhý farář Roland Herrig je ze zdravotních důvodů mimo službu. Sídlem církevní obce je Sebnitz.\nV církevní obci slouží farář Christian Heurich, který sídlí ve Stolpenu.\nV církevní obci působí farář Andreas Günzel, který sídlí v Struppenu.\n\n"}
{"id": "1461173", "url": "https://cs.wikipedia.org/wiki?curid=1461173", "title": "Brisbane International 2019 – mužská čtyřhra", "text": "Brisbane International 2019 – mužská čtyřhra\n\nMužská čtyřhra Brisbane International 2019 probíhala v úvodní lednový týden roku 2019. Do deblové soutěže brisbanského tenisového turnaje hraného na tvrdém povrchu nastoupilo šestnáct dvojic. Obhájcem titulu byl finsko-australský pár Henri Kontinen a John Peers, který skončil v úvodním kole na raketách Kyla Edmunda a Neala Skupského.\n\nVítězem se stal nenasazený novozélandsko-nizozemský pár Marcus Daniell a Wesley Koolhof, který ve finále zdolal americko-britské turnajové čtyřky Rajeeva Rama s Joe Salisburym po dvousetovém průběhu 6–4 a 7–6. Oba šampioni si do žebříčku ATP připsali 250 bodů a získali premiérovou společnou trofej. Daniell i Koolhof vybojovali na okruhu ATP Tour čtvrté kariérní tituly ze čtyřhry.\n\n"}
{"id": "1461174", "url": "https://cs.wikipedia.org/wiki?curid=1461174", "title": "Qatar ExxonMobil Open 2019 – mužská čtyřhra", "text": "Qatar ExxonMobil Open 2019 – mužská čtyřhra\n\nMužská čtyřhra Qatar ExxonMobil Open 2019 probíhala v úvodní lednový týden roku 2019. Do deblové soutěže dauhaského tenisového turnaje hraného na tvrdém povrchu nastoupilo šestnáct dvojic. Obhájcem titulu byly turnajové jedničky Oliver Marach s Matem Pavićem, které skončily v úvodním kole na raketách Damira Džumhura s Dušanem Lajovićem.\n\nVítězem se stal nenasazený belgicko-francouzský pár David Goffin a Pierre-Hugues Herbert, který ve finále zdolal nizozemskou dvojici Robin Haase a Matwé Middelkoop. Po dvousetovém průběhu 5–7 a 6–4 rozhodl až supertiebreak poměrem míčů [10–4]. Oba šampioni si do žebříčku ATP připsali 250 bodů a získali premiérovou společnou trofej. Herbert vybojoval čtrnáctý deblový titul na okruhu ATP Tour a pro Goffina to bylo první takové turnajové vítězství.\n\n"}
{"id": "1461175", "url": "https://cs.wikipedia.org/wiki?curid=1461175", "title": "Winterstein (rozcestník)", "text": "Winterstein (rozcestník)\n\nWinterstein může být:\n\n\n\n"}
{"id": "1461176", "url": "https://cs.wikipedia.org/wiki?curid=1461176", "title": "Šumerlja", "text": "Šumerlja\n\nŠumerlja (, ) je město v Čuvašské republice v Ruské federaci. Při sčítání lidu v roce 2010 měla přes jednatřicet tisíc obyvatel.\n\nŠumerlja leží na severním okraji Povolžské vrchoviny na pravém břehu Sury, pravého přítoku Volhy. Od Čeboksar, hlavního města republiky, je vzdálena přibližně 110 kilometrů jihozápadně a od Moskvy, hlavního města federace, přibližně 600 kilometrů východně.\n\nŠumerlja vznikla v roce 1916 při stanici na stavěné železniční trati z Moskvy do Kazaně, která byla uvedena do provozu v roce 1918.\n\nOd roku 1937 je městem.\n"}
{"id": "1461177", "url": "https://cs.wikipedia.org/wiki?curid=1461177", "title": "Ježděnec", "text": "Ježděnec\n\nJežděnec je rybník nacházející se na západním okraji Honbic v okrese Chrudim. Má podélně-oválný charakter. Voda do něj přitéká od jihu potokem Ježděnka a odtéká stavidlem a přepadem na sever. Hráz se nachází severním směrem a prochází tudy asfaltová silnice. Ježděnec vznikl před rokem 1852. Rybník má rozlohu 2,4 ha.\n"}
{"id": "1461178", "url": "https://cs.wikipedia.org/wiki?curid=1461178", "title": "Podskalák", "text": "Podskalák\n\nPodskalák je malý rybník velikosti 0,58 ha ve vsi Zaječice v okrese Chrudim. Nachází se na pravém břehu řeky Ležák. Je obklopen vegetací. Má protáhlý charakter s orientací z jiho-západu na severo-východ. Rybník vznikl po roce 1852.\n"}
{"id": "1461181", "url": "https://cs.wikipedia.org/wiki?curid=1461181", "title": "Konstantin Klimov", "text": "Konstantin Klimov\n\nKonstantin Jurjevič Klimov, (* 30. dubna 1951 – 8. ledna 1982) byl sovětský, ruský hokejový útočník. Zemřel 8. ledna 1982 při autonehodě.\n\nByl dvojnásobným juniorským mistrem Evropy do 19 let z šampionátu 1969 a šampionátu 1970.\n\nZa reprezentaci Sovětského svazu nastoupil v letech 1973–1975 ve 12 utkáních a dal 2 góly. V roce 1974 nastoupil v sérii utkání s výběrem kanadské WHA.\n\nZačínal v roce 1962 v klubu Torpedo Moskva, v letech 1966–1967 hrál za mládež CSKA Moskva. V letech 1967–1973 hrál za Spartak Moskva, ve 137 ligových utkáních dal 50 gólů. S týmem získal v roce 1967 mistrovský titul, třikrát skončil na druhém a jednou na třetím místě. V letech 1973–1976 a 1977–1979 hrál za Křídla Sovětů Moskva,ve 151 ligových utkáních dal 56 gólů. S týmem získal v roce 1974 mistrovský titul, jednou skončil na druhém a jednou na třetím místě. V sezóně 1976–1977 hrál za SKA Leningrad, nastoupil ve 32 ligových utkáních a dal 15 gólů.\n"}
{"id": "1461221", "url": "https://cs.wikipedia.org/wiki?curid=1461221", "title": "IOS 12", "text": "IOS 12\n\niOS 12 je v pořadí dvanácté hlavní vydání mobilního operačního systému iOS, který vytvořila společnost Apple, jako nástupce iOS 11. Nová verze byla oznámena na firemní události Worldwide Developers Conference dne 4. června 2018. Po estetické stránce se podobá systému iOS 11, obsahuje však mnoho vylepšení výkonu a výdrže baterie a aktualizace zabezpečení, kromě přidaných funkcí v rámci některých aplikací. Veřejnosti byl představen 17. září 2018.\n\niOS 12 představil Craig Federighi na konferenci Apple Worldwide Developers 4. června 2018. První vývojářská beta verze byla vydána po této konferenci. Veřejná beta verze byla spuštěna o tři týdny později, 25. června 2018.\n\niOS 12.0.1 byl vydán 8. října 2018 jako první update iOS 12.\n\niOS 12.1 byl spuštěn 30. října 2018.\n\nOptimalizace výkonu byla provedena s cílem urychlit běžné úkoly ve všech podporovaných zařízeních iOS. Testy provedené společností Apple na zařízení iPhone 6 Plus ukázaly, že aplikace se spouštějí o 40 procent rychleji, systémová klávesnice se aktivuje o 50 procent rychleji a fotoaparát o 70 procent rychleji.\n\nNová funkce umožňuje uživatelům sledovat, kolik času tráví na svých zařízeních a co dělají. Systém poskytuje zprávy rozdělené do kategorií a časových rámců.\n\nSpecializovaná aplikace v systému iOS 12 umožňuje uživatelům nastavit zkratky, automatizované akce, které mohou uživatelé požádat Siri o provedení. Nahradí aplikaci Workflow, kterou společnost Apple získala v březnu 2017.\n\nARKit nyní umožňuje uživatelům sdílet svůj názor s ostatními zařízeními podporovanými iOS 12. ARKit 2 navíc umožňuje plné sledování 2D obrazu a zahrnuje schopnost detekovat 3D objekty. \n\nSlužba CarPlay nyní může spustit navigační aplikace třetích stran.\n\nAplikace hlasových poznámek a akcií jsou nyní k dispozici pro iPady.\n\nŘídicí centrum je opět odděleno od přepínače aplikací na iPadu.\n\nZprávyv iOS 12 představují nový typ přizpůsobitelných Animoji, zvané \"Memoji\", které uživateli povolují vytvořit jeho 3D postavičku. Apple také přidal Animoji koali, tigra, ducha a T-Rexe.\n\nFaceTime získal podporu pro Animoji a Memoji.\n\nAplikace iOS 12.1, vydaná 30. října 2018, přidává schopnost zahrnout až 32 osob do konverzace FaceTime. Tato funkce je podporována pouze u videa v zařízení s čipem Apple A8X nebo Apple A9 nebo novějším; je podporována pouze pro zvuk na iPhone 5, iPhone 6 a iPhone 6 Plus a zcela není k dispozici pro iPad mini 2, iPad mini 3 a iPad Air.\n\nMěření je nová nativní AR aplikace, která umožňuje uživateli provádět měření. Pracuje také jako vodováha, která byla původně součástí aplikace Kompas.\n\nFotky nyní podporují návrhy prostřednictvím části \"Pro vás\" s doporučením pro sdílení.\n\nOznámení jsou nyní seskupena a mají záložku \"spravovat\", k vypnutí oznámení pro danou aplikaci.\n\nNerušit nyní má funkci nazvanou \"Nerušit do večera\", aby automaticky odesílala oznámení do historie, posílala volání do hlasové schránky (lze ji změnit na oblíbené / opakované volání) a má tmavší obrazovku pro pomoc při spánku. Nicméně, pokud uživatel klepne na obrazovku (nebo když uživatel zmešká čas probuzení), zobrazí se oznámení. Je-li zapnuta funkce Nerušit, zobrazí se nová hláška, že oznámení a hovory budou po aktivování vypnuty.\n\nAplikace Hlasové poznámky a Akcie jsou nyní i v iPadu. Hlasové poznámky a Akcie byly předesignovány, a jako další byly integrovány Zprávy Apple.\n\nAplikace iBooks byla přejmenována na Apple Books a byla obnovena pomocí karty Objevit, Obchod s knihami a více.\n\nSafari obdrží aktualizaci Intelligent Tracking Prevention. Ta zahrnuje funkci, která uživateli umožňuje zakázat tlačítka \"to se mi líbí\" a \"sdílet\" v sociálních médiích.\n\nAplikace Mapy Apple byla \"přestavěna\" tím, že spoléhá na data map první strany namísto použití dat map poskytnutých třetími stranami.\n\nKlávesové zkratky je nová funkce v systému iOS 12 s přidruženou aplikací Klávesové zkratky, která umožňuje uživatelům iPhone a Apple Watch používat Siri k procházení vícestupňových rutin. Klávesové zkratky nahrazují předchozí aplikaci Workflow, kterou společnost Apple získala v loňském roce, a je navržena tak, aby umožnila vytvářet vlastní příkazy v Siri, které spouštějí aplikace nebo kombinují řadu akcí podobně jako IFTTT.\n\niOS 12 spojuje kontakty, které mají stejné Apple ID do stejné konverzace. To způsobuje určité problémy, protože některé rodiny využívají stejné Apple ID, ale každý člen používá své telefonní číslo nebo e-mail. Výsledkem je, že textové zprávy od těchto různých osob jsou sloučeny do stejné konverzace. Odesílání osobám, které používají sdílené Apple ID, se může nechtěně odeslat na kterékoliv jiné zařízení.\n"}
{"id": "1461241", "url": "https://cs.wikipedia.org/wiki?curid=1461241", "title": "Online Film Critics Society Awards 2018", "text": "Online Film Critics Society Awards 2018\n\n22. ročník předávání cen Online Film Critics Society Awards se konal dne 2. ledna 2019. Nominace byly oznámeny dne 26. prosince 2018.\n\n\nAlfonso Cuarón – \"Roma\"\n\n\nBarry Jenkins – \"If Beale Street Could Talk\"\n\n\nPaul Schrader - \"Zoufalství a naděje\"\n\n\nEthan Hawke - \"Zoufalství a naděje\"\n\n\nToni Collette - \"Děsivé dědictví\"\n\n\nMichael B. Jordan - \"Black Panther\"\n\n\nRegina King - \"If Beale Street Could Talk\"\n\n\nWon't You Be My Neighbor?\n\n\nRoma\n\n\n\nAlfonso Cuaron - \"Roma\"\n\n\nEddie Hamilton – \"\"\n\n\nNicholas Britell - \"If Beale Street Could Talk\"\n\n\nAri Aster – \"Děsivé dědictví\"\n\n\nNejlepší vizuální efekty: \"Annihilation\"\n\nNejlepší kostýmy: \"Black Panther\"\n\nNejlepší kaskadérský tým: \"\"\n\nNejlepší návrh zvuku: \"Tiché místo\"\n\nNejlepší skladba: \"Zrodila se hvězda\"\n\nRoger Deakins\n\nSpike Lee\n\nRita Moreno\n\nRobert Redford\n\nAgnès Varda\n\n"}
{"id": "1461244", "url": "https://cs.wikipedia.org/wiki?curid=1461244", "title": "Fluoren", "text": "Fluoren\n\nFluoren (též 9\"H\"-fluoren) je polycyklický aromatický uhlovodík se sumárním vzorcem CH, jehož molekula je formálně tvořena cyklopentanovým cyklem kondenzovaným s dvěma benzenovými jádry. Tato látka vytváří bílé krystaly s charakteristickým zápachem podobným jako u naftalenu, které jsou téměř nerozpustné ve vodě i mnoha organických rozpouštědlech.\n\nNázev tohoto uhlovodíku odráží jeho schopnost fialově fluoreskovat.\n\nPro komerční účely se fluoren získává z uhelného dehtu.\n\nI když lze fluoren získat z uhelného dehtu, tak může být také vytvořen dehydrogenací difenylmethanu. Rovněž jej lze připravit redukcí fluorenonu pomocí zinku. Molekula fluorenu je téměř rovinná, ovšem každý ze dvou benzenových kruhů je koplanární vzhledem k uhlíku 9 na prostředním cyklu.\n\nUhlík na pozici 9 (C9) je slabě kyselý (pK v dimethylsulfoxidu je 22,6 Deprotonací na tomto uhlíku vzniká fluorenylový anion CH, který je aromatický a má výrazné oranžové zabarvení. Tento anion je nukleofilní a většina elektrofilů s ním reaguje tak, že se připojí na pozici 9. Při přečišťování fluorenu se využívá jeho kyselost a nízká rozpustnost sodíkového derivátu v uhlovodíkových rozpouštědlech.\n\nZ C9 mohou být odtrženy oba protony; například lze získat 9,9-fluorenyldidraslík reakcí fluorenu s kovovým draslíkem ve vroucím dioxanu.\n\nFluoren a jeho deriváty mohou být deprotonovány za vzniku ligandů podobným cyklopentadienidům.\n\nFluoren je prekurzorem dalších fluorenových sloučenin a samotný nemá mnoho využití. Fluoren-9-karboxylová kyselina je výchozí látkou při výrobě některých léčiv. Oxidací fluorenu vzniká fluorenon, který je následně nitrován za vzniku řady užitečných derivátů. Fluorenylmethyloxykarbonylchlorid se používá k zavedení 9-fluorenylmethyl-karbamátové skupiny do aminů při syntéze peptidů.\n\nPolyfluorenové polymery (v nichž je C7 jedné molekuly fluorenu spojen s C2 další molekuly za odštěpení dvou vodíkových atomů) vedou elektrický proud a jsou elektroluminiscentní, díky čemuž je často zkoumáno jejich možné použití při výrobě luminoforů v organických světelných diodách.\n\nExistuje několik fluorenových barviv, většina se jich vyrábí kondenzací aktivní methylenové skupiny s karbonylovými sloučeninami. K prekurzorům těchto barviv patří 2-aminofluoren, 3,6-bis(dimethylamino)fluoren a 2,7-dijodfluoren.\n"}
{"id": "1461247", "url": "https://cs.wikipedia.org/wiki?curid=1461247", "title": "Houston Film Critics Society Awards 2018", "text": "Houston Film Critics Society Awards 2018\n\n12. ročník předávání cen organizace Houston Film Critics Society se konal dne 3. ledna 2019. Nominace byly oznámeny 17. prosince 2018.\n\nTučně jsou označeni vítězové.\n\nFavoritka\n\n\nAlfonso Cuaron - \"Roma\"\n\n\nAlfonso Cuaron – \"Roma\"\n\n\nChristian Bale - \"Vice\"\n\n\nToni Collette - \"Děsivé dědictví\"\n\n\nMahershala Ali - \"Zelená kniha\"\n\n\nRachel Weisz - \"Favoritka\"\n\n\nWon't You Be My Neighbor?\n\n\nRoma\n\n\n\"Psí ostrov\"\n\n\nAlfonso Cuaron - \"Roma\"\n\n\nNicholas Britell - \"Kdyby ulice Beale mohla mluvit\"\n\n\n„Shallow“ - \"Zrodila se hvězda\"\n\n\n\"První člověk\"\n\n\nBlacKkKlansman\n\n\n\"Hele Muppete, kdo tady vraždí?\"\n\n\n\"The Standoff at Sparrow Creek\"\n\n"}
{"id": "1461248", "url": "https://cs.wikipedia.org/wiki?curid=1461248", "title": "Západočeský krajský přebor 1969/70", "text": "Západočeský krajský přebor 1969/70\n\nV soubojích Západočeského krajského přeboru 1969/70 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1970. \n\nZdroj:\n\nPoznámky:\n"}
{"id": "1461253", "url": "https://cs.wikipedia.org/wiki?curid=1461253", "title": "Michail Štalenkov", "text": "Michail Štalenkov\n\nMichail Alexejevič Štalenkov ( Михаи́л Алексе́евич Шталенќов, * 20. října 1965) je bývalý ruský hokejový brankář, zlatý a stříbrný olympijský medailista.\n\nJe odchovancem Dynama Moskva, za které chytal v lize od roku 1986, v letech 1990, 1991 a 1992 s ním získal mistrovský titul. Zúčastnil se také turné Super Series, při němž Dynamo nastoupilo proti týmům National Hockey League. V roce 1992 odešel do zámoří, kde hrál International Hockey League za Milwaukee Admirals, kde získal Gary F. Longman Memorial Trophy pro nejlepšího nováčka. V roce 1993 byl draftován v pátém kole týmem Anaheim Mighty Ducks, kde působil pět sezon. Později hrál NHL také za Edmonton Oilers, Phoenix Coyotes a Florida Panthers, V roce 2000 se vrátil do moskevského Dynama a v roce 2002 ukončil kariéru. Působil jako trenér brankářů v Dynamu, Metallurgu Magnitogorsk a HK Viťaz Moskevská oblast, nastupuje za veteránský tým Hokejové legendy.\n\nNastoupil za sovětskou reprezentaci na Kanadském poháru 1991. Byl brankářskou jedničkou týmu Společenství nezávislých států při vítězství na Zimních olympijských hrách v Albertville. Reprezentoval také na mistrovství světa v ledním hokeji 1992 (5. místo), mistrovství světa v ledním hokeji 1994 (5. místo), mistrovství světa v ledním hokeji 1996 (4. místo), Zimních olympijských hrách 1998 (2. místo) a mistrovství světa v ledním hokeji 2001 (6. místo). \n\n\n"}
{"id": "1461254", "url": "https://cs.wikipedia.org/wiki?curid=1461254", "title": "Malířská cesta", "text": "Malířská cesta\n\nMalířská cesta (německy \"Malerweg\") je hlavní turistická trasa v saské části Labských pískovců. Jedná se o okružní trasu, která je rozdělena na osm etap a prochází nejromantičtějšími úseky Saského Švýcarska na pravém i levém břehu Labe. V roce 2006 byla trasa cesty rekonstruována podle dobových dokumentů a od roku 2012 byly podél cesty instalovány informační tabule.\n\nJméno turistické cesty bylo odvozeno od skutečnosti, že krajina Saského Švýcarska v prostoru od Hřenska přes Bad Schandau až k Pirně inspirovala tvorbu řady významných německých malířů, především v období romantismu na přelomu 18. a 19. století. Mezi těmito tvůrci jsou jména jako Caspar David Friedrich, Adrian Zingg, Anton Graff, Johan Christian Dahl, Carl Gustav Carus nebo Adrian Ludwig Richter.\n\nMalířská cesta má celkovou délku 112 kilometrů, z čehož 68 kilometrů připadá na skalní oblasti na pravém břehu Labe. Zbylých 44 kilometrů je rozděleno na tři etapy, které vedou po levém břehu Labe.\n\nCesta začíná v údolí Liebethaler Grund poblíž pískovcové horolezecké stěny \"Klettergarten Liebethaler Grund\" u jižního okraje vesnice Liebethal, která je administrativně částí města Pirny. Cesta odtud vede proti proudu říčky Wesenitz (hornolužickosrbsky \"Wjazońca\") po jejím pravém břehu společně s dalšími turistickými trasami, jako je \"Fernwanderweg Görlitz - Greiz\", \"Wesenitztalweg\" a \"Dichter-Musik-Maler-Weg\". Malířská cesta mine bývalou vodní elektrárnu, pomník Richarda Wagnera, vesnice Daube a Mühlsdorf a za obcí Lohmen se stáčí k jihu do městečka Stadt Wehlen. Druhá etapa míří z města Stadt Wehlen již do srdce Národního parku Saské Švýcarsko - přes Bastei a Kurort Rathen na Hohnstein. Třetí etapa vede od Hohnsteinu lesními cestami mezi skalami k místu zvanému Brand a dále pak přes Waitzdorf k železniční zastávce \"Kohlmühle\" a do Altendorfu. Čtvrtá etapa směřuje z Altendorfu přes Schrammsteine a Affensteine kolem Lichtenhainského vodopádu (\"Lichtenhainer Wasserfall\", konečná zastávka tramvajové dráhy z Bad Schandau) k Neumannmühle, někdejší historické Neumannově pile, která byla v roce 1996 prohlášena technickou památkou.\n\nPátá etapa, která byla v roce 2008 německým portálem www.wanderwelten.com označena za jednu z nejoblíbenějších turistických tras v Německu, vede od Neumannmühle napřed údolím Křinice na východ, pak se stáčí k jihu a poté opět k západu. Směřuje kolem skalního masivu Großer Teichstein k tzv. Zeughausu a posléze kolem česko-německé státní hranice na vrchol hory Großer Winterberg a do Schmilky. Trasa šesté etapy začíná ve Schmilce u přívozu přes Labe. Pokračuje na levém břehu řeky od železniční zastávky \"Schmilka-Hirschmühle\" na východ k vrchu Kaiserkrone a přes obce Schöna, Reinhardstdorf, Krippen a Kleinhennersdorf na vrchy Papststein a Gohrisch. Sedmá etapa vede přes Pfaffenstein ke Quirlu, dále do Königsteinu, poté k přilehlé pevnosti a končí u vesničky Weißig. Poslední, osmý úsek Malířské cesty vede přes členitý masiv stolové hory Rauenstein do vesnice Pötzscha poblíž železniční zastávky \"Stadt Wehlen\" a nakonec až do Pirny.\n\n"}
{"id": "1461257", "url": "https://cs.wikipedia.org/wiki?curid=1461257", "title": "Maxmilián Ondřej Bádenský", "text": "Maxmilián Ondřej Bádenský\n\nMaxmilián Ondřej markrabě bádenský, (německy \"Maximilian Andreas Markgraf von Baden\", zvaný též jen \"Max von Baden\", * 3. července 1933 v Bádenském Salemu) je německý podnikatel a od roku 1963 hlavní představitel bádenské dynastie.\n\nJeho plné jméno jako hlavy rodu zní \"Maxmilián Ondřej Bedřich Gustav Arnošt August Bernard markrabě bádenský, vévoda z Zähringenu\".\n\nMax Bádenský se narodil jako syn markraběte Bertolda Bádenského a princezny Teodory Řecké a Dánské. Po své matce je nejstarším synovcem britské královny Alžběty II. a prince Filipa a je přímým bratrancem prince Charlese. Po absolvování studia vykonal povinnou vojenskou službu v Bundeswehru jako důstojník-čekatel. V současnosti má hodnost plukovníka v záloze.\n\nOd 30. září 1966 je Max Bádenský ženatý s Valerií Rakousko-Toskánskou (* 23. května 1941), dcerou arcivévody Huberta Salvátora (1894–1971) a Rosemary ze Salm-Salmu, je vnučkou arcivévody Františka Salvátora Toskánského z císařsko-královské panovnické dynastie habsbursko-lotrinské. Spolu mají jednu dceru a tři syny.\n\n"}
{"id": "1461260", "url": "https://cs.wikipedia.org/wiki?curid=1461260", "title": "Václav Šalbaba", "text": "Václav Šalbaba\n\nVáclav Šalbaba (* 1943, Třebíč) je český dirigent, hudební skladatel a hudebník.\n\nVáclav Šalbaba se narodil v Třebíči, od roku 1950 navštěvoval lekce houslí v hudební škole a od roku 1957 navštěvoval lekce hry na pozoun. Na základní vojenskou službu nastoupil na dva roky do Karlových Varů, kde působil u Hudby ministerstva vnitra. Následně se odstěhoval do Prahy, kde studoval na Pražské konzervatoři u profesora Weigla. Hrál s různými orchestry jako například Orchestr Zděňka Bartáka, Kesl Big Band nebo Classic Jazz Collegium. S posledně jmenovaným natočil několik desek v Nizozemsku a v Praze. Následně deset let působil v orchestru pod názvem Vltavští muzikanti, kdy hráli primárně ve Švýcarsku, Německu a Rakousku, v Rakousku také nahrávali s tímto uskupením desky. V roce 1989 odešel do Švýcarska, od roku 1992 vede orchestr Nostalgie Swingers, působí také v Stadtorchester Schaffhausen, Orchester letiště Zürich a Zivilschatz Big Band Wintherthur. Po roce 2006 natočil 6 sólových desek pozounových skladeb. Do roku 2014 ve Švýcarsku působí jako učitel hry na žesťové nástroje. Působil také v pozounovém kvartetu Furioso nebo v dechovém orchestru Veteranen Musik.\n\nV mládí se věnoval lehké atletice, kdy se v roce 1956 stal světovým rekordmanem v hodu kriketovým míčkem (98,4 metru).\n\nJeho dcerou je výtvarnice Helena Hrdá.\n\n"}
{"id": "1461266", "url": "https://cs.wikipedia.org/wiki?curid=1461266", "title": "Lovětínská rokle", "text": "Lovětínská rokle\n\nLovětínská rokle je skalnaté údolí v Železných horách a v okrese Chrudim.\n\nLovětínská rokle (454 - 354 m n. m.) je asi 1,5 km dlouhé údolí orientované severovýchod-jihozápad zahloubené do jihozápadního úbočí Železných hor mezi městem Třemošnice a obcí Míčov-Sušice přesněji mezi vesnicemi Podhradí a Rudov. Sevřené je prudkými svahy hradního kopce Lichnice z jihu a Krkanky (či též \"Krkaňka\") ze severu. Geomorfologicky spadá do celku Železných hor, podcelku Sečská vrchovina, okrsku Spálavský hřbet a podokrsku Lichnický hřbet.\n\nLovětínská rokle je sevřena prudkými částečně skalnatými svahy, povrchové skalní útvary vznikly díky erozi, mrazovému zvětrávání či svahovým pohybům. Známým skalním útvarem je tzv. Dívčí kámen, velmi zajímavým geologickým útvarem je i tzv. kamenná řeka \"stékající\" po svahu Krkaňky. Rokle prolamuje hlavní hřeben Železných hor. Osu jí tvoří Lovětínský potok stékající z náhorní plošiny vrchoviny do Čáslavské kotliny, který je domovem mmj. mloka skvrnitého. Jeho niva je zaplněna velkými balvany tzv. \"železnohorského krystalinika\". \n\nRokle se nachází na území CHKO Železné hory, národní přírodní rezervace Kaňkovy hory a evropsky významné lokality Lichnice - Kaňkovy hory. Souvislý bukový porost byl na počátku 21. století narušen silnými větry a v roce 2007 bylo rozhodnuto ponechat jej samovolnému vývoji. Díky němu vznikla v poškozených lokalitách nová generace přirozeného lesa. Během výzkumu v letech 1998 a 1999 byl v severozápadním svahu rokle zjištěn výskyt 689 druhů motýlů.\n\nPodél potoka je roklí vedena žlutě značená trasa 7346, která má svůj počátek na rozcestí ve spodním ústí rokle a po průchodu jejím dnem pokračuje do Prachovic. Souběžně s ní je pěšinou vedena i Naučná stezka Historie vápenictví. Komunikace vhodná pro provoz automobilů se v rokli nenachází pomineme-li silnici Podhradí - Jetonice křížící rokli v jejím horním zakončení. Stavby se v ní rovněž žádné nenacházejí, hran svahů se dotýká zástavba obou výše zmíněných vesnic a chatové osady Lovětín.\n"}
{"id": "1461274", "url": "https://cs.wikipedia.org/wiki?curid=1461274", "title": "Dívka v autobusu", "text": "Dívka v autobusu\n\nDívka v autobusu (v anglickém originále The Girl on the Bus) je 12. díl 30. řady amerického animovaného seriálu Simpsonovi. V USA měl premiéru 13. ledna 2019.\n\nPři jízdě ve školním autobusu Líza Simpsonová uvidí z okna dívku, která hraje na klarinet. Po návratu ze školy Líza s rodinou večeří u televize a nikoho nezajímá, že Líza viděla dívku, se kterou by se chtěla skamarádit. Další den Líza opět dívku uvidí a řekne řidiči autobusu Oťákovi ať zastaví. Líza vyjde u Springfieldské promenády u lesíku a bude hledat onu dívku. Když Líza za dívkou přijde, tak uvidí dívku jak pláče. Líza zazvoní, ale nikdo neotevře, tak vstopí do domu s odemčenými dveřmi. Líza zjišťuje, že dívka pláče kvůli tomu, že se pacifická oblast zamořená odpadky zvětšila na milion km čtverečních. Líza si s dívkou zahraje duo na saxofon a klarinet.\n\nLíza s dívkou a jejími rodiči večeří u nich doma. Líza je smutná z toho, jak večeří jejich rodina oproti rodině její kamarádky.\n\nDalší den, kdy Líza večeří s její novou kamarádkou a jejími rodiči se jí zeptají na její rodinu. Líza si vymyslí, že její táta Homer je sochař, že její máma Marge je chemička, že Maggie je profesorka neverbální komunikace, a že bratra Barta nemá. Otci jeho kamarádky představí Neda Flanderse jako svého otce sochaře. Rodina Líziny kamarádky se bude chtít seznámit s Lízinou rodinou, ale Líza zalže a řekne, že její rodiče odjeli do Litvy. Líza se dohodne s kamarádčiny rodiči, že u nich bude přespávat. Večer utekla z domu a brzy ráno se domů zase vrátila. Druhý den na to Marge přišla a udělila Líze trest: Zavolat rodině od kamarádky a pozvat je na večeři.\n\nRodina Líziny kamarádky se nebude Lízinou lží nějak více zaobírat a vše skončí šťastným koncem.\n"}
{"id": "1461275", "url": "https://cs.wikipedia.org/wiki?curid=1461275", "title": "ASB Classic 2019", "text": "ASB Classic 2019\n\nASB Classic 2019 byl společně hraný tenisový turnaj mužského okruhu ATP Tour a ženského okruhu WTA Tour, konaný na dvorcích s tvrdým povrchem Plexicushion v areálu ASB Tennis Centre. Probíhal mezi 31. prosincem 2018 a 12. lednem 2019 v největším novozélandském městě Aucklandu jako čtyřicátý třetí ročník mužské části turnaje a třicátý čtvrtý ročník ženské poloviny.\n\nMužská polovina se řadila do kategorie ATP Tour 250 a její dotace činila 589 680 amerických dolarů. Ženská část s rozpočtem 250 000 dolarů byla součástí kategorie WTA International. Nejvýše nasazeným tenistou ve dvouhře se stal desátý hráč světa John Isner ze Spojených států. Mezi ženami roli jedničky opět plnila třetí žena žebříčku Caroline Wozniacká z Dánska, která vypadla ve druhém kole. Jako poslední přímá účastnice do dvouhry nastoupila americká 94. hráčka žebříčku Sachia Vickeryová. Mezi muži tuto pozici obsadil její krajan a 61. tenista klasifikace Tennys Sandgren. \n\nPrvní trofej z dvouhry okruhu ATP Tour vybojoval 27letý Američan Tennys Sandgren, který se posunul na nové kariérní maximum, 41. příčka. Sedmý singlový titul na okruhu WTA Tour vyhrála 30letá Němka Julia Görgesová, čímž poprvé obhájila trofej a získala dvě vítězství z jediného turnaje. \n\nDruhý titul ze čtyřhry jako pár vybojoval japonsko-německý pár Ben McLachlan a Jan-Lennard Struff. Premiérovou společnou i individuální deblovou trofej na túře WTA si odvezly Kanaďanka Eugenie Bouchardová s Američankou Sofií Keninovou.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťaatní poražení:\n\n\n\nNásledující páry obdržely divokou kartu do hlavní soutěže:\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka postoupila z kvalifikace jako tzv. šťastná poražená:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1461277", "url": "https://cs.wikipedia.org/wiki?curid=1461277", "title": "Guayas", "text": "Guayas\n\nGuayas je řeka v Ekvádoru. Vzniká soutokem zdrojnic Daule a Babahoyo, pramenících v Andách. Pod názvem Guayas je dlouhá 93 km, od ústí k prameni nejdelší zdrojnice měří 389 km. Ústí do Guayaquilského zálivu Tichého oceánu rozsáhlou deltou s bažinami a mangrovy. U svého ústí je široká pět kilometrů, průtok činí okolo 1600 m³/s a povodí řeky má rozlohu 32 300 km², Guayas je proto nejmohutnější řekou na pacifickém pobřeží Jižní Ameriky. \n\nNa řece leží města Guayaquil a Durán, spojená mostem Puente Rafael Mendoza Avilés. Jmenuje se podle ní i jedna z ekvádorských provincií. Guayas je ekvádorskou národní řekou a je vyobrazena i ve státním znaku.\n\nV povodí řeky se nachází významná zemědělská oblast, kde se pěstuje banánovník, kávovník a rýže. V okolních lesích roste balzovník jihoamerický.\n\n \n"}
{"id": "1461278", "url": "https://cs.wikipedia.org/wiki?curid=1461278", "title": "Hedvičino údolí", "text": "Hedvičino údolí\n\nHedvičino údolí (též \"Hedvičina rokle\") je skalnaté údolí v Železných horách a v okrese Chrudim.\n\nHedvičino údolí (376 - 340 m n. m.) je asi 1,5 km dlouhé údolí orientované východ-západ zahloubené do jihozápadního úbočí Železných hor mezi městem Třemošnice (místní částí Hedvikov) a vesnicí Kraskov (hrází rybníka Dolní peklo). Do katastru Kraskova ale patří jen velmi malá část údolí. Sevřené je prudkými svahy vrchu Kobylí hlava ze severu a Kaňkových hor z jihu. Geomorfologicky spadá do celku Železných hor, podcelku Sečská vrchovina, okrsku Spálavský hřbet a podokrsku Lichnický hřbet.\n\nHedvičino údolí je sevřeno prudkými částečně skalnatými svahy a to zejména v prostoru styku s boční roklí připojující se v dolní části údolí od severu. Hedvičino údolí prolamuje hlavní hřeben Železných hor a je možné v něm pozorovat horniny různého stáří. Osu jí tvoří Zlatý potok stékající z náhorní plošiny vrchoviny do Čáslavské kotliny, jehož tok je upraven několika jezy. Původně bylo modelováno vodstvem dnešní řeky Chrudimky, která tudy protékala. Díky tektonickým pohybům byl ale její tok v prostoru Sečské přehrady odkloněn do dnešního směru. \n\nÚdolí se nachází na území CHKO Železné hory, národní přírodní rezervace Kaňkovy hory a evropsky významné lokality Lichnice - Kaňkovy hory a je celé zalesněné. \n\nPodél potoka je roklí vedena zeleně značená trasa 4307 vedoucí z Třemošnice do Heřmanova Městce s červeně značenými odbočkami do Horního Bradla a Chrudimi. Souběžně s ní jsou vedeny i naučné stezky. Komunikace vhodná pro provoz automobilů se v rokli nenachází. Jedinou významnou stavbou je slévárna v dolním zakončení údolí, v horním zakončení se nachází několik chat.\n"}
{"id": "1461280", "url": "https://cs.wikipedia.org/wiki?curid=1461280", "title": "Ministerstvo hospodářství Slovenské republiky", "text": "Ministerstvo hospodářství Slovenské republiky\n\nMinisterstvo hospodářství Slovenské republiky (mezi 1. červencem 2010 a 31. říjnem 2010 Ministerstvo hospodářství a výstavby Slovenské republiky) je jedno z ministerstev Slovenska.\n\nMinisterstvo hospodářství SR je ústředním orgánem státní správy Slovenské republiky pro:\n\n\nMinisterstvo hospodářství řídí a za jeho činnost odpovídá ministr hospodářství, kterého jmenuje a odvolává prezident SR na návrh předsedy vlády SR.\n\nSoučasným ministrem je Peter Žiga (SMER-SD).\n\nMinistra hospodářství v době jeho nepřítomnosti zastupuje v rozsahu jeho práv a povinností státní tajemník. Ministr ho může pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra hospodářství. V odůvodněných případech může vláda stanovit, že na ministerstvu působí dva státní tajemníci - to je i případ ministerstva hospodářství. Ministr určí, ve kterých otázkách a v jakém pořadí ho státní tajemníci zastupují.\n\nSoučasnými státními tajemníky Ministerstva hospodářství jsou Vojtech Ferencz a Rastislav Chovanec.\n"}
{"id": "1461283", "url": "https://cs.wikipedia.org/wiki?curid=1461283", "title": "Vojnuci", "text": "Vojnuci\n\nVojnuci (, ) byli privilegovaní nemuslimští příslušníci osmanského vojska, obvykle Slované, případně Valaši. Pocházeli z Balkánu, zejména z jižního Srbska, Makedonie, Thesálie, Bulharska a Albánie, v menší míře pak z Bosny a oblastí okolo Dunaje a Sávy. Vojnucké jednotky byly zřizovány od konce 14. století a jejich příslušníci náleželi do zvláštního vojnuckého sandžaku.\n\nTermín vojnuk je odvozen jihoslovanského \"vojnik \"– voják. Tato vrstva obyvatelstva pocházela ze středověké šlechty v balkánských státech, která se v 14. století připojila k Turkům a které bylo dovoleno si zachovat její společenský stav. To odpovídalo obvyklé osmanské politice zahrnout do své armády ozbrojené skupiny z dobytých území, a tak další výboje usnadnit. Sociální stav vojnuků vznikl mezi lety 1370 až 1389.\n\nVojnuci byli během války osvobozeni od daní pro nemuslimské obyvatelstvo. Jedinou daní, kterou platili, bylo \"maktu\", což byla pevná částka, kterou odváděly vojnucké obce a která nezávisela na počtu obyvatel. V dobách míru se živili zemědělstvím nebo pastevectvím. Mohli vlastnit ornou půdu a v dobách války mohli rabovat. Hlavním úkolem vojnuků bylo zprvu hájení tureckých hranic. Později se stali pomocnými oddíly zabezpečujícími dopravu a koně pro osmanskou armádu během tažení.\n\nDo 16. století tvořili významnou část osmanské armády a poté začal jejich význam upadat, až se dostali na úroveň muslimských vojenských skupin. Kvůli ztrátám výhod se mnozí připojili k Benátčanům nebo Habsburkům jako hajduci. V 16. století bylo na bulharském území registrováno na 40 tisíc vojnuků a tvořili zde největší vojenské uskupení. V průběhu 16. a 17. století se pojem vojnuk stal v osmanských dokumentech synonymem pro Bulhary. Počátkem 18. století se zhruba třetina křesťanských mužů žijících poblíž turecké hranice dala na zboj.\n\nVojnuci měli vlastní hierarchii s následujícími hodnostmi (od nejvyšší): vojnuk sandžak-bej – vojnuk bej – čeribašı – lagator. Vojnuci byli organizováni v rámci vojnuckého sandžaku (), který nebyl definován územně jako jiné sandžaky, nýbrž tvořil oddělenou organizační jednotku Osmanské říše pro vojáky a ozbrojené skupiny. Největší z těchto jednotek byli vojnuci, akindžijové, juruci, cikáni a vlaši.\n"}
{"id": "1461284", "url": "https://cs.wikipedia.org/wiki?curid=1461284", "title": "Maharashtra Open 2019", "text": "Maharashtra Open 2019\n\nMaharashtra Open 2019, oficiálním názvem Tata Open Maharashtra 2019, byl tenisový turnaj mužů na profesionálním okruhu ATP Tour, hraný v areálu Mhalunge Balewadi Tennis Complex na otevřených dvorcích s tvrdým povrchem Plexi Pave. Konal se na úvod sezóny mezi 31. prosince a 5. lednem 2019 v indickém městě Puné jako dvacátý čtvrtý ročník turnaje. \n\nUdálost se řadila do kategorie ATP Tour 250. Celkový rozpočet činil 589 680 dolarů. Nejvýše nasazeným hráčem ve dvouhře se stal šestý tenista světa Kevin Anderson z Jihoafrické republiky. Jako poslední přímý účastník do hlavní singlové soutěže nastoupil portugalský 103. hráč žebříčku Pedro Sousa, jehož na úvod vyřadil Lotyš Ernests Gulbis.\n\nŠestý singlový titul na okruhu ATP Tour vybojoval Kevin Anderson. Jihoafričan měřící 203 cm a poražený finalista Karlović s výškou 211 cm odehráli „nejvyšší“ finále v historii ATP, když v žádném předchozím boji o titul se neobjevila vyšší dvojice hráčů. 39letý Karlović se navíc stal nejstarším singlovým finalistou okruhu ATP, respektive Grand Prix, od roku 1977, kdy hongkongský titul vybojoval 43letý Ken Rosewall. Premiérovou společnou trofej ze čtyřhry ATP si odvezla indická dvojice Rohan Bopanna a Divij Šaran.\nNásledující hráčí obdrželi divokou kartu do hlavní soutěže:\n\nNásledující hráč využil k účasti ve dvouhře žebříčkovou ochranu:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1461292", "url": "https://cs.wikipedia.org/wiki?curid=1461292", "title": "Qatar ExxonMobil Open 2019", "text": "Qatar ExxonMobil Open 2019\n\nQatar ExxonMobil Open 2019 byl tenisový turnaj mužů na profesionálním okruhu ATP Tour, hraný v areálu Khalifa International Tennis and Squash Complex na otevřených dvorcích s tvrdým povrchem Plexicushion. Konal se na úvod sezóny mezi 31. prosincem 2018 a 5. lednem 2019 v katarském hlavním městě Dauhá jako dvacátý sedmý ročník turnaje.\n\nUdálost se řadila do kategorie ATP Tour 250 a její celkový rozpočet činil 1 416 205 dolarů. Nejvýše nasazeným hráčem ve dvouhře se stala světová jednička Novak Djoković ze Srbska. Jako poslední přímý účastník do hlavní singlové soutěže nastoupil ruský 68. hráč žebříčku Andrej Rubljov.\n\nDevátý singlový titul na okruhu ATP Tour získal 30letý Španěl Roberto Bautista Agut. Ve čtvrté sezóně za sebou tak vybojoval triumfoval během úvodních dvou lednových týdnů. Premiérovou společnou trofej z mužské čtyřhry na túře ATP si odvezla belgicko-francouzská dvojice David Goffin a Pierre-Hugues Herbert.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1461295", "url": "https://cs.wikipedia.org/wiki?curid=1461295", "title": "Martin Fayulu", "text": "Martin Fayulu\n\nMartin Madidi Fayulu (* 21. listopadu 1956 Kinshasa) je opoziční politik, poslanec a podnikatel z Konžské demokratické republiky. Je vůdcem strany Závazek pro občanství a rozvoj.\n\nDne 11. listopadu 2018 byl sedmi opozičními vůdci vybrán za společného kandidáta opozice na prezidentský úřad v prezidentských a všeobecných volbách. Jedním z důvodů byla i skutečnost, že nejznámější kandidáti opozice měli své kandidatury různými cestami zablokovány. Volby proběhly dne 30. prosince 2018. Ve volbách skončil podle předběžných výsledků na druhém místě. To vše v zemi, ve které nikdy v historii nedošlo ke klidnému předání moci.\n\nStudoval ekonomii na francouzské Univerzitě Paříž XII, dále Institut supérieur de gestion de Paris a také European University of America v San Francisku, kde získal titul MBA.\n\nJe bývalým výkonným ředitelem firmy ExxonMobil z let 1984 - 2003, naposledy v Etiopii a v zemi byl doposud znám především jako podnikatel.\n\nJeho zapojení do politiky započalo v roce 1991, kdy se zúčastnil Svrchované národní konference, která sdružila delegáty z různých regionů a organizací, aby bojovaly za pluralitní demokracii. Mobutu Sese Seko, autoritářský prezident Zairu (jak byla Demokratická republika Kongo kdysi nazývána), tehdy po kritice umožnil, aby konference proběhla. Poté však ignoroval její výsledky.\n\nFayulu se do politiky zapojil na plný úvazek až od roku 2006. V parlamentních volbách v roce 2006 a 2011 byl zvolen poslancem Národního shromáždění. V roce 2009 založil stranu Závazek pro občanství a rozvoj, která i s ním má tři poslance.\n"}
{"id": "1461303", "url": "https://cs.wikipedia.org/wiki?curid=1461303", "title": "Sydney International 2019", "text": "Sydney International 2019\n\nSydney International 2019 byl společný tenisový turnaj mužského okruhu ATP Tour a ženského okruhu WTA Tour, hraný v areálu NSW Tennis Centre na otevřených dvorcích s tvrdým povrchem Plexicushion. Probíhal jako 127. ročník turnaje ve druhém týdnu sezóny, mezi 6. a 12. lednem 2019 v jihoaustralském Sydney, metropoli Nového Jižního Walesu.\n\nMužská polovina se řadila do kategorie ATP Tour 250 a její dotace činila 589 680 amerických dolarů. Ženská část s rozpočtem 823 000 dolarů patřila do kategorie WTA Premier Tournaments. Turnaj představoval událost Australian Open Series v týdnu před úvodním grandslamem roku, Australian Open. V říjnu 2018 potvrdily účast Angelique Kerberová, Sloane Stephensová a Naomi Ósakaová, která se před zahájením odhlásila pro poranění krku..\n\nNejvýše nasazenými tenisty v singlových soutěžích se stali patnáctý hráč žebříčku Stefanos Tsitsipas z Řecka a mezi ženami rumunská světová jednička Simona Halepová. Jako poslední přímí účastnici do dvouher nastoupili španělský 65. tenista pořadí Albert Ramos-Viñolas a 28. žena klasifikace Sie Su-wej z Tchaj-wanu. \n\nPrvní singlový titul na okruhu ATP Tour vyhrál ve svém rodišti 19letý australský teenager Alex de Minaur. Dvacátou šestou kariérní trofej z dvouhry okruhu WTA Tour, a druhou v Sydney, vybojovala 28letá Češka Petra Kvitová. \n\nDesátou společnou trofej z čtyřhry ATP, a druhou ze Sydney, si odvezla britsko-brazilská dvojice Jamie Murray a Bruno Soares. Druhý deblový titul jako pár získal srbsko-český pár Aleksandra Krunićová a Kateřina Siniaková, která se tak osamostatnila na čele žebříčku WTA ve čtyřhře. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace:\n\n\n\nNásledující pár obdržel divokou kartu do hlavní soutěže:\n\nNásledující pár natoupil z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do dvouhry pod žebříčkovou ochranou: \n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastná poražené:\n\n\nNásledující pár nastoupil z pozice náhradníka:\n\n\n\n\n"}
{"id": "1461311", "url": "https://cs.wikipedia.org/wiki?curid=1461311", "title": "Numbami", "text": "Numbami\n\nNumbami (též Siboma nebo Simopa) je jazyk, kterým se mluví na Papua-Nové Guineji, a to pouze v jedné pobřežní vesnici v provincii Morobe. Jazyk má asi 200 mluvčích. Jazyk používá slovosled SVO (podmět-sloveso-předmět).\n\nNumbami se často řadí mezi austronéské jazyky (do podskupiny jazyky Huonova zálivu, což je součást malajsko-polynéských jazyků), ale nejbližší místo, kde se mluví nějakým příbuzným jazykem se od místa, kde se mluví numbami nachází 270 kilometrů. Numbambi je jazyk silně ovlivněný papuánskými jazyky, takže se někdy řadí mezi smíšené jazyky.\n"}
{"id": "1461313", "url": "https://cs.wikipedia.org/wiki?curid=1461313", "title": "Núadu", "text": "Núadu\n\nNúadu, zvaný Argatlám „Stříbrná ruka“, je irský bůh, bájný král a člen rodu Túatha Dé Dannan, o němž vypráví \"Lebor Gabála Érenn\" „Kniha o záborech Irska“ z 11. století a několika textech zvaných \"Cath Maige Tuired\" „Bitva na Mag Tuired“. Je manželem bohyně Bóandy, jindy označované za manželku Nechtana.Mezi jeho keltské protějšky patří velšský Llud Llaw-ereint „Llud Stříbrná ruka“ a snad také britonský Nodens a taktéž irský Nuadu Necht – bájný král a otec hrdiny Fionna mac Cumhailla.\n\nNúadu byl králem lidu Túatha Dé Dannan, který sestoupil pod jeho vedením do Irska z temných mračen o svátku Beltaine, usadil se na hoře na západě a způsobil třídenní zatmění slunce. Núadu byl vlastníkem jedno ze čtyř kouzelných předmětů svého lidu, které si přinesli ze své domoviny, meče před kterým nemůže žádný z protivníků uprchnout. Při první bitvě na Mag Tuired, při které stáli Túatha Dé Dannan proti Fir Bolgům, předchozím obyvatelům Irska, však přišel o svou ruku a pro tuto vadu byl prohlášen za nezpůsobilého. Na jeho místo byl dosazen Bres, po matce Túatha Dé Dannan, ale po otci příslušník démonického rodu Fomóirů, který se ale ukázal jako neschopný, především kvůli nedostatku štědrosti. Túatha Dé Dannan proto vyzvali Brese k odstoupení a ten ve své slabosti souhlasil a tak byl na trůn opět uveden Núadu, kterému léčitel Dian Cécht vyrobil stříbrnou protézu místo ruky. Mezitím Bres, rozhodnutý že znovu získá královskou hodnost, získal na svou stranu svého děda Balora a Fomóirové se počali připravovat na válku, zatímco na dvůr v Temaiře dorazil mladý válečník Lug, jemuž Núadu předá vládu. V následující druhé bitvě na Mag Tuired byl Núadu zabit Balorem.\n\nAmerický mytolog Jaan Puhvel (*1932) vykládá v rámci indoevropské trojfunkční hypotézy jako božstvo první funkce, zahrnující vládu, právo, kult a magii. Považuje jej za protějšek védského Mitry, zatímco Luga za jeho komplementární božstvo, taktéž náležející první funkci a odpovídající védsku Varunovi. Taktéž jej srovnává s římským hrdinou Gaiem Muciem Scaevolou a severským bohem Týrem, které s Núadou spojuje ztráta ruky a taktéž by měli být společným dědictvím představ o mitrovském pólu první fukce. Núadu a Týra taktéž spojuje jejich zastíněním Lugem/Ódinem a meč jako jejich ikonická zbraň. Eremon, další z mytických irských králů, je podle Puhvela dědicem Núadova pomocného božstva, analogicky ke vztahu Mitry a Arjamana.\n\nBritská archeoložka Miranda Green (*1947) vykládá jména Núadu a Nodens jako „tvůrce oblak“ a obě postavy považuje za bohy počasí.\n\nAmerický medievista Christopher R. Fee uvažuje o spojitosti Núadova jména s výrazem pro rybáře a srovnává toto božstvo s artušovským Králem rybářem.\n"}
{"id": "1461316", "url": "https://cs.wikipedia.org/wiki?curid=1461316", "title": "Avia BH-29", "text": "Avia BH-29\n\nAvia BH-29 byl jednomotorový dvousedadlový cvičný dvouplošník. Byly vyrobeny jen dva letouny vč. prvního prototypu.\n\nAvia BH-29 bylo cvičné letadlo postavené v Avii (Avia, Miloš Bondy a spol., továrna na letadla, Praha-Holešovice) v roce 1926 v naději, že letoun bude uveden na trh jak pro Československou armádu, tak i pro Československé aerolinie či další letecké společnosti jako školní letoun. Prototyp obecně zachoval dispozici předchozích letounů, stíhacích dvouplošníků Avia BH-21 (1924) a Avia BH-26 (1926).\n\nJednalo se o konvenční konstrukci, celodřevěný dvouplošník s křídly, s plátěným potahem, o nestejném rozpětí \"hranatých\" křídel a záďovým podvozkem. Pilotní žák a instruktor seděli v tandemovém otevřeném kokpitu. Letoun byl osazen motorem Walter NZ-85, což byl sedmiválcový, vzduchem chlazený hvězdicový motor, s jmenovitým výkonem 63 kW (85 k), vzletový výkon 75 kW (100 k). Motorl byl schválen k provozu v březnu 1926. Výsledek zalétání letounu s tlustým profilem křídla po celé délce s motorem Walter NZ-85 byl překvapující, letadlo se totiž nechtělo zvednout od země, a když už se to pilotovi povedlo nedosáhl zprvu větší výšky než 10 m. Původní prototyp školního dvouplošníku, přestože byl zapsán i do rejstříku pod L-BONN (OK-ONN) jako tovární letoun, byl pro své konstruktéry opravdovým zklamáním. Když o toto letadlo nebyl projeven prvotně žádný zájem, Avia s ním provedla propagační turné, kde bylo letadlo demonstrováno v osmnácti evropských zemích, ale ani to nevedlo k žádnému prodeji. Jedním z těchto míst byla i lotyšská Riga. Přes veškerou snahu továrny a pilota škpt. Josefa Hamšíka se nepodařilo prosadit prodej série.\nKonstruktéři Beneš a Hajn se nevzdali, přepracovali celou konstrukci, dali letounu nová křídla klasické konstrukce a výkonnější devítiválcový motor NZ-120 o výkonu 120 koní (89 kW). Výkonnější verzi letounu označenou jako Avia BH-29.1 zalétl 29.8.1927 tovární pilot Karl Fritsch a do rejstříku byla zanesena 3.5.1928 jako L-BONQ (od 9.9.1933 jako OK-LIR). Letové vlastnosti se podstatně zlepšily, avšak pronikavého, obchodního zájmu o tuto variantu rovněž nebylo dosaženo. \n\nVelkým propagátorem verze BH-29.1 byl škpt. Hamšík, který s ním vykonal v roce 1928 dva dálkové lety. První směřoval přes Švýcarsko, Španělsko, Francii, Velkou Británii do Belgie a zpět do Prahy. Druhý se uskutečnil o něco později a vedl na sever Evropy (Německo, Dánsko, Norsko, Švédsko a Lotyško. Obchodní efekt z těchto cest se bohužel neprojevil. \n\nTento letoun po 3 letech v Avii nakonec sloužil od roku 1931 artistu Kellnersovi, v Masarykově letecké lize (1933-1935) a dosloužil v Aeroklubu Vysokoškolského Sportu (AVS). Z leteckého rejstříku byl vymazán 13.5.1937. Koncepce BH-29 byla později použita při konstrukci silnějšího cvičného letadla Avia BH-30, jehož projekt však nebyl nikdy dokončen.\n\n\n\n\n\n"}
{"id": "1461320", "url": "https://cs.wikipedia.org/wiki?curid=1461320", "title": "Makasajština", "text": "Makasajština\n\nMakaksajština je papuánský jazyk, kterým se mluví na Východním Timoru.\n\nMakasajština se řadí mezi trans-novoguinejské jazyky, což je největší jazyková rodina papuánských jazyků. Papuánské jazyky samy o sobě nejsou jazykovou rodinou, je to jen skupina vzájemně nepříbuzných jazykových rodin a izolovaných jazyků, kterými se mluví na jednom místě. Nejblíže příbuznými jazyky makasajštiny jsou ostatní východotimorské jazyky (častěji nazývané \"oiratsko-makasajské jazyky\"). Řadí se sem (kromě makasajštiny) jazyk oirata (používá ho asi 1200 lidí na ostrově Kisar v Indonésii) a jazyk fataluku, který se též používá na Východním Timoru. Nejspíše sem patřil i mrtvý jazyk rusenu. S počtem mluvčích přesahujícím 100 000 je to nejpoužívanější papuánský jazyk na západ od Nové Guineje.\n\nMakasajsky se mluví ve východní části Východního Timoru, na západ od oblasti, kde se mluví již zmiňovaným jazykem fataluku, a to především v regionech Baucau a Viqueque.\n\nHlavními dialekty jsou \"makalero\" a \"sa'ane\".\n"}
{"id": "1461321", "url": "https://cs.wikipedia.org/wiki?curid=1461321", "title": "Most!", "text": "Most!\n\nMost! (podtitul \"Mají se rádi, ale ještě o tom nevědí\") je český osmidílný komediální televizní seriál České televize, šestý výsledek spolupráce Petra Kolečka a Jana Prušinovského. Děj se odehrává v severočeském Mostě, kde žije poněkud omezený hrdina – životní ztroskotanec Luděk Říha (Martin Hofmann). První díl série, představené 29. listopadu 2018, měl premiéru 7. ledna 2019. Poslední, osmý díl byl odvysílán 25. února téhož roku.\n\nPremiéru posledního dílu tohoto pořadu sledovalo 1,61 milionů lidí, stal se tak nejúspěšnějším seriálem České televize za více než posledních pět let. Premiéra prvního dílu měla sledovanost 1,3 mil. diváků, přičemž počet diváků s jednotlivými díly narůstal. Další diváci sledovali pořad také na internetu. Největší sledovanost měl seriál u skupiny 30 až 44 let, dále u skupiny diváků od 15 do 29 let.\n\nPodle bulváru byla role Julišové původně nabídnuta Libuši Šafránkové.\n\nZde je uveden seznam písní, které se objevily v jednotlivých dílech seriálu. Některé písně v seriálu zazněly víckrát, v tomto seznamu jsou však uvedeny jen jednou.\n\n1. díl\n\n2. díl\n\n3. díl\n\n4. díl\n\n5. díl\n\n6. díl\n\n7. díl\n\n8. díl\n\nSe sloganem „Dycky Most!“, který pronesl hlavní hrdina Luděk v úvodním dílu, se Mostečtí ztotožnili a začali jej používat. Jejich kladná odezva na sociálních sítích neušla politikům na radnici, kteří se domluvili s Českou televizí. Ta předběžně svolila k používání hlášky za účelem propagace města.\n\n"}
{"id": "1461337", "url": "https://cs.wikipedia.org/wiki?curid=1461337", "title": "Jewel House (britská pokladnice)", "text": "Jewel House (britská pokladnice)\n\nJewel House je místo v Toweru v Waterloo Block (bývalá kasárna), kde jsou uloženy britské korunovační klenoty. Prostor byl otevřen královnou Alžbětou II. v roce 1994 a renovován v roce 2012. Klenoty byly uloženy v různých částech věže od 14. století po sérii úspěšných i neúspěšných krádeží ve Westminsterského opatství.\n\nZpočátku byl Jewel House obvykle zároveň domovem úředníka, jenž měl střežení klenotů na starosti. V následujících stoletích se název jeho úřadu lišil, \"Keeper of the King's Jewel\" (Strážce královských klenotů), \"Master of the Jewel House\" (Pán domu klenotů), \"Master and Treasurer of the King's Jewels and Plate\" (Pán a pokladník královských klenotů a poháru), \"Keeper of the Jewel House\" (Strážce domu klenotů). Jeho úřad zahrnoval i péči o královskou domácnost. Tyto dvě pozice, strážce korunovačních klenotů a pokladník královské domácnosti byly rozděleny v roce 1485. Přestože se komora s královskými klenoty nacházela v Toweru od roku 1255, zpočátku existoval samostatný prostor pro korunovační klenoty v areálu Westminsterského opatství. Po pokusu Richarda Podnecotta o loupež v komoře Pyx v roce 1303 byly některé klenoty přesunuty do Toweru pro jejich bezpečnou úschovu. Nový Jewel House byl postaven v roce 1378 poblíž londýnského Toweru a do třicátých let 20. století byla věž rezervovaná pro klenoty a spojena s přestavěným Jewel House na jižní straně Bílé věže. Korunovační klenoty byly uloženy v horním patře a ostatní klenoty ve spodním patře. Korunovační insignie zůstaly až do 17. století ve Westminsterském opatství.\n\nV roce 1378 monarcha získal kontrolu nad částí královských klenotů a měl v držení dva klíče: jeden pro sebe a druhý pro pokladníka. To byl začátek oddělení Jewel House. Královský poklad byl obvykle uložen v Toweru. Korunovační klenoty byly po staletí uschovávány ve Westminsterském opatství v komoře Pyx. Od založení opatství v roce 1050 až do roku 1303 byla komora Pyx také královskou pokladnicí. Většina královských klenotů byla uložena v Toweru od doby panování Jindřicha III. Anglického, stejně jako korunovační klenoty z roku 1643, s výjimkou některých položek, které byly v opatství uloženy v době Jakuba II. Stuarta. Po pokusu Richarda Podnecotta o loupež v komoře Pyx v roce 1303 byly některé klenoty přesunuty do Toweru pro větší bezpečí.\n\nPrvní strážce (pokladník) (jakkoli stylizovaný) po restaurování monarchie v roce 1660, Sir Gilbert Talbot, byl poslední, kdo vykonával každodenní kontrolu v Jewel House. Po roce 1660 došlo k rozdělení úřadu pokladníka královské domácnosti a Strážce v Jewel House. Tuto funkci vykonával i nadále Sir Gilbert Talbot s titulem \"Keeper of the Regalia\" nebo \"Keeper of the Jewel Office at the Towe\"r. Od roku 1665 se regalia představovala veřejnosti a časem se tato činnost pro strážce Jewel House stávala stále důležitější. V roce 1669 byly klenoty přesunuty do nové komory v \"Martin Tower\". Správce Edwards Talbot předváděl návštěvníkům klenoty za malý poplatek. Zpočátku to bylo velmi neformální uspořádání, Edwards prostě vyzvedl klenoty ze zamčené skříně a ukázal je. To skončilo v roce 1671, kdy plukovník Thomas Blood přemohl strážce, svázal ho a s pomocí tří kompliců uprchl i s korunovanými klenoty. Klenoty byly restaurovány, i když některé byly poškozeny; \"Sovereign's Orb,\" (zlatá koule zdobená drahokamy a křížkem) i \"St. Edward's Crown\" (koruna anglických a britských králů používaná od 13. století). Po loupeži došlo ke změnám: klenoty střežila ozbrojená stráž, sbírka byla umístěna za mříže v místnosti bez oken a byl publikován první průvodce ke korunovačním klenotům. Během návštěvy klenotnice byli lidé ve věži zavření a bylo jim umožněno klenoty obdivovat jen z dálky. Za malý poplatek se mohli dostat přes mříže a mohli se dotknout některých drahokamů. V roce 1782, v rámci širší racionalizace Královské domácnosti, byl zrušen úřad strážce klenotů a povinnosti lorda komorníka (Lorda Chamberlaina) převzal pokladník. Od roku 1782 do roku 1814 byl v Toweru jen jediný rezidentní správce, který střežil regálie a jiné klenoty. V roce 1814 byl jmenován Strážce Jewel House (Keeper of the Jewel House), s pomocníkem sloužícím jako \"Exhibitor\" (vystavovatel), od roku 1921 nazýván kurátor.\n\nV roce 1815 se ženě, (později byla zjištěna duševní nevyrovnanost) podařilo Korunu zachytit i přes mříže a došlo k poškození za více než 10 liber. To vedlo v roce 1816 k instalování zábradlí a klenoty byly umístěny ve skleněných pouzdrech na otočných stolech. Celá sbírka byla osvětlena šesti silnými argonovými lampami. Dům Jewel House byl nyní velmi lukrativní a ve třicátých letech minulého století vydělával 550 liber ročně. Když v roce 1838 byl snížen vstupní poplatek s cílem přilákat více návštěvníků, jeho příjmy vzrostly na 1 500 liber. V roce 1840 byl vypracován plán na výstavbu nové budovy pro kolekci v Toweru, budova byla otevřena v roce 1842. Královské klenoty byly vystaveny ve skleněných pouzdrech uprostřed místnosti s velkými okny, aby je lidé mohli obejít a vidět je jasněji. V roce 1852 byl strážce formálně uznán jako člen královské domácnosti a dostával pevný plat. Bohužel nová budova Jewel House neměla dobrá protipožární zabezpečení a tak jako nový prostor bylo v roce 1868 vybráno horní patro věže Wakefield Tower architektem Anthonym Salvinem. Kromě dočasného přemístění v čase války a pro slavnostní použití zůstaly zde korunovační klenoty až do roku 1967.\n\nPo druhé světové válce byl Jewel House z 19. století neadekvátní jak z hlediska bezpečnosti, tak z hlediska přístupu veřejnosti. V některých dnech přišlo až 1 500 lidí. V roce 1967 byl Jewel House přemístěn do západního křídla kasáren Waterloo za cenu 360 000 liber a byl navržen tak, aby umožnil pojmout až 5 000 návštěvníků denně. V osmdesátých letech navštěvovalo klenotnici až 70 000 lidí denně, což způsobovalo dlouhé čekání davu. V roce 1992 bylo rozhodnuto, že se postaví se nový Jewel House s větší kapacitou v přízemí budovy za cenu 10 milionů liber. Nový Jewel House byl otevřen dne 24. března 1994 královnou Alžbětou II. Zabírá téměř celé přízemí budovy Waterloo Block (dříve kasárna) a je navržen tak, aby umožnil až 20 000 osob denně vidět sbírku více než 100 neocenitelných předmětů, 23 578 diamantů, rubínů, smaragdů a safírů. Jsou osvětleny špičkovými optickými vlákny a spočívají na francouzském sametu.\nKorunovační klenoty jsou chráněny sklem odolným bombovému útoku a návštěvníci jsou pozorně sledováni více než stovkou skrytých kamer. Zabezpečení Toweru v Londýně jako celku zajišťuje 22 členů vojenské gardy, kteří nejsou součástí britské armády a \"působí na základě příkazů dohodnutých s ministerstvem obrany, aby zajistili bezpečnost korunovačních klenotů.\" Další bezpečnost zajišťuje 38 bezpečnostních pracovníků z ochranky zaměstnaných v Historic Royal Palaces. Ovšem jejich denní práce se více zabývá řízením velkého počtu návštěvníků. Na rozdíl od členů vojenské gardy, kteří se střídají, \"Yeomen Warders\", zvaní také \"Beefeaters\" jsou stálými zaměstnanci a žijí v Toweru. Současné uniformy pocházejí z roku 1485 a jsou podobné uniformám \"Yeomen of the Guards\" (Královská tělesná stráž), jejímž jsou od roku 1550 mimořádnými členy.\n\n"}
{"id": "1461339", "url": "https://cs.wikipedia.org/wiki?curid=1461339", "title": "Hobart International 2019", "text": "Hobart International 2019\n\nHobart International 2019 byl tenisový turnaj pořádaný jako součást ženského okruhu WTA Tour, který se odehrával na dvorcích s tvrdým povrchem Plexicushion v Hobartském mezinárodním tenisovém centru. Probíhal mezi 6. a 12. lednem 2019 v australském Hobartu jako dvacátý šestý ročník události.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala devatenáctá žena klasifikace Caroline Garciaová z Francie, kterou v úvodním kole vyřadila Američanka Keninová. Jako poslední přímá účastnice do dvouhry nastoupila slovinská 80. hráčka žebříčku Dalila Jakupovićová.\n\nPrvní singlový titul na okruhu WTA Tour vybojovala 20letá Američanka Sofia Keninová, která se posunula na nové žebříčkové maximum, 37. místo. Jedenáctou společnou trofej ze čtyřhry WTA si odvezl sesterský pár Tchajwanek Čan Chao-čching a Latisha Chan.\n\nNásledující hráčky obdržely divokou kartu do hlavní soutěže:\n\nNásledující hráčky postupily do hlavní soutěže z kvalifikace:\n\nNásledující hráčky postupily z kvalifikace jako tzv. šťastné poražené:\n\n\nNásledující páry získaly do soutěže divokou kartu:\n\n\n\n"}
{"id": "1461344", "url": "https://cs.wikipedia.org/wiki?curid=1461344", "title": "Hobart International 2019 – ženská dvouhra", "text": "Hobart International 2019 – ženská dvouhra\n\nŽenská dvouhra Hobart International 2019 probíhala v první polovině ledna 2019. Do singlové soutěže hobartského tenisového turnaje hraného na tvrdém povrchu nastoupilo třicet dva hráček. Obhájkyní titulu byla belgická tenistka Elise Mertensová, která zvolila start na paralelně probíhajícím Sydney International.\n\nVítězkou se stala nenasazená 20letá Američanka Sofia Keninová, jež ve finále zdolala 24letou slovenskou hráčku Annu Karolínu Schmiedlovou po hladkém dvousetovém průběhu 6–3 a 6–0. V probíhající sezóně si připsala premiérové turnajové vítězství, které představovalo první singlový titul na okruhu WTA Tour. Bodový zisk Američanku posunul o jedenáct příček výše, na nové žebříčkové maximum 37. místo. \n"}
{"id": "1461345", "url": "https://cs.wikipedia.org/wiki?curid=1461345", "title": "Minka Podhajská", "text": "Minka Podhajská\n\nMinka (Vilemína) Podhajská (1. prosince 1881, Vídeň – 16. září 1963, Liberec) byla česká výtvarnice, malířka, grafička, ilustrátorka, návrhářka hraček a designérka.\n\nNarodila se ve Vídni, v rodině inženýra asistenta Františka (Franz) Podhajského a jeho manželky Emanuely Wilhelminy, rozené Weidenhofferové. Ve Vídni navštěvovala sochařský kurs a kurs grafiky na Vídeňské ženské akademii (Wiener Frauenakademie). Jejími učiteli byli Ludwig Michalek, Adolf Boehm a Friedrich König. Byla členkou skupiny výtvarníků okolo Gustava Klimta. Navrhovala hračky pro Wiener Werkstätte. Od roku 1908 spolupracovala s družstvem Artěl. Dále spolupracovala s v Drážďanech (dnes ) a s Hořickým hračkářským družstvem.\n\nV letech 1905–1908 byla členkou SVU Mánes.\n\nV roce 1907 se zúčastnila výstavy pražského Uměleckoprůmyslového muzea, kde měla vlastní oddíl.\n\nV roce 1918 se přestěhovala do Prahy a blíže spolupracovala s Artělem. Pro toto družstvo navrhovala nejen hračky, ale také keramiku ve stylu art deco, kterou vyráběla firma Graniton, Rydl a Thon ve Svijanech. Doloženy jsou čtyři soubory, ale je patrně autorkou i dalších návrhů dóz z výrobního programu firmy (monogram MP).\n\nV letech 1922–1938 vyučovala na Státním ústavu pro domácí průmysl. Byla též předsedkyní Kruhu výtvarných umělkyň v Praze.\n\n\n\n\n\n\n\n\n"}
{"id": "1461347", "url": "https://cs.wikipedia.org/wiki?curid=1461347", "title": "Sydney International 2019 – ženská dvouhra", "text": "Sydney International 2019 – ženská dvouhra\n\nŽenská dvouhra Sydney International 2019 probíhala v první polovině ledna 2019. Do singlové soutěže sydneyského tenisového turnaje hraného na tvrdém povrchu nastoupilo třicet hráček. Obhájkyní titulu byla německá světová dvojka Angelique Kerberová, kterou ve čtvrtfinále vyřadila Kvitová.\n\nVítězkou se stala pátá nasazená Češka Petra Kvitová, jež ve finále za 2.19 hodin zdolala 22letou Australanku Ashleigh Bartyovou po třísetovém průběhu 1–6, 7–5 a 7–6. Se soupeřkou se v boji o titul setkala již na Birmingham Classic 2017. V probíhající sezóně si připsala premiérové turnajové vítězství, které představovalo dvacátý šestý singlový titul na okruhu WTA Tour ve třicátém třetím odehraném finále. 28letá Kvitová tak vyhrála osmý finálový duel v řadě, trofej získala v deváté sezóně za sebou a na Sydney International triumfovala podruhé, když událost ovládla již v roce 2015. Mezi českými tenistkami zaostávala o jedno turnajové vítězství za druhou Hanou Mandlíkovou. Ve světové klasifikaci postoupila o dvě příčky na 6. místo. Bartyová odešla jako poražená finalistka druhý ročník v řadě.\n\nDvě nejvýše nasazené hráčky obdržely volný los do druhého kola.\n"}
{"id": "1461349", "url": "https://cs.wikipedia.org/wiki?curid=1461349", "title": "Čas u obrazovky", "text": "Čas u obrazovky\n\nČas u obrazovky je množství času člověkem strávené u obrazovky digitálního zařízení jako chytrý telefon, počítač, televize či herní konzole. Může být součástí sedavého životního stylu. Čas u obrazovky se u většiny populace zvýšil v 21. století a díky velkému rozšíření internetu na konci 20. století. \n"}
{"id": "1461350", "url": "https://cs.wikipedia.org/wiki?curid=1461350", "title": "Sydney International 2019 – mužská dvouhra", "text": "Sydney International 2019 – mužská dvouhra\n\nMužská dvouhra Sydney International 2019 probíhala v první polovině ledna 2019. Do singlové soutěže sydneyského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl ruský tenista Daniil Medveděv, který z turnaje odstoupil.\n\nVítězem se stal pátý nasazený Australan Alex de Minaur, jenž ve finále zdolal italskou turnajovou osmičku Andrease Seppiho po zvládnutých koncovkách obou setů 7–5 a 7–6. V probíhající sezóně si tak ve svém rodišti připsal premiérové turnajové vítězství, které představovalo první singlový titul na okruhu ATP Tour. 19letý de Minaur v Sydney triumfoval jako nejmladší šampion od roku 2001, kdy akci ovládl také devatenáctiletý Lleyton Hewitt.\n\nČtyři nejvýše nasazení hráči obdrželi volný los do druhého kola.\n"}
{"id": "1461354", "url": "https://cs.wikipedia.org/wiki?curid=1461354", "title": "ASB Classic 2019 – mužská dvouhra", "text": "ASB Classic 2019 – mužská dvouhra\n\nMužská dvouhra ASB Classic 2019 probíhala v první polovině ledna 2019. Do singlové soutěže aucklandského tenisového turnaje hraného na tvrdém povrchu nastoupilo dvacet osm hráčů. Obhájcem titulu byl španělský tenista Roberto Bautista Agut, který se po triumfu na Qatar ExxonMobil Open 2019 z turnaje odhlásil.\n\nVítězem se stal 27letý nenasazený Američan Tennys Sandgren, jenž ve finále zdolal 23letého britského hráče Camerona Norrieho po dvousetovém průběhu 6–4 a 6–2. V probíhající sezóně si tak připsal premiérové turnajové vítězství, které představovalo první singlový titul na okruhu ATP Tour ve druhém odehraném finále. Bodový zisk Sangrenovi zajistil posun na nové kariérní maximum, když mu patřila 41. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1461357", "url": "https://cs.wikipedia.org/wiki?curid=1461357", "title": "Kõinastu", "text": "Kõinastu\n\nKõniastu (estonsky \"Kõniastu laid\", švédsky \"Drotzenhom\") je estonský ostrov v Baltském moři, který leží mezi ostrovy Saaremaa a Muhu. Je vzdálen asi 130 km na jihozápad od Tallinnu. Administrativně patří pod obec Saaremaa v kraji Saarema.\n\nOstrov má rozlohu 262 hektarů, obvod 8,4 km. Délka od severu k jihu je 2,3 km, šířka od východu na západ 2,0 km. Ostrov je velmi plochý, nejvyšší bod je 14 m n. m.\n\nNa ostrově bylo identifikováno 369 druhů rostlin, z nichž je 16 chráněných. Na ostrově se chovají ovce, které spásají tamní louky.\n\nOstrov je poprvé uváděn ve středověku pod názvem Drotzenholm. Na začátku 16. století tam a byly dvě farmy, později i malá vesnice. V roce 1834 už bylo farem pět a 73 obyvatel. V roce 1965 však ostrov opustili poslední obyvatelé. Ostrov slouží pro letní rekreaci. Podle sčítání lidu v roce 2011 žili na ostrově trvale čtyři obyvatelé.\n\nV severní části ostrova je maják, který byl opět uveden v činnost v roce 2006.\n"}
{"id": "1461360", "url": "https://cs.wikipedia.org/wiki?curid=1461360", "title": "Őrbottyán", "text": "Őrbottyán\n\nŐrbottyán [érboťán] () je město v Maďarsku v župě Pest, spadající pod okres Vác. Vzniklo v roce 1970 spojením dvou obcí \"Őrszentmiklós\" a \"Vácbottyán\". Patří do aglomerace měst Gödöllő, \"Őrbottyán\", Veresegyház a obcí Erdőkertes, Szada a Vácrátót. Nachází se asi 15 km severovýchodně od Budapešti. V roce 2015 zde žilo 7 073 obyvatel, z nichž jsou 86,7 % Maďaři, 0,6 % Romové, 0,6 % Němci a 0,3 % Rumuni.\n\nNejbližším městem je Veresegyház, nejbližšími obcemi Erdőkertes, Váchartyán, Váckisújfalu a Vácrátót.\n"}
{"id": "1461361", "url": "https://cs.wikipedia.org/wiki?curid=1461361", "title": "Gare de Vaugirard-Ceinture", "text": "Gare de Vaugirard-Ceinture\n\nGare de Vaugirard-Ceinture je zrušená železniční stanice v Paříži v 15. obvodu. Nádraží bylo v provozu v letech 1867–1934. Budova se nachází na adrese 397, rue de Vaugirard.\n\nNádraží se nachází na kilometru 11,348 železniční tratě Petite Ceinture mezi bývalými stanicemi Grenelle-Ceinture a Ouest-Ceinture. \n\nBudova stanice stojí v Rue Vaugirard, poblíž křižovatky s ulicemi Rue Firmin-Gillot a Rue Lacretelle. V tomto místě se trať dostává na násep a překonává ulici Vaugirard po viaduktu.\n\nNádraží bylo pro cestující otevřeno 25. února 1867. Na počátku 20. století byla vybudována podzemní chodba kvůli přestupu na metro ve stanici Porte de Versailles. Tak jako celá linka, bylo i nádraží uzavřeno pro osobní přepravu 23. července 1934. V září 2013 byl vybudován přístup do parku Petite Ceinture du 15.\n\n"}
{"id": "1461369", "url": "https://cs.wikipedia.org/wiki?curid=1461369", "title": "Junkers Ju 288", "text": "Junkers Ju 288\n\nJunkers Ju 288, původně známý pod firemním označení jako EF 074, byl projekt druhoválečného německého bombardéru, který však vznikl jen v prototypech. První z 22 vývojových letounů vzlétl 29. listopadu 1940.\n\nJu 288 zvítězil v soutěži projektu \"Bomber B\", která však byla zahájena podáním projektu EF 074 firmou Junkers a o výběru letounu nebylo pochyb. Bomber B měl nahradit stroje Junkers Ju 88. Disponoval většími rozměry, přetlakovou kabinou pro vysoké nadmořské výšky, delším doletem, mnohem větší nosností a rychlostí a lepší obrannou palebnou silou. Ve službě by pak nahradil všechny bombardéry v \"Luftwaffe\".\n\nSplnění všech těchto požadavků vyžadovalo mnohem výkonnější motory a všechny koncepty se spoléhaly na motor Junkers Jumo 222, který tento výkon poskytoval. Motor Jumo 222 byl nakonec neúspěšný, a to navzdory velkému úsilí a několika pracem na jeho překonstruování během pár let. Neexistovala žádná vhodná náhrada, a tak byl program Ju 288 odsouzen a \"Luftwaffe\" do konce války ve velkém disponovala pouze staršími konstrukcemi bombardérů.\n\n\n"}
{"id": "1461372", "url": "https://cs.wikipedia.org/wiki?curid=1461372", "title": "Fosse Way", "text": "Fosse Way\n\nFosse Way byla důležitá římská silnice v Anglii, dlouhá 370 km, která procházela Británií ve směru z jihozápadu na severovýchod. Vedla z Exeteru () do Lincolnu ().\n\nSpojovala Exeter (Římany zvaný \"Isca Dumnoniorum\") v jihozápadní Anglii s Lincolnem (\"Lindum Colonia\"), přičemž vedla přes Ilchester (\"Lindinis\"), Bath (\"Aquae Sulis\"), Cirencester (\"Corinium\") a Leicester (\"Ratae Corieltauvorum\"). V Cirencesteru se napojila na Akeman Street a Ermin Way, přeťala cestu Watling Street v High Crossu (\"Venonae\") na jih od Leicesteru a v Lincolnu dospěla k Ermine Street, k další významné římské silnici, která vedla z Londýna přes Lincoln dále na sever do Yorku.\n\nS jiným autorem a jinými detaily řečeno, Fosse Way vedla z jihozápadu od ústí řeky Axe v Devonu u Axminsteru a Ilchesteru do Bathu and Cirencesteru, dále 100 km rovně do High Crossu, kde proťala Watling Street, a odtud do Leicesteru. Za řekou Trent blízko Newarku dorazila k Ermine Street a svému severnímu konci v Lincolnu.\n\nSlovo \"fosse\" je odvozeno od latinského \"fossa\", které se používá s významem \"příkop, jamka, vyhloubenina\".\nV prvních několika desetiletích po římské invazi do Británie v roce 43 n. l. Fosse Way představovala západní hranici území pod římskou nadvládou. Cesta pravděpodobně byla obranným příkopem na západní hranici území pod římskou nadvládou, který později zasypali a proměnili v cestu, anebo se obranný příkop táhl podél silnice přinejmenším v části její délky.\n\nNěkolik zeměpisných jmen na cestě má příponu \"-cester\" nebo \"-chester\", odvozenou od staroanglického 'ceaster' / 'cæster' (původně z latinského \"castrum\", množné číslo \"castra\", ve významu \"vojenský tábor\"). Některé názvy dostaly název po cestě samotné, například \"Fosse-\", nebo \"-on-Fosse\", jiné mají obecnější podobu \"Street\", \"Strete\", \"-le-Street\", \"Stratton\", \"Stretton\", \"Stratford\" a \"Stretford\", odvozenou od staroanglického výrazu 'strǣt' / 'strēt' (původně z latinského \"via strata\", \"dlážděná cesta\").\nJak se římské impérium rozšiřovalo, Římané stavěli dlážděné silnice, aby mohli rychle přesunovat vojska a zásobovat je. Cesty spojovaly pevnosti, přístavy a další klíčové body. Za vojáky potom na dobyté území přicházeli obchodníci a řemeslníci. V době římské okupace Británie (mezi roky 43 až 410 našeho letopočtu) bylo postaveno zhruba 13 000 km silnic. Jednou z nejpřímějších římských cest přes Anglii je právě Fosse Way: na 293 km Exeteru v Devonu na jihu do Lincolnu na severovýchodě se ani jednou neodchyluje od přímky více než o 10 km.\nV roce 49 našeho letopočtu byl vytyčen první limes (tzv. Fosse Way). Limes je definován jako opevněná hranice Římské říše.\nPo mnoha úsecích Fosse Way vedou moderní silnice a cesty nebo hranice správních celků. Ve zkratce: hlavními trasami jsou A30 z Exeteru (a A358 z Axminsteru), A303 do Ilchesteru, A37 a A367 do Bathu. Pak z Cirencesteru silnice A429 přes Cotswolds a B4455 přes Warwickshire do High Crossu. Přesun po B4114 do Leicesteru, potom A46 do Newarku a dál do Lincolnu. Lze pokračovat po Ermine Street (nyní A15) do Yorku, nebo to vzít opačným směrem do Londýna.\nTrasu Fosse Way mezi Lincolnem a Leicesterem sleduje silnice A46. Odchyluje se od ní ve vesnici East Goscote. Původní trasa je ale stále viditelná a pod názvem \"Fosse Way\" prochází Systonem, pokračuje jako \"Melton Road\" přes Thurmaston, než se spojí s A607 (starou A46) a míří do středu města Leicester nejdříve pod názvem Melton Road, Belgrave Road a později Belgrave Gate. Končí u věže s hodinami (\"Clock Tower\") v centru a opět se ukáže v Narborough Road (A5460) na druhé straně řeky Soar. Nová dvouproudová silnice o délce 31 km z Widmerpoolu do města Newark-on-Trent, dokončená v roce 2012, se na několika úsecích od historické trasy vzdaluje.\nNa jih od Leicesteru s výjimkou krátké odchylky poblíž vesnice Narborough, kde původní trasa už není viditelná, sleduje Fosse Way silnici B4114. Nedaleko na sever od A5 se B4114 od Fosse Way vzdaluje, aby prošla vesnicí Sharnford, po Fosse Way však dál vede silnička Roman Road, která pokračuje ve velké šíři a má po obou stranách hluboké příkopy (\"agger\"). Moderní silnice končí u piknikového parkoviště a římskou silnici lze dál (2,4 km jižním směrem) prohlížet pěšky.\nKřižovatka Fosse Way s Watling Street (silnicí A5) je v High Crossu. Watling Street tvoří hranici mezi hrabstvími Leicestershire a Warwickshire.\n\nFosse Way sleduje B4455 přes hrabství Warwickshire, a to přes Street Ashton, Stretton-under-Fosse, Brinklow, Bretford (úsek mezi Compton Verney a Bretfordem, kde cesta překonává řeku Avonu, je pokládán za zvlášť malebný),Stretton-on-Dunsmore, Princethorpe a lokalitu, kde stávalo římské město u Chestertonu, dokud se nespojí se silnicí A429 u hranice s hrabstvím Gloucestershire. Potom prochází s A429 přes Stretton-on-Fosse, Moreton-in-Marsh, Stow-on-the-Wold, Northleach a Fossebridge do Cirencesteru, kde kříží Akeman Street a Ermin Way.\n\nNa jih od Cirencesteru Fosse Way sleduje krátce silnici A433, potom vede po volném terénu a přechází řeku Temži. Později tvoří hranici mezi hrabstvími Gloucestershire a Wiltshire, přes staré letiště (RAF Kemble) pokračuje po řadě venkovských úzkých cest; někdy se však rozšiřuje až na 20 m.\n\nProchází kolem Bury Camp, pevnosti na kopci z doby železné, a znovu běží po hranici hrabství, přechází železniční trať, míjí starou kapli ve Fosse Lodge v Dunley a jde přes M4. Pokračuje na The Shoe, Nettleton Shrub a Batheaston. Poté se obrací k západu, aby podle řeky Avony zamířila do Bathu.\nMezi městem Bath a Shepton Mallet sleduje Fosse Way částečně silnici A367 přes Clandown, Radstock, Westfield a Stratton-on-the-Fosse. Jde otevřeným terénem a po polních cestách rovnoběžně s A37 severně od města Shepton Mallet, poblíž pevnosti na kopci Maesbury Castle. V Beacon Hillu (jižně od vesnice Oakhill) kříží římskou silnici z Old Sarumu k dolům na olovo a stříbro ve vesnici Charterhouse. Fosse Way prochází východními předměstími Shepton Mallet a po krátkém úseku A361 do Cannard's Grave se napojuje na A37.\n\nFosse Way sleduje A37 přes Street-on-the-Fosse a Lydford-on-Fosse na přímé trase do Ilchesteru. Opouští silnici A37 severně od křižovatky s A303 u Ilchesteru, jde po úzké cestě (dříve části A37), než se spojí s B3151 přes město. Odbočí na ilchesterskou High Street, pak sleduje West Street a Roman Road k A303, která prochází západně od města.\n\nŘímská silnice z Ilchesteru do Dorchesteru v Dorsetu pokračuje s A37 přes Yeovil směrem na jihovýchod. Jiné, méně významné římské silnice vedly z Ilchesteru a Lydfordu-on-Fosse k velké vesnici Street a silnici A39 při Polden Hills k Somerset Levels a přístavům Combwich, Crandon Bridge a Highbridge.\nZa Ilchesterem Fosse Way sleduje úsek silnice A303 pod kopcem s opevněním pevnosti z doby železné Ham Hill, kterou obsadila legie II Augusta po porážce Durotrigů v Dorsetu.\n\nZa mostem Petherton Bridge přes řeku Parrett jde po venkovských cestách k Over Strattonu a Dinningtonu, kde v roce 2002 členové britské veřejnoprávní televize Channel 4 v programu \"Time Team\" vedle silnice objevili mozaiku.\n\nTrasa míří přes Stretford Water, stoupá do svahu a krátce jde po silnici A30 ve Windwhistle Hillu. Potom se obrací k B3167 přes vesnice Street a Perry Street, připojuje se k A358, přechází řeku Axe v místě dříve zvaném Stratford (moderní název Weycroft) a dále vede do Axminsteru.\n\nKde Fosse Way končí, je předmětem debat. Není vyloučeno, že římská silnice pokračovala při řece Axe směrem k Axmouthu a Seatonu. Tyto úseky totiž na mapách vládní agentury Ordnance Survey nesou označení \"Fosse Way\".\n\nKřižovatku cest v Axminsteru ovládala římská pevnost Woodbury Farm na jižním kraji města. Cesta na západ překonává řeky Axe a Yarty a vede do Kilmingtonu v Devonu, potom po úsecích A35 a místních komunikacích do Honitonu. Odtamtud míří na jihozápad podél staré A30 do Strete Ralegh, kde nakrátko mizí, ale potom zřetelně spolu s A30 vede k Exeteru.\nÚzemím dnešního Warwickshire prochází kromě Fosse Way také Icknield Street a Watling Street. Icknield Street vede od Fosse Way v Bourtonu on the Water v hrabství Gloucestershire do Templeborough v hrabství Jižní Yorkshire.\nTrasu římské cesty sleduje dálnice A5 (kdysi Watling Street) východně od Rugby. I tato rušná silnice lemovaná stromy vede více než 16 kilometrů mezi poli zcela rovně. Římané silnice stavěli bez zatáček, aby na nich usnadnili provoz, ne kvůli tomu, aby se - jak tvrdí starý vtip - místní obyvatelé nemohli ukrývat za rohem.\n\n"}
{"id": "1461375", "url": "https://cs.wikipedia.org/wiki?curid=1461375", "title": "Pecný (Benešovská pahorkatina)", "text": "Pecný (Benešovská pahorkatina)\n\nPecný (546 m n. m.) je výrazný kopec v Benešovské pahorkatině, nejvyšší vrchol jejího severního podcelku Dobříšská pahorkatina a také nejvyšší bod okresu Praha-východ. Nachází se 1 km severně od centra Ondřejova a 14 km jihovýchodně od hranice Prahy. Na jeho západních svazích jsou rozmístěny budovy Ondřejovské hvězdárny, včetně hlavní observatoře s Perkovým dalekohledem, který je s průměrem 2 metry největším dalekohledem v Česku.\n\nNa vrcholu Pecného stojí první z devíti českých zděných měřických věží, původně sloužící jako signalizační stavba významného trigonometrického bodu, který je výchozím bodem celé triangulační sítě v Česku. Byla postavena v roce 1936 ve tvaru dvou soustředných válců, mezi kterými je točité schodiště. Dosahuje výšky 17 metrů. V současnosti je osazena teleskopem ondřejovského astronomického ústavu.\n\nDeset metrů od měřické věže se nachází také jeden z 12 českých základních nivelačních bodů, s nadmořskou výškou 543,4006 metrů (systém Bpv - Balt po vyrovnání).\n\nNedaleko vrcholu sídlí také geodetická observatoř Výzkumného ústavu geodetického, topografického a kartografického (VÚGTK), který spadá pod ČÚZK. Na observatoři se provádí zejména permanentní GPS observace a sledování změn vertikální složky tíhového zrychlení. Současně jsou prováděna další experimentální měření, zpracování GPS pozorování i teoretický výzkum.\n\nPecný je snadno přístupný. Od parkoviště pod hvězdárnou je to až na vrchol jen 500 metrů s převýšením 40 metrů. O něco delší variantou je přístup z náměstí v Ondřejově, po žlutě značené cestě kolem parkoviště pod hvězdárnou. Od něj ještě 200 metrů rovně a pak doprava po neznačené cestě na vrchol. Tato cesta měří necelých 1,5 km s převýšením 75 metrů. Dlouhou variantou je výstup z Černých Voděrad po červeně značené lesní cestě. Ten měří 4 km s převýšením 175 metrů.\n"}
{"id": "1461382", "url": "https://cs.wikipedia.org/wiki?curid=1461382", "title": "Maják Käsmu", "text": "Maják Käsmu\n\nMaják Käsmu (estonsky: \"Käsmu tuletorn\") stojí na severním pobřeží Estonska ve vesnici Käsmu v obci Hajla v kraji Lääne-Virumaa v Baltském moři. \n\nMaják byl dne 20. července 2004 zapsán do seznamu kulturních památek Estonska pod číslem 16067. Je jedním z dochovaných dřevěných majáků v Estonsku.\n\nJe ve správě Estonského úřadu námořní dopravy (Veeteede Amet, EVA), byl veden pod registračním číslem 096.\n\nMaják byl postaven v letech 1889–1892 z iniciativy námořní školy. Naváděl lodi kolem poloostrova Käsmu do zálivu Käsmu. Maják byl vybaven petrolejovou lampou a Fresnelovou čočkou pátého stupně s dosahem 6 námořních mil. Světlo bylo umístěno ve výšce 8,2 m n. m. Do roku 1900 maják vysílal přerušované světlo (blikající). Do roku 1921 svítila acetylénová lampa. V roce 1922 bylo osvětlení modernizováno a jeho dosvit byl 13 nm. Maják vysílal směrové světlo ve třech barvách (zelená, bílá a červená). V činnosti byl až do roku 1993, pak sloužil jako denní navigační značka. Ze seznamu navigačních značek byl vyřazen v roce 2004. Maják měl označení ALHS: EST 086, EVA 095.\n\nV roce 2013 byl otevřen jako námořní muzeum. \n\nV roce 2012 k 120. výročí zahájeni provozu majáku byla vydána poštovní známka podle grafického návrhu Romana Matkiewicze.\n\nDřevěná bílá patrová budova postavená na půdorysu obdélníku o rozloze 10,5 m. Výška 4,5 m, délka 3,5 m, šířka 3 m, obestavěná plocha 50,4 m.\n\n"}
{"id": "1461389", "url": "https://cs.wikipedia.org/wiki?curid=1461389", "title": "Ať žijí rytíři! (seriál)", "text": "Ať žijí rytíři! (seriál)\n\nAť žijí rytíři! je český televizní seriál z roku 2010, vyrobený Českou televizí a produkční společností Three Brothers Production. Jedná se o seriálový sestřih stejnojmenného filmu z roku 2009 režiséra Karla Janáka. V původní sedmidílné verzi byl premiérově uveden od 8. ledna do 19. února 2010 v České televizi, v podobě se 14 kratšími díly byl poprvé vysílán v roce 2014.\n\nMartin z Vamberka je šlechtic a žije na tvrzi. Má pět dětí: Petra, Terezu, Vítka, Michala a Kateřinu. Přijíždí posel od krále, aby se Martin zúčastnil tažení proti Saracénům, kteří začali vypalovat na hranicích Českého království. Posla však mají chytit a zamordovat lapkové, poslaní Martinovým novým sousedem, Albrechtem z Krvenos. Martin je spolu s družinou a nejstarším synem Petrem na lovu. Ostatní Martinovy děti se zatím rozhodnou jít otci naproti. Děti tak načapají loupežníky snažící se zabít posla. Spolu s poslem pak lapky odrazí a při příjezdu družiny se dá tříčlenná horda na útěk.\n\nMartin tedy odjíždí na tažení, po cestě se k němu přidají šlechticové Albrecht a rodinný přítel Vladimír. Správcem tvrze se stává Petr, Martinův syn a když se Martinovi na mostě splaší kůň a Vamberk spadne, tak ho zachrání Albrecht, který myslel na pravý opak. Martin a Vladimír se svými zbrojnoši jsou u hranic přepadeni saracénskou jadnotkou a jelikož chce Albrecht získat tvrz Vamberků, tak se na to dívá shora a nepomůže. Vladimír zachrání Martinovi život v boji a sám při tom zemře. Ještě před smrtí Vladimíra mu Martin slíbí, že se stane poručníkem jeho dcery Jany. Nakonec je tedy Martin zajat a spolu se křesťanskými zbrojnoši a několika saracény je dán do kobky přikryté dvěma kamennými víky nad sebou. Mezitím je Martinova tvrz přepadena těmi třemi lapky a Albrechtovými zbrojnoši převlečenými také za ně. Když nad loupežníky, které tam nechtě pustila Terka myslící si, že to jsou žebráci, slavně zvítězí, oslavuje se až do rána.\n\nAlbrecht přijede k Vamberkům na výzvědy a pozve děti na rytířský turnaj. Po odjezdu dětí na Albrechův hrad umožní zůstavší Krvenosští zbrojnoši u Vamberků loupežníkům (tedy i převlečeným zbrojnošům), aby obsadili tvrz a sami se nechají dobrovolně s Vamberskými zavřít do sklepa (Vamberští nedobrovolně). Na Krvenosích zvítězí Petr v prvním kole a děti tam uvidí ty tři loupežníky. Řeknou tedy \nAlbrechtovi, že se pod jednou střechou s lapky necítí bezpečně. Ten jim však řekne, že jejich otec se zranil a po bitvě zemřel. Tak se tedy Albrecht prohlásí jejich poručníkem. Páže Adam, který miluje Terezku, jim však pomůže utéct a děti se tak dostanou zpátky do své tvrze. Tam na ně čekají Krvenošstí a mají je prý odvézt zpět na Albrechtův hrad. Albrecht tajně přikázál loupežníkům aby – \"přepadněte děti se zbrojnoši vracející se ke mne a toho nejstaršího (Petra) zabijte\" – dopadne to ale jinak, děti utečou a shledají se s živým otcem a jeho družinou, kde je Jana, také Ahmed (saracénský lékař, uzdravil rychle skoro celou družinu) a další asi dva muslimové. Co rozkázal Albrecht? Otec, nebo děti? Převlíkat! Loupežnické nebo zbrojnošské? Hlavně rychle. Takže zlá osádka se převlíká, samozřejmě né dost rychle a skoro se nezmůže na odpor. Tvrz je osvobozena a Albrecht má co vysvětlovat.\n\nNakonec se z toho tedy vykroutí, prý že – loupežníci přepadli tvrz a moji zbrojnoši ji osvobodili, hlídali a do sklepa se nedívali. Martin přivezl spolu s muslimy tajemství výroby saracénské ocele, zbudoval lázně a začal vozit železnou rudu na svou tvrz. Pán z Vamberka jel vypořádat k Janině tetě Marii dědictví po Vladimírovi a až se krásná Jana vrátila, dostala od čtyř sourozenců (tedy mimo Terky) dárky k narozeninám. Kačenka dala dva oblázky, Michal oblázkový náhrdelník, Vítek skalku s potůčkem na ruční pohon a Petr truhlu osázenou oblázky do tvaru srdce s růžemi uvnitř. Mezitím se kola pomsty rozeběhla – Albrecht Martina pomluvil u biskupa Teplického – pomluva putovala ke králi.\n\n\"Cože, já že přepadávám povozy na svých cestách a provozuji čarodějnictví a černou magii?\" – Martin musel jet co vysvětlovat ke králi a děti otec poslal k Marii (i s Janou). Ani jedna výprava do cíle nedorazila. Děti byly přepadeny Albrechtovými zbrojnoši, kteří je měli zabít a Martin je pozván do Krvenosského hradu, kde je omámen a s celou družinou zavřen do hladomorny, kam Albrecht předtím dal i Martinem dva zajaté loupežníky, plus šéfa lapků, který se ve Vamberském žaláři ocit dobrovolně. Posel je probodnut Martinovou dýkou a poslat jako (samozřejmě lživý, ale král neví že je to podvod) důkaz ke králi na královský hrad.\n\nMartinovy děti se prý utopily v řece a jako důkaz dostal něco z jejich oděvu a hraček. Děti se dostanou s Janou živé a zdravé na svou tvrz díky strouze, kterou jedno z dětí proklouzne do kuchyně – \"to je tak pro trpaslíky – takže pro Kačenku!\" Michal vymyslí strašící plán a osádka – hlavně Albrecht – stráví na tvrzi bezesnou noc. \"To je dobře, že utíkáme z týhle strašidelný tvrze – kdo tu utíká, ty idiote!?\" odvětí Albrecht na láteření svých zbrojnošů a osm včetně velitele tam nechá. Odváží si však pokladnu a jede na popravu Pána Martina. Tomu pomůže zase páže Adam zdrhnout z vězení – dá mu lano a mapu. Spolu s Martinem jde jeho družina, loupežníci i žalářník. \n\n\"V poledne odjíždí z hradu povoz\" – \"nikam se nejede, zítra povezeš rakve!\" a problém je na světě – jak z vozu ven? \"Kdyby to bylo na mě, tak to tu zapálím a všechny zamordujem!\" řekl jeden z lapků – Martin na to: \"Není tu něco k zapálení?\" – \"Noo je\" – \"tak to zapal!\" Adam to tedy zapálí a můžou utéct z vozidla. Dětem se přes den podařilo vyhnat z tvrzi všechny zbrojnoše od Albrechta či je zneškodnit a na hrad Krvenosy dorazí jejich velitel – \"tvrz je v moci zlých duchů! Vypadají jako ty děti, co se utopily!\" V noci dorazí k družině Vamberčanů, loupežníkům a žalářníkovi Adam se zprávou – \"Tvé děti jsou na tvrzi a Albrecht je jede zabít!\" Jak se tam dostat? \"Všechny koně jsou pryč a stráže tu zůstaly! Ještě je tu možnostost toho spouštění na laně?\" Tak se spustí z hradeb a vydají se ke své tvrzi. První útok odvrátí děti šípomety¹, při druhém shodí shazovadlem¹ žebříky a dračím dechem¹ odvrátí útok beranidlem na bránu. \"Když tu tvrz nemůžu mít já, tak ji nebude mít nikdo\" – tak dal Albrecht rozkaz k útoku katapulty s ohnivými koulemi². \"Proti tomu už nám žádný Vítkovy vynálezy nepomůžou...\" a osádka tvrze musí vyjít ven, kde na ně čeká Albrecht s tím, že všechny nechá okamžitě zastřelit kušemi². V tom trubadůr Vamberských poddanných z lesa zatroubil a spolu s ním poddanní, královna a české královské vojsko. \n\nPřišlo vítězství Vamberčanů. A co Albrecht? \"Ujišťuji vás, pane Albrechte z Krvenos, že již šlechticem nejste.\" Tímto mu královna odebrala titul, panství i majetek. \"Od této chvíle jste mým vězněm a budete souzen podle práva.\" \nA tak se konala svatba, Martin si bral Marii. Všichni slavili, Petr se stal rytířem z Vamberka.\n\n\n"}
{"id": "1461394", "url": "https://cs.wikipedia.org/wiki?curid=1461394", "title": "Franz Klammer", "text": "Franz Klammer\n\nFranz Klammer (* 3. prosince 1953 Mooswald, Korutany) je bývalý rakouský reprezentant v alpském lyžování. Byl specialistou na sjezd, čtyřikrát vyhrál proslulý závod Hahnenkamm.\n\nNarodil se v horách a lyžoval od dětství, v roce 1971 debutoval v Evropském poháru a o rok později už jezdil Světový pohár v alpském lyžování. Během kariéry vyhrál 26 závodů SP, pětkrát získal malý Křišťálový glóbus za sjezd (1975–1978 a 1983), v celkové klasifikaci o velký Křišťálový glóbus byl nejlépe třetí v letech 1975 a 1977. Na mistrovství světa v alpském lyžování získal v roce 1974 ve Svatém Mořici zlatou medaili v kombinaci a stříbrnou ve sjezdu. Na domácích olympijských hrách 1976 v Innsbrucku získal titul ve sjezdu. V letech 1976 a 1984 byl vlajkonošem rakouské olympijské výpravy. Získal cenu Skieur d’Or za rok 1975, v letech 1975, 1976 a 1983 byl rakouským sportovcem roku, v roce 1996 převzal Čestný odznak Za zásluhy o Rakouskou republiku.\n\nLyžařskou kariéru ukončil v roce 1985 a věnoval se golfu a automobilovým závodům v seriálu European Touring Car Championship. Působí jako firemní konzultant a sportovní komentátor, je členem akademie Laureus World Sports Awards. Má ženu a dvě dcery, žije ve Vídni. Jeho mladší bratr Klaus byl také sjezdařem, po pádu je upoután na invalidní vozík.\n\n"}
{"id": "1461397", "url": "https://cs.wikipedia.org/wiki?curid=1461397", "title": "Vdovin šart", "text": "Vdovin šart\n\nPodobenství o chudé vdově, známé též jako Dar chudé vdovy nebo Vdovin šart, je poučný příběh obsažený v synoptických evangeliích – , – odehrávající se během Ježíšova učení v jezuralémském chrámu. Markovo evangelium upřesňuje, že dva \"šarty\" () mají dohromady stejnou cenu jako jeden \"čtyrák\" (), tj. nejmenší římská mince. Jeden šart byl nejmenší a nejméně cenná mince, která byla v Judsku v oběhu; měla hodnotu průměrné mzdy za asi šest minut práce. \n„A posadiv se Ježíš proti pokladnici, díval se, kterak zástup metal peníze do pokladnice. A mnozí bohatí metali mnoho. A přišedši jedna chudá vdova, i vrhla dva šarty, což jest čtvrtá částka \"peníze\". I svolav učedníky své, dí jim: Amen pravím vám, že tato chudá vdova více uvrhla, než tito všickni, kteříž metali do pokladnice. Nebo všickni z toho, což jim zbývalo, metali, ale tato z své chudoby, všecko, což měla, uvrhla, všecku živnost svou.“\nTradiční interpretace tohoto příběhu poukazuje na kontrast mezi chováním zákoníků a vdovou a vyjadřuje podporu štědrému dávání; příběh se často čte společně s : „… Neboť ochotného dárce miluje Bůh.“\n\nAddison Wright si nicméně všímá, že nemáme žádné informace o způsobu vystupování ani momentálním rozpoložení oné vdovy. Zdůrazňuje, že dříve v vyčítá Ježíš úředníkům a farizejům pokrytectví, kterým by ochudili své rodiče:\n\nV pasáži bezprostředně předcházející okamžiku, kdy se Ježíš posadil na místo naproti chrámové pokladnice, je líčeno jeho odsouzení náboženských vůdců, kteří předstírají zbožnost, přijímají od lidí pocty a okrádají vdovy.:\n\nTitéž náboženští vůdci, kteří by přiváděli vdovy k chudobě, je zároveň rádi povzbuzují k tomu, aby činily zbožné dary nad rámec svých možností. Podle Wrighta Ježíš, spíše než aby chválil vdovinu štědrost, odsuzuje jak sociální systém, který ji učinil chudou, tak i „… hodnotový systém, který motivuje její činnost, a odsuzuje lidi, kteří ji přiměli, aby takto činila.“\n\nQuentin Quesnell vidí v tomto vyprávění „... výtku a odmítnutí pachatelů zla.“ Quesnell poznamenává, že pokud by Ježíšovo prohlášení mělo být považováno za schválení vdovina činu, bylo by zvláštní, že není doplněno žádnou z obvyklých pobídek, jako je např. „Jdi, i ty učiň též.“ ()\n\nNa příběh o vdovině šartu navazuje následující text:\n\nWright si všímá i ironie spočívající v tom, že jeruzalémský chrám byl v roce 70 zničen, což znamená, že dar chudé vdovy byl nejen pošetilý, ale i zbytečný.\n\n"}
{"id": "1461409", "url": "https://cs.wikipedia.org/wiki?curid=1461409", "title": "Walter Gemma", "text": "Walter Gemma\n\nWalter Gemma byl devítiválcový hvězdicový motor, který navazoval na úspěšné motory Walter NZ-120 (1927) a Walter Mars (1929) konstruktérů Nováka a Zeithammera, určených k pohonu lehkých cvičných a sportovních letadel. Byl vyráběn od roku 1932 Akciovou společností Walter, továrnou na automobily a letecké motory v Praze - Jinonicích.\n\nLetecký motor Walter Gemma má svůj původ v motorech Walter NZ-120 (1927) a Walter Mars (1929) a zachoval si základní konstrukci a hlavní rozměry, tj. vrtání x zdvih a objem válců. Základní myšlenkou v postupném vývoji těchto motorů bylo zlepšování jejich konstrukčních a užitných předností na základě získaných zkušeností z provozu předchozích typů. Tyto hvězdicové devítiválce měly vrtání 105 x zdvih 120 mm. Ucelená řada motorů s tímto počtem a uspořádáním válců (9H), s tímto vrtáním a zdvihem měla v následujících letech pokračování. Na tento typ Walter Gemma v roce 1934 navázal opět velice úspěšný devítiválec Walter Bora, v roce 1935 reduktorová verze Walter Bora II-R a konečně Walter Scolar, který ovšem měl zkrácený zdvih na 100 mm.\n\nPřesto byl tento motor vyráběn až do roku 1939. Ještě na II. mezinárodní letecké výstavě SILI v Helsinkách v květnu 1938 byl tento motor vystavován na společné expozici československého průmyslu. Stánek navštívil 14. května finský prezident Kyöski Kallio s doprovodem. Na II. mezinárodním aerosalonu v Bruselu v červnu 1939 firma Walter tento motor rovněž měla na svém stánku, ten však již byl součástí expozice Protektorátu Čechy a Morava. Stand Walter navštívili 13. června mj. belgický král Leopold III., ministr národní obrany Denis a velitel vojenského letectva generál Hiernaux. Výklad na obou těchto výstavách jim podal ředitel továrny Walter ing. Josef Kurzweil.\n\nTento motor byl vyráběn v licenci pobočným závodem Walter v srbské továrně Svetozar Vlajkovič i komp. v Bělehradě (Království Jugoslávie), ze které byly vyrobené motory dodávány pro jugoslávské vojenské a civilní letectví. Tato výroba navázala na první motor Walter vyráběný touto továrnou Walter NZ-120.\n\nMotor prodělal první úřední homologaci v roce 1933 podle tehdy platných podmínek ve dnech 10.7.-4.8.1933. Druhá homologace byla odjeta v roce 1937 na 200 hodin trvalého, nominálního výkonu s tím, že zkouška byla jeta ve dvou intervalech po 100 hodinách, z nichž každá část sestávala z 25 a z 75 hodin nepřetržitého provozu. Po prvním části byl motor sejmut ze zkušební stolice a zkontrolován. Bez úprav byl vzat zpět ke druhé 100hodinové zkoušce.\n\nMezi lety 1932 až 1939 bylo vyrobeno 274 motorů.\n\nDvoudílná kliková skříň motoru byla odlita z hliníkové slitiny. Válce byly z ocelových výkovků, na které byla nalita hliníková chladicí žebra. Hlava válce z hliníkové slitiny měla střechovitý kompresní prostor, byla přitažena k válci čtyřmi šrouby a utěsněna byla metaloplastickým těsněním. V dvouventilové hlavě (sací a výfukový ventil na každý válec) se ventily pohybovaly v bronzových vodících pouzdrech. Bronzová sedla ventilů byla za tepla nalisována a zaválcována. Pohyb ventilů byl odvozen od vačkového kotouče se třemi řadami vaček. Vačkový kotouč byl uložen v přední části motorové skříně. Vačky působily na páčky, ty pak na zdvihátka a prostřednictvím zdvihacích tyčinek a vahadélek, čímž byly řízeny ventily. Mechanismus vahadel a zpruh byl uzavřen do dvojdílného krytu, zdvihací tyčinky v dvoudílných trubkovitých pouzdrech.\n\nKlikový hřídel z chromniklové oceli Poldi Victrix Special se skládal ze dvou částí, spojených v klikovém čepu, a byl uložen ve třech kuličkových ložiscích. Soustava ojnic obsahovala jednu hlavní a osm vedlejších ojnic. Hlavní ojnice byla uložena čepu klikového hřídele ve dvou kuličkových ložiscích. Písty odlité z hliníkové slitiny byly připojeny k ojnicím prostřednictvím volných čepů, pojištěný pérovými kroužky. Píst měl 3 kroužky, dva těsnící a jeden stírací.\n\nMazání motoru zabezpečovalo dvojité pístové čerpadlo, s tlačným a vratným účinkem s možností regulace průtoku oleje motorem. Přebytečný olej z motoru se shromažďoval ve sběrači, protékal sítem čističe a byl odsáván zpět do olejové nádrže.\n\nZapalování bylo dvojité, magnety Scintilla s ručním řízením předstihu. Magneta byla instalována na zadním víku motoru. Zápalná směs byla nasávána z dvojitého karburátoru Zénith 42 DCJ, který byl připojen přes nasávací koleno ke kruhové komoře v zadní polovině motorové skříně. Do této komory ústily nasávací trubky jednotlivých válců. Před karburátor mohl být vložen předehřívač nasávaného vzduchu. Motor byl vybaven rozdělovačem startéru na spouštění stlačeným vzduchem nebo směsí podle systému Viet. Magneta byla opatřena svorkami pro připojení spouštěcího magneta. K usnadnění startu motoru za chladného počasí byla umístěna ve stěně nasávací komory vstřikovací tryska. K zadnímu konci hřídele rozdělovače byl připojen pohon otáčkoměru. Odtud mohl být (na přání zákazníka) odvozen pohon čerpadla paliva, namontovaného na drak letounu.\nMotor Gemma byl zaveden jako motor pro cvičná, školní letadla v československém, jugoslávském, rumunském, bulharském, lotyšském a finském letectvu. V dopravních letadlech ho používalo Československo, Německo, Bulharsko a Rakousko. Měla ho i sportovní letadla vyráběná v Československu, Jugoslávii, Itálii, Francii, Belgii, Švédsku, Rusku, Polsku, Rakousku a v USA.\n\nV Československu byl tento motor použit v letounu Praga BH-39 (vojenské označení Praga E-39). Jednalo se o jednomotorový školní dvouplošník konstruktérů Pavla Beneše a Miroslava Hajna. V tomto letounu byly postupně použity motory Walter NZ-120 o výkonu 88 kW/120 k, Walter Gemma o výkonu 110 kW/150 k a Walter Mars o výkonu 113 kW/155 k. Letoun byl vyráběn v továrně Českomoravská Kolben-Daněk a.s. (1931–1939, 131 ks) a také továrnou Vojenská továrna na letadla Letov (1934, 8 ks). První prototyp stroje vzlétl z továrního letiště 27. srpna 1931 a poté se podrobil letovým vojenským zkouškám ve VTLÚ. Testy se protáhly do ledna 1934 z důvodu dolaďování nedostatků v konstrukci kormidel. Roku 1932 byl vyroben druhý prototyp, na němž byly provedeny některé změny. Oba prototypy byly poháněny hvězdicovými devítiválci Walter NZ-120 o 88 kW s dvoulistou dřevěnou vrtulí. Letoun byl pro sériovou výrobu schválen až roku 1934. Prvních osm kusů sériových strojů Praga E-39N s motory Walter NZ-120 bylo vyrobeno v továrně Letov. Letov po osmi vyrobených kusech byl nucen pro nedostatek kapacity předat výrobu zpět do Pragy. Zbytek série tedy postavila Praga, ale již s motory Walter Gemma. Pozdější série s hvězdicovými devítiválcovými motory Walter Gemma neslo označení Praga E-39G a ještě později s motory Walter Mars s výkonem 113 kW Praga E-39M.\n\nNuri Demirağ Nu D.36 byl turecký dvousedadlový cvičný dvouplošník  s motorem Walter Gemma z třicátých let používaný tureckou armádou a stavěný v letecké továrně Nuri Demirağ v Istanbulu. Měl dva otevřené kokpity v tandemovém uspořádání pro instruktora a žáka.\n\nASJA L1 Viking bylo \"obojživelné\", čtyřmístné lehké letadlo s motorem Walter Gemma postavené ve Švédsku na počátku třicátých let. Jednalo se o hornoplošník s vysoko položeným křídlem, vyráběný společností AB Svenska Järnvägsverkstädernas Aeroplanavdelning. Byl k dispozici buď s kolovým nebo s plovákovým podvozkem.\n\nHopfner HS-10/32 byl dopravním letadlem postaveným v Rakousku počátkem třicátých let. Jednalo se o konvenční hornoplošník, vzpěrami vyztužený kabinový monoplán, odvozený od Hopfnerovy řady lehkých letounů typu parasol. Modernizovaná verze HS-10/33 byla zakoupena rakouskými vzdušnými silami a stroj byl používán jako spojovací, kurýrní stroj.\n\nMotory Walter Gemma byly zkoušeny i na dalších letadlech např. Letov Š-32 (Walter Mars), Letov Š-218 (Walter NZ-120), Caproni Ca.97 (Walter Mars), Caproni Ca.100 (Walter NZ-85), Fizir FN (Walter Mars), Savoia-Marchetti S.56 (Walter Venus), Focke-Wulf A 33 Sperber (Walter Mars), ale tam svůj „vnitrofiremní“ souboj prohrály.\n\n\nData dle\n\n\n\n\n\n"}
{"id": "1461413", "url": "https://cs.wikipedia.org/wiki?curid=1461413", "title": "Winterstein (Saské Švýcarsko)", "text": "Winterstein (Saské Švýcarsko)\n\nWinterstein, nazývaný také \"Hinteres Raubschloss\" nebo \"Raubstein\" (v překladu z němčiny \"Loupežnický hrad\" nebo \"Loupežnický kámen\"), je pískovcový skalní masiv, svědecký vrch v Národním parku Saské Švýcarsko na území spolku obcí Bad Schandau (\"Verwaltungsgemeinschaft Bad Schandau\") v německé spolkové zemi Sasko. Na vrcholu Wintersteinu se nacházejí pozůstatky stejnojmenného skalního hradu. \n\nWinterstein se nachází na katastrálním území Ostrau v neobydlené části Großer Zschand, nejdelšího bezvodého údolí v Saském Švýcarsku. Geomorfologicky tato oblast náleží do saské části Děčínské vrchoviny (Labských pískovců). Asi 150 metrů jižněji od Wintersteinu se nacházejí skály Bärfangwänden (\"Bärfangwarte\", \"Bärfangkegel\"), které převyšují Winterstein o 30 metrů. Západně se rozprostírá bezvodé údolí Kleiner Zschand, nad jehož okraji se zvedají vrcholy Großer Winterberg a Kleiner Winterberg. Při jižním okraji Winterbergu, oddělená pouze úzkou skalní průrvou, se nachází mohutná skalní věž \"Wintersteinwächter\", která je vyhledávanou horolezeckou lokalitou s vyznačenými lezeckými cestami.\n\nZ geologického hlediska se jedná o oblast mořských sedimentů o mocnosti až 400 metrů, pocházejících z druhohorního křídového období. Rozměry základny svědeckého vrchu, který je pozůstatkem rozsáhlejšího pískovcového masivu, jsou zhruba 120 x 50 metrů. Jeho vnější kolmé skalní stěny jsou vysoké 90 až 100 metrů, uvnitř skály se nachází puklinová jeskyně \"Klufthöhle\", kterou vede cesta vzhůru skalním komínem na vrcholovou plošinu.\n\nStředověký skalní hrad patřil k největším objektům tohoto druhu v oblasti Saského Švýcarska, avšak o jeho vzniku neexistují konkrétní písemné doklady. Předpokládá se, že byl vybudován ve 13. století Berky z Dubé jako strážní hrad při obchodní stezce, která vedla z Bad Schandau, respektive z Postelwitz až do Žitavy, jak tomu napovídá datování středověké keramiky, nalezené v tomto místě. (Existence této obchodní stezky však byla historiky později zpochybněna). \n\nJiná hypotéza předkládá teorii, že hrad nechal zbudovat král Václav I. kolem roku 1241 při opevňování českého území během mongolského vpádu do Evropy. První písemná zmínka je až z roku 1379, kdy český král Václav IV. dal hrad do zástavy svému komořímu Těmovi z Koldiců (\"Thimo von Colditz\"). Podle dobových pramenů hrad přestal být využíván již po roce 1450. K hradnímu opevnění náležela i strážní hláska na 200 metrů vzdálené skále zvané \"Wartburg\", která je nyní rovněž součástí zdejší horolezecké skalní oblasti. Asi 400 metrů severozápadně od Wintersteinu je místo zvané \"Bärenfanggrube\", kde jsou patrné pozůstatky místnosti, zatesané do skály.\n\nRovněž není přesně známo, odkdy začal být masiv Wintersteinu využíván turisticky a horolezecky, určité zprávy v tomto směru však existují z počátku 19. století. Na přelomu 18. a 19. století se místo stalo také předmětem zájmu německých romantických malířů. Prvním známým zobrazením Wintersteinu je mědiryt Adriana Zingga, datovaný pravděpodobně do roku 1790. První fotografie Wintersteinu pořídil fotograf Hermann Krone v roce 1855. Na jeho dalších snímcích z roku 1885 je vidět dřevěný žebřík, podobný tomu z Zinggova obrazu, díky kterému bylo možno vystoupit na vrcholovou plošinu skály. První zaznamenaný horolezecký výstup na Winterstein se uskutečnil v roce 1921.\n\nPo skončení druhé světové války byl žebřík zchátralý a nebezpečný, proto jej členové klubu \"Wanderlust 1896\" z Drážďan, nejstaršího horolezeckého a turistického klubu v Sasku, museli v roce 1948 odstranit. Zároveň byl Winterstein oficiálně zařazen mezi saské horolezecké skalní oblasti a bylo zde vyznačeno 19 lezeckých cest. V roce 1952 členové spolku \"Naturfreunde\" z Bad Schandau zde postavili nový žebřík, umožňující turistům přístup na vrchol. Tato přístupová cesta pak byla rekonstruována a obnovena v 90. letech 20. století.\n\nPodél jižního úpatí Wintersteinu vede červeně značená turistická cesta \"Königsweg\" roklí, zvanou \"Raubsteiner Schlüchte\". Významná saská turistická trasa Malířská cesta prochází mezi skalami asi 500 metrů jižněji. Pod skalami je turistický rozcestník a informační tabule. Bez použití horolezeckého vybavení je na vrchol skal k pozůstatkům středověkého hradu výstup možný jen po kamenných schodech a posléze po dlouhém kovovém žebříku, umístěném v jeskyni \"Klufthöhle.\"\n\n"}
{"id": "1461422", "url": "https://cs.wikipedia.org/wiki?curid=1461422", "title": "Denver Film Critics Society Awards 2018", "text": "Denver Film Critics Society Awards 2018\n\n9. ročník předávání cen sdružení Denver Film Critics Society Awards se konal dne 14. ledna 2019. Nominace byly oznámeny dne 7. ledna 2019.\n\n\"Roma\"\n\n\nAlfonso Cuarón – \"Roma\"\n\n\nCharlie Wachtel, David Rabinowitz, Kevin Willmott, a Spike Lee – \"BlacKkKlansman\"\n\n\nBryan Woods, Scott Beck a John Krasinski – \"Tiché místo\"\n\n\nEthan Hawke – \"Zoufalství a naděje\"\n\n\nOlivia Colman – \"Favoritka\"\n\n\nMahershala Ali – \"Zelená kniha\"\n\n\nRachel Weisz – \"Favoritka\"\n\n\nWon't You Be My Neighbor?\n\n\n\"Roma\"\n\n\n\n\"Annihilation\"\n\n\n\"Ztratili jsme Stalina\"\n\n\n\n„Shallow“ – \"Zrodila se hvězda\"\n\n\nLudwig Göransson – \"Black Panther\"\n\n"}
{"id": "1461425", "url": "https://cs.wikipedia.org/wiki?curid=1461425", "title": "Josef Dadok", "text": "Josef Dadok\n\nJosef Dadok (* 28. února 1926, Dětmarovice) je český vědec, fyzik a konstruktér v oboru nukleární magnetické rezonance.\n\nV roce 1960 zkonstruoval ing. Josef Dadok první NMR spektrometr v Československu. V roce 1967 odjel na studijní pobyt do Spojených států, vzhledem k politickému vývoji po srpnu 1968 se nevrátil a nastoupil jako profesor na Carnegie Mellon University v Pittsburghu. Zde v roce 1977 vyvinul první supravodivý magnet a pomocí něj o rok později supravodivý NMR spektrometr, který byl až do roku 1986 nejvýkonnějším systémem pro spektroskopii vysokého rozlišení na světě.\n\nJosef Dadok se narodil v Dětmarovicích 28. února 1926. V roce 1937 nastoupil ke studiu českého a později polského gymnázia v Orlové, studium byl ale kvůli válce nucen přerušit a vydělával si jako listonoš. Otec Josef Dadoka s v roce 1942 pod nátlakem přihlásil k Volksliste, kvůli čemuž byl Josef Dadok v roce 1944 odveden německou armádou. Dostal se s ní na západní frontu, odkud zběhl k anglické armádě a odtud do československé zahraniční armády, kde sloužil jako instruktor radistů. Po válce dokončil středoškolské studium externí maturitou na reálném gymnáziu v Ostravě. Po maturitě nastoupil na Vysokou školu technickou Dr. Edvarda Beneše v Brně, obor elektrotechnik. Brzy se začal specializovat na vysokofrekvenční elektrotechniku. Ještě před ukončením základního kurzu se stal vyučujícím odborným asistentem prof.Aleše Bláhy. Z politických důvodů ale nesměl na škole pokračovat, neboť odmítl vstoupit do KSČ a tak v roce 1951 nastoupil jako vedoucí vývojové skupiny pro vysokofrekvenční měřicí přístroje v národním podniku Tesla Brno. V roce 1953 odešel z Tesly do nově založených Vývojových dílen ČSAV (později Ústav přístrojové techniky). Zde v roce 1963 dokončil vědeckou kandidaturu se závěrečnou prací na téma \"Mezní citlivost a rozlišovací schopnost spektrometru jaderné magnetické rezonance\".\n\nJeště před dokončením vědecké kandidatury zkonstruoval Josef Dadok NMR spektrometr s kmitočtem 30 MHz, první v Československu. V následujících letech stál u vývoje dalších NMR spektrometrů pracujících na kmitočtech 40 až 80 MHz. Velkým Dadokovým úspěchem bylo rychlé zavedení NMR spektrometrů do sériové výroby v Tesle Brno. Československo se tak stalo po USA a Japonsku třetí zemí, kde se NMR spektroskopy vyráběly, a první zemí v tzv. Východním bloku. Výroba NMR spektroskopů pokračovala v Brně až do roku 1992. Poslední spektrometr, na jehož vývoji se Josef Dadok podílel, byl typ TESLA BS 487 s kmitočtem 80 Hz, oceněný roku 1968 zlatou medailí na brněnském strojírenském veletrhu.\n\nV roce 1967 byla na Ústavu přístrojové techniky založena laboratoř nízkých teplot, zaměřená na výzkum a vývoj supravodivých magnetů pro NMR. Po odchodu Josef Dadoka do USA výzkum a vývoj v oblasti NMR spektroskopie na Ústavu přístrojové techniky pokračoval. V současnosti ve výzkumu navazuje skupina Magnetická rezonance a Kryogenika, rozdělená na dvě vědeckovýzkumná oddělení: Magnetická rezonance a Kryogenika a supravodivost.\n"}
{"id": "1461427", "url": "https://cs.wikipedia.org/wiki?curid=1461427", "title": "Tricyklobutabenzen", "text": "Tricyklobutabenzen\n\nTricyklobutabenzen je polyaromatický uhlovodík, jehož molekula se skládá z benzenového jádra zkondenzovaného s třemi cyklobutanovými cykly. Společně s dalšími podobnými látkami je předmětem laboratorních studií díky schopnosti tvořit neobvyklé konformace a také díky neobvyklé reaktivitě. Tricyklobutabenzeny jsou izomery radialenů, s nimiž se vyskytují v rovnováze.\n\nTricyklobutabenzen byl poprvé připraven roku 1979 následující posloupností reakcí:\n\nPolyoxygenovaný derivát tricyklobutabenzenu s neobvyklou délkou vazeb mezi karbonylovými skupinami (160 pm) lze připravit následující posloupností reakcí:\n\nBěžná délka vazby tohoto druhu je jenom 148 pm, zatímco například v molekule isatinu je to 154 pm. U délek aromatických vazeb nebyly pozorovány žádné změny oproti obvyklým hodnotám.\n\n"}
{"id": "1461430", "url": "https://cs.wikipedia.org/wiki?curid=1461430", "title": "Patrik Lančarič", "text": "Patrik Lančarič\n\nPatrik Lančarič (* 27. července 1972 Modra) je slovenský divadelní a filmový režisér, scenárista a pedagog, od září 2017 umělecký šéf Městského divadla Zlín.\n\nV roce 2000 absolvoval obor divadelní režie na Vysoké škole múzických umění v Bratislavě, kde následně v letech 2000 až 2003 působil jako pedagog. Kromě VŠMU v Bratislavě učil ještě na Divadelní fakultě Akademie múzických umění v Praze (DAMU).\n\nV letech 2002 až 2004 byl uměleckým šéfem činohry Státního divadla Košice, od roku 2004 pracoval jako nezávislý režisér na volné noze. Na Slovensku pravidelně spolupracoval se státními i nezávislými profesionálními divadly (Slovenské národní divadlo, Divadlo Astorka Korzo '90, Státní divadlo Košice, Slovenské komorné divadlo Martin či Štúdio L+S). Spolupracoval také s mnoha evropskými divadly – např. v Německu (Thalia Theater Hamburg, Schauspiel Frankfurt), Norsku, Estonsku, Litvě, Polsku, Velké Británii, Švýcarsku, Nizozemsku, Portugalsku, Lucembursku a České republice.\n\nOd září 2017 se stal uměleckým šéfem Městského divadla Zlín, jelikož se předchozí umělecká šéfka Hana Mikolášková rozhodla post opustit z osobních důvodů a na vlastní žádost. Již před svým nástupem do funkce uměleckého šéfa režíroval ve Zlíně hry \"Agent František ve službách Sherlocka Holmese\" (autoři Hugo Vavrečka a Peter Pavlac, premiéra 2014) a \"Já, Baťa\" (autor Peter Pavlac, premiéra 2017). V roce 2018 pak měly v divadle premiéru tři hry pod jeho režijním vedením: \"Drahá legrace\" (autor Francis Veber), \"Testosteron\" (autor Andrzej Saramonowicz) a \"Masaryk/Štefánik\" (autor Peter Pavlac).\n\nV rámci filmu se uplatnil jako režisér v případě snímku \"Rozhovor s nepřítelem\" (2007), společně s renomovaným dánským scenáristou Jannikem Tai Mosholtem je též podepsaný pod hraným filmem \"Runnig head\". Z pozice režiséra a scenáristy pak vytvořil dokumenty \"Ladislav Chudík\" (2008) o slovenském herci Ladislavu Chudíkovi, \"Hrana\" (2014) a \"Hrana Rockument\" (2015) o slovenském hudebním skladateli a zpěvákovi Markovi Brezovském a \"Válek\" (2018) o slovenském básníkovi a politikovi Miroslavu Válkovi.\n"}
{"id": "1461432", "url": "https://cs.wikipedia.org/wiki?curid=1461432", "title": "Marián Čop", "text": "Marián Čop\n\nMarián Čop (* 28. října 1973, Prešov) je slovenský luterský duchovní, biskup Evangelické církve augsburského vyznání v České republice (ECAV).\n\nRoku 2012 se stal superintendentem ECAV; v roce 2018 byl úřad superintendenta přejmenován na úřad biskupa. Působí zároveň jako sborový farář slovenského sboru ECAV v Praze.\n\nRoku 2017 byl zvolen do funkce druhého místopředsedy Ekumenické rady církví v České republice. \n"}
{"id": "1461433", "url": "https://cs.wikipedia.org/wiki?curid=1461433", "title": "Hexaoxotricyklobutabenzen", "text": "Hexaoxotricyklobutabenzen\n\nHexaoxotricyklobutabenzen je chemická sloučenina, kterou lze považovat ža šestinásobný keton tricyklobutabenzenu (tedy za organickou sloučeninu) i za oxid uhlíku (tedy anorganickou sloučeninu).\n\nTato látka byla detekována v roce 2006 pomocí C NMR.\n"}
{"id": "1461434", "url": "https://cs.wikipedia.org/wiki?curid=1461434", "title": "Jevgenij Zimin", "text": "Jevgenij Zimin\n\nJevgenij Vladimirovič Zimin ( (6. srpna 1947 Moskva – 28. prosince 2018 Moskva) byl ruský hokejový útočník. Po skončení aktivní kariéry působil jako trenér.\n\nS reprezentací Sovětského svazu získal 3 tituly mistra světa a 2 zlaté medaile z olympiád, reprezentoval v letech 1967–1972. V roce 1972 nastoupil v sérii století kanadské NHL, hrál ve 2 utkáních, ve kterých dosáhl 2 gólů a jedné asistence.\n\nZačínal v letech 1964–1965 za tým Lokomotiv Moskva. V letech 1965–1974 hrál za Spartak Moskva. S týmem získal v letech 1967 a 1969 dvakrát mistrovský titul. V letech 1974–1976 byl povolán do armády a hrál za SKA Lipeck ve druhé lize a v letech 1976–1977 za Křídla Sovětů Moskva. V sovětské lize nastoupil ve 315 utkáních a dal 185 gólů.\n"}
{"id": "1461440", "url": "https://cs.wikipedia.org/wiki?curid=1461440", "title": "Středočeský krajský přebor 1969/70", "text": "Středočeský krajský přebor 1969/70\n\nV soubojích Středočeského krajského přeboru 1969/70, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1970. \n\nZdroj: \n\nPoznámky:\n"}
{"id": "1461441", "url": "https://cs.wikipedia.org/wiki?curid=1461441", "title": "George Gallup", "text": "George Gallup\n\nGeorge Horace Gallup (18. listopadu 1901 Jefferson (Iowa) – 26. července 1984 Tschingel ob Gunten) byl americký statistik, autor novátorských metod výzkumu veřejného mínění, založených na teorii pravděpodobnosti. Časopis \"Life\" ho zařadil na seznam stovky nejvýznamnějších Američanů dvacátého století. \n\nPocházel z venkovské dobytkářské rodiny, absolvoval University of Iowa, kde si vydělával na studia hraním amerického fotbalu a redigováním studentského časopisu. V roce 1928 získal doktorát v oboru psychologie, pak vyučoval žurnalistiku na Drake University a Northwestern University, od roku 1932 žil v New Yorku a pracoval v reklamní agentuře Young and Rubicam. V roce 1935 založil American Institute of Public Opinion, později známý jako Gallupův ústav. Vyvinul vlastní způsob zjišťování politických preferencí veřejnosti, nazvaný \"Gallup Poll\" – průzkumy byly založeny na výběru respondentů tak, aby vzorek odpovídal socioekonomickému složení obyvatelstva, a na přesných instrukcích pro tazatele, které měly zabránit nepochopení otázek. Gallupova metoda se osvědčila při prezidentských volbách v roce 1936, kdy na rozdíl od prestižního časopisu \"The Literary Digest\" dokázala předpovědět vítězství Franklina Delana Roosevelta. V letech 1953–1956 byl předsedou National Civic League, v roce 1975 se stal členem Americké akademie umění a věd. Zemřel ve věku 82 let ve svém letním domě ve Švýcarsku. Jeho nástupcem ve vedení Gallupova ústavu byl syn George Gallup Jr.\n\n"}
{"id": "1461450", "url": "https://cs.wikipedia.org/wiki?curid=1461450", "title": "Žebrák (Vlašimská pahorkatina)", "text": "Žebrák (Vlašimská pahorkatina)\n\nŽebrák (585 m n. m.) je kopec ve Vlašimské pahorkatině, 3 km jihovýchodně od Bystřice a 8 km jižně od Benešova.\n\nŽebrák je dominantou severní části přírodního parku Džbány-Žebrák, který byl vyhlášen v roce 1996 v krajině mezi Voticemi, Jankovem, Líšnem a Tomicemi, o rozloze 53 km². Chráněná je tu krajina, která má takřka podhorský charakter, jsou tu rozsáhlé lesní plochy a louky s remízky, pramennými oblastmi a rybníky. Jižní části parku dominuje vrchol Džbány (688 m n. m.)\n\nV přírodním parku se vyskytují např. tyto druhy rostlin - prstnatec májový, bublinatka jižní, rosnatka okrouhlolistá a suchopýr bahenní. Z živočichů to jsou např. ptáci chřástal polní, bekasina otavní, včelojed lesní, výr velký a ledňáček říční, savci vydra říční a netopýr severní a obojživelníci čolek horský a rosnička zelená.\nŽebrák je přístupný po červeně značené cestě od zámku Líšno, která pokračuje přírodním parkem dál na jih, přes Džbány, až do Votic. Nejkratší přístup vede z Jinošic po žluté značce k rozcestí Vrbětín hájovna a od něj doleva po červené na rozcestí Žebrák. Vrchol se nachází 80 metrů od rozcestí severozápadním směrem. Celý výstup z Jinošic měří 2 km s převýšením 150 metrů.\n"}
{"id": "1461451", "url": "https://cs.wikipedia.org/wiki?curid=1461451", "title": "JK Education", "text": "JK Education\n\nJK Education, s.r.o. (IČ 015 55 804) je česká společnost se sídlem v Praze. Spoluzaložil ji Ondřej Kania v roce 2013. Její centrála se nachází na Svatoslavově ulici. Skupina se zabývá vzděláváním v České republice.\n\nMyšlenka založit vzdělávací skupinu, která bude pomáhat českým studentům studovat na zahraničních internátních školách, napadla Kaniu už v době jeho studia na americké střední škole. Po svém návratu se rozhodl s kamarádem založit vzdělávací skupinu, která by českým studentům zprostředkovala podobnou zkušenost, jako zažil on v Americe.\n\nSpolečnost vznikla jako J&K Consulting 10. dubna 2013. V tomto roce se společnosti podařilo dostat na zahraniční internátní školy 10 studentů. V roce 2014 poslali 21 českých studentů na zahraniční internátní školy. V roce 2015 zorganizovali první ročník vzdělávacího veletrhu JK Education EXPO, na který ze zahraničí přijelo 32 středních škol.\n\nKania se v roce 2016 rozhodli investovat do jednoho gymnázia v Praze a spoluzaložili Pražské humanitní gymnázium, kde zavedli výuku inspirovanou finským a americkým vzdělávacím systémem. Ve stejném roce se uskutečnil druhý ročník veletrhu JK Education EXPO, na který tentokrát přijelo 40 zahraničních škol z USA, Evropy a Kanady. Vzdělávací skupina rozšířila svoji působnosti i na Slovensko, Maďarsko a Polsko.\n\nNásledující rok se počet studentů na zahraničních internátních školách zvýšil na 107 a skupina se rozhodla založit první americkou střední školu v Česku. V Praze vznikla American Academy in Prague s americkou akreditací. \nZástupci skupiny se rozhodli ji v roce 2017 přejmenovat z J&K Consulting na JK Education. Po úspěchu American Academy in Prague otevřeli i druhou pobočku v Brně, která v akademickém roce 2019/2020 plánuje přijmout 50 studentů. V roce 2019 společnost plánuje otevřít American Academy in Bratislava.\n\nV roce 2018 do společnosti vstoupil slovenský investiční fond Espira Investments, za kterým stojí investiční bankéřky Andrea Ferancová a Emília Mamajová.\n\nV roce 2019 zařadil Forbes Ondřeje Kaniu do žebříčku 30 pod 30 mladých talentů z České republiky a následně do prestižního evropského výběru v oblasti společensky odpovědného podnikání.\n\nJK Education se prostřednictvím vlastních projektů snaží nabídnout českým rodinám a studentům ve věku od 12 do 18 let alternativu k českému vzdělávacímu systému. Spolupracuje s americkými a kanadskými školami, na které ve školním roce 2019/2020 pošle více než 180 studentů. V rámci vzdělávání se soustředí na jazyky, které jsou podle nich ve 21. století nejdůležitější dovedností mladých lidí. Jejich vizí je připravit studenty na nejlepší univerzity po celém světě a úspěšný život ve 21. století.\n\nHlavní činností vzdělávací skupiny je zabezpečit českým, slovenským, maďarským a polským studentům studium na kvalitních zahraničních internátních školách v USA, Kanadě a Evropě.\n\nMomentálně má vzdělávací skupina vytvořené unikátní partnerství s více než 40 zahraničními středními školami a dokáže zajistit studium na více než 150 středních školách v USA, Kanadě a Evropě.\n\nInternátní střední školy jsou školy, kde studenti bydlí na internátě v rámci velkého školního kampusu.  \n\nVzdělávací skupina každoročně pořádá veletrh internátních středních škol JK Education EXPO v Praze, Bratislavě, Budapešti a Varšavě. V roce 2018 se uskutečnil jeho čtvrtý ročník, na který přijeli zástupci ze více než 40 amerických, kanadských a evropských středních škol. Ty mají možnost představit účastníkům svoje studijní programy, letní jazykové pobyty a zájmové kroužky. \n\nOd svého vzniku společnost založila tři střední školy v České republice, ke kterým od září 2019 přibude i čtvrtá. V roce 2016 investovala do pražského gymnázia a založila Pražské humanitní gymnázium, jehož výuka je inspirovaná finským a americkým vzdělávacím konceptem. Gymnázium je orientované na humanitní předměty, pravidelně pořádá besedy s významnými osobnostmi z politiky, podnikání nebo vědy.\n\nV roce 2017 JK Education otevřeli v Praze střední školu s americkou akreditací - American Academy in Prague, která je institucionálním partnerem Foxcroft Academy v Maine, USA. Tato škola je garantem American Academy a podílí se na vytváření vzdělávacího konceptu. Studenti American Academy in Prague mají svobodu ve výběru předmětů, kterým se chtějí věnovat. Stejně jako na Pražském humanitním gymnázium, i na American Academy probíhá projektová a tematická výuka.\n\nStudium probíhá v angličtině a učitelé pocházejí z celého světa. Ředitelkou je Američanka Yvonne Crawford.\n"}
{"id": "1461453", "url": "https://cs.wikipedia.org/wiki?curid=1461453", "title": "Kirill Kolčegošev", "text": "Kirill Kolčegošev\n\nKirill Kolčegošev, (* 2. května 1986 Kemerovo), je ruský horolezec a reprezentant v ledolezení, vítěz celkového hodnocení světového poháru a vicemistr Evropy v ledolezení na rychlost.\n\n\n"}
{"id": "1461456", "url": "https://cs.wikipedia.org/wiki?curid=1461456", "title": "Święta wojna", "text": "Święta wojna\n\nŚwięta wojna je polský komediální televizní seriál. Vysílán byl v letech 2000–2009, celkem vzniklo 322 dílů v 10 řadách.\n\nSeriál se odehrává v Katovicích a pojednává o bývalém horníkovi Hubertu Dworniokovi, jeho ženě Anně a jeho příteli z armády, Zbigniewovi Pyciakowském z Varšavy.\n\n"}
{"id": "1461457", "url": "https://cs.wikipedia.org/wiki?curid=1461457", "title": "Lucerna (svítidlo)", "text": "Lucerna (svítidlo)\n\nLucerna je ochranný kryt pro zdroj světla. Světelný zdroj (obvykle svíčka nebo knot v oleji) byl umístěn do lucerny, která plamen chránila před zhasnutím. Dnes se slovní termín lucerna používá pro název mnoha druhů přenosného i závěsného osvětlení.\n\nLucerny se obvykle vyráběly z kovového rámu s několika stranami (obvykle čtyřmi, ale i šesti nebo osmi) a hákem nebo kovovým obloukem nahoře. Do rámu se vsazoval průsvitný materiál, nyní skleněné nebo plastové tabulky, ale dříve tenké listy zvířecího rohu nebo plechové pláty s vyvrtanými otvory nebo ozdobnými vzory.\n\nPřestože se lucerny primárně používají, aby plamen neuhasil vítr, déšť nebo nějaký jiný důvod, další důležitou funkcí bylo snížit riziko požáru v případě, že z plamene vyskočí jiskra nebo světlo spadne. To bylo zvláště důležité pod palubou lodí, jelikož požár na dřevěné lodi přivodil velkou katastrofu.\n\nStarověcí Číňané někdy zachytili světlušky do transparentních nebo poloprůhledných schránek a používali je jako krátkodobé lucerny. Lucerny se používají na mnoha asijských festivalech. Během festivalu duchů jsou lucerny ve tvaru lotosů umístěny na řeky a moře a symbolicky vedou ztracené duše zapomenutých předků k posmrtnému životu.\n\nVšechny lucerny na palivo jsou do určité míry nebezpečné kvůli manipulaci s hořlavými a toxickými látkami, nebezpečí požáru nebo popálenin a potenciálnímu nebezpečí otravy oxidem uhelnatým, pokud se používá v uzavřeném prostředí. Jednoduché knotové lampy se stále užívají, jelikož jsou levné, ale poskytují málo světla a jsou nevhodné pro čtení.\n\nMnoho přenosných palivových svítidel z plášťových paliv nyní používá palivové plyny, které se stlačují, jako je propan, ať už samotný, nebo v kombinaci s butanem. Plynové lampy používají tzv. punčošku, aby přijaly a znovu vyzařovaly teplo jako viditelné světlo z plamene. Vznícené palivo samo o sobě mnoho světla nevyzařuje, rozžhavuje však punčošku navlečenou na hořák a ta už pak produkuje dostatek viditelného světla. Pro ochranu před vysokými teplotami a stabilizací průtoku vzduchu je kolem pláště umístěn skleněný štít (případně ochranná mřížka) ve tvaru koule nebo válce. Takovéto lampy obvykle používají malou jednorázovou ocelovou nádobu k dodávání paliva. Schopnost doplňovat palivo bez zacházení s kapalnými palivy zvyšuje bezpečnost.\n\nSvítidla navržená jako trvale osazená elektrická svítidla se používají v interiéru nebo v exteriéru jako veřejné osvětlení. Vzhled osvětlení může vyvolat dojem dob dřívějších nebo zlepšit estetické hledisko.\n\nNěkteré nabíjecí fluorescenční lampy mohou být stále připojeny k elektrické síti a mohou být nastaveny tak, aby svítily při výpadku proudu. Během rozsáhlých poruch elektrického vedení může být dodatečné nabíjení zajištěno z 12voltovou autobaterií nebo z nabíječky na solární energii. Solární lampy se staly populární v rozvojových zemích, kde poskytují bezpečnější a levnější alternativu k petrolejovým lampám.\n\nV přenosných svítilnách se používají různé typy baterií. Jsou pohodlnější, bezpečnější a produkují méně tepla než spalovací světla.\n\nSvětelné zdroje používající LED jsou energeticky účinnější než jiné typy světelných zdrojů.\n"}
{"id": "1461461", "url": "https://cs.wikipedia.org/wiki?curid=1461461", "title": "Vladimír Krajňák", "text": "Vladimír Krajňák\n\nVladimír Krajňák (24. září 1927, Kežmarok – 16. ledna 2014, Poprad) byl slovenský lyžař. \n\nNa VII. ZOH v Cortině d'Ampezzo 1956 reprezentoval Československo v alpském lyžování. V obřím slalovu skončil na 38. místě, ve sjezdu byl diskvalifikován a závod ve slalomu nedokončil. Na V. ZOH ve Svatém Mořiči 1948 byl nominován, ale při tréninku v dějišti her se zranil a nemohl startovat. Byl šestinásobným mistrem Československa. Na mistrovství světa 1954 ve švédském Aare skončil 27. ve sjezdu. \n\n"}
{"id": "1461464", "url": "https://cs.wikipedia.org/wiki?curid=1461464", "title": "Zapalovací cívka", "text": "Zapalovací cívka\n\nZapalovací cívka je součást zapalovacího systému zážehových motorů. Jejím úkolem je naakumulovat zapalovací energii a předat ji ve formě vysokonapěťového impulzu zapalovací svíčce. Zapalovací cívka může být:\n\n\nNa železném jádru je navinuté sekundární vinutí. Na sekundárním vinutí je primární vinutí. Poměr počtu závitů může být v rozsahu 1:50 - 1:100 (větší počet má vinutí sekundární). Tato část je zalita v izolační hmotě resp. uložena na izolační podložce v kovovém pouzdře cívky. Uvnitř pouzdra cívky se ještě nachází plášť z plechů. Vrch cívky je také zakončen izolačním víkem z něhož vystupují tři svorky:\n\n\nCívka je připevněna relativně širokou kovovou objímkou ​ (viz obrázek) ke karosérii vozidla. Tato slouží kromě uchycení cívky i jako prostředek pro odvádění tepla vznikajícího v cívce.\n\nModernější řešení se samostatnou cívkou, která se montuje blíže resp. na zapalovací svíčku () má cívku zapuštěnou v pouzdře s transformátorovým olejem. Jednotlivé cívky se spojují do zapalovací lišty (), společné pro celou řadu válců. V případě poruchy některé cívky v liště je třeba vyměnit celou lištu.\n\nPro víceválcové motory s sudým počtem válců je výhodné použít dvoujiskrové nebo čtyřjiskrové cívky. Jedna dvoujiskrová cívka vygeneruje najednou dvě jiskry do dvou svíček a obslouží dva válce, které pracují s fázovým posunutím jedné otáčky klikové hřídele. Jiskra ve válci, který je v horní úvrati na konci kompresního zdvihu, zapálí směs. Jiskra ve válci, který je na konci expanzního zdvihu vyjde naprázdno, protože ve válci jsou už jen spaliny. Proto se tento systém v angličtině nazývá i \"wasted-spark\". Tyto typy cívek bývají v plastových pouzdrech s vytaženými železnými jádry, které zajišťují chlazení.\n"}
{"id": "1461465", "url": "https://cs.wikipedia.org/wiki?curid=1461465", "title": "Bonami", "text": "Bonami\n\nBonami je internetová prodejna zaměřená na prodej nábytku, bytových dekorací a módního příslušenství, která byla spuštěna v roce 2013 v Praze v České republice. Stojí za ní Václav Štrupl a investiční skupina Miton. Mimo Českou republiku Bonami působí také na Slovensku, v Polsku, Rumunsku a Maďarsku. \n\nPrvní ukázková verze e-shopu byla spuštěná 20. prosince roku 2012, ale až 1. ledna následujícího roku spatřila světlo světa ostrá verze internetového e-shopu Bonami. Za jeho založením stojí Václav Štrupl a investiční skupina Miton. Bonami se na rozdíl od klasických e-shopů zaměřuje na tzv. nákup očima (emotional shopping). Zákazník nekupuje již předvybrané zboží podle parametrů, ceny a termínu dodání, ale nechává se inspirovat, strhnout emocemi. Objevuje unikátní produkty, které musí mít. E-shop tím objevil mezeru na trhu. \n\nJiž 23. května 2014 firma vstoupila na polský trh, kde na ní čekalo cca 25 tisíc předregistrovaných uživatelů, 16. dubna 2015 na slovenský trh s cca 40 tisíci předregistrovanými uživateli, 3. října 2016 na rumunský trh s cca 100 tisíci předregistrovanými uživateli a 8. srpna 2018 na maďarský trh s více než 100 tisíci předregistrovanými uživateli. \n\nZatímco v roce 2013 měla firma obrat mírně přes 30 miliónů Kč, v roce 2014 již dosáhl výše 100 miliónů Kč, v roce 2015 asi 260 miliónů Kč, v roce 2016 cca 372 miliónů Kč a v roce 2017 přibližně 750 miliónů Kč. Za dobu své existence Bonami představilo přes 220 tisíc produktů ve více než 6600 kampaních. \n\n"}
{"id": "1461469", "url": "https://cs.wikipedia.org/wiki?curid=1461469", "title": "Gabriel Palacka", "text": "Gabriel Palacka\n\nGabriel Palacka (* 7. listopad 1960, Komárno) je slovenský politik.\n\nAbsolvoval Matematicko-fyzikální fakultu Univerzity Komenského v Bratislavě a později Vysokou školu technickou v Bratislavě. Po ukončení studia pracoval jako analytik na oblastním ředitelství ČSD v Bratislavě, poté mezi roky 1991 a 1992 jako ředitel odboru na Ministerstvě dopravy a spojů SR. Byl nejprve členem strany KDH, později SDK a SDKÚ. V roce 1994 byl státním tajemníkem ministerstva pro správu a privatizaci národního majetku. V letech 1998 až 1999 byl ministrem dopravy SR. Je ženatý má dvě děti.\n"}
{"id": "1461470", "url": "https://cs.wikipedia.org/wiki?curid=1461470", "title": "FitCraft Energy", "text": "FitCraft Energy\n\nFitCraft Energy je česká společnost s.r.o., založená roku 2010. Zabývá se výrobou a vývojem velkokapacitních bateriových modulů k akumulaci elektrické energie a jejímu následným využitím v průmyslové sféře či v domácnostech. Sídlo společnosti se nachází ve Valašském Meziříčí. V současnosti společnost nabízí celkem 4 druhy řešení akumulačních modulů pro průmyslové využití v rámci produktové řady \"SaveBox INDUSTRY\" a jedno řešení pro domácnosti pod názvem \"SaveBox HOME\".\n\nSpolečnost FitCraft Energy, s.r.o. se věnuje výrobě velkokapacitních úložných modulů od roku 2010, do roku 2016 poskytovala svá řešení převážně zahraničním klientům. V roce 2016 oficiálně vstoupila i na český trh, a to se svým řešením ukládání elektrické energie a její následné distribuce zvaným \"SaveBox\".\nJednotky SaveBox nabízí ve dvou verzích - pro průmyslové a domácí využití. Zařízení umožňuje koncovému zákazníkovi ukládat energii ze slunečního svitu - např. prostřednictvím fotovoltaických panelů - a tu následně distribuovat. Řada INDUSTRY pro průmyslový provoz zahrnuje celkem 4 typy jednotek (XS, S, M a L) rozdělených dle kapacity a výkonu, a to od 6 do 200 kWh. Společnost k nim v budoucnosti plánuje přidat také řešení \"K\" (kontejner).\nSaveBox HOME nyní společnost nabízí v jedné variantě s možnost stavebnicového rozšiřování o další jednotky a budování vlastní fotovoltaické elektrány. Zařízení lze také zapojit do tzv. \"clusteru\" 3 zařízení, chovajících se jako jedna velká centrála.\n\nJednotka \"SaveBox\" je hybridní systém pro výrobu a akumulaci elektrické energie. Bateriová jednotka \"SaveBox Home\" energii akumuluje z fotovoltaických panelů či větrné elektrárny a následně ji dodává do rodinného domu bez generování přetoku do elektrické sítě. \"SaveBox Home\" v současnosti disponuje ČSN certifikáty a \"Protokolem o nastavení ochran\" (dokazujícím, že systém negeneruje přetoky do sítě). Splňuje tak mimo jiné i kritéria stanovená Ministerstvem průmyslu a obchodu ČR pro program \"Nízkouhlíkové technologie\" anebo \"Nová Zelená Úsporám\". Společnost garantuje výdrž LiFePo4 baterií uvnitř zařízení na minimálně 6000 nabíjecích cyklů, tedy zhruba 16 let při jednom nabíjecím cyklu denně. Zařízení jsou vybavena NFC technologií, díky které mohou uživatelé prostřednictvím aplikace pro chytré telefony a tablety monitorovat spotřebu energie.\n\n"}
{"id": "1461472", "url": "https://cs.wikipedia.org/wiki?curid=1461472", "title": "Vladislav Müller (lední hokejista)", "text": "Vladislav Müller (lední hokejista)\n\nVladislav Müller (10. ledna 1925 - 15. března 1947) byl československý hokejový útočník. Zemřel na následky zranění utrpěného při utkání v Německu. Byl nejrychlejším českým hokejistou poválečného období.\n\nZa reprezentaci Československa nastoupil v letech 1945 až 1947 v 7 utkáních, ve kterých dal 4 góly. V lize hrál za LTC Praha.\n\n"}
{"id": "1461473", "url": "https://cs.wikipedia.org/wiki?curid=1461473", "title": "Jessica Dimmock", "text": "Jessica Dimmock\n\nJessica Dimmock (* 23. června 1978) je dokumentární fotografka a filmařka se sídlem v Brooklynu v New Yorku. Její práce \"The Ninth Floor (Deváté patro)\" dokumentovala životy skupiny mladých uživatelů heroinu v průběhu několika let.\n\nDimmock je absolventkou programu pro dokumentární fotografii a fotožurnalistiku v Mezinárodním středisku fotografie od roku 2005. Pravidelně fotografuje pro \"New York Times\", \"Fortune\", \"Newsweek\" a další americké časopisy. Publikovala v časopise \"New York\", \"Aperture\", \"Photo District News\" a British Journal of Photography. Je členkou agentury VII Photo Agency.\n\nProjekt \"The Ninth Floor (Deváté patro)\" začala na konci roku 2004 na Manhattanu. Obchodník s drogami si na ulici všiml jejího fotoaparátu, přistoupil k ní a požádal ji, zda by mu nepořídila nějaké fotografie. Zavedl ji do budovy v okrese Flatiron, kde strávila osm měsíců fotografováním přibližně 30 lidí závislých na heroinu, kteří sdíleli společný byt. V červnu 2005 majitelé bytu narkomany vystěhovali, ale Dimmocková pokračovala ve fotografování dvou párů ještě dva roky po vystěhování. Projekt byl publikován jako video a jako kniha v roce 2007.\n\n\n\n\n\n\n"}
{"id": "1461474", "url": "https://cs.wikipedia.org/wiki?curid=1461474", "title": "Isatin", "text": "Isatin\n\nIsatin je organická sloučenina, derivát indolu. Poprvé ji připravili roku 1840 Otto Linné Erdmann a Auguste Laurent oxidací indiga kyselinou dusičnou a kyselinou chromovou. Isatin se nachází v mnoha rostlinách, jako jsou boryt barvířský, Calanthe discolor a Couroupita guianensis.\nSchiffovy báze isatinu jsou zkoumány z hlediska možného využití jako léčiv.\n\nPři smíchání isatinu s kyselinou sírovou a surového benzenu vzniká modré barvivo indofenin. Dlouho se předpokládalo, že jde o reakci s benzenem; Victor Meyer dokázal izolovat látku zodpovědnou za příslušnou reakci se surovým benzenem a zjistil, že jde o thiofen.\n\nBěžnými postupy přípravy isatinů jsou Sandmeyerova metoda, Stolleův proces a Gassmanův proces; při všech se jako substrát používá anilin.\n"}
{"id": "1461478", "url": "https://cs.wikipedia.org/wiki?curid=1461478", "title": "Řád sv. Jiří – evropský řád Domu Habsbursko-Lotrinského", "text": "Řád sv. Jiří – evropský řád Domu Habsbursko-Lotrinského\n\nŘád sv. Jiří – evropský řád Domu Habsbursko-Lotrinského ( \"St. Georgs-Orden - Ein europäischer Orden des Hauses Habsburg-Lothringen\", zkráceně SGO) je dynastickým rytířským řádem Habsbursko-lotrinské dynastie, jehož sídlo je ve Vídni. Velmistrem Řádu je hlava rodu, arcivévoda Karel Habsbursko-Lotrinský. Kořeny řádu sahají do roku 1308.\n\nŘád sv. Jiří navazuje na tradici řádu staré šlechty, který byl založen roku 1308 císařem Svaté říše římské Jindřichem VII. Lucemburským. Později byl tento řád znám také jako Řád čtyř římských císařů, jimiž byli Jindřich VII. Lucemburský, Karel IV., Václav IV. a Zikmund Lucemburský. Mimo Jindřicha VII. byli všichni také českými králi. V roce 1408 císař Zikmund Lucemburský doplnil řád ještě založením (obnovením) tzv. Dračího řádu. Oba řády se v průběhu následujících staletí vydaly odlišnou cestou a prodělaly jak období rozkvětu, tak i úpadku.\n\nOd doby císaře Maxmiliána I. je titul velmistra řádu spojen s dynastií Habsburků. Císařovna Marie Terezie v roce 1765 přijala nový řádový statut. V roce 1848 císař František Josef I. statuty řádu potvrdil. V roce 1917 císař Karel I. ustanovil řád jakožto světský rytířský řád. Po smrti císaře Karla I. přešel protektorát nad řádem na jeho syna Otto von Habsburka a následně na Ottova nejstaršího syna, současného velmistra řádu a hlavy rodu, JCKV Karla Habsbursko-Lotrinského.\n\nNa reorganizačním konventu v roce 2008 a zejména pak na řádovém konventu v roce 2011 byl po přednesení velmistrovy proklamace ustaven Řád sv. Jiří – evropský řád Domu Habsbursko-Lotrinského v jeho současné podobě. Řád je tak zaměřen proevropsky, hlásí se k myšlence sjednocené, sebevědomé Evropy, podporuje pojetí mnohonárodnostního celku a naléhavou potřebu spolupráce států střední a jihovýchodní Evropy. Řád se považuje za součást celoevropských struktur a zaujímá postoje k aktuálním politickým otázkám. Řád je nadstranický, křesťanský a hodnotově konzervativní. Řád se ve svém charitativním díle snaží mírnit osm druhů bídy, jimiž jsou nemoc a samota, vyhnanství a hlad, absence lásky a pocit viny, lhostejnost a bezvěrectví a bojovat proti jejich příčinám.\nŘád sv. Jiří má v současné době komendy v Rakousku, v Německu, v Itálii, v Chorvatsku, ve Slovinsku, v Maďarsku, v Srbsku a ve Spojeném království Velké Británie a Severního Irska. Česká komenda byla vyhlášena na řádovém konventu v Budapešti v roce 2019. \n\nInsignií řádu je bílý heraldický osmihrotý (maltézský) kříž se středovým medailonem, v němž je vyobrazen sv. Jiří bojující s drakem. Na reversu je na medailonu ve středu kříže opis řádového hesla \"VIRIBUS UNITIS\" (tj. spojenými silami). Kříž je převýšen rakouskou císařskou korunou a je jako nákrční dekorace nošen na černo zlaté stuze. Řádovým oděvem je černý plášť se zlatě lemovaným řádovým křížem. \n\n"}
{"id": "1461481", "url": "https://cs.wikipedia.org/wiki?curid=1461481", "title": "Vladimír Fuka", "text": "Vladimír Fuka\n\nVladimír Fuka, který po emigraci do USA užíval pseudonym Vladimír Fuka-Hervert (5. února 1926 Písek – 29. března 1977 New York) byl český typograf, ilustrátor, grafik a malíř. Od roku 1967 žil v emigraci v USA spolu se svou ženou Evou Fukovou a dcerou Irenou.\n\nVladimír Fuka se narodil v Písku, ale již od roku 1929 žil s rodiči v Praze. Za války v letech 1941-1945 navštěvoval Státní grafickou školu. Byl v té době zaměstnán v ateliéru Josefa Sudka, kde se seznámil se svou ženou Evou Podešvovou. Po válce studoval v letech 1945-1947 na Akademii výtvarných umění v Praze v ateliéru prof. Otakara Nejedlého a později u prof. Vlastimila Rady. Jeho spolužákem byl v letech 1945-1946 i Mikuláš Medek. Roku 1950 se oženil s Evou Podešvovou.\n\nOd roku 1951 se zabýval převážně knižní grafikou a ilustrací. Fukovy doma navštěvoval okruh literátů a výtvarníků kolem Jiřího Koláře a bývalé Skupiny 42 (Kamil Lhoták) nebo malíř Karel Souček). Později se scházeli jako stolní společnost v kavárně Slavia, do které patřili také spisovatel Zdeněk Urbánek, překladatelé Emanuel Frynta a Josef Schwarz, básník Jan Hanč a skladatel Jan Rychlík. Skupina si vyměňovala postřehy ze svých osobních deníků a vydala několik čísel samizdatového \"literárně-absurdně-folklorního magazínu\" Magáč, která se ale nezachovala. Lhoták a Fuka spolu kreslili a malovali obrazy nazvané po vzoru surrealistů \"kadávry\".\n\nRoku 1958 se zúčastnil přípravy Světové výstavy Expo 58 v Bruselu. V roce 1960 mu byla udělena Cena nakladatelství Československý spisovatel za výtvarnou spolupráci. V té době onemocněl cukrovkou a roku 1960 byl těžce zraněn a strávil několik měsíců v nemocnici. V 60. letech podnikl mnoho cest do zahraničí (SSSR, Bulharsko, Belgie, Německo, Jugoslávie, Švýcarsko, Řecko, Polsko, Itálie, Kanada a USA), ale cestoval sám a rodina zůstávala doma jako rukojmí režimu. Roku 1967 byl vyzván Jiřím Trnkou, aby se podílel na přípravě českého pavilonu na Expo 67 v Montrealu. Po mezinárodním úspěchu expozice byl navržen na vysoké státní vyznamenání, které odmítl přijmout.\n\nV únoru 1967 spolu se svou ženou a dcerou Irenou emigroval do USA a roku 1973 obdržel americké občanství. V letech 1972–75 pobýval v Evropě. Nejprve si léčil cukrovku v sanatoriu v německém Schwarzwaldu, později žil u Bodamského jezera a spolupracoval s německými nakladateli. Roku 1975 se vrátil do USA, ale 29. března 1977 na následky cukrovky zemřel v Rhinebecku, New York.\n\nByl postupně členem uměleckých sdružení SVU Mánes (1947), SČVU (1949), The International Center for Typhographic Arts (1962), Umělecká beseda (1963).\n\nVladimír Fuka již během studia měl autorské výstavy obrazů a akvarelů v divadle Větrník (1946) a ve Vilímkově galerii (1949). Později se prosadil především jako kreslíř a ilustrátor. Od 50. let si vedl kreslené deníky, do nichž jako \"konfrontáž\" vlepoval výstřižky z dobového tisku. Byl informován o světovém dění z poslechu zahraniční rozhlasové stanice Svobodná Evropa a deníky dobře ilustrují i jeho vztah k oficiální komunistické propagandě. Knižně vyšel roku 2010 deník napsaný roku 1952. Obsahuje 123 datovaných listů s kresbami a novinovými výstřižky. Je pozoruhodným vizuálním záznamem každodenního života a zároveň svědectvím o temném období československé historie. Na kresbách se často objevují osamělé figury těch, kteří stojí mimo dav a 50. léta jsou zachycena se vší svou tísnivostí, hrůzou a beznadějí. Deníky se podařilo po Fukově emigraci uchovat díky statečnosti jeho přítele Emanuela Frynty.\n\nV padesátých letech vytvářel temně existenciální obrazy (cyklus \"Klaun\"). Po první cestě do ciziny roku 1957, během níž navštívil Řecko, Itálii a Jugoslávii, se jeho výtvarný styl změnil a Fuka tvořil tempery, které jsou abstrakcí krajiny viděné z letadla. V pozdějším díle byl ovlivněn estetikou bruselského stylu a vycházel z reálných motivů, které jsou v obrazech rozpoznatelné, zatímco pozadí je abstraktní (\"Bílý obraz s létajícími předměty\", 1959). Roku 1956 vydala Artia v trojjazyčné verzi, určené pouze pro zahraničí, Fukovy \"Imaginární portréty\", kde reflektoval své osobní vnímání některých osobností světové kultury (Picasso, Kafka, Rimbaud, ad.). Od poloviny 50. let ilustroval díla světové literatury v českých překladech, v 60. letech především poezii a dětské knížky.\n\nV šedesátých letech si vytvořil osobitou grafickou zkratku, využívající černých kontur, kolorovaných jasnými barvami. V té době již byl považován za výjimečného a virtuózního kreslíře. Fuku zajímala především architektura a atmosféra města, reklamy, poutače a technika, kdežto figury jsou načrtnuty několika tahy a většinou mají karikaturní rysy. Nejpozději od Světové výstavy Expo 58 v Bruselu byl Fuka obeznámen s díly Saula Steinberga a byl jimi částečně ovlivněn.\n\nSpolu s Jiřím Kolářem vydal roku 1964 dětskou knihu \"V sedmém nebi\", která v následujícím roce na prestižním veletrhu knižních ilustrací v Bologni získala Zlatou medaili. Roku 1964 navštívil New York a vytvořil soubor kreseb, které nakladatelství Albatros objednalo ke knižnímu vydání. Roku 1965 Fuka navštívil město podruhé s autorem textu Zdeňkem Mahlerem a o chystané knize vyšel článek ve švýcarském časopisu Graphis. Po Fukově emigraci roku 1967 byl celý náklad knihy zničen a Zdeňku Mahlerovi se podařilo zachránit pouze maketu knihy, která pak vyšla až roku 2008.\n\nPoté, co byl roku 1960 dlouhodobě hospitalizován, se jeho malířským tématem staly labyrinty, jako metafora místa, ze kterého není úniku. V jeho volné tvorbě, která zahrnuje kresby, malby i reliéfy odlité do bronzu (\"Partitura labyrintu\", bronz, 1963) se odráží precisnost Fukovy knižní grafiky, která byla těžištěm jeho díla. Po návštěvě New Yorku se tématem jeho Labyrintů, malovaných na kruhový formát, stal pohled na toto město z ptačí perspektivy, se zachovaným obrysem a abstraktním systémem linií labyrintu, který ho vyplňuje (\"Rameauova skladba z přijímače vozu parkujícího na Times Square\", 1966). Jeho \"Velkým Labyrintem\" bylo celé komunistické Československo, které se mu v celku jevilo jako nestravitelné a svou složitostí nezachytitelné. Labyrint se drobil na každodenní nově vznikající hraniční čáry, uzávěry cesty, neprostupné linie. Proto byl rozhodnut \"Velký Labyrint\" opustit a roku 1967 s celou rodinou emigroval do USA (Labyrint Manhattanu, 1967). Jeho obraz \"Devět sluncí\" z roku 1968 na nezvyklém vertikálním formátu, kde vzcházející slunce-terč postupně vytlačuje z obrazu labyrint, jako by naznačoval závan optimismu z uvolnění politické situace. Jiný obraz ze stejného období zobrazuje uprostřed malou bílou plochu, snad představující osobní azyl umělce, který je obklopen labyrintem řetězového převodu zadržujícího koláž z textů. Ty jsou symbolem vyprázdněných slov a frází, která na něj z vnějšku dotírají.\n\nJeho tvorba ze 70. let, po odchodu do emigrace, se soustřeďuje na detail. Fuka byl bytostným skeptikem a navíc těžce postižen svým onemocněním cukrovkou, proto v jeho kresbách postupně vytrácí dojem lehkosti a labyrinty se stávají tématem existenciálním. Během pobytu v USA Fuka spolupracoval s řadou nakladatelství - Macmillan, Holt, Rinehart & Winston, Doubleday, McGrawHill, ad.\n\n"}
{"id": "1461485", "url": "https://cs.wikipedia.org/wiki?curid=1461485", "title": "Búšjastá", "text": "Búšjastá\n\nAvestánská Búšjastá, středoperská Búšasp, je zarathuštrická daéví – démonka lenosti a odkládání práce. Její jméno vychází z avestánského \"búšjant\", které lze přeložit jako „co bude, to bude“. Búšjastá zdržuje počátek každého dne tím že pod jejím vlivem lidé zůstávají v posteli, vše odkládají a váhají, čemuž zabraňuje kohout Paródaras svým kokrháním, Mithra svým kyjem či Chvarena tím že ji zničí.\n\nPodle Bundahišnu, Dénkardu a dalších středoperských textů je Búšasp stvořitelkou lenosti, dýchavičnosti, je obzvláště lhostejná a nevědomá, dvakrát za noc přichází na svět, a hned po Aka Manahovi „Zlém smýšlení“ a Ázovi „Chamtivosti“ navštěvuje novorozence. V téže době se však také jméno Búšasp začalo stávat běžným označením spánku, letargie či snu, případně poluce, přestože v zarathuštrických textech si vždy uchovalo svůj negativní význam.\n\nAmerický mytolog Jaan Puhvel (*1932) přirovnává Búšjastu k védské bohyni úsvitu Ušas, která může svojí liknavostí zpozdit příchod dne a poté musí zasáhnout Indra, zatřást jejím vozem a donutit ji pokračovat. Podle švédského orientalisty Henrika Samuela Nyberga (1889-1974) byla Búšjastá původně bohyní transu a věštění. Podle francouzského orientalisty Jamese Darmestetera se jednalo o démonku bouře podobně jako pairiká – čarodějnice Chnathaití a Jahí, přičemž poukazuje na její přízviska \"zairina\" „žlutavá“ a \"daregó.gava\" „dlouhoruká“ jež spojuje s bleskem.\n\n"}
{"id": "1461486", "url": "https://cs.wikipedia.org/wiki?curid=1461486", "title": "Seznam dílů amerického seriálu Zločin", "text": "Seznam dílů amerického seriálu Zločin\n\nToto je seznam dílů amerického seriálu \"Zločin\".\n\n<onlyinclude></onlyinclude>\n\n"}
{"id": "1461492", "url": "https://cs.wikipedia.org/wiki?curid=1461492", "title": "Martin Janeček", "text": "Martin Janeček\n\nMartin Janeček je bývalý generální ředitel Generálního finančního ředitelství, řídícího orgánu Finanční správy České republiky. Ve funkci působil od října 2014 do prosince 2018.\n\nAbsolvoval ekonomiku a management na Jihočeské univerzitě v Českých Budějovicích, poté byl zaměstnán na finančním úřadě v Českých Budějovicích. V roce 2014, kdy vedl ministerstvo Andrej Babiš, byl uveden do vedení finanční správy. Za jeho působení ve funkci byly zavedeny přísnější nástroje s cílem zlepšit výběr daní, např. EET nebo kontrolní hlášení k dani z přidané hodnoty a opatření bránící odlivu zisků do zahraničí.\n\nVe funkci byl nahrazen Tatjanou Richterovou na konci prosinci 2018.\n\nOpozice kritizovala zavedení EET a kontrolního hlášení, které zvýšily administrativy podnikatelům.\n\nČelil kritice za nadužívání tzv. zajišťovacích příkazů vůči firmám, kde existovalo podezření na podvod s DPH (daní z přidané hodnoty) v dodavatelském řetězci. Řada z těchto příkazů však byla dle Nejvyššího správního soudu České republiky nedostatečně odůvodněna.\n"}
{"id": "1461511", "url": "https://cs.wikipedia.org/wiki?curid=1461511", "title": "Palác Thun-Hohenštejnský", "text": "Palác Thun-Hohenštejnský\n\nDům U Černého lva, Dům U Tří zlatých ruk nebo Palác Thun-Hohenštejnský je třípatrová původně barokní budova v Karmelitské ulici 18 na Malé Straně v Praze 1. Od druhé čtvrtiny 19. století sloužila jako šlechtická rezidence Thun-Hohenštejnům.\n\nV roce 1609 velkopřevor maltézkých rytířů Matouš Děpolt Popel z Lobkovic prodal pozemek na němž nyní stojí Thun-Hohenštejnský palác Pavlu Sutterovi, který na základě privilegia císaře Matyáše z roku 1614 a se svolením velkopřevora zde postavil míčovnu a ta více než sto let sloužila pro cvičení a rekreaci šlechtické mládeže. Roku 1741 v dražbě objekt koupil Michael Fissinger s manželkou Evou. Menší obytnou budovu nechal přestavět na třípodlažní palác, kde bylo osmnáct pokojů, čtyři kuchyně a příslušenství, na dvoře byla postavena stáj pro třináct koní, kolny pro pět vozů a studna. Roku 1758 dům zakoupil František Leopold Hanick a zřídil zde známý hostinec U Černého lva, který se časem změnil na hotel. Roku 1801 nový majitel František Brunner hotel přejmenoval podle jednoho z hostů U arcivévody Karla. Sláva hotelu ustoupila, dům byl prodán Bedřichu rytíři z Lichtenfelsu a jeho choti a objekt po nějaké době začal sloužit jako obytný dům později i dalším majitelům Gabriele hraběnce Buquoyové a Terezii svobodné paní Zesnerové. Dalším majitelem byl František Filip Thun z Hohenštejna, který byl po nerovném sňatku vyřazen z rodového majetkového nástupnictví. Palác zůstal v rodinném majetku do roku 1945. V současné době mají v paláci sídlo různé obchodní firmy.\n\nPamětní deska E. Kodeta a R. Greina na budově připomíná, že do roku 1841 až do roku 1852 zde vyrůstal Miroslav Tyrš.\n"}
{"id": "1461514", "url": "https://cs.wikipedia.org/wiki?curid=1461514", "title": "Fiertés", "text": "Fiertés\n\nFiertés je francouzská televizní minisérie, kterou 3. května 2018 premiérově odvysílal televizní kanál ARTE. Série zahrnuje tři desetiletí vývoje francouzské společnosti a její postoje vůči homosexualitě a nemoci AIDS. Roky 1981, 1999 a 2013, ve kterých se jednotlivé díly odehrávají, mají pro francouzské LGBT hnutí historický význam.\n\nNa jaře 1981 probíhají ve Francii prezidentské volby. 17letý Victor pracuje na stavbě, kterou vede jeho otec Charles. Tam se seznámí s vrstevníkem Sélimem, synem předáka Sofiana. Victor chodí sice s dívkou Aurélií, tajně však udržuje vztah se Sélimem. Victorův otec je jednoho dne náhodným svědkem vztahu obou chlapců. Přestože je sám liberál a podporuje socialisty, homosexualitu u svého syna nedokáže akceptovat. Propustí Sélima a Sofiana informuje o sklonech jeho syna. Tím se vztah mezi mladíky rozpadne. Victor je ve škole šikanován. Když potká staršího Serge, zamiluje se do něj. Otec však jejich vztah neschvaluje a Sergovi vyhrožuje udáním na policii. Krátce po vítězství Mitteranda ve volbách oslavuje Victor své 18. narozeniny a odchází se Sergem od rodičů. Po roce Národní shromáždění přijímá na návrh socialistů zákon, kterým se snížil věk pro legální pohlavní styk u homosexuálů jako u heterosexuálů, tj. 15 let.\n\nV roce 1999 je Victor začínající architekt, který získal svou první velkou zakázku. Stále žije se Sergem, kterému byl diagnostikován virus HIV. Serge pracuje v nadaci, která pomáhá mladým homosexuálům. Tím se seznamuje s Basilem, kterého rodiče vyhodili z domu. Pár se přátelí s Aurélií, která je svobodná matka, a občas se jí starají o dceru Emmu. Při realizaci svého projektu se Victor setkává na staveništi se Sélimem, který zde pracuje jako stavbyvedoucí. Je ženatý s Farah a otcem dvou dětí. Vicor a Sélim se opět začnou scházet a udržují tajný vztah. Victor se chce stát otcem a podá si žádost o adopci. Aby měl šanci být zařazen na seznam, předstírá, že je svobodný heterosexuál. Sociální pracovnice po pohovoru Victorovými rodiči přesto nedoporučí Victora kvůli utajované homosexualitě. Victor obviní otce, že skutečnost záměrně vyzradil, aby mu zmařil adopci. Farah ale Victorovi pomůže, protože se přátelí s městskou radní, ale za podmínky, že se Victor a Sélim už nikdy nesetkají. Victor se rozejde se Sergem, ovšem v adoptivním řízení se stane otcem malého Diega z Mexika. Národní shromáždění přijme Občanský pakt solidarity.\n\nV roce 2013 chodí Diego na lyceum a brzy bude skládat maturitu. Ve škole je vystaven homofobním a rasistickým narážkám spolužáka Paula. Když se opakovaně poperou, Diegovi hrozí vyloučení ze školy. Victor se s Diegem kvůli tomu často hádá. Serge se je snaží usmiřovat, ale staví se na stranu Diega, čemuž Victor nerozumí. Diego také tajně navštěvuje svého ovdovělého dědečka Charlese, kterému Victor stále ještě neodpustil. Diego se zamiluje do Noémie, studentky práv prvního ročníku. Ukáže se, že to Paulova sestra. I přes počáteční obtíže se z nich stane pár. Serge a Diego jdou na demonstraci na podporu stejnopohlavního manželství. Když za nimi jde Victor, je zbit v boční ulici dvojicí protidemonstrantů a je vážně zraněn. Po propuštění z nemocnice uzavře se Sergem registrované partnerství. Krátce nato Serge umírá na následky nemoci AIDS. Národní shromáždění schválí zákon o stejnopohlavním manželství.\n"}
{"id": "1461515", "url": "https://cs.wikipedia.org/wiki?curid=1461515", "title": "Gornja Krušica", "text": "Gornja Krušica\n\nGornja Krušica je zátoka v Chorvatsku, která se nachází na ostrově Šolta ve Splitsko-dalmatské župě. V zátoce žije obyvatel. Zátoka se nachází na severním cípu ostrova Šolta, ve spodní části východní zátoky.\n\nV Gornje Krušici se nachází také oblast sportovních a rekreačních aktivit a 2 plavecké bazény. Gornja Krušica je součástí Gornji Sela.\n\nHospodářství Gornje Krušice závisí na rybolovu a cestovní ruchu. V zátoce se nachází malý přístav. V zátoce nejsou žádné stravovací (restaurační) zařízení nebo obchody.\n"}
{"id": "1461518", "url": "https://cs.wikipedia.org/wiki?curid=1461518", "title": "Teroristické útoky na vlaky na Mladoboleslavsku 2017", "text": "Teroristické útoky na vlaky na Mladoboleslavsku 2017\n\nTeroristické útoky na vlaky na Mladoboleslavsku v létě 2017 spáchal sedmdesátiletý důchodce Jaromír Balda, když s úmyslem vyvolat mezi lidmi strach z muslimů skácel dva stromy na koleje a způsobil nehody vlaků. Učinil tak dvakrát – ve čtvrtek 1. června 2017 na trati 070 mezi stanicemi Bakov nad Jizerou a Mladá Boleslav-Debř a znovu v pátek 28. července 2017 na trati 080 mezi Bělou pod Bezdězem a stanicí Bezděz. Pachatel se následně stal prvním člověkem odsouzeným v České republice za teroristický útok.\n\nPodle soudního znalce neměli strojvedoucí ani při použití rychlobrzdy šanci včas zastavit a k vykolejení vlaků nedošlo jen šťastnou náhodou. Do stromů soupravy narazily rychlostí 74, resp. 67 kilometrů v hodině. V prvním vlaku jelo deset lidí, ve druhém devět. Nikdo z nich se nezranil. Strojvůdcem prvního z havarovaných vlaků byl Zdeněk Špicar. Před něj pachatel kolem 8. hodiny ranní 1. června 2017 pokácel 12 metrů vysokou olši, v místě řezu zhruba 20-25 cm tlustou. Ve druhém případě pokácel 14 metrů vysokou borovici s průměrem kmene až kolem 30 cm.\n\nV okolí pokácených stromů pachatel nechal letáky se zvoláním „Alláhu akbar!“ (latinkou a s chybami), arabsky „Bůh je veliký“. Další podobné letáky, v nichž se špatnou češtinou snažil vzbudit dojem, že byly psány islamisty, následně vyvěšoval na veřejných prostranstvích a vhodil i do poštovních schránek.\n\nBalda byl aktivním sympatizantem hnutí Svoboda a přímá demokracie, při kampani před volbami v roce 2017 mu poskytl dar ve formě bezúplatného plnění (vyvěšení transparentu na plotu svého domu, reklamní polep na svém autě a 50 hodin výlepu plakátů) v hodnotě asi 12 tisíc korun a veřejně ho podporoval. Hnutí se od něj v průběhu soudního procesu distancovalo.\n\nV lednu 2019 senát středočeského krajského soudu uznal Baldu vinným, odsoudil jej ke 4 letům odnětí svobody, nařídil mu ambulantní psychiatrické léčení a úhradu škody, kterou způsobil Českým drahám a Správě železniční dopravní cesty (vyčíslenou na 155 a 63 tisíc korun). Soud přijal jako polehčující okolnosti viníkovu projevenou lítost a vysoký věk, naopak za přitěžující považoval sofistikované zametání stop a dlouhodobější přípravu a páchání skutků. Státní zástupce se proti rozsudku odvolal, stejně tak Baldův obhájce, který požadoval změnu kvalifikace trestného činu z terorismu na obecné ohrožení.\n\nVrchní soud v Praze 16. dubna 2019 potvrdil Baldovi čtyřletý trest za teroristický čin, nezměnil ani kvalifikaci skutku na obhájcem požadované obecné ohrožení. Pachateli hrozil až 15letý trest vězení, uložený trest byl ve shodě s návrhem státního zástupce pod spodní hranicí trestní sazby, a to z důvodu zmenšené příčetnosti. Balda proti pravomocnému rozsudku podal dovolání k Nejvyššímu soudu, ten však v prosinci dovolání odmítl, když ve shodě se soudy nižších instancí konstatoval, že čin Jaromíra Baldy naplnil znaky zvlášť závažného zločinu teroristického útoku.\n"}
{"id": "1461524", "url": "https://cs.wikipedia.org/wiki?curid=1461524", "title": "Třída Lion (1939)", "text": "Třída Lion (1939)\n\nTřída Lion byla nerealizovaná třída bitevních lodí britského královského námořnictva z období druhé světové války. Plánována byla stavba celkem čtyř plavidel. První pár byl rozestavěn roku 1939, po vypuknutí války byly práce přerušeny a později byl celý program zrušen.\n\nPráce na třídě \"Lion\" byly zahájeny roku 1937. Pro realizaci byl vybrán projekt z označením 16F/38. V červnu a červenci 1939 byly v loděnicích Vickers-Armstrongs v Newcastle upon Tyne a Cammell Laird v Birkenheadu rozestavěny první dvě jednotky \"Lion\" a \"Temeraire\". Později byl objednán ještě druhý pár. \"Conqueror\" měla postavit loděnice John Brown & Co. v Clydebanku a \"Thunderer\" loděnice Fairfield Shipbuilding and Engineering Co. v Govanu. Následně však vypukla druhá světová válka a práce byly v říjnu 1939 pozastaveny. Kýly druhého páru ani nebyly založeny. Projektové práce ještě nějaký čas pokračovaly, plavidla však zůstala nedokončena.\n\nJednotky třídy \"Lion\":\nBoční pancéřový pás měl sílu až 381 mm, hlavní paluba měla sílu 152 mm a čela věží 374 mm. Plánovanou hlavní výzbroj tvořilo devět 406mm/45 kanónů BL Mk.II a III umístěných ve třech třídělových věžích. Sekundární výzbroj představovalo šestnáct dvouúčelových 133mm kanónů QF Mk.I ve dvoudělových věžích. Křižníky měly dále nést čtyřicet osm 40mm kanónů. Na palubě se měly nacházet dva hydroplány, startující pomocí jednoho katapultu. Pohonný systém tvořilo osm kotlů Admiralty a čtyři parní turbíny Parsons o výkonu 130 000 hp, pohánějící čtyři lodní šrouby. Nejvyšší rychlost měla dosahovat 30 uzlů. Plánovaný dosah byl 14 000 námořních mil při rychlosti 10 uzlů.\n\n"}
{"id": "1461527", "url": "https://cs.wikipedia.org/wiki?curid=1461527", "title": "Třída Malta", "text": "Třída Malta\n\nTřída Malta byla nerealizovaná třída velkých letadlových lodí britského královského námořnictva z éry druhé světové války. Celkem byla plánována stavba čtyř plavidel. Stavba všech byla zrušena ještě před založením kýlu.\n\nCelkem byla plánována stavba čtyř jednotek této třídy. Na jejich stavbě se měly podílet britské loděnice John Brown & Co. v Clydebanku, Vickers-Armstrongs v Newcastle upon Tyne, Harland & Wolff v Belfastu a Fairfield Shipbuilding and Engineering Co. v Govanu. Plavidla \"Malta\" a \"New Zealand\" měly být dokončeny v letech 1950–1951. Stavba dvou jednotek byla zrušena bezprostředně po skončení války. V roce 1946 byla z ekonomických důvodů zrušena také stavba zbývajícího páru.\n\nJednotky třídy \"Malta\":\nLetová paluba byla chráněna 25mm pancířem, boky chránil až 114mm pancíř. Letová paluba měla délku 247 metrů a šířku 41,5 metru. S podpalubním hangárem byla spojena čtyřmi výtahy. Kapacila plavidla byla 81 letounů. Ty měly startovat pomocí dvou katapultů BH-V. Výzbroj mělo po dokončení tvořit šestnáct 114mm kanónů ve dvoudělových věžích a padesát pět 40mm kanónů. Pohonný systém mělo tvořit osm tříbubnových kotlů Admiralty a čtyři parní turbíny Parsons o výkonu 200 000 hp, pohánějící čtyři lodní šrouby. Plánovaná nejvyšší rychlost byla 32,5 uzlu.\n\n"}
{"id": "1461529", "url": "https://cs.wikipedia.org/wiki?curid=1461529", "title": "Létavértes", "text": "Létavértes\n\nLétavértes [létavérteš] () je město ve východním Maďarsku na severozápadě župy Hajdú-Bihar, spadající pod okres Derecske. Vzniklo v roce 1970 spojením obcí \"Nagyléta\" a \"Vértes\". Nachází se těsně u rumunských hranic, asi 19 km jihovýchodně od Debrecínu. V roce 2015 zde žilo 7 061 obyvatel. Podle statistik z roku 2001 zde byli 95 % Maďaři a 5 % Romové.\n\nPoblíže Létavértesu se nachází hraniční přechod mezi Maďarskem a Rumunskem, Létavértes-Săcueni. Nejbližšími městy jsou Debrecín, Vámospercs a rumunské Săcueni, poblíže jsou též obce Kokad, Monostorpályi, Pocsaj, Újléta a rumunský Diosig.\n"}
{"id": "1461533", "url": "https://cs.wikipedia.org/wiki?curid=1461533", "title": "1919 ve fotografii", "text": "1919 ve fotografii\n\nTento článek obsahuje významné fotografické události v roce 1919.\n\n\n\n\n"}
{"id": "1461534", "url": "https://cs.wikipedia.org/wiki?curid=1461534", "title": "Helmar Frank", "text": "Helmar Frank\n\nHelmar Frank (10. května 1919 Brno – 19. září 2015 Praha) byl československý vědec německé národnosti, pracující zejména v oblasti fyziky a technologie polovodičů, mezi jejichž zakladatele v Československu patřil. Publikoval 165 původních prací, byl autorem nebo spoluautorem 12 knih vydaných v češtině, němčině, angličtině, ruštině.\n\nHelmar Frank se narodil v Brně 10. května 1919 rodičům německé národnosti a československé občanské příslušnosti. Jeho otec Edmund Frank měl stavební firmu v Mohelnici (Müglitz) na Moravě a tak malý Helmar vychodil německou obecnou školu tam, a následně v létech 1930 až 1938 osmileté německé Státní reálné gymnasium v Olomouci. Po maturitě v roce 1938 byl přijat na přírodovědeckou fakultu Německé univerzity v Praze. Při studiu univerzity na ní pracoval jako pomocný vědecký pracovník (Wissenschatliche Hilfskraft im Physikalischen Institut). Po promoci na doktora přírodních věd (RNDr.) zůstal na této univerzitě a přednášel v létech 1943–1945 jako přednáškový asistent (Assistent am Physikalischen Institut der Deutschen Karls-Universität und Technischen Hochshule Prag) profesora Bernharda Guddena. Ještě jako student sepsal učebnici základů fyziky, která vyšla v roce 1944.\n\nRok 1945 znamenal pro něj jako pro velkou většinu českých Němců pohromu. Příbuzní byli odsunuti do poválečného Německa, on byl zadržen v novém Československu jako část poválečných reparací (plateb Německa za škody způsobené Němci ostatním zemím během druhé světové války). V létech 1945–1950 pracoval jako civilní smluvní zaměstnanec Vojenské správy v Praze, 1950–1968 jako výzkumný a vědecký pracovník podniku Tesla Elektronik, později přejmenovaného na VÚPEF a následně na VÚST v Praze. Současně přednášel na ČVUT a Univerzitě Karlově v Praze.\n\nV roce 1968 se habilitoval jako docent na Katedře inženýrství pevných látek Fakulty jaderné a fyzikálně inženýrské ČVUT v Praze, v roce 1972 se stal vedoucím katedry a v roce 1983 profesorem (byl jím do 30. června 2008). V létech 1973–1980 byl proděkanem pro vědu a výzkum a pro zahraniční styky, v roce 1997 byl jmenován emeritním profesorem Slovenské technické univerzity v Bratislavě.\n\nDizertační práce na hodnost CSc. obhájil v roce 1967 a DrSc. v roce 1980.\n\nV roce 1943 se oženil s Wilmou rozenou Reil, v roce 1947 se jim narodila dcera Inge, v roce 1954 dcera Karin. Dne 1. dubna 1950 mu byl přidělen malý přízemní byt 1+1 v budově postavené na dvoře činžáku pod Karlovým náměstím ve Václavské ulici, kde žil s rodinou a po odchodu dcer a úmrtí manželky sám, ale opečováván dcerou Inge a vnučkou Barborou až do smrti.\n\nTéma Frankovy práce se postupně v čase měnilo, jednak podle zadání (financování), jednak podle toho kam se je snažil směrovat vzhledem k zahraničním trendům a předpokládanému vývoji. V následujícím přehledu je srovnáno podle roku první publikace v daném oboru. Témata následujících publikací se někdy prolínají tak, jak vycházely v různých obdobích.\n\nKaždý odstavec následujícího přehledu začíná rokem vydání první publikace na téma příslušného období. Uvedeno je pouze číslo prvního pramenu, články jsou uspořádány tak, jak byly archivovány, v pravých odstavcích jsou vyznačena jednotlivá témata, viz seznam Frankových publikací.\n\n\nPrůběžně vycházely přehledové práce o polovodičích, aktuality, komentáře\n\nHelmar Frank nikdy neusiloval o pocty a peníze. Byl obyčejně lidsky rád, že je uznávaným odborníkem, ale nikdy nevstoupil do žádné strany, ani za okupace do NSDAP ani se nestal komunistou. Smrti se nebál, věděl, že je nezbytným zakončením života, úbytek životních sil konstatoval spíše s odborným zájmem. Osobně byl velice skromný, a přestože strávil většinu života v jedné z nejvíce znečistěné oblasti naší vlasti, ve středu Prahy, dožil se 96 let.\n\n"}
{"id": "1461539", "url": "https://cs.wikipedia.org/wiki?curid=1461539", "title": "Serie B 1997/98", "text": "Serie B 1997/98\n\nSoutěžní ročník Serie B 1997/98 byl 66. ročník druhé nejvyšší italské fotbalové ligy. Soutěž začala 31. srpna 1997 a skončila 14. června 1998. Účastnilo se jí 20 týmů, z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: FC Treviso, AS Fidelis Andria, AC Ancona, Calcio Monza.\n\n\n"}
{"id": "1461540", "url": "https://cs.wikipedia.org/wiki?curid=1461540", "title": "Srbské národní divadlo (Novi Sad)", "text": "Srbské národní divadlo (Novi Sad)\n\nSrbské národní divadlo () působí ve městě Novi Sad od roku 1861 až dodnes. Jeho budova se nachází na adrese \"Pozorištni trg 1\" (Divadelní náměstí).\n\nVícepatrový objekt tvoří v půdorysu několik vzájemně propojených šestiúhelníků a mnohoúhelníků. Nápadné je také obložení bílými mramorovými deskami.\n\nSoučasná brutalistní budova, ve které divadlo sídlí, byla vybudována na přelomu 70. a 80. let 20. století podle návrhu polského architekta Wiktora Jackiewicze. Byl realizován projekt, který vyhrál v mezinárodní architektonické soutěži. Jednalo se již o druhou soutěž na toto téma; v roce 1961 se uskutečnila první, v té však Jackiewicz prohrál. Jeho projekt měl být vyloučen i z druhé soutěže; a to i přesto, že Jackiewicz v roce 1974 strávil rok a půl v Novém Sadu a připravoval svůj projekt. Nakonec však byl jeho návrh upraven a schválen; finálnímu potvrzení nicméně předcházely početné diskuze, analýzy a hodnocení Jaczkiewiczova návrhu. \n\nStavební práce byly zahájeny dne 11. dubna 1975; základní kámen divadla položil tehdejší předseda předsednictva SAP Vojvodina Radovan Vlajković. V roce 1979 byly pro lepší přehlednost areálu strženy některé domy v nedaleké ulici Jevrejska. \n\nSlavnostně byla otevřena dne 28. března 1981, který se od té doby připomíná jako \"Den SND\". Přestože se ve své době jednalo o moderní a velkolepou budovu, která byla zasvěcena kultuře, mezi místními obyvateli si vysloužila přezdívku \"bunker\".\n\nVe své době se jednalo o největší divadelní budovu v Srbsku, s celkovou plochou 24 000 m. Má celkem tři scény; velkou scénu Jovana Đorđeviće s 940 místy k sezení, malou scénu Pery Dobrinoviće s 373 místy k sezení a další scénu s 118 místy k sezení. Je zde rovněž zkušební sál, sál pro chór a orchestr, baletní sál apod. \n\nObnova budovy probíhala v letech 2010 a 2011, a to prostřednictvím nákladů v celkové výši 180 mil. dinárů.\n\nPřed budovou divadla se nacházejí dvě sochy; jedna spisovatele Jovana Steriji Popoviće a herce Pery Dobrinoviće.\n"}
{"id": "1461544", "url": "https://cs.wikipedia.org/wiki?curid=1461544", "title": "Martín Fierro", "text": "Martín Fierro\n\nMartín Fierro je epická báseň argentinského spisovatele Josého Hernándeze. Má 2316 veršů a původně vyšla ve dvou částech pod názvy \"El Gaucho Martín Fierro\" (1872) a \"La Vuelta de Martín Fierro\" (1879). Dílo je někdy považováno za argentinský národní epos. Báseň odkazuje na argentinské národní obrození a boj za nezávislost na Španělsku, ve kterém hráli velkou roli gaučové. Hlavní postavou eposu je zchudlý gaučo Martín Fierro, který byl naverbován, aby sloužil v pevnosti na vnější hranici Argentiny a chránil ji před indiány. Báseň je napsána ve španělštině používané na argentinském venkově a je jedním ze základních kamenů argentinské národní identity. Přeložena byla do více než 70 jazyků.\n\nBáseň \"Martín Fierro\" ocenili významní literáti jako Leopoldo Lugones, Miguel de Unamuno, Jorge Luis Borges či Rafael Squirru. Od roku 1959 jsou každoročně udělovány ceny Martína Fierra, určené pro televizní a rozhlasové osobnosti a pořady.\n"}
{"id": "1461560", "url": "https://cs.wikipedia.org/wiki?curid=1461560", "title": "Friedrich Ernst Dorn", "text": "Friedrich Ernst Dorn\n\nFriedrich Ernst Dorn (27. července 1848 Dobre Miasto, dnes Polsko – 16. prosince 1916 Halle) byl německý fyzik, který roku 1900 objevil chemický prvek radon. Objevu dosáhl při studiu vlastností radia; původně pro objevený prvek použil název niton.\n"}
{"id": "1461561", "url": "https://cs.wikipedia.org/wiki?curid=1461561", "title": "Státní znak Paraguaye", "text": "Státní znak Paraguaye\n\nStátní znak Paraguaye je tvořen zlatou pěticípou hvězdou obklopenou zeleným věncem z vavřínových a olivových ratolestí. V opisu je černý název státu REPUBLICA DEL PARAGUAY () v bílém, černě lemovaném prstenci. Celý znak má černou kruhovou obrubu.\n\nNejznámější umístění znaku je na lícové straně paraguayské vlajky. Na rubové straně vlajky není umístěn rub tohoto znaku, ale pečeť paraguayského ministerstva financí.\n\nPo vyhlášení nezávislosti (14. května 1811) neužívala Paraguay až do roku 1842 státní znak. V roce 1823 (dle jiných zdrojů již v roce 1821) byla zavedena státní pečeť a v roce 1840 také pečeť ministerstva financí, které de facto funkci státního znaku plnily. (nejsou obrázky)\n\n25. listopadu 1842 byl zaveden státní znak (společně s první kodifikovanou vlajkou, na jejíž lícové straně byl umístěn). Znak byl odvozen ze státní pečeti. Na rubu vlajky byl emblém vycházející z pečeti ministerstva financí. Znak tvořila zlatá pěticípá hvězda, podložená červenými paprsky a obklopená zeleným věncem z olivových a vavřínových ratolestí. Ratolesti byly svázány v dolní části červenou stuhou.\n\nZřejmě v roce 1883 byl státní znak upraven. Tato a všechny další změny se vždy projevily i na vlajce. Zlatá hvězda byla podložena zlatými paprsky a stuha svazující ratolesti byla nově v národních barvách. Kolem horní části znaku byl opis REPUBLICA DEL PARAGUAY. Vše obklopovaly dvě soustředné kružnice (vnější červená, vnitřní modrá). Znak užívaný až do roku 1954 byl graficky a výtvarně často měněn (barvy, pevnina, obloha i paprsky).\n\nV roce 1954 byla do věnce přidána modrá vodní hladina (předtím tam byla žlutohnědá pevnina), které se dotýkala dvěma cípy zlatá hvězda, nyní bez paprsků (není obrázek).\n\nV polovině 70. let byla vodní hladina vypuštěna, ale vrátilo se podložení zlatými paprsky.\n\nV roce 1994 (dle jiných zdrojů již v roce 1990 nebo 1991) došlo k další změně státního znaku. Zlatá hvězda byla v modrém kruhu. V opisu byl zlatý název státu (REPUBLICA DEL PARAGUAY) v červeném prstenci a celý znak měl černou obrubu.\n\nK poslední změně státního znaku došlo v roce 2013. Barva zlatých písmen byla změněna na černou a červený prstenec byl vypuštěn.\n\nParaguayský státní znak je vyobrazen na lícové straně státní vlajky nebo (v různých historických variantách) na paraguayských bankovkách.\n\n"}
{"id": "1461568", "url": "https://cs.wikipedia.org/wiki?curid=1461568", "title": "Pečeť paraguayského ministerstva financí", "text": "Pečeť paraguayského ministerstva financí\n\nPečeť paraguayského ministerstva financí je symbol, umístěný od roku 1842 (jako emblém) na rubové straně paraguayské vlajky. Pečeť je tvořena žlutým lvem, stojícím před žlutou tyčí, zakončenou frygickou čapkou. Lev je obklopen dvěma černými, soustřednými kružnicemi se španělským nápisem PAZ Y JUSTICIA (). Pečeť má navíc černou obrubu.\n\nPo vyhlášení nezávislosti (14. května 1811) neužívala Paraguay až do roku 1842 státní znak. Zřejmě v roce 1823 (dle jiných zdrojů již v roce 1821) byla zavedena státní pečeť a v roce 1840 také pečeť ministerstva financí, které de facto funkci státního znaku plnily.\n\n25. listopadu 1842 byl na první kodifikovanou vlajku spolu se znakem na lícové straně umístěn (na stranu rubovou) i emblém vycházející z pečeti ministerstva financí. Pečeť tvořil žlutý lev sedící před žlutým kůlem s červenou frygickou čapkou a nápisem PAZ Y JUSTICIA (není obrázek).\n\nZřejmě v roce 1883 byla pečeť upravena. Tato, a všechny další změny, se vždy projevily i na vlajce. Kolem horní části pečeti byl nově opis REPUBLICA DEL PARAGUAY (). Vše obklopovaly dvě soustředné kružnice – vnější červená a vnitřní modrá (není obrázek).\n\nV roce 1994 (dle jiných zdrojů již v roce 1990 nebo 1991) došlo k další změně pečeti. Nad lvem a tyčí s frygickou čapkou byla červená stuha se žlutým nápisem PAZ Y JUSTICIA. Celý emblém je orámován černou obrubou.\n\nK poslední změně pečeti (a tím i vlajky) došlo v roce 2013.\n\nPečeť paraguayského ministerstva financí je vyobrazena na rubové straně státní vlajky, nebo (v různých historických variantách) na paraguayských bankovkách.\n\n"}
{"id": "1461573", "url": "https://cs.wikipedia.org/wiki?curid=1461573", "title": "Lucie Awards", "text": "Lucie Awards\n\nOcenění Lucie je každoroční událost věnovaná úspěchům ve fotografování, kterou založil v roce 2003 Hossein Farmani.\n\nLucie Awards je každoroční slavnostní ceremoniál představený Nadací Lucie ( 501 (c) 3 nezisková charitativní organizace ), která oceňuje fotografy za jejich úspěchy. Lucie spojuje fotografy z celého světa a vzdává hold svým kolegům. Poradní výbor každoročně nominuje jednotlivce za jejich fotografické příspěvky v různých kategoriích a nominace jsou oznámeny měsíc dopředu.\n\nKromě oceňování fotografů přinášejí Lucie Awards také finalisty a vítěze soutěže ročníku Mezinárodní fotografické ceny (Lucie Foundation's sister-effort), představující více než 22 500 dolarů v peněžních cenách a čtyři různé tituly: Mezinárodní fotograf roku (profesionální fotograf), Objev roku (udělený neprofesionálovi), The Deeper Perspective Photographer of the Year (udělený profesionálnímu nebo neprofesionálnímu fotografovi) a Moving Image Photographer of the Year (profesionál nebo neprofesionál).\n\nOcenění Lucie také představuje fotografy v šesti různých kategoriích, označené jako Support Category Awards. Tyto kategorie uznávají ty, které jsou nedílnou součástí tvorby obrazu. Jsou to: Vydavatel knihy roku, Tisková reklamní kampaň roku, Módní návrhář roku, Obrazový editor roku, Kurátor / výstava roku a Fotografický časopis roku.\n\nBěhem ocenění Lucie se v New Yorku konají výstavy a umělecké rozhovory, včetně každoročních mezinárodních ocenění „Best of Show“, která uvádí 45 vítězných snímků z každé soutěže kalendářního roku vybraných pokaždé jiným kurátorem. \n\nVe svém inauguračním roce 2003 se ceremonie konala v Los Angeles, a pak se přestěhovala do New Yorku, kde se konala v American Airlines Theatre Lincoln Center a Carnegie Hall. \n\n\n\n\n\n\n\n\n\n\n\n\n\n\n\n\n\n\n"}
{"id": "1461577", "url": "https://cs.wikipedia.org/wiki?curid=1461577", "title": "StandaShow", "text": "StandaShow\n\nStanislav Hruška, na internetu vystupující pod názvem StandaShow (* 21. července 1989, Bruntál) je český youtuber, a streamer na platformách YouTube a Twitch. Tvoří obsah především pro dospělé publikum.\n\nStanislav Hruška se narodil a vyrůstal v Bruntále, kde vystudoval základní školu a gymnázium. Později se přestěhoval do Prahy, kde pracoval jako programátor, například v Českém rozhlase nebo v Seznam.cz.\n\nV roce 2017 se Standa rozhodl, že svou předchozí práci v Seznam.cz opustí a bude se věnovat naplno tvorbě videí. V tomto roce také dostal nejvyšší příspěvek na českém YouTube a to 1,61 Bitcoinů. V roce 2018 dostal Standa dočasný ban na YouTube, kvůli kterému se částečně přesunul na platformu Twitch. Svoji talk show tak začal streamovat na Twitchi a poté zveřejňovat na YouTube sestříhaný záznam. Původní monology začínal Standa postupem času měnit za rozhovory. Svou tvorbu financuje pomocí dobrovolných darů od fanoušků, z reklamy na YouTube a příjmů z Twitche. V roce 2019 se Standa rozhodl financovat svou tvorbu také přes platformu Patreon, kde má divák za měsíční poplatek k dispozici celé záznamy streamů a bonusový obsah v podobě podcastů. Koncem tohoto roku se postupně začal vracet zpátky na YouTube, kde především rozhovory pravidelně streamuje a jejich část může divák na stejné platformě ze záznamu bezplatně zhlédnout.\n\nV únoru 2012 si Standa na platformě YouTube založil kanál Cobblestones, kde natáčel let's play videa ze hry Minecraft a pomocí těchto videí se učil schopnost mluvit před kamerou. Natáčení těchto videí se však začalo komplikovat kvůli soukromým důvodům mezi Standou a jeho kamarádem Márou, se kterým na tento kanál natáčel. 25. února 2013 si na platformě YouTube založil další kanál, který pojmenoval StandaShow. Na tento kanál začal točit nejprve videa ze hry a nové série Minecraftu a poté začal streamovat svoji talk show, původně pouze se zvukem a později se ve videích objevil i obraz z videokamery. Standova talk show začínala pod názvem Nedělní povídání a pokračovala jako Úterní povídání u pivka. Ze začátku se Standova povídání zaměřovala zejména na politiku, technologie, společenské dění nebo Standovy zkušenosti, rady a příběhy ze života a postupem času přidal ke komentování těchto témat a jejich rozebírání s fanoušky i rozhovory s hosty. Rozhovory jsou často několikahodinové s cílem hosta divákovi více přiblížit, přičemž hosté jsou různorodí, v minulosti už navštívila StandaShow řada politiků, umělců, podnikatelů, aktivistů či jiných YouTuberů.\n\n\n\n\n\n\n\n\n\n\n\n\n\n\n\n\n"}
{"id": "1461582", "url": "https://cs.wikipedia.org/wiki?curid=1461582", "title": "Večery s panem Dvojníkem", "text": "Večery s panem Dvojníkem\n\nVečery s panem Dvojníkem je název českého vydáni knihy \"Двойник, или Мои вечера в Малороссии\" (1828, \"Dvojník, aneb mé večery v Malorusku\") od ruského romantického básníka a prozaika Antonije Pogorelského.\n\nKniha je dokladem vlivu E. T. A. Hoffmanna na ruskou literaturu. Jde o rámcovou novelu, v rámci které se objevují další příběhy na různá témata, v nichž autor mísí fantastiku s líčením všedního života. Příběhy kombinují znaky sentimentalismu a osvícenského racionalismu s romantickou fantazií a groteskností. Pan Dvojník pak slouží jako nástroj autorovy parodie a sebeparodie a v dialogu s ním jsou řešeny estetické, filosofické, etické i sociální otázky. Kniha je předchůdcem \"Večerů na samotě u Dikaňky\" (1831–1832, \"Вечера на хуторе близ Диканьки\") Nikolaje Vasiljevuče Gogola a cyklu \"Ruské noci\" (1844, \"Русские ночи\") Vladimira Fjodoroviče Odojevského.\n\nKniha je vyprávně v první osobě a je rozdělena na dvě části. Každá část obsahuje charakteristiku večerů s Dvojníkem a v rámci těchto večerů se objevují fantastické povídky a příběhy. První část obsahuje první, druhý a třetí večer, druhá večer čtvrtý, páty a šestý. Zatímco druhý vešer se odehrává rok po prvním, další večery následují jeden po druhém.\n\"Večer první\" (\"Вечер первый\") popisuje první návštěvu Dvojníka u vypravěče knihy. Vysvětlí mu, že není nikdo jiný, než jeho obraz, který přišel, aby mu zpříjemnil jeho samotu, a požádá jej, aby jej oslovoval Dvojník, protože nemá jiné jméno. Také mu řekne několik fantastických příkladů, kdy se objeví u někoho jeho dvojník. Pak si oba slíbí, že se opět setkají.\n\"Večer druhý\" (\"Вечер второй\") se odehrává po roce od první návštěvy Dvojníka. Dvojník vypravěče požádá, aby mu přečetl nějakou vlastní povídku. Jde o příběh \"Isidor a Aňuta\", ve které se zjevuje duch dívky na místě, kde zemřela. Poté rozhovor obou pokračuje několika dalšími drobnými příběhy, ve kterých duchové pomohli určit místo své smrti nebo pomohli potrestat své vrahy, a diskuzí, zda jsou tyto příběhy věrohodné.\n\nPovídka Isidor a Aňuta (\"Изидор и Анюта\") se odehrává v roce 1812 a začíná v době, kdy se Napoleonovo vojsko blíží k Moskvě a město je evakuováno. Mladý důstojník Isidor miluje dívku Aňutu, která nemůže Moskvu opustit, protože její matka je těžce nemocná. Isidorův pluk je umístěn daleko za Moskvou a Isidor chce dezertovat a zůstat v Moskvě, aby obě ženy ochránil, protože se obává, že jim Francouzi ublíží. Aňutina matka jej však přesvědčí, aby se vrátil ke svému pluku a plnil svou povinnost vůči vlasti. Aňuta mu pak ukáže kinžál, který by použila, kdyby jí hrozilo zneuctění. Když po šesti týdnech ruská armáda vstoupí do požárem zničené Moskvy, kterou Francouzi vyklidili, najde Isidor na místě domu své lásky spáleniště. Aňutin duch se však každou noc vrací do nedaleko stojícího javoru, kde se Aňuta probodla. O několik dní později zde Isidor zemře, a ve svých chladných rukách drží zrezivělý kinžál a napolo zetlelou lidskou lebku.\n\"Večer třetí\" (\"Вечер третий\") je věnován Dvojníkovu vyprávění příběhu plukovníka F*** s názvem \"Zhoubné následky zběsilé představivosti\", který je o mladíkovi, který se zamiloval do automatické loutky. V následující diskuzi o tom, že se snad inteligentní člověk nemůže zamilovat do loutky, Dvojník argumentuje tím, že společnost je plná „loutek“ obojího pohlaví, a přitom se stává, že se do nich někdo zamiluje.\n\nV povídce Zhoubné následky zběsilé představivosti (\"Пагубные последствия необузданного воображения\") je hlavní postavou mladý hrabě Alcest N***, kterého jeho otec poslal do Německa dokončit studia na Lipské univerzitě. Doprovází jej F***, přítel starého hraběte, který má na jeho žádost na mladíka dohlížet. Alcest se v Lipsku seznámí s hostujícím profesorem Andronim, který přijel z Neapole přednášet na univerzitě matematiku, astronomii a mechaniku. Profesor vypadá odpudivě a ve tváři má neustále zlý úšklebek. Má však neuvěřitelně krásnou a skromnou dceru Adelínu, do které se Alcest bezhlavě zamiluje. Alcestovu společníkovi však připadá Adelína nepřirozená a chladná. Alcest však nakonec získá profesorovo svolení k sňatku.\n\nO svatební noci se Alcest pološílený hrůzou objeví u F*** a tvrdí mu, že jeho žena je ve skutečnosti loutka plná bavlněné tkaniny. Ráno vstoupí F*** a Alcestem do Adroniho domu a zjistí, že Adelína je opravdu loutka, která má ve svém boku otvor pro klíč, kterým je natahována. Androni následně loutku kladivem rozbije, Alcest se zmocní emailových očí, které jí vypadnou z rozbité hlavy, a s šílenými výkřiky prchne. Druhý den náčelník městské policie oznámí F***, že se Alcest utopil v řece.na její,ž břehu se našly dvě umělé oči. Starý hrabě následně zemře žalem, ale z jeho dopisu se F*** dozví, že Androni, geniální tvůrce mechanických hracích strojků, jej z jistého důvodu nenávidí a slíbil mu, že se pomstí jemu i celému jeho rodu.\n\"Večer čtvrtý\" (\"Вечер четвертый\") obsahuje vzájemnou diskuzi vypravěče a Dvojníka o tom, proč lidé, pokládání ve společnosti za inteligentní, tropí často hlouposti, a tomu, zda a jak je možmo určovat míru lidské inteligence. Dvojník vypočítává druhy inteligence (zdravý rozum, pronikavý úsudek, chápavost, myšlenková hloubka, prozíravost, logické uvažování, takt a důvtip) a vysvětluje, že absence některých těchto prvků inteligence může vést k tomu, že daný človvěk tropí hlouposti (například pan X má zdravý rozum a je duchaplný, ale protože mu chybí prozíravost, snadno se nechá oklamat protřelým hlupákem). Někdy se za znak inteligence považují i naprosto podružné vlastnosti jako je vtipnost, společenské vystupování adokonce i mazanost.\n\"Večer pátý\" (\"Вечер пятый\") je věnován vypravěčově fantastické novele \"Lafertovská pernikářka\" , která byla již dříve vydána časopisecky roku 1825. Poté oba přátelé diskutují o věštkyních a vykladačkách z karet, o kterých Dvojník nehovoří jinak, než jako o šarlatánkách.\n\nNovela Lafertovská pernikářka (\"Лафертовская маковница\") se odehrává na samém konci 18. století. Titulní postavou je devadesátiletá stařena, která bydlí v Moskevské čtvrti jménem Lafertovo a je nazývána Pernikářka, protože prodává medem zadělávané perníčky. Tato živnost jí však slouží poue jako zástěrka pro zcela jinou a výnosnější činnost - pro věštění z karet nebo z kávové sedliny. Sousedé se jí bojí, protože jí považují za čarodějnici a jejího černého kocoura za nečistého ducha. Pouze její synovec, bohabojný a chudý listonoš Onufrič, se rozhodl, že stařeně domluví. Nedbá na svou ženu Ivanovnu, která jej prosí, aby to nedělal, protože stařena je jistě velmi bohatá a on že po ní bude dědit, a tak bude moci opatřit jejich dceří Máše věno. Výsledkem jeho snahy je, že jej stařena vyřene ze svého domu a přeruší s jeho rodinou veškeré styky.\n\nPo několika letech začne Ivanovna hledat pro svou dceru Mášu ženicha. Protože si jí nikdo nechce vzít bez věna, tajně (aby to její muž nevěděl) navštíví s Mášou stařenu a usmíří se s ní. Ta jim slíbí, že Máše přičaruje ženicha. Proto k ní musí následující půlnoc Máša přijit. Když Máša při čarování vidí, jak se stařenčin černý kocour mění v jakéhosi človíčka v zeleném kabátku od uniformy, omdlí. Když se probere, stařena jí gratuluje, že jí opatřila ženicha. Je to prý její dobrý známý a bude se jí líbit. Také jí pověsí na krk maličký klíček a řekně jí, že je to klíček od truhly s jejími penězi, které brzy zdědí. Jen jí neřekne, kde truhla je, to se dozví, až se provdá za ženicha, kterého jí přičarovala.\n\nStařena skutečně následující den zemře a její kocour zmizí. Ivanovna, posedlá dědictví, nutí svou rdinu, aby se přestěhoval do stařenšina domu, s čímž Onufrič nakonec souhlasí, protože tam nebudou muset platit nájemné. Mášu mezizím zaujme mladík Uliján, který se často prochází před jejich původním domovem, a doufá, že právě on je ten souzený ženich. Po ubytování ve stařenině domě se před členy rodiny objevuje stín mrtvé stařeny a na schodech se ozývají kroky. Pak se objeví Mášin ženich, titulární rada Aristarch Falefejič Murlykin, ve kterém Máša pozná stařenina kocoura. V hrůze, že by se za něho musela provdat, se v noci vydá ke studni na dvoře a hodí do ní stařenin klíček, za kterým se zapištěním skočí stařenin kocour. Onufrič jí mezitím opatřil jiného ženicha, a k Mášině radosti je to Uliján, syn Onufričova přítele, se kterým sloužil na vojně. Ten Mášu skutečně již dlouho miluje. V den jejich sňatku, když probíhají oslavy v Uliánově domě, se stařenin dům zřítí.\n\n\"Večer šestý\" (\"Вечер шестой\") je posledním večerme, kerý vypravš strávil s panem Dvojníkem. Dvojník mu poví příběh \"Cestování v dostavníku\" a pak splu vedou diskuzi o tom, zda výčitky svědomí (vyvolané například nevděkem) mohou vést k nepodloženým činům či k šílenství. Dvojník takém poukáže na to, že stížnosti na nevděk od některých lidí jsou naprosto trapné, Na konci večera Dvojník navždy zmizí a jeho poslední slova jsou již nesrozumitelná.\n\nV novele Cestování v dostavníku (\"Путешествие в дилижансе\") se pan Dvojník na cestě dostavníkem do Petrohradu seznámí s francouzským plukovníkem ve výslužbě Fritzem van der K***, který se chová podivínsky a působí stísněně a vystrašeně. Následně plukovník poví Dvojníkovi svůj příběh. Narodil se na Borneu a když mu byly řtyři roky, unesla jej tlupa velkých opic do pralesa. Jedna z nich, kterou pojmenoval Ťuťu, se o něho pečlivě starala. Po čtyřech letech, kdy žil jako opice, se náhodou ocitl u svého rodného domu a byl vlastní matkou poznán. Protože se chtěl vrátit k Ťuťu, svázali jej, odnesli do domu a zde se postupně začal proměňovat zpět na lidskou bytost. Přesto se uchoval velkou lásku ke své opičí pěstounce, a ta jej od jisté doby kažý večer tajně navštěvovala. Jednoho večera ji u něho objevil Fritzův otec a v domnění, že mu hrozí nebezpečí, jí šavlí usekl tlapu, což Fritze psychicky zdrtilo.\n\nKdyž mu bylo osmnáct, zůstal v rodném domě sám. Rodiše mu zemřeli a sstry se provdali. Jednoho dne při svých melancjolických toulkách pralesem objevil Ťuťu a od té doby se každý den setkávali. Pak se zamiloval do dívky Amálie a před svatbou jí řekl o svém dětství. Amélie i její rodiče následně podmínili sňatek tím, že se Ťuťu navždy vzdá, protože jsou jim opice odporné a bojí se jich. Ze zoufalství se mu zakalil rozum a Ťuťu zastřelil. Tímto činem v sobě zničil lásku k Amélii, odjel na lodi do Evropy a vstoupil do francouzských služeb. Od té doby jej ale pronásledují strašlivé výčitky svědomí a vidina Ťuťu ležící v krvi.\n\n"}
{"id": "1461583", "url": "https://cs.wikipedia.org/wiki?curid=1461583", "title": "Alistair Cragg", "text": "Alistair Cragg\n\nAlistair Ian Cragg (* 13. června 1980 Johannesburg, Jihoafrická republika) je bývalý irský atlet, běžec na střední a dlouhé tratě.\n\nNa začátku 21. století se zařadil mezi přední evropské vytrvalce. Třikrát startoval v běhu na 5000 metrů na olympiádě, nejlépe (dvanáctý) se umístil v roce 2004. V roce 2005 s stal halovým mistrem Evropy v běhu na 3000 metrů.\n"}
{"id": "1461584", "url": "https://cs.wikipedia.org/wiki?curid=1461584", "title": "Clarence Sinclair Bull", "text": "Clarence Sinclair Bull\n\nClarence Sinclair Bull (22. kvěna 1896 Sun River, Montana – 8. června 1979 Los Angeles, Kalifornie) byl americký portrétní fotograf, který pracoval ve filmových studiích během Zlatého věku Hollywoodu. Téměř čtyřicet let byl vedoucím oddělení Metro-Goldwyn-Mayer.\n\nClarence Sinclair Bull se narodil v Sun River ve státě Montana v roce 1896. Jeho kariéra začala, když ho v roce 1920 najal americký filmový producent Samuel Goldwyn, pro kterého fotografoval portréty hvězd MGM. Nejznámější jsou jeho snímky Grety Garbo pořízené v letech 1926–1941. Bullův první portrét Garbo byl kostýmovou studií pro Flesh and the Devil v září 1926. \n\nBull studoval se západním malířem Charlesem Marionem Russellem. Roku 1918 také působil jako asistent kameramana. Měl zkušenosti v oblasti svícení, retušování a tisku. Nejčastěji byla jeho díla označována jako \"C.S. Bull.\"\n"}
{"id": "1461586", "url": "https://cs.wikipedia.org/wiki?curid=1461586", "title": "Cosimo Caliandro", "text": "Cosimo Caliandro\n\nCosimo Caliandro (11. března 1982 Francavilla Fontana – 10. června 2011 tamtéž) byl italský atlet, běžec na střední a dlouhé tratě.\n\nV roce 2001 se stal juniorským mistrem Evropy v běhu na 1500 metrů. Jeho největším úspěchem byl titul halového mistra Evropy v běhu na 3000 metrů v roce 2007. O čtyři roky později zemřel při autonehodě.\n"}
{"id": "1461588", "url": "https://cs.wikipedia.org/wiki?curid=1461588", "title": "Bez konce (film)", "text": "Bez konce (film)\n\n\"Bez konce (festivalový název)\" je černohumorné romantické drama z roku 2008. Jedná se o první chorvatsko-srbskou koprodukci od rozpadu Jugoslávie. Děj se odehrává v okolí válečného veterána, který se zamiluje do srbské pornoherečky, kterou zná z minulosti. \n\nPříběh vypráví chorvatský Rom Đuro. Mladý válečný veterán Martin si koupil na tržnici DVD s pornofilmem, ve kterém hrála srbskou herečka Desa v roli Červené Karkulky a Đuro v roli vlka. Martin vyhledá Đura, aby ho dovedl k Dese. Spolu jedou do Bělehradu, kde se dozví, že Desa pracuje jako prostitutka pro jednoho pasáka. Martin ji od pasáka vykoupí za 35 000 €, které vydělá prodejem map, a odveze ji do Chorvatska. Desa je zpočátku přesvědčená, že Martin je nyní její nový pasák. On s ní ale zachází jako s ženou, vaří za ní, dokonce jí i kupuje květiny k narozeninám. Je zmatená jeho chováním, ale on odmítá jí prozradit, proč se k ní tak chová. Nakonec se do sebe zamilují a stráví spolu několik vášnivých nocí.\n\nNásleduje série retrospektivních scén, které odhalují, proč Martin Desu vykoupil. Ukazuje se, že Martin cítí vinu, protože byl během občanské války odstřelovačem, který sledoval její dům, protože měl rozkaz zabít jejího manžela, vysokého srbského důstojníka, kterého nakonec zastřelil, Desu však zastřelit nedokázal. Mezitím vyjde také najevo, jaké mapy Martin prodával, aby vydělal peníze na vykoupení Desy. Prodával pozůstalým mapy hrobů, kde jsou pohřbeni vojáci padlí během války. Mapy však ukradnul svému bývalému veliteli, který se časem dozví, proč nikdo nechce jeho mapy koupit a chce se Martinovi pomstít.\n\nNakonec vychází najevo také pravý důvod, proč se Martin rozhodnul právě nyní, že vyhledá Desu. Martin trpí nevyléčitelnou smrtelnou nemocí, zbývá mu několik měsíců života a Dese chce vše odkázat. Desu to ale naštve, protože nechce znovu zažít ztrátu někoho blízkého a od Martina odejde. Vše končí tím, že se Đuro s Martinem setká a pozve ho na svou oslavu, kde se znovu setká s Desou. Z oslavy odejdou spolu a film zůstává s otevřeným pokračováním (bez konce).\n\n"}
{"id": "1461590", "url": "https://cs.wikipedia.org/wiki?curid=1461590", "title": "Hans Hildenbrand", "text": "Hans Hildenbrand\n\nHans Hildenbrand (1870 Bad Boll – 1957) byl německý fotograf, který během první světové války pořizoval barevné fotografie. Za jeho francouzský protějšek je považován Jules Gervais-Courtellemont. Hildenbrand po válce působil jako fotograf pro National Geographic.\n\n"}
{"id": "1461591", "url": "https://cs.wikipedia.org/wiki?curid=1461591", "title": "Mistrovství Evropy v ledolezení 2012", "text": "Mistrovství Evropy v ledolezení 2012\n\nMistrovství Evropy v ledolezení 2012 (anglicky \"UIAA Ice Climbing European Championships\") proběhlo ve Švýcarském Saas-Fee (20.-21. ledna, obtížnost) a ruském Kirově (9.-10. března, rychlost), kde se současně konaly závody světového poháru v ledolezení 2012.\n\n\"doplnit\"\n\n\"doplnit\"\n\n\"výsledky odečtené z výsledků SP\"\n\n\n"}
{"id": "1461592", "url": "https://cs.wikipedia.org/wiki?curid=1461592", "title": "Adriana Lecouvreur", "text": "Adriana Lecouvreur\n\nAdriana Lecouvreur je opera o čtyřech dějstvích skladatele Francesca Cilei na italské libreto, které napsal Arturo Colautti. Námětem byla divadelní hra z roku 1849 s názvem (ve francouzštině) \"Adrienne Lecouvreur\", jejímiž autory byli Eugène Scribe a Ernest Legouvé. Opera byla poprvé provedena 6. listopadu 1902 v Teatro Lirico v Miláně.\n\nDivadelní hra od Scribea a Legouvého, která sloužila jako námět Cileovy opery, byla použita nejméně třikrát různými operními libretisty a dala vznik třem operám se stejným názvem, tedy \"Adriana Lecouvreur\", jež byly zkomponovány třemi skladateli. První z nich byla opera o třech dějstvích, kterou složil Tommaso Benvenuti. Toto dílo mělo premiéru v roce 1857 v Miláně. Poté, co se Cileova opera prosadila, zmizely ostatní tři opery na tento námět z operních divadel.\n\nCileovo dílo se zakládá na životním příběhu francouzské herečky Adrienny Lecouvreur (1692-1730), hvězdy divadla Comédie Française. V opeře se vyskytuje několik historicky doložených postav, avšak děj je z větší části smyšlený. Závěrečné dění, smrt Adrienny otravou způsobenou vdechnutím jedu z vůně květin, je považováno za nejméně realistickou scénu ve veristických operách.\n\nMísto dění je Paříž v roce 1730.\n\n\"Za jevištěm v divadle Comédie-Française\".\n\nDivadelní společnost se připravuje na představení a herci se činí kolem režiséra Michonneta. Kníže z Bouillonu, obdivovatel a patron herečky Duclosové, je zde s abbém ze Chazeilu, svým průvodcem. Adriana vstupuje deklamujíc svůj text. Je chválena a zpívá árii 'Io son l'umile ancella' (“Jsem pokorná služebnice tvořivého ducha”). Kníže se dozvídá, že Duclosová píše dopis, a zařídí aby byl dopis zachycen. Michonnet zůstává sám s Adrianou a chtěl by jí vyznat lásku. Adriana mu však sdělí, že má milence. Jmenuje se Maurizio a má být vojákem ve službách saského hraběte. Přitom jí není známo, že Maurizio je ve skutečnosti hrabě sám. Maurizio vstupuje a vyznává Adrianě svou lásku ('La dolcissima effigie', Sladký obraz). Oba se domluví na schůzce po představení. Adriana dá Mauriziovi několik fialek, aby si je připevnil na své knoflíkové dírce. Kníže a abbé se vracejí. Dostali do rukou dopis od herečky Duclosové, ve kterého prosí Maurizia o schůzku toho večera ve vile knížete. Ve skutečnosti však Duclosová vystupuje jako prostřednice kněžny z Bouillonu, která je do Maurizia zamilovaná a zároveň je spolu s ním zapletená do jakýchsi politických záležitostí. Kníže se rozhodne uspořádat večírek pro celou divadelní společnost ve své vile, aby mohl vystavit na odiv vztah Duclosové a Maurizia. Dopis herečky se dostává k Mauriziovi, který poté odřekne svoji schůzku s Adrianou.\n\n\"Vila knížete z Bouillonu u Seiny\"\n\nVe vile nečeká na hraběte Maurizia herečka Duclosová, nýbrž kněžna z Bouillonu. Dokud je sama, vyznává svou lásku k němu (\"Acerba voluttà, dolce tortura\"). Když Maurizio přijde, vidí kněžna fialky na jeho klopě a ptá se, jak k nim přišel. Maurizio jí ty fialky předá. Ačkoliv je kněžně vděčný za její pomoc u královského dvora, přizná se, že ji již nemiluje. Kněžna se ptá, kdo je jeho nová milenka, on však její jméno nechce prozradit. Náhle se objeví kníže z Bouillonu a abbé ze Chazeilu, a kněžna se před nimi schová ve vedlejší místnosti. Maurizio zjišťuje, že kníže a abbé se domnívají, že on zde byl s Duclosovou. Vstoupí také Adriana a pochopí, jaká je Mauriziova pravá identita. On jí sdělí, že jeho schůzka byla kvůli politice. Oba musejí zorganizovat útěk ženy, která se schovala. Adriana hraběti důvěřuje a slibuje, že mu pomůže. Hrabě odejde a Adriana postupně zhasne všechny svíčky v sále. Poté sdělí kněžně, že může utéci. Obě ženy si však navzájem nedůvěřují a k útěku kněžny dojde až po sporu mezi nimi. Režisér Michonnet zjistí poté, že kněžna ztratila náramek, a dá jej Adrianě.\n\n\"Pařížské sídlo knížat z Bouillonu (Hôtel de Bouillon)\"\n\nMaurizio byl kvůli svým dluhům uvězněn. Kněžna z Bouillonu se usilovně snaží zjistit totožnost své soupeřky. Kníže, který se zajímá o chemii, má v zásobě silný jed, o jehož analýzu jej požádala francouzská vláda. Na recepci, kterou kníže a kněžna pořádají, přicházejí hosté, mezi nimi Michonnet a Adriana. Kněžna si je téměř jistá, že poznává hlas této ženy. Použije lest a prohlásí, že hrabě byl těžce zraněn v souboji. Adriana upadne do mdlob. Brzy poté, když se objeví Maurizio bez jakéhokoliv zranění, Adriana oživne. Maurizio zpívá o svých válečných úspěších (\"Il russo Mencikoff\", Rus Menčikov). Následuje provedení baletu o \"Paridově soudu\". Adriana se dozvídá, že náramek, který našel Michonnet a předal jí, patří kněžně. Obě ženy poznávají stále více, že jsou vzájemnými soupeřkami o Mauriziovu náklonnost, a chovají se jedna vůči druhé o to vyzývavěji. Maurizio navrhuje, aby Adriana recitovala scénu ze starořeckého dramatu o opuštěné Ariadně, avšak kníže vznese prosbu, aby herečka místo toho přednesla úryvek z dramatu od Jeana Racinea \"Faidra\" (\"Phèdre\", o postavě z řecké mytologie Faidře) z roku 1677. Adriana použije poslední sloky textu pro frontální útok proti kněžně, která se poté rozhodne se jí pomstít.\n\n\"Místnost v domě Adriany\"\n\nMichonnet čeká, až se Adriana probudí. Herečku trápí zlost a žárlivost. Také členové a členky divadelního souboru přicházejí na návštěvu k Adrianě. Donesli jí dárky k jejím jmeninám a snaží se ji přemluvit, aby se vrátila na scénu divadla. Za peníze ze svého dědictví získal Michonnet diamantový náhrdelník, který dříve patřil Adrianě, a dává jí jej, aby mohla zaplatit Mauriziovy dluhy. Služebná přináší skříňku, ve které je vzkaz od Maurizia. Sotva se Adriana na vzkaz podívá, udělá se jí špatně. Podívá se do skříňky a vyndává z ní kytičku zvadlých fialek, které nedávno dala Mauriziovi v divadle. Urazilo ji, že jí Maurizio poslal fialky zpět. Líbá fialky a zpívá árii \"Poveri fiori\" (Ubohé květiny). Kytičku hodí do ohně v krbu. Objeví se Maurizio, který Adrianě projeví své přání, aby se za něj provdala. Když se objímají, poznává Maurizio, že se Adriana třese. Na otázku, zda jí poslal fialky, odpovídá Maurizio, že to on nebyl. Adriana se propadá do halucinací a Michonnet s Mauriziem poznávají, že byla otrávena kněžnou z Bouillonu. Adriana se ještě na chvíli vzpamatovává, zpívá \"Ecco la luce\" (Ejhle světlo), pak umírá. Zoufalý Maurizio ji naposledy objímá a líbá.\n\nV současnosti je Adriana Lecouvreur pravidelně hrána na významných operních scénách. 31. prosince 2018 měla po letech premiéru na scéně Metropolitní opery v New Yorku. Dne 12. ledna 2019 bylo odpolední představení v rámci programu Metropolitan Opera Live in HD přenášeno live do kin v 70 zemích světa, mj. do vybraných kin v Česku. Dirigentem orchestru byl italský maestro Gianandrea Noseda. Do hlavních rolí byly získány hvězdy současného operního nebe. Adrianu ztělesnila ruská sopranistka Anna Netrebko, Maurizia zpíval polský tenorista Piotr Beczała, kněžnu z Bouillonu gruzínská mezzosopranistka Anita Rachvelishvili a Michonneta Ital Ambrogio Maestri. Režisérem byl Skot sir David McVicar. Představení bylo provedeno v dobových kostýmech a s citlivým navedením atmosféry rokokové Francie.\n"}
{"id": "1461593", "url": "https://cs.wikipedia.org/wiki?curid=1461593", "title": "Lars Levi Laestadius", "text": "Lars Levi Laestadius\n\nLars Levi Læstadius (10. ledna 1800 Jäkkvik – 21. února 1861 Pajala) byl švédsko-sámský pastor a správce Švédské státní evangelické církve v Laponsku, který založil laestadiánské pietistické oživující hnutí, aby pomohl svým převážně samským kongregacím, které byly zpustošené alkoholismem. Læstadius byl také významným botanikem a spisovatelem. Læstadiův bratr Petrus Læstadius byl taktéž významným biologem. Læstadius sám se stal abstinentem (s výjimkou použití vína při svaté eucharistii) ve 40. letech 19. století, kdy započal s úspěšným probouzení svých sámských farníků.\n\nNa zakázku francouzské Akademie věd a umění vypracoval v první polovině 40. let 19. století text, později nazvaný \"Fragmenter i lappska mythologi\" (Zlomky laponské mytologie) a vydaný teprve v roce 1997.\n\nPo Læstadiovi byly pojmenovány následující čtyři rostlinné druhy:\n\n\n"}
{"id": "1461594", "url": "https://cs.wikipedia.org/wiki?curid=1461594", "title": "Jules Gervais-Courtellemont", "text": "Jules Gervais-Courtellemont\n\nJules Gervais-Courtellemont (1. července 1863 Avon – 31. října 1931 Coutevroult) byl francouzský fotograf, který během 1. světové války pořizoval barevné autochromy.\n\nNarodil se v provincii Seine-et-Marne poblíž Paříže, ale vyrostl v Alžírsku, kde získal zálibu pro předkoloniální Orient a věnoval většinu své profesionální kariéry hledání exotiky. V roce 1894 konvertoval k islámu poutí do Mekky. Snímky pořízené v Turecku, Palestině, Egyptě, Tunisku, Španělsku, Indii, Maroku a Číně tvořily základ jeho populárních ilustrovaných přednášek, které doplňoval promítáním diapozitivů. Po vypuknutí první světové války se Courtellemont vrátil do své domácí provincie, aby dokumentoval válku. Po válce začal pracovat pro Američany, nakonec se stal fotografem \"National Geographic\". V roce 1911 otevřel v Paříži budovu \"Palais de l'autochromie\", která se skládala z výstavní haly, studia, laboratoře a přednáškové síně s kapacitou 250 míst. Právě v této hale prezentoval své autochromy jak z Orientu, po roce 1914 z války, zvláště z bojových polí v Marne. Tyto přednášky se ukázaly být tak populární, že vydal dvanáctidílnou sérii později vázanou v knize \"Battle of Marne\" a později čtyřdílnou sérií nazvanou \"Bitva u Verdunu\". Jedná se o jedny z prvních barevných válečných knih, které byly vydány. Mezi lety 1923 a 1925 napsal třídílné dílo nazvané \"La Civilization - Histoire sociale de l'humanité\", ilustrované svými vlastními fotografiemi. Byl celoživotním přítelem romanopisce, orientalisty a fotografa Pierra Lotiho.\n\nZatímco více než 5 500 jeho autochromů se nachází v různých institucionálních sbírkách, jeho práce v soukromých rukou je poměrně vzácná a vyhledávaná. Courtellemon zemřel v roce 1931. Jeho německým protějškem je Hans Hildenbrand.\n\nJeho práce vykazují dobrý smysl pro kompozici, dobré povědomí o souhře světla a barvy a orientaci na symbolismus. Krajina je pečlivě komponována, s patřičným důrazem na světlo a rámování obrazu. Ke zvýšení dramatického efektu využíval symboly, jako je osamělý kříž nebo suchý strom.\n\n"}
{"id": "1461597", "url": "https://cs.wikipedia.org/wiki?curid=1461597", "title": "Národní park Berbak", "text": "Národní park Berbak\n\nTaman Nasional Berbak je národní park v Indonésii. Nachází se na východním pobřeží Sumatry nedaleko města Jambi. Chráněné území zde bylo vyhlášeno za nizozemské nadvlády v roce 1935, od roku 1992 má status národního parku. Patří také k oblastem zahrnutým do Ramsarské úmluvy a spolu s národním parkem Sembilang tvoří biosférickou rezervaci UNESCO. Na území parku žijí lovecko-sběračské populace Orang Rimba.\n\nNárodní park zahrnuje hustě zalesněnou přímořskou nížinu s četnými bažinami, rašeliništi a pobřežními mangrovy. Průměrná teplota se pohybuje mezi 25 a 28 stupni Celsia, srážky dosahují 2300 mm ročně. Vegetaci tvoří převážně shorea a johannesteijsmannia. K chráněným živočichům patří především tygr sumaterský, nosorožec sumaterský a tapír čabrakový. Dále zde žije kančil jávský, medvěd malajský, holub stříbrný, čáp pestrý, marabu indomalajský, volavka žlutozobá, pižmovka bělokřídlá, ledňáček modroprsý, krokodýl mořský, tomistoma úzkohlavá a orlície bornejská.\n\nVážným problémem parku je rozsáhlé pytláctví a nelegální těžba dřeva.\n\n"}
{"id": "1461598", "url": "https://cs.wikipedia.org/wiki?curid=1461598", "title": "Tadeusz Nalepa", "text": "Tadeusz Nalepa\n\nTadeusz Nalepa (26. srpna 1943 v Zgłobniu - 4. března 2007 Varšava) byl polský skladatel, kytarista, zpěvák, harmonikář a autor textů.\nVystudoval na hudební škole v Rzeszowě housle, klarinet a kontrabas. V kategorii duetů získal v roce 1963 v Szczecinu ocenění v rámci II. Festivalu mladých talentů spolu s jeho pozdější manželkou Mirou Kubasińskou. Dne 9. ledna 1964 se vzali na městském úřadě ve Wałbrzychu.\n\nV roce 1965 založil skupinu Blackout. Zpočátku společně s kapelou předváděl standardy z repertoáru The Beatles a The Rolling Stones a časem začal skládat hudbu na texty básníka Bogdana Loebla. První koncert skupiny se uskutečnil 3. září 1965 v klubu Rzeszów \"Łącznościowiec\". Tadeusz Nalepa nahrál s touto kapelou dlouhohrající desku Blackout a šest singlů. Kapela existovala až do konce roku 1967.\n\nV roce 1968 založil skupinu Breakout. Kapela existovala 13 let a nahrála 10 alb. V roce 1982 debutoval Nalepa jako sólista ve sále \"Gwardia\" ve Varšavě na koncertě \"Rock-Blok\". V roce 1982 natočil CD pro Izabelu Trojanowskou. V roce 1983 vzniklo pravidelné složení doprovodné skupiny včetně (mimo T. Nalepa): Ryszard Olesiński (kytara), Andrzej Nowak (kytara), Bogdan Kowalewski (bas) a Marek Surzyn (bubny). V tomto složení hrál až do roku 1983. Dne 25. května 1985 Tadeusz Nalepa reaktivoval kapelu Breakout u příležitosti dvacátého výročí své scénické činnosti.\n\nV roce 1986 mu časopis Jazz Forum udělil titul: nejlepší hudebník, nejlepší skladatel a nejlepší kytarista. Spolu s ostatními laureáty tohoto plebiscitu se zúčastnil koncertů Blues / Rock Top '86. Založil plodnou spolupráci s kapelou Dżem, s níž natočil album Numero Uno.\n\nV roce 1988, po svých vystoupeních v zahraničí, vydal dvojité album \"To mój blues\", který obsahuje nahrávky z let 1982-1988. Od roku 1993 hrál ve formaci Nalepa-Breakout a natočil s nimi nahrávku \"Jesteś w piekle\". Ve stejném roce se stal laureátem ceny Marie Jurkowské, která byla poskytnuta programem Polského rozhlasu III.\n\nTadeusz Nalepa tři roky hrál se štětínskou skupinou Free Blues Band Andrzee Malcherka, s touto skupinou zahrál poslední koncert v jeho životě 12. srpna 2006 v Třinci.\n\nJeho druhou ženou byla Grazyna Dramowicz, která s ním vystupovala od roku 1993.\n\nHrob Tadeusze Nalepy je na hřbitově Powązki ve Varšavě.\n\n\n\n\n"}
{"id": "1461600", "url": "https://cs.wikipedia.org/wiki?curid=1461600", "title": "Johannes Schefferus", "text": "Johannes Schefferus\n\nJohannes Schefferus (2. února 1621 Štrasburk – 26. března 1679 Uppsala) byl jedním z nejdůležitějších švédských humanistů své doby. Byl také známý jako Angelus a vzpomíná se na něj jako na autora hymnů.\n\nSchefferus se narodil ve Štrasburku, který byl tehdy součástí Svaté říše římské. Pocházel z patricijské rodiny, studoval na tamější univerzitě, krátce v holandském Leidenu a v roce 1648 se stal na Skytteanu profesorem politiky a rétoriky na Uppsalské univerzitě. Křeslo si udržel až do své smrti v roce 1679.\n\nSchefferus se také věnoval filologickým a archeologickým studiím. Jeho \"De orbibus tribus aureis se\" stalo první publikací o švédské archeologii. Příběh sámského lidu, \"Lapponia\" (1673), se stal populární po celé Evropě, přitom až do roku 1956 nebyl přeložen do švédštiny. Jeho posmrtná publikace, \"Suecia literata\" (1680), je švédskou historií vědecké bibliografie.\n\nSchefferus se později v životě zapojil do intelektuálního sporu (zvláště s Olofem Vereliusem (1618–1682)) o místo, kde se nacházel chrám v Uppsale. Tvrdil, že je třeba ho hledat poblíž stávajícího \"Helga Trefaldighets kyrka\" (kostela Nejsvětější Trojice) v Uppsale. Dnes je známo, že jeho odpůrci při argumentaci obvykle používali podvrhy. Pravděpodobně právě z toho důvodu byly retušovány části největšího zachovaného gotického textu, Codex Argenteus.\n\nV roce 1648 se Schefferus oženil s Reginou Loccenia, dcerou předchozího (1628–1642) profesora na Skytteanu, který se jmenoval Johannes Loccenius, a měl s ní dva syny.\n\n"}
{"id": "1461605", "url": "https://cs.wikipedia.org/wiki?curid=1461605", "title": "Česká asociace povinných", "text": "Česká asociace povinných\n\nČeská asociace povinných (zkratka ČAP) je občanské sdružení zabývající se dluhovou problematikou, exekucemi, ochrannou práv povinných (dlužníků); jejím hlavním cílem jsou legislativní změny s cílem např. zavedení tzv. teritoriality exekutorů.\n\nDle textu na svém webu je Česká asociace povinných je uskupení několika aktivistů, spolků, hnutí a zákonodárců se zaměřením prosadit výkon exekuce bez ponižování povinného a zbavování ho lidské důstojnosti. Byla založena jako protiváha Exekutorské komory a České asociace věřitelů. Zasazuje se o narovnání práv povinných především rovnosti stran před zákonem, práva na spravedlivý proces a jiných, které poškozují povinné.\n\n"}
{"id": "1461609", "url": "https://cs.wikipedia.org/wiki?curid=1461609", "title": "Walter Bora", "text": "Walter Bora\n\nWalter Bora, Bora-C, Bora-R a Bora-RC byly československé devítiválcové vzduchem chlazené hvězdicové motory pro pohon lehkých sportovních a dopravních letadel. Byly vyvinuty ve 30. letech 20. století a byly vyráběny Akciovou společností Walter, továrnou na automobily a letecké motory v Praze - Jinonicích od roku 1934. O rok později (1935) byly dány do výroby upravené verze Walter Bora II a Walter Bora II-R.\n\nWalter Bora byl nástupcem motoru Walter Gemma (1933–1939), Walter Mars (1929–1932) a původního základního motoru řady NZ, motor Walter NZ-120 (1927–1931) konstruktérů Nováka a Zeithammera. Na vlastní modifikaci původních motorů NZ-120, Mars a Gemma se již nepodílel ing. Jan Novák, který v roce 1927 odešel do Škodovky, ani ing. Zeithammer.\n\nWalter Bora byl devítiválcový, hvězdicový motor s vrtáním 105 mm a zdvihem 120 mm. Byl vyráběn ve 4 alternativách. Jednak s nízkootáčkovým kompresorem v sání, buď bez reduktoru anebo s reduktorem (převod 3:2) a jednak s vysokootáčkovým rotačním kompresorem bez reduktoru a s reduktorem. Tyto 4 varianty odpovídaly trojímu aplikačnímu určení. Motor Bora bez kompresoru byl určen pro sportovní a rychlá dopravní letadla, motor Bora s kompresorem pro závodní a zvláště rychlá sportovní letadla a také pro vojenská a cvičná akrobatická letadla a konečně verze s reduktorem pro jedno- a vícemotorová dopravní letadla. Mohl být použit v tažné i tlačné aplikaci.\n\nZákladní verze označovaná Bora I, jejíž homologace byla odjeta ve dnech 20.9. – 5.10.1933, měla nominální výkon 200 k (147,1 kW) a maximální výkon 220 k (161,8 kW) při hmotnosti jen 165 kg. Byl to jeden z nejlehčích a nejvýkonnějších motorů ve své objemové kategorii bez kompresoru. U motoru označovaného Bora C s nuceným plněním válců kompresorem byl nominální, pozemní výkon zvýšen na 240 k (176,5 kW) při hmotnosti motoru 175 kg. Tyto dva motory společně s motorem Walter Gemma (150 k) tvořily skupinu, která se vyznačovala stejným upevněním na lože do draku letounu, a téměř stejnými vnějšími rozměry a hmotností. To dovolovalo beze změn na loži a konstrukci letounu záměnu těchto motorů navzájem. Tato postupka výkonů 150 – 200 – 240 k umožňovala i postupný stupeň výcviku pilota od elementárního až po akrobatický výcvik.\n\nSpecifický objemový výkon (poměr maximálního výkonu k objemu válců) u motoru bez kompresoru (Bora I) činil 23,5 k/l a u motoru (Bora C) s kompresorem 28,3 k/l. V obou případech při poměrně nízkých otáčkách, což přispívalo k vysoké spolehlivosti motoru. Ze své podstaty měl devítiválcový motor rovnoměrný chod a malou čelní plochu, což příznivě ovlivňovalo malý čelní odpor. Ten mohl být ještě ponížen použitím prstencovým krytu Townend popř. NACA.\n\nDvoudílná kliková skříň odlitá ze slitiny hliníku se skládala z vlastní skříně, z komory kompresoru odlité z elektronu a ze skříně pohonů. Obě poloviny skříně společně s komorou kompresoru byly sešroubovány 9 šrouby, z nichž 8 sloužilo k upevnění motoru na motorové lože. Ocelové oběžné kolo kompresoru bylo poháněno od klikového hřídele soukolím s jednou předlohou a s odpérovaným hnacím kolem na klikovém hřídeli, čímž bylo chráněno před nežádoucími vibracemi. Na ocelové, kované válce byla nalita hliníková chladicí žebra. Do hlavy byla zaválcována sedla ventilů z bronzu. Dvoudílný klikový hřídel byl vykován z chromniklové oceli Poldi-Victrix-Special.\n\nKarburátor Stromberg NAR 62 (Bora I) resp. Stromberg NAR 68 (Bora C) připravoval palivovou směs, která byla vedena do spirálové komory. Ta ústila do kruhové sací komory, kde byl buď nízko otáčkový kompresor anebo vysoko otáčkový rotační kompresor poháněný soukolím s převodem 7:1, později 8,3:1. Zapalování bylo dvojité, navzájem nezávislé. Obě magneta Scintilla (MN9-DF 1) byla uložena na zadním víku motoru. Zapalovací svíčky byla od firmy Lodge. Na zadním víku byly přehledně uloženy a dobře přístupny náhony a příslušenství, náhon otáčkoměru 1:2 a palivové čerpadlo AM00. Spouštění motoru se provádělo buď ručně mechanickým spouštěčem Walter Mechano 4 (roztáčení bylo možné buď vně stroje anebo z kabiny) anebo pneumatickým spouštěčem VIET, který délku motoru prodloužil o cca 100 mm.\n\nJako třetí a čtvrtou v pořadí představila jinonická továrna v červnu 1934 verzi Bora R s reduktorem a verzi Bora RC. Použití reduktoru umožnilo podstatné navýšení otáček motoru a následkem toho i zvýšení výkonu při zachování nízkých otáček vrtule. V této úpravě při mírném zvýšení hmotnosti na 172 kg dával motor Bora nominálním výkon 235 k (172,8 kW) a maximální výkon 244 k (179,4 kW), což odpovídalo specifické objemové max. výkonnosti 26,1 k/l (19,2 kW/l) a specifické hmotnosti 0,7 kg/k (1 kg/kW). Satelitový reduktor vlastní konstrukce Walter se vyznačoval nízkou hmotností a vysokou účinností. Soukolí se skládalo z hnacího kola na hřídeli motoru, pevného ozubení ve skříni reduktoru a tří satelitů, uložených ve volných pouzdrech. Kolo na hřídeli motoru i ozubení ve skříni byly uloženy způsobem, který umožňoval automatické vyrovnávání záběru všech tří satelitů. Přední konec hřídele vrtule byl opatřen normalizovaným drážkováním SAE, na kterém bylo nasazeno hnací kolo reduktoru s tím, že v dutině hřídele bylo pouzdro ve kterém byla uložena zadní část hřídele reduktoru.\nV roce 1935 byl motor mírně inovován na verzi Walter Bora II a na verzi s reduktorem Walter Bora II-R. Tyto modely měly zvýšený výkon, kompresní poměr ale i hmotnost. V poslední reduktorové verzi Walter Bora II-R z roku 1935 měl zvýšený nominální, jmenovitý výkon na 230 k při 2400 ot/min. Po homologaci Bora II a II-R, která proběhla v roce 1935, byl používán v československých i zahraničních letadlech, obdobně jako jeho předchůdce Walter Bora. Nástupcem řady motorů Walter Bora byl poslední devítiválec s vrtáním 105 mm Walter Scolar z roku 1936. Ten, oproti svým předchůdcům, měl \"zkrácený\" zdvih na 100 mm.\n\nPočty vyrobených motorů Walter Bora oficiální statistiky neuvádějí, ale zřejmě se jednalo jen o desítky kusů. Motor Walter Bora II-R je vystaven v Leteckém muzeu Kbely.\n\nLetecký motor Walter Bora se uplatnil v československém letounu Aero-200, ale úspěšnější byl na zahraničních trzích. Byl jím osazen polský letoun RWD-9W, italské letouny Nardi FN.305 a SIAI-Marchetti SM.101 a německý letoun Fieseler.\n\nAero A-200 byl jednomotorový čtyřmístný (2 + 2) dolnoplošník celokovové konstrukce z roku 1934, s křídly sklopnými podél trupu a podvozkem záďového typu s ostruhou. Aero A-200 byl první dolnoplošník v historii továrny Aero a byl konstruován (konstruktér Antonín Husník) jako turistický a sportovní typ pro mezinárodní závody letadel Challenge 1934 na základě objednávky Ministerstva veřejných prací. Motor Walter Bora byl zakryt aerodynamickým prstencem typu NACA. V čele motoru byl spirálový chladič oleje a za motorem sběrač vzduchu. Dvoulistová vrtule měla křídla z elektronu, které byly na zemi stavitelné. Nádrže paliva a oleje byly vyrobeny z elektronu.\n\nSportovní a turisticky polský letoun RWD-9, z roku 1934 byl čtyřmístný (2+2) hornokřídlý jednoplošník postavený týmem konstruktérů RWD v továrně DWL ve Varšavě na základě zkušeností získaných s předchozím typem RWD-6. V roce 1934 byly postaveny 4 letouny RWD-9W s motorem Walter Bora (registrace SP-DRA, SP-DRB, OK-AMC, OK-AMD), který byl zakryt aerodynamickým prstencem typu Townend. Motor byl opatřen kovovou, dvoulistou vrtulí, stavitelnou na zemi. Benzínové nádrže byly umístěny v křídlech a v trupu za kabinou se dvěma páry sedadel.\n\nLetoun Nardi FN.305 zkonstruovala v roce 1937 továrna bratří Nardiů jako sportovní stroj smíšené konstrukce se zatahovacím podvozkem. Původně byl osazen hvězdicovým sedmiválcem Fiat A.70S s výkonem 200 koní nebo invertním řadovým šestiválcem Alfa 115 I o výkonu 185 k. Nardiové dále pokračovali ve vývoji svého typu. V roce 1938 pak začaly práce na typu FN.305D, což byla speciální dálková verze. Letoun poháněl motor Walter Bora s výkonem 147 kW (200 k), příď byla prodloužena a pilotní prostor posunut dozadu. První letoun dálkové verze s doletem až 6000 km této verze byl jednomístný, kde nádrže obsadily celou střední část letounu a pilotova kabina byla posunuta až před kormidla. Letoun zakoupilo Rumunsko (YR-POP), které plánovalo uskutečnit přelet Atlantiku, ale vypuknutí války však vše zmařilo. Druhý letoun ve dnech 5. a 6. března 1939 (I-UEBI) přeletěl bez mezipřistání z Guidonie u Říma (Airport Alfredo Barbieri Guidonia) do Addis Abeby v okupované Etiopii. Vzdálenost 4500 km překonal průměrnou rychlostí 240 km/h. Motor Walter Bora II byl alternativně instalován i u následujícího typu letounu Nardi FN.310.\n\nLetoun SIAI-Marchetti SM.101 byl italský jednopilotní lehký dopravní jednoplošník navržený a postavený společností Società Italiana Aeroplani Idrovolanti Savoia-Marchetti. Měl uzavřenou kabinu pro dvoučlennou posádku a šest pasažérů. Jediný letoun s tímto motorem byl vyroben až v II. světové válce roku 1940, ale firma rozhodla, že ve vývoji nebude pokračovat a rozhodla pro letoun se dvěma motory, což byl pozdější, poválečný typ SM.102.\n\nBulletin Walter oznámil v prosincovém čísle ročníku 1934, že mistr světa v letecké akrobacii a známý konstruktér Gerhard Fieseler, letecké eso I. světové války, montuje do svých nových letadel motor Walter Bora, ovšem bez dalších podrobností. Lze se jenom domnívat, že se jednalo o Fieseler F 6 (D-EBIX), dvoumístné cvičné a sportovní letadlo vyvinuté, postavené a zalétané u Gerhard-Fieseler-Werke GmbH v Kasselu, protože důkazy o tom nejsou.\n\nMotor byl úspěšný v leteckých soutěžích. Hned v roce 1934 Aeroklub RČs. přihlásil 4 letouny s motory Bora do Mezinárodního závodu turistických letadel Evropou (Challenge International de Tourisme), který vyvrcholil v polské Varšavě. Na trati dlouhé 14313 km a hlavně na cílovém letišti byly bodovány: min. rychlost, start, přistání, technické vlastnosti, spotřeba, montáž atd. Piloti mjr. Ján Ambruš a kpt. Vojtěch Žáček z Aera (oba na Aero A-200, imatrikulace OK-AMB, OK-AMA) obsadili s motory Bora 4. a 14. příčku a společně tento tým 2 letounů zvítězil v teamové ceně národů. Jednalo se o jediné 2 vyrobené kusy tohoto závodně-sportovního letounu Aero A-200. Šéfpilot továrny Letov Jan Andrle (RWD-9W, OK-AMC) a polský letec Henryk Skrzypiňski (RWD-9W, SP-DRB) startovali rovněž s motory Bora a obsadili v individuální klasifikaci 8. a 15. místo. Druhý, český pilot Pavel Pochop přihlášený na letounu RWD-9W (OK-AMD) nestartoval, protože těsně před soutěží havaroval a letoun již nebyl do startu závodu opraven. Letouny s motory Walter Bora tak obsadily v Mezinárodní soutěži turistických letadel 1934 (Challenge International de Tourisme) 4., 8., 14. a 15. místo. Soutěž dokončilo 19 strojů z 34 startujících.\n\nŠkpt. Pavel Pochop startoval s \"vypůjčeným\" letounem RWD-9W (OK-AMC) až na Národním letu Republiky Československé (I. ročník, 29.-30. září) a obsadil v konečném pořadí 10. místo. V tomto závodě zvítězil ing. B. Šimůnek s navigátorem dr. Janatkou na letounu Letov Š-118 (OK-IPU) s motorem Walter NZ-85.\n\n\n\n\n\n\n"}
{"id": "1461610", "url": "https://cs.wikipedia.org/wiki?curid=1461610", "title": "Miroslav Křiváček", "text": "Miroslav Křiváček\n\nMiroslav Křiváček (17. prosince 1952, Kladno - 14. února 1991) byl český hokejista, pravé křídlo. \n\nV lize hrál za TJ SONP/Poldi SONP Kladno. S Kladnem získal 5× mistrovský titul a stal se vítězem PMEZ. V lize nastoupil ve 274 utkáních a dal 105 gólů, celkem za Kladno odehrál 444 utkání a dal 230 gólů. Nastupoval většinou v útoku s Zdeňkem Müllerem a Milanem Skrbkem. Na Mistrovství Evropy juniorů v ledním hokeji 1971 získal bronzovou medaili za 3. místo. Začínal v SONP a PZ Kladno, vojenskou službu absolvoval v Dukle Liberec. Reprezentoval v B-týmu Československa. Po skončení ligové kariéry hrál i za Slavii Praha (1982–1983) a Stadion Liberec (1983–1984).\n\n"}
{"id": "1461638", "url": "https://cs.wikipedia.org/wiki?curid=1461638", "title": "Felix Tshisekedi", "text": "Felix Tshisekedi\n\nFélix Antoine Tshisekedi Tshilombo (francouzská výslovnost: [feligz ɑtwan tʃizək (ə) di tʃilɔbo], * 13. června 1963 Léopoldville) je lídrem Unie pro demokracii a sociální pokrok UDPS, nejstarší a největší opoziční strany Demokratické republiky Kongo (KDR). Dne 9. ledna 2019 byl zvolen prezidentem KDR. 24 ledna 2019 složením přísahy se ujal úřadu.\n\nNarodil se 13. června 1963 v Kinshase matce Marthě a otci Étienne Tshisekedimu. Jeho otec pochází z etnika Luba. Dětství prožil v dobře zajištěné rodině. Když jeho otec vytvořil stranu UDPS na počátku 80. let a veřejně se postavil proti diktátorovi Mobutuovi, byl nucen ukončit studia a doprovázet svého otce do domácího vězení do rodné vesnice v regionu Kasaï. V roce 1985 Mobutu umožnil, aby s matkou a bratry opustili Kasaï a vycestoval do exilu v Bruselu.\n\nV roce 2008 byl jmenován národním tajemníkem UDPS pro vnější vztahy. V listopadu 2011 byl zvolen do parlamentu - Národního shromáždění, za město Mbuji Mayi v provincii Kasai-Oriental. Křeslo však odmítl převzít na protest proti zfalšovaným volbám: \"pas otázka de siéger au sein des instituce otázek des élections frauduleuses\". Jeho mandát byl proto zrušen.\n\nV květnu roku 2013 také odmítl postavení v Nezávislé národní volební komisi (CENI), když odmítl \"dělat politiku v uvozovkách\": \"Je ne tiens pas à metre ma carrière politique entre parenthèses\"\n\nV říjnu 2016 se stal zástupcem generálního tajemníka UDPS. Dne 31. března 2018 byl zvolen vedoucím UDPS po smrti svého otce, předchůdce a zakladatele strany Étienne Tshisekedi, dne 1. února 2017 a kandidátem UDPS na prezidentský úřad ve všeobecných volbách.\n\nVolby se po opakovaných odkladech konaly dne 30. prosince 2018. Dne 9. ledna 2019 volební komise CENI oznámila, že byl zvolen prezidentem Demokratické republiky Kongo.\n"}
{"id": "1461639", "url": "https://cs.wikipedia.org/wiki?curid=1461639", "title": "Hofmannův přesmyk", "text": "Hofmannův přesmyk\n\nHofmannův přesmyk (také Hofmannova degradace neboli Hofmannovo odbourávání je organická reakce, při níž se amid karboxylové kyseliny přeměňuje na primární amin, který má o jeden atom uhlíku méně.\n\nReakcí bromu s hydroxidem sodným vzniká bromnan sodný, který dále reaguje s primárním amidem za tvorby isokyanátového meziproduktu; ke vzniku nitrenového meziproduktu nedochází, jelikož by se musela tvořit také hydroxamová kyselina, což nebylo nikdy pozorováno. Isokyanát se následně hydrolyzuje na primární amin, přičemž dochází k uvolnění oxidu uhličitého.\n\n\nBrom lze při Hofmannově přesmyku nahradit několika jinými látkami, jako jsou například chlornan sodný, octan olovičitý, \"N\"-bromsukcinimid, (bis(trifluoracetoxy)jod)benzen, a 1,8-diazabicyklo[5.4.0]undec-7-en (DBU) V níže zobrazeném příkladu je isokyanátový meziprodukt zachycen methanolem, čímž vzniká karbamát.\n\nK zachycení isokyanátu lze použít také terc-butylalkohol, v takovém případě se utváří amin chráněný \"terc\"-butyloxykarbonylovou skupinou.\n\nHofmannův přesmyk lze též použít k přípravě karbamátů z α,β-nenasycených či α-hydroxylovaných amidů nebo nitrilů z α,β-acetylenových amidů.\n\nPři syntéze amiloridu se pro úspěšné provedení Hofmannova přesmyku používá kyselina bromná.\n\n\n"}
{"id": "1461643", "url": "https://cs.wikipedia.org/wiki?curid=1461643", "title": "Dušan Jeřábek", "text": "Dušan Jeřábek\n\nDušan Jeřábek (14. března 1922 Brno – 18. června 2004 Brno) byl literární historik, editor, divadelní a literární kritik, pedagog. Byl synem spisovatele Čestmíra Jeřábka a vnukem spisovatele Viktora Kamila Jeřábka.\n\nPo maturitě na brněnském klasickém gymnáziu v roce 1941 navštěvoval hudební a dramatickou konzervatoř v Brně, kde absolvoval v roce 1946. V době protektorátu byl totálně nasazen ve Zbrojovce v Kuřimi (1942–1949) a v Královopolské strojírně v Brně (1945). V letech 1945–1949 studoval na Filozofické fakultě Masarykovy univerzity v Brně češtinu a filozofii, titul PhDr. získal obhájením práce \"Karolina Světlá, básnířka kraje ještědského\" (1949). V letech 1949–1950 byl vědeckým pracovníkem v Archivu pro dějiny obchodu, průmyslu a technické práce v Brně. Od roku 1950 pracoval na filozofické fakultě (s výjimkou jednoho semestru v roce 1961, kdy přednášel na univerzitě Greifswaldu) nejprve jako odborný asistent, později jako vědecký aspirant. Kandidátskou práci \"Vítězslav Hálek jako literární kritik\" obhájil v roce 1957, v roce 1960 se habilitoval prací \"Vítězslav Hálek a jeho úloha ve vývoji české literární kritiky 19. století,\" která vyšla 1959 knižně jako studie. V roce 1966 byl jmenován profesorem pro dějiny novočeské literatury. V období 1966–1969 byl v Brně děkanem filozofické fakulty tehdejší Univerzity Jana Evangelisty Purkyně, 1971–1988 předsedou brněnské pobočky \"Literárněvědné společnosti\" při ČSAV, od 1988 místopředsedou celé Literárněvědné společnosti. V letech 1971–1990 byl členem redakční rady časopisu \"Česká literatura\". Redigoval \"Spisy filozofické fakulty brněnské univerzity\" (1966–1968), literární a divadelní část periodického sborníku \"Brno v minulosti a dnes\" (1960–1970).\n\nV roce 1987 získal titul DrSc. prací \"Tradice a osobnosti\", téhož roku odešel do důchodu, ale dále na fakultě po určitá období působil jako profesor konzultant, externista (1990–1991) i řádný profesor (1991–1992). Zemřel v Brně 18. června 2004.\n\nV letech 1945–1948 publikoval v brněnském deníku \"Čin\" filmové i divadelní kritiky, v téže době přispíval do časopisu \"List Sdružení moravských spisovatelů\", v 50. a 60. letech do časopisů \"Divadlo\", \"Host do domu\", v letech 1965–1969 do \"Divadelních a filmových novin\", pozdějších \"Divadelních novin\". Své články publikoval v \"Listech filologických\", \"Literárních novinách\", \"České literatuře\", \"Slovenské literatúre\" či ve \"Vědě a životě\". Z denních listů přispíval v letech 1948–1952 do kulturních rubrik \"Nové politiky\", v 60. letech zvláště do \"Rovnosti\", případně brněnského vydání \"Svobodného slova,\" v 70. letech divadelními referáty, v zahraničí publikoval v časopise \"Die Welt der Slaven\" (Kolín nad Rýnem – Vídeň, 1972). Největší část svých odborných studií zveřejňoval ve \"Sborníku prací filozofické fakulty brněnské univerzity\", řada literárněvědná (D), v letech 1966–1970 byl jeho vedoucím redaktorem. V období 1966–1968 redigoval rovněž \"Spisy filozofické fakulty brněnské univerzity\". Přispěl do množství sborníků, v řadě edic napsal úvodní studie nebo doslovy, hodně spolupracoval s Československým rozhlasem, zvláště s brněnským studiem (divadelní referáty, rozhovory, knižní referáty). V novinách užíval šifer jb, DJ, dj, jk, nk.\n\nVe vědecké práci se soustředil na dějiny české literatury druhé poloviny 19. století. Východiskem jeho literárněhistorických zkoumání byla generace májovců. Dílo Karoliny Světlé, Jana Nerudy a hlavně Vítězslava Hálka zkoumal jak z hlediska hodnot ideově-estetických, tak z hlediska postavení těchto spisovatelů ve „sporu“ realismu a romantismu, jejich podílu na utváření koncepce národní literatury a z úhlu sociální funkce díla.\n\nTrvale se zabýval dějinami české literární kritiky od obrození až po Josefa Durdíka, Herberta Gordona Schauera a Arna Nováka. Zaměřil se také na literární kritiku a uměleckou tvorbou spjatou s Moravou (František Matouš Klácel, Jan Evangelista Kosina, Josef Merhaut, Viktor Kamil Jeřábek, Rudolf Těsnohlídek, Stanislav Kostka Neumann).\n\nV řadě statí, které byly později sebrány do knihy \"Tradice a osobnosti,\" se zabýval úsilím české literatury (od doby osvícenské) o svobodu myšlení a přesvědčení, o právo na národní sebeurčení a o dosažení sociální spravedlnosti. Všímal si také vztahů české literatury ke Slovensku v období májovců. Dlouhodobě se zajímal o osobnost a dílo Karla Havlíčka Borovského.\n\nVelkou pozornost věnoval modernímu divadlu jako historik (meziválečné divadelní avantgarda, Josef Skřivan, studie o Bedřichu Václavkovi), teoretik (úvahy o současných tendencích, epické divadlo, dramaturgické problémy) i kritik (inscenace brněnských divadel).\n\nVztah k rodnému městu vyjádřil ve vzpomínkách \"Brněnská romance\".\n\nEditorská činnost se týká převážně literatury 19. století. Vydal šestisvazkové spisy Vítězslava Hálka, dále pořídil edice Františka Matouše Klácela, Beneše Metoda Kuldy, Ignáta Herrmanna, Zikmunda Wintra, Josefa Merhauta, Viktora Kamila Jeřábka, Karla Klostermanna, Rudolfa Těsnohlídka a Miloslava Hýska. Vydal soubor úvah a polemik z doby májovců a lumírovců \"O národní literaturu\" a soubor prací Arna Nováka (Česká literatura a národní tradice), Arnu Novákovi věnoval také monografii \"Arne Novák\".\n\n"}
{"id": "1461652", "url": "https://cs.wikipedia.org/wiki?curid=1461652", "title": "Maják Loode", "text": "Maják Loode\n\nMaják Loode (estonsky: \"Loode tuletorn\") stojí na jihozápadním pobřeží poloostrova Sõrve v jihozápadní části ostrova Saaremaa ve vesnici Türju v obci Torgu v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 934.\n\nNavádí lodi v severní části Rižského zálivu.\n\nMaják byl postaven v roce 1953 podle stejné typové řady jako maják Kaavi a Sääretuka. Svítilna měla acetylénovou lampu a vydávala červené světlo s dosvitem 6 námořních mil (nm) (charakteristika Fl R 2s, 0,3s záblesk + 1,7s pauza = 2 s). V roce 1979 byl dosvit snížen na 4 nm. Po elektrifikaci majáku byl použit jako napájecí zdroj radioizotopový termoelektrický generátor. Ten byl v roce 1996 odstraněn, maják byl rekonstruován, plně automatizován a jako elektrické napájení slouží sluneční panely a větrná turbína.\n\nHranolová železobetonová věž vysoká 15 metrů je ukončena přesahujícím ochozem a lampou na sloupku vysokém 1,6 m. Nad vchodem je obvodová římsa. Maják má dolní část bílou, horní část s ochozem červenou. V roce 2008 byly instalovány LED lampy.\n\nzdroj\n\noznačení\n\n\n"}
{"id": "1461683", "url": "https://cs.wikipedia.org/wiki?curid=1461683", "title": "Jan Herma", "text": "Jan Herma\n\nJan Herma (1935 Goleszów – 10. září 2019) byl polský sochař a vysokoškolský pedagog.\n\nV letech 1973–2006 vyučoval na těšínské pobočce Slezské univerzity v Katovicích. Je autorem řady pomníků v polské části Těšínska.\n\nVystavoval v Polsku, Rakousku, Belgii a Česku (mj. roku 2002 v Galerii Magna v Ostravě).\n"}
{"id": "1461684", "url": "https://cs.wikipedia.org/wiki?curid=1461684", "title": "Maurizio Malvestiti", "text": "Maurizio Malvestiti\n\nMaurizio Malvestiti (* 25. srpna 1953 Marne) je italský římskokatolický duchovní a teolog, biskup v Lodi. Je také velkopřevorem místodržitelství Řádu Božího hrobu pro severní Itálii.\n\n"}
{"id": "1461687", "url": "https://cs.wikipedia.org/wiki?curid=1461687", "title": "Závod míru 1973", "text": "Závod míru 1973\n\nZávod míru 1973 byl 27. ročníkem Závodu míru, amatérského mezinárodního etapového závodu v silniční cyklistice. Jel se od 9. do 26. května 1973 z Prahy přes Varšavu do Berlína. Trasa měřila 2083 kilometrů. Závod měl šestnáct etap a prolog. Zúčastnilo se ho 99 závodníků ze 17 zemí a do konce jich dojelo 83.\n\nVítězem celkové klasifikace se stal Ryszard Szurkowski z Polska. Tým Polska zvítězil také v soutěži družstev. \n\n\n\n\n\n"}
{"id": "1461689", "url": "https://cs.wikipedia.org/wiki?curid=1461689", "title": "Peter Andrew Comensoli", "text": "Peter Andrew Comensoli\n\nMons. Peter Andrew Comensoli (* 25. března 1964, Bulli) je australský katolický kněz a biskup, od roku 2018 arcibiskup melbournský.\n\nJe rytířem Řádu Božího hrobu a velkopřevorem jeho místodržitelství pro Austrálii - Victoria.\n\n"}
{"id": "1461690", "url": "https://cs.wikipedia.org/wiki?curid=1461690", "title": "Bugatti Divo", "text": "Bugatti Divo\n\nBugatti Divo je sportovní vůz s motorem uprostřed před zadní nápravou, vyvinutý a vyráběný firmou Bugatti Automobiles S.A.S. Auto je pojmenováno po francouzském závodním jezdci Alberto Divovi, který na Bugatti ve dvacátých letech dvakrát vyhrál závod Targa Florio.\n\nProdukce automobilů Divo je omezena na 40 kusů, auto je vyráběno spolu s Bugatti Chiron a má stejný motor. Všech čtyřicet vozů bylo prodáno ještě před představením veřejnosti prostřednictvím nabídky majitelům aut Chiron, vyprodány byly v prvním dnu.\n\n"}
{"id": "1461691", "url": "https://cs.wikipedia.org/wiki?curid=1461691", "title": "Orcagna", "text": "Orcagna\n\nOrcagna, vlastním jménem Andrea di Cione di Arcangelo (asi 1308 Florencie – 25. srpna 1368 tamtéž), byl italský gotický malíř, sochař a architekt, představitel florentské školy. Pocházel z významné umělecké rodiny, malíři byli i jeho bratři Jacopo di Cione a Nardo di Cione. Byl žákem Giotta a Andrey Pisana, jeho tvorba se vyznačuje pokročilou plastickou modelací. Spolupracoval na stavbě katedrály Santa Maria del Fiore, vytvořil tabernákl pro kostel Orsanmichele a oltářní polyptych \"Kristus s Pannou Marií a světci\" pro chrám Santa Maria Novella. Podílel se i na výzdobě katedrály v Orvietu. Sporné je jeho autorství díla \"Triumf smrti\", které inspirovalo Ference Liszta k vytvoření skladby Tanec smrti.\n\n"}
{"id": "1461692", "url": "https://cs.wikipedia.org/wiki?curid=1461692", "title": "Jerzy Klus", "text": "Jerzy Klus\n\nJerzy Klus též Georg Klus (13. října 1839, Holešov (ve Slezsku) – 17. března 1917, Těšín) byl polský hudebník, varhaník, učitel a lexikograf. \n\nOd roku 1859 pracoval jako učitel. Působil nejprve v rodném Holešově, následně v Hodišově a v Dolních Bludovích, kde byl i varhaníkem tamního evangelického sboru. V letech 1873–1899 působil v Těšíně jako učitel a varhaník v Ježíšově kostele.\n\nVydal \"„Melodyje pieśni kościelnych używanych w zborach ewangelickich na Szląsku”\" a \"„Melodyje chorałów”\" (tzv. Klusův chorálník). Vydal též slovník \"„Deutsch-polnisches Wörterbuch zum Schul- und Handgebrauche”\". Jeho další slovník \"„Nowy słownik kieszonkowy niemiecko-polski i polsko-niemiecki do użytku szkolnego i podręcznego”\" vyšel 26x (naposledy roku 1936 v Třebíči).\n\n"}
{"id": "1461693", "url": "https://cs.wikipedia.org/wiki?curid=1461693", "title": "Buza", "text": "Buza\n\nBuza (rusky Буза, Buzá) je ruský bojový styl, zaměřující se na pěstní zápas, boj s nožem a jinými zbraněmi. Vychází z lidové tradice pěstních zápasů na severozápadní Rusi. Dnes je rekonstruovaná buza rozšířena především ve Tverské, Vologodské, Psovké a Novgorodské oblasti. Její součástí je také mužský sólový tanec, tzv. pljáska (rus. пляска) a další lidové tradice.\n\nNejstarší zmínka o buze ve smyslu bojového stylu je v Ódě na pěstní boj I. S. Barkova, pocházející pravděpodobně z roku 1750. V ní se vypráví, jak buznik (tj. člověk ovládající buzu) přemůže v osobním souboji známého zápasníka, hraběte Alexeje Orlova-Česmeňského. Buza tedy již v 18. stol. byla značně rozšířena a všeobecně známa. Dá se však předpokládat, že její prvopočátky sahají až k vrcholnému středověku, do doby někdejších knížecích rodových družin.\n\nZa carského režimu byla tradice pěstních zápasů na severovýchodě evropské části Ruska značně populární. S příchodem sovětské vlády byly souboje postupně zakázány a tradice se uchovávala pouze u pamětníků. Opětovná snaha o její pokračování se pak objevuje na konci 20. stol.\n\nOd roku 1987 bylo Tverskou státní univerzitou zorganizováno několik etnografických expedic a v roce 2002 byla G. N. Bazlovem obhájena disertační práce na téma lidové tradice pěstních zápasů. Od 90. let „buznici“ aktivně spolupracují s folkloristy ve snaze prohloubit své znalosti o někdejší tradici.\n\nBuznici se sdružují do tzv. artělů (rus. артель). Artěly se zabývají výukou zájemců a organizací akcí folklórního a vzdělávacího charakteru. Buza se vyučuje prostřednictvím pravidelných schůzek a jsou organizovány kurzy jak pro děti (věkové kategorie 7-14 let a 14-18 let), tak i pro dospělé. Mezi volnočasové aktivity, které artěly pořádají, patří kromě folklorních akcí i např. výpravy do přírody a tréninky v terénu.\n\nMezi nejvýznamnější artěly v Rusku patří např. artěl v Moskvě, Sankt-Petěrburgu, Tveru, Čerepovci aj.\n\nStyly se rozdělují na styly se zbraní a beze zbraně.\n\n\n\n"}
{"id": "1461697", "url": "https://cs.wikipedia.org/wiki?curid=1461697", "title": "Krajský přebor – Praha-město 1969/70", "text": "Krajský přebor – Praha-město 1969/70\n\nV soubojích Krajského přeboru – Praha-město 1969/70, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1970.\n\nZdroj:\n\nPoznámky:\n"}
{"id": "1461731", "url": "https://cs.wikipedia.org/wiki?curid=1461731", "title": "Bižár (koberec)", "text": "Bižár (koberec)\n\nBižár je ručně vázaný koberec vyráběný v městě Bižáru a okolních vesnicích v íránské provincii Kurdistán.\nNa bavlněné podkladové tkanině se vážou \"symetrické uzly\" z vlněné příze v hustotě 400 000–600 000/m² s délkou vlasu cca do 15 mm. Po každé řadě uzlů se do osnovy zanášejí \"navlhčené\", většinou dvě útkové niti, které se k ní přitlačují ocelovým hřebenem. K práci s hřebenem je nutná značná síla, proto vázání bižárů provádějí zpravidla muži. Útkové niti se po vysušení spojí s hustým, kolmo stojícím vlasem tak, že se tvoří kompaktní povrch koberce. Výrobek je mimořádně tuhý a trvanlivý, proto se pro něj často používá označení „železný peršan“. \nNa historických bižárech (asi do roku 1915) se nachází jen tzv. klasická vzorování \"herati\" nebo \"mina khani\". Jednotlivé motivy se původně vázaly zpaměti, kreslené předlohy se začaly používat teprve ve 2. polovině 20. století. Novější výrobky jsou vzorovány velmi rozmanitě, k nejznámějším vzorům patří: \"garrus\", \"strom života\", \"šach Abbas\", \"vrba a cypřiš\", \"medajlon\". \nPrvní písemné zmínky pocházejí z 16. století, vykopávky z tamější oblasti však dokazují, že koberce se tam tkaly už před 10 000 lety. Ve 40. letech 20. století byla zaznamenána roční produkce asi 1000 bižárů. Mimo města Bižáru se koberce vázaly v asi 40 okolních obcích. \n\nÚdaje o rozsahu produkce v 21. století nejsou publikovány. \n\nV lednu 2019 byl na veletrhu bytových textilií DOMOTEX v Hannoveru zařazen ručně tkaný (ne vázaný) koberec s označením \"Bijar\" k 24 finalistům vybraným z 233 účastníků každoroční soutěže o nejlepší vzorování koberců.\n\n"}
{"id": "1461732", "url": "https://cs.wikipedia.org/wiki?curid=1461732", "title": "Arcidiecéze palermská", "text": "Arcidiecéze palermská\n\nArcidiecéze palermská (latinsky \"Archidioecesis Panormitana\") je římskokatolická metropolitní arcidiecéze v Itálii, která je součástí církevní oblasti Sicílie. Její arcibiskup má titul \"\"Primas Sicílie\"\". Katedrálou je chrám Nanebevzetí Panny Marie v Palermu. Vznikla podle tradice již v 1. století, prvního biskupa prý vyslal sv. Petr. Jde o metropolitní arcidiecézi, jíž jsou podřízeny tyto sufragánní diecéze na Sicílii:\n\nDiecéze zahrnuje 28 obcí metropolitního města Palerma: Altavilla Milicia, Bagheria, Baucina, Belmonte Mezzagno, Bolognetta, Caccamo, Campofelice di Fitalia, Casteldaccia, Castronovo di Sicilia, Cefalà Diana, Cerda, Ciminna, Ficarazzi, Godrano, Lercara Friddi, Marineo, Misilmeri, Palermo, Roccapalumba, Santa Flavia, Sciara, Termini Imerese, Trabia, Ustica, Ventimiglia di Sicilia, Vicari, Villabate, Villafrati.\n\nBiskupským sídlem je město Palermo, kde se nachází katedrála Nanebevzetí Panny Marie.\n\n\n"}
{"id": "1461733", "url": "https://cs.wikipedia.org/wiki?curid=1461733", "title": "Turistická značená trasa 4220", "text": "Turistická značená trasa 4220\n\nTuristická trasa 4220 má svůj počátek v nadmořské výšce 439 m na náměstí v Polici nad Metují, kde přímo navazuje za zeleně značenou trasu 4222 přicházející z Božanovského špičáku. Zároveň tudy prochází červeně značená trasa 0404 z Broumova do Hronova a je tu výchozí žlutě značená trasa 7239 do Horního Dřevíče.\n\nTrasa 4220 opouští Polici nad Metují severním směrem městskými ulicemi, kolem fotbalového hřiště a místní části Malá Ledhuje. Loukami vede kolem lyžařského vleku na jihozápadní okraj Bukovice, u bývalého mlýna přechází Dunajku a po pěšině stoupá zalesněnou strání po okraji pole. Pod osadou Ostaš se přimyká k silnici přicházející sem z Pěkova. V samotné osadě vede v krátkém souběhu na hlavní rozcestí s modře značenou trasou 1836 vedoucí z České Metuje na vrchol Ostaše. Na rozcestí tento souběh končí a začíná krátký souběh s červeně značenou trasou 0410 spojující Broumovské stěny s Adršpašskými skalami. Po jeho skončení klesá trasa 4220 do východního úbočí Ostaše do skalního města Kočičí skály, které prochází po celé jejich délce navíc s krátkou odbočkou ke sluji Českých bratří. Po průchodu skalami trasa 4220 v nadmořské výšce 590 m končí v místě zvaném \"Kočičí hrad\" bez návaznosti na žádnou další trasu.\n\n"}
{"id": "1461736", "url": "https://cs.wikipedia.org/wiki?curid=1461736", "title": "Raimund Ondráček", "text": "Raimund Ondráček\n\nRaimund Ondráček (11. června 1913, Brno-Líšeň – 1. října 2011, Unhošť na Kladensku) byl český malíř, grafik, restaurátor a profesor na Akademii výtvarných umění (AVU) v Praze.\n\nRaimund Ondráček studoval grafiku u profesora Petra Dillingera a u profesorů Františka Václava Süssera a E. Hrbka na Vyšší škole uměleckých řemesel v Brně a v grafické speciálce u profesorů T.F. Šimona, F. Petra a Vladimíra Pukla na AVU v Praze. V roce 1945 absolvoval Raimund Ondráček Akademii výtvarných umění v Praze.\n\nV tehdejším Československu pracoval jako restaurátor na záchraně uměleckých památek na hradech Křivoklát a Karlštejn, v Národním divadle v Praze, opravoval pražské kostely, obnovoval také fresky v emauzském klášteře v Praze nebo v kostele svatého Mikuláše na pražské Malé straně. V zahraničí se Raimund Ondráček podílel na obnově výtvarných děl v Bulharsku, v bývalé Jugoslávii, Itálii a v Albánii.\n\nOd roku 1970 působil Raimund Ondráček na AVU jako docent V letech 1971 až 1984 byl profesorem a vedoucím restaurátorské specializace na Akademii výtvarných umění (AVU) v Praze. Od roku 1974 byl Raimund Ondráček nositelem titulu Zasloužilý umělec.\n\nJeho malířská a grafická tvorba zahrnovala krajinářské a civilizační motivy. Svá malířská a grafická díla vystavoval Raimund Ondráček nejen doma ale i v zahraničí. Účastnil se rovněž mnoha reprezentačních výstav českého výtvarného umění. Byl členem Sdružení českých umělců grafiků Hollar.\n\nI v pokročilém věku stále pracoval na vlastních výtvarných dílech i menších restaurátorských pracích. Zemřel po krátké nemoci ve věku 98 let.\n\n"}
{"id": "1461737", "url": "https://cs.wikipedia.org/wiki?curid=1461737", "title": "Oldřich Karban", "text": "Oldřich Karban\n\nOldřich Karban (* 13. září 1945 Praha) je český sochař a keramik.\n\nV letech 1960-1964 absolvoval Střední uměleckoprůmyslovou školu v Praze a následně v letech 1968-1974 Vysokou školu uměleckoprůmyslovou, obor užité sochařství v ateliéru profesora Jana Kavana a profesora Josefa Malejovského. Vystavoval na akcích Svazu českých výtvarných umělců (např. Žena v současné tvorbě, Praha 1976) i na autorských výstavách v Poděbradech, Olomouci, Hradci Králové, Praze, Mariánské Týnici, na zámku Manětín).\n\nJeho realizace našly uplatnění v exteriérech i v interiérech, jeho díla jsou ve sbírkách Národní galerie v Praze, v Severomoravské galerii v Olomouci, v soukromých sbírkách v Česku i v zahraničí. V \"Muzeu a galerii severního Plzeňska\" v Mariánské Týnici je od něj busta Mojmíra Horyny.\n\n"}
{"id": "1461739", "url": "https://cs.wikipedia.org/wiki?curid=1461739", "title": "Turistická značená trasa 1836", "text": "Turistická značená trasa 1836\n\nTuristická trasa 1836 má svůj počátek na nádraží v České Metuji bez návaznosti na další turistické trasy. Nejprve přechází železniční trať Týniště nad Orlicí - Meziměstí a poté po lesních cestách a pěšinách stoupá jihozápadním úbočím Ostaše. Na hranici stejnojmenné přírodní rezervace stoupat přestává a pokračuje přibližně po v ní k prameni Samaritánka. Od něj mírně klesá východním směrem do osady Ostaš, kde vede v krátkém souběhu se zeleně značenou trasou 4220 přicházející z Police nad Metují a pokračující do Kočičích skal. Souběh končí na hlavním turistickém rozcestí v osadě, kudy též prochází červeně značená trasa 0410 spojující Broumovské stěny s Adršpašskými skalami. Trasa 1836 stoupá do vrcholových partií Ostaše, ve kterých tvoří jednosměrně proti směru hodinových ručiček značený 2,5 km dlouhý okruh propojující skalní bludiště, skalní vyhlídky a vrchol.\n\nTuristická trasa 1836 dříve nevedla z České Metuje, ale z železniční zastávky ve Žďáru nad Metují a to v trase dnešní zeleně značené cyklistické trasy 4003. Ke studánce Samaritánka z ní byla zřízena odbočka.\n\n"}
{"id": "1461740", "url": "https://cs.wikipedia.org/wiki?curid=1461740", "title": "Heather Nauertová", "text": "Heather Nauertová\n\nHeather Nauertová, celým jménem Heather Ann Nauert, (* 27. ledna 1970 Rockford, Illinois) je americká novinářka, státní úřednice a členka republikánské strany. Prezident Trump v prosinci 2018 oznámil, že ji navrhl do úřadu velvyslankyně Spojených států při Organizaci spojených národů. Oficiálně však nikdy nominována nebyla a ze seznamu zvažovaných kandidátů odstoupila v únoru 2019 z rodinných důvodů. \n\nOd roku 2017 působí jako tisková mluvčí amerického ministerstva zahraničí. Mezi dubnem a říjnem 2018 byla na témže rezortu zastupující podtajemnicí pro veřejnou diplomacii a veřejné záležitosti. Před kariérou ve státní správě pracovala jako zpravodajka pro stanici ABC News a moderátorka zpráv ranního programu \"Fox & Friends\" v televizi Fox News. \n\nNarodila se 27. ledna 1970 v illinoiském Rockfordu. Otec Peter Nauert zastával manažerskou pozici v pojišťovnictví. Má tři bratry, Justina, Jonathana a Josepha.\n\nPo ukončení základního a středoškolského stupně vzdělání na soukromé Keith Country Day School v Rockfordu, pokračovala na vysokoškolské dívčí koleji Pine Manor College v massachusettském Chestnut Hill, odkud přešla na Arizonskou státní univerzitu. Po moderátorské stáži ve washingtonském programu, zaměřeného na videoklipy country, dokončila vysokou školu v hlavním městě. Titul bakalářky umění v oboru komunikační studia získala na soukromé dívčí koleji Mount Vernon College for Women, v roce 1999 začleněné do Univerzity George Washingtona. Navazující magisterský obor žurnalistika absolvovala na Kolumbijské univerzitě.\n\nV roce 1996 se stala reportérkou programu s týdenní periodicitou \"First Business\", zaměřeného na obchod. Mezi lety 1998–2005 pracovala na stanici Fox News, první tři roky jako spolupracovnice a další čtyři na pozici zpravodajky. V tomto období se začala pravidelně objevovat ve víkendovém televizním pořadu \"The Big Story\".\n\nV období 2005–2007 působila v několika zpravodajských médiích, včetně hlavní pověřené zpravodajky na ABC News, kde dodávala materiál pro pořady \"ABC World News Tonight\", \"Good Morning America\" a \"Nightline\". Za práci na seriálu \"13 Around the World\" obdržela nominaci na Cenu Emmy.\n\nV roce 2007 se vrátila do Fox News jako spolumoderátorka Johna Gibsona v pořadu \"The Big Story\", než došlo k jeho zrušení roku 2008.\n\nNauertová také zakotvila ve zpravodajských relacích \"Good Day Early Call\" a \"Good Day New York Wake Up\", které spolumoderovala se Stevem Lacym o víkendových ránech pro Fox Broadcasting Company v New Yorku. V říjnu 2012 opustila \"Good Day Wake Up\" a začala uvádět aktuality v pořadu \"Fox & Friends\". Podle deníku \"The Washington Post\" na stanici Fox News „zprostředkovávala téměř jen všechna pravicově zaměřená témata rozhovorů pod sluncem“. O neevidovaných dětských imigrantech hovořila jako o „ilegálech“, a varovala před nimi jako o někom, kdo přinášel „nemoc“.\n\nSamu sebe si zahrála v amerických televizních seriálech \"Brother's Keeper\" (1 díl, 1999) a \"24 hodin \" (3 díly, 2010).\n\nMinisterstvo zahraničí Spojených států 24. dubna 2017 oznámilo, že se stala novou tiskovou mluvčí rezortu, čímž získala první pracovní zkušenost s vládním úřadem. První tiskovou konferenci moderovala za dalších pět týdnů, 6. června 2017. Po odchodu diplomata Steva Goldsteina z úřadu v březnu 2018, jej dočasně nahradila ve funkci podtajemnice pro veřejnou diplomacii a veřejné záležitosti, pozici ve čtvrté úrovni ministerstva. V úřadu tak dohlížela na rozpočet 1,2 milardy dolarů a téměř tisíc zaměstnanců. Během působení pod ministrem Rexem Tillersonem nedošlo k navázání těsnějšího profesního vztahu. Po jeho odvolání se naopak stala členkou úzkého kruhu spolupracovníků nového ministra Mika Pompea.\n\nNegativně se vymezila k rozhodnutí Iráckého Kurdistánu vyhlásit referendum o nezávislosti v září 2017.\n\nBěhem dubna 2018 vyjádřila podporu vojenské intervenci v Jemenu pod vedením Saúdské Arábie. Rovněž odsoudila „\"zhoubný vliv Íránu\"“ na Jemen. V květnu 2018 zareagovala na šestitýdenní příhraniční protesty v Gaze slovy: „\"Akcím proti Izraeli budeme čelit u Mezinárodního trestního soudu […] protože nepomáhají věci míru.\"“\n\nBěhem srpna 2018 Kanada vyzvala k okamžitému propuštění saúdského občanskoprávního akrivisty Ráifa Badawího a jeho sestry Samary Badawíové ze saúdského vězení. V reakci na kanadskou kritiku vypověděla Saúdská Arábie kanadského velvyslance a zmrazila obchod, což vedlo ke zhoršení bilaterálních vztahů. Nauertová krizi komentovala slovy: „\"Vyřešení je záležitostí saúdskoarabské a kanadské vlády. Obě strany potřebují vyvinout společnou diplomatickou aktivitu. To za ně nemůžeme odpracovat.\"“\n\nPodle deníku \"The Washington Post\" přinesla 6. prosince 2018 hlavní média informaci, že americký prezident Donald Trump vybral Heather Nauertovou za příští velvyslankyni při Organizaci spojených národů. Trump kandidátku označil za „excelentní“ a dodal: „\"Jedná se o dlouhodobou stoupenkyni\"“. Dne 7. prosince 2018 pak oznámil, že na uvolněné místo po končící ambasadorce Nikki Haleyové skutečně navrhne Nauertovou. V souvislosti s nominací byl zmíněn její strmý kariérní růst na ministerstvu zahraničí, ale také naprostá absence zkušenosti v diplomacii. Politicky zaměřené médium \"Politico\" uvedlo: „\"Ani ne před dvěma roky vedla Heather Nauertová rozhovory v pořadu ‘Fox and Friends.’ Nyní se připravuje řídit bouřlivé geopolitické záležitosti světa.\"“\n\nNavzdory Trumpově sdělení jejího výběru, nebyla Nauertová nikdy formálně nominovaná, když návrh s jejím jménem nebyl postoupen Senátu ke schválení. V době, kdy se její jméno začalo objevovat v médiích v souvislosti s nominací, přiznala, že zaměstnávala chůvu, která byla ve Spojených státech sice legálně, ale neměla pracovní povolení a neodváděla tak daně. Podle CNN s odkazem na zdroj blízký Naubertové se mohlo jednat o skutečný důvod odstoupení ze seznamu zvažovaných kandidátů na post velvyslance, k němuž došlo 16. února 2019.\n\nV roce 2000 se vdala za Scotta Norbyho, výkonného ředitele soukromých úvěrů v investiční bance Morgan Stanley, s pracovní zkušeností v institucích National Veterinary Associates, UBS, Goldman Sachs a Cargill. Do manželství se narodili dva synové.\n\n"}
{"id": "1461748", "url": "https://cs.wikipedia.org/wiki?curid=1461748", "title": "Státní tajemník", "text": "Státní tajemník\n\nStátní tajemník je funkce ve státní exekutivě. Státní tajemník v Česku organizačně řídí ministerstvo či jiný státní úřad, na Slovensku zastupuje ministra. \n\nV Česku funkci státního tajemníka upravuje § 15 zákona č. 234/2014 Sb., o státní službě. Služební místo státního tajemníka se zřizuje v ministerstvu a v Úřadu vlády. Státní tajemník má postavení náměstka pro řízení sekce. Řídí činnosti související se zajišťováním organizačních věcí služby, správy služebních vztahů a odměňování státních zaměstnanců a vedoucího služebního úřadu podřízeného ministerstvu, dále plní úkoly související s pracovněprávními vztahy zaměstnanců ve správním úřadu.\n\nNa Slovensku státního tajemníka jmenuje a odvolává vláda SR na návrh příslušného ministra. Státní tajemník má při zastupování ministra na jednání vlády poradní hlas. Při víceodvětvových ministerstvech může vláda stanovit, že na ministerstvu působí dva státní tajemníci. Státní tajemník zastupuje ministry v době jejich nepřítomnosti. Ministr určí, ve kterých otázkách a v jakém pořadí ho státní tajemníci zastupují.\n\n\n"}
{"id": "1461749", "url": "https://cs.wikipedia.org/wiki?curid=1461749", "title": "Veselé příhody z natáčení", "text": "Veselé příhody z natáčení\n\nVeselé příhody z natáčení byl zábavný pořad Československé televize,\nkterý byl natočen v letech 1986–1990. V pořadu vyprávějí Ladislav Smoljak a Zdeněk Svěrák\no zákulisí vzniku filmů, na jejichž natáčení se scenáristicky, režijně nebo herecky podíleli.\nVypravěči s vážnou tváří vykládají o hercích humorné historky z natáčení, které jsou ale zcela vymyšlené,\nzaložené na cimrmanovském humoru a mystifikaci.\nV závěru pořadu se reportér Alexander Hemala dotazuje dotčených herců, co na odvyprávěné historky říkají. I když herci většinou vše označí za lži a pomluvy, záhy se vše potvrdí jako pravda. \n\nCelkem vzniklo 5 dílů. Pořad je reprízován skoro každý rok, ale vždy je vybráno jen několik náhodných dílů. \n\nHrají Libuše Šafránková, Petr Čepek, Josef Abrhám\n\nScénář Ladislav Smoljak a Zdeněk Svěrák, kamera Saša Rašilov, režie Ladislav Smoljak, 19 minut\n\nVeselé příhody z filmů Jára Cimrman ležící, spící, Vrchní, prchni!, Rozpuštěný a vypuštěný, Trhák\n\nZávěrečná znělka: píseň \"Lásko, amore\" z filmu Trhák\n\nHrají Jaroslava Kretschmerová, Vlastimil Brodský, Zdeněk Podskalský, Zdeněk Srstka, Jiří Zahajský\n\nScénář Ladislav Smoljak a Zdeněk Svěrák, kamera Saša Rašilov, režie Ladislav Smoljak, 21 minut\n\nVeselé příhody z filmů Rozpuštěný a vypuštěný, Inzerát (televizní komedie), Jára Cimrman ležící, spící\n\nÚvodní a závěrečná znělka: melodie z filmu Rozpuštěný a vypuštěný\n\nHrají Daniela Kolářová, Naďa Urbánková, Josef Kemr, Jiří Menzel, Jaroslav Uhlíř, Bořivoj Penc\n\nScénář Ladislav Smoljak a Zdeněk Svěrák, kamera Saša Rašilov, režie Ladislav Smoljak, 26 minut\n\nVeselé příhody z filmu Na samotě u lesa\n\nÚvodní a závěrečná znělka: melodie písně \"Pod naší hrází\" údajně složené pro film Na samotě u lesa \n\nHrají Iva Janžurová, František Filipovský, Jiří Hálek, Petr Nárožný\n\nScénář Ladislav Smoljak a Zdeněk Svěrák, kamera Saša Rašilov, režie Ladislav Smoljak, 30 minut\n\nVeselé příhody z filmu Marečku, podejte mi pero!\n\nÚvodní a závěrečná znělka: melodie z filmu Marečku, podejte mi pero!\n\nHrají\nKarel Kachyňa, Jan Kašpar, Pavel Vondruška, Vladimír Svitáček, Jiří Lír, Marek Brodský, Ilja Racek\n\nScénář Ladislav Smoljak a Zdeněk Svěrák, kamera Jindřich Novotný, režie Ladislav Smoljak, 32 minut\n\nVeselé příhody z filmů Vrchní, prchni!, Jára Cimrman ležící, spící, Rozpuštěný a vypuštěný, Nejistá sezóna \n\nÚvodní a závěrečná znělka: melodie z filmu Rozpuštěný a vypuštěný\n\n"}
{"id": "1461750", "url": "https://cs.wikipedia.org/wiki?curid=1461750", "title": "Mistrovství Evropy v ledolezení 2018", "text": "Mistrovství Evropy v ledolezení 2018\n\nMistrovství Evropy v ledolezení 2018 (anglicky \"UIAA Ice Climbing European Championships\") proběhlo 2.-4. března 2018 v ruském Kirově v ledolezení na obtížnost a rychlost jako závod světového poháru v ledolezení 2018.\n\nVšechny medaile získali ruští závodníci.\n\nBez účasti české reprezentace.\n\n\n"}
{"id": "1461754", "url": "https://cs.wikipedia.org/wiki?curid=1461754", "title": "Ministerstvo pro hospodářskou strategii Slovenské republiky", "text": "Ministerstvo pro hospodářskou strategii Slovenské republiky\n\nMinisterstvo pro hospodářskou strategii České republiky bylo v letech 1990 až 1991 ústředním orgánem státní správy pro tvorbu souhrnné strategie hospodářského a sociálního rozvoje Slovenské republiky, její územních celků a pro rozvoj vědy. Při svém vzniku převzalo část působnosti zanikající slovenské komise pro plánování a vědeckotechnický rozvoj. Ministerstvo bylo zrušeno k 1. srpnu 1991 Zákonem 298/1991 CFU.\n\nMinisterstvo pro hospodářskou strategii Slovenské republiky mělo působnost ve:\n\nJediným ministrem tohoto ministerstva byl Rudolf Filkus.\n"}
{"id": "1461761", "url": "https://cs.wikipedia.org/wiki?curid=1461761", "title": "Prix Paul-Émile-Borduas", "text": "Prix Paul-Émile-Borduas\n\nPrix Paul-Émile-Borduas (Cena Paula Émile Borduase) je cenou vlády Quebecu, a je součástí ceny Prix du Québec. Je udělována osobám, kteří jsou umělci nebo řemeslníci v oblasti výtvarného umění, tradičního umění, architektury a designu. Cena je pojmenována na počest kanadského malíře Paula-Émile Borduase.\n\nCena zahrnuje oblasti výtvarného umění jako jsou malba, socha, tisk, kresba, ilustrace, fotografie, textilní umění, videoart a multidisciplinární umění. \n\nDisciplíny uznávané v oblasti uměleckých děl jsou ty, které se týkají práce se dřevem, kůží, textilem, kovy, silikáty nebo i dalšími látkami. \n\nZdroj: Government of Quebec\n\n\n"}
{"id": "1461765", "url": "https://cs.wikipedia.org/wiki?curid=1461765", "title": "Džbány", "text": "Džbány\n\nDžbány (688 m n. m.) jsou výrazný kopec ve Vlašimské pahorkatině, na severním okraji oblasti Česká Sibiř, 4 km severovýchodně od Votic a 13 km západně od legendární hory Blaník.\n\nDžbány jsou dominantou jižní části přírodního parku Džbány-Žebrák, který byl vyhlášen v roce 1996 v krajině mezi Voticemi, Jankovem, Líšnem a Tomicemi, o rozloze 53 km². Chráněná je tu krajina, která má takřka podhorský charakter, jsou tu rozsáhlé lesní plochy a louky s remízky, pramennými oblastmi a rybníky. Severní části parku dominuje vrchol Žebrák (585 m n. m.)\n\nNa severozápadním svahu se rozkládá přírodní památka Kališťské louky a mokřady, vyhlášená v roce 2016 k ochraně lučních a mokřadních biotopů s výskytem ohrožených druhů rostlin (vstavačovité rostliny, vrbovka bahenní, mochna bahenní a rozrazil štítkovitý) a živočichů (zejména silně ohrožený chřástal polní a několik druhů obojživelníků).\n\nDžbány jsou přístupné po červeně značené cestě od Votic, která vede přírodním parkem dál na sever až do Bystřice u Benešova. Nejkratší přístup vede z Kaliště po zmíněné červené značce, která vrchol míjí o 200 metrů. V nejvyšším bodě cesty lze odbočit doprava a po louce vystoupat až na vrchol. Celá cesta z Kaliště měří jen 1 s převýšením 60 metrů.\n\nPodstatně hodnotnější výstup vede z Otradovic, nejprve po naučné stezce Po stopách bitvy u Jankova, věnované jedné z nejkrvavějších bitev třicetileté války. Naučná stezka se po 600 metrech napojí na žlutě značenou cestu od Jankova, která prudce stoupá na rozcestí Džbány. Za ním odbočuje doprava neznačená polní cesta směrem k 500 metrů vzdálenému vrcholu. Celý výstup z Otradovic měří 2,5 km s převýšením 150 metrů.\n"}
{"id": "1461766", "url": "https://cs.wikipedia.org/wiki?curid=1461766", "title": "Ministerstvo výstavby a regionálního rozvoje Slovenské republiky", "text": "Ministerstvo výstavby a regionálního rozvoje Slovenské republiky\n\nMinisterstvo výstavby a regionálního rozvoje Slovenské republiky bylo jedno z ministerstev Slovenska. Ministerstvo naposledy sídlilo v Apollo Business Center v Bratislavě.\n\nMinisterstvo bylo zřízeno na základě Zákona 74/1995 CFU pod názvem Ministerstvo výstavby a veřejných prací Slovenské republiky. Zákonem 293/1999 CFU bylo od 1. prosince 1999 přejmenováno.\n\nMinisterstvo výstavby a regionálního rozvoje SR bylo ústředním orgánem státní správy Slovenské republiky pro:\n\n\nMinisterstvo výstavby a regionálního rozvoje řídil a za jeho činnost odpovídal ministr výstavby a regionálního rozvoje, kterého jmenoval a odvolával prezident SR na návrh předsedy vlády SR.\n\nJako poslední byl vedením ministerstva dočasně pověřen Ján Mikolaj od 11. března 2010.\n\nMinistra výstavby a regionálního rozvoje v době jeho nepřítomnosti zastupoval v rozsahu jeho práv a povinností státní tajemník. Ministr mohl státního tajemníka pověřit i v jiných případech, aby ho zastupoval v rozsahu jeho práv a povinností. Státní tajemník měl při zastupování ministra na jednání vlády poradní hlas. Státního tajemníka jmenovala a odvolávala vláda SR na návrh příslušného ministra.\n\nMinisterstvo výstavby a regionálního rozvoje bylo k 1. červenci 2010 zrušeno zákonem č. 37/2010 Sb., Kterým se mění zákon č. 575/2001 Sb. o organizaci činnosti vlády a organizaci ústřední státní správy, ve znění pozdějších předpisů a jeho agenda byla rozdělena mezi Ministerstvo zemědělství, životního prostředí a regionálního rozvoje Slovenské republiky, Ministerstvo vnitra Slovenské republiky a Ministerstvo hospodářství a výstavby Slovenské republiky. O další čtyři měsíce na to, se 1. listopadu 2010 agenda znovu spojila pod Ministerstvem dopravy, výstavby a regionálního rozvoje Slovenské republiky.\n\n"}
{"id": "1461767", "url": "https://cs.wikipedia.org/wiki?curid=1461767", "title": "Jan Bedřich Novák", "text": "Jan Bedřich Novák\n\nJan Bedřich Novák (27. listopadu 1872 Orlík – 29. října 1933 Praha) byl český archivář a historik.\n\nNarodil se do rodiny schwarzenberského vychovatele Jana Bohumila Nováka na Orlíku. Studoval historii u Jaroslava Golla, Antonína Rezka, Josefa Kalouska a Josefa Emlera, poté ve Vídni na Ústavu pro rakouský dějezpyt, v roce 1897 promován doktorem (PhDr.). Po studiu nastoupil jako praktikant do univerzitní knihovny v Praze, v roce 1899 nastoupil jako adjunkt do českého zemského archivu, kde se roku 1916 stal ředitelem (zde působil až do roku 1933, kdy odešel na odpočinek a téhož roku zemřel). Po vzniku Československa usiloval o centrální archiv s působností pro celý stát a zasloužil se o výstavbu nové budovy zemského archivu (1933). Podílel se na vzniku Státní archivní školy (působil v ní 1920–1927).\n\nV jeho díle hrál velkou úlohu edice historických pramenů. Připravil (1907) díl \"Monumenta Vaticana res gestas Bohemicas illustrantia\" věnovaný době Inocence VI. (1352–1362). Věnoval se i době Rudolfa II., celoživotní prací byla příprava edice \"Sněmy české\".\n\nJeho synem byl Mirko Novák (1901–1980), český marxistický filozof a estetik, profesor Karlovy univerzity.\n\n\n\n"}
{"id": "1461770", "url": "https://cs.wikipedia.org/wiki?curid=1461770", "title": "Seznam ministrů výstavby a regionálního rozvoje Slovenské republiky", "text": "Seznam ministrů výstavby a regionálního rozvoje Slovenské republiky\n\nToto je seznam ministrů ze zrušeného Ministerstva výstavby a regionálního rozvoje Slovenské republiky. V období od 12. prosince 1989 do 24. června 1992 Ministerstva výstavby a stavebnictví:\n"}
{"id": "1461772", "url": "https://cs.wikipedia.org/wiki?curid=1461772", "title": "Donje Selo", "text": "Donje Selo\n\nDonje Selo je osada na ostrově Šolta, ve Splitsko-dalmatské župě, na jihu Chorvatska. Zeměpisné souřadnice tohoto místa jsou 43° 24' s. š. a 16° 15' 37' v. d. Ve vesnici stojí kostel sv. Martina.\n\nHospodářství se skládá ze zemědělství a cestovního ruchu. Obyvatelé se zabývají hlavně rybolovem a založili Donju Krušicu (rybářský přístav). S Donjou Krušicou je spojena asfaltovou cestou dlouhou 1 km.\n\n"}
{"id": "1461773", "url": "https://cs.wikipedia.org/wiki?curid=1461773", "title": "Kistelek", "text": "Kistelek\n\nKistelek [kištelek] je město na jihovýchodě Maďarska v župě Csongrád. Nachází se asi 21 km severozápadně od Szegedu a je správním městem stejnojmenného okresu. V roce 2018 zde žilo 6 917 obyvatel. Podle údajů z roku 2001 byli 99 % Maďaři a 1 % Romové.\n\nNejbližšími městy jsou Kiskunfélegyháza, Kiskunmajsa, Mindszent a Sándorfalva, poblíže jsou též obce Balástya, Csengele, Kömpöc, Ópusztaszer, Pálmonostora, Petőfiszállás a Pusztaszer.\n"}
{"id": "1461774", "url": "https://cs.wikipedia.org/wiki?curid=1461774", "title": "Sída", "text": "Sída\n\nSída nebo také siida je místní sámské společenství, které existuje od nepaměti. Sída (v různých sámských jazycích \"cearru\", \"siida\", \"sita\", \"kite\") nebo „sobí pastevecký okrsek“ je sámská oblast hledání potravy pro soby, skupina pro pasení sobů a organizace, která pracuje pro hospodářský prospěch svých členů. Sobí pastevecká sída vznikla jako adaptace starodávných principů sída na obrovská stáda kočovných sobů. Ve švédském právu se nazývá \"sameby\" („sámská vesnice“), v norském právu \"reinbeitesdistrikt\" („sobí pastevní oblast“) a ve finském právu \"paliskunta\". Pastevecké organizace se mezi zeměmi jen mírně liší s výjimkou Ruska, kde tyto starší organizace byly nahrazeny kolchozy.\n"}
{"id": "1461792", "url": "https://cs.wikipedia.org/wiki?curid=1461792", "title": "Seznam ministrů kontroly Slovenské republiky", "text": "Seznam ministrů kontroly Slovenské republiky\n\nToto je seznam ministrů ze zrušeného Ministerstva kontroly Slovenské republiky. Do 6. 9. 1990 jako předsedové Výboru lidové kontroly SR:\n"}
{"id": "1461794", "url": "https://cs.wikipedia.org/wiki?curid=1461794", "title": "Ministerstvo pro správu a privatizaci národního majetku Slovenské republiky", "text": "Ministerstvo pro správu a privatizaci národního majetku Slovenské republiky\n\nMinisterstvo pro správu a privatizaci národního majetku Slovenské republiky bylo ústředním orgánem státní správy pro odstátnění, privatizaci a správu národního majetku, včetně správy všech druhů fondů vytvářených zdroji z odstátnění a privatizace.\n\nMinisterstvo působilo v letech 1990 až 2003 a bylo zřízeno na základě zákona 347/1990 CFU. \n\nZákonem 139/2003 CFU bylo zrušeno. Jeho působnost přešla na Ministerstvo hospodářství Slovenské republiky.\n\nPosledním ministrem v úřadě byl Robert Nemcsics od 15. října 2002.\n"}
{"id": "1461795", "url": "https://cs.wikipedia.org/wiki?curid=1461795", "title": "Mira Kubasińska", "text": "Mira Kubasińska\n\nMira Kubasińska, provdaná Marianna Nalepa (8. září 1944 Bodzechow – 25. října 2005 Otwock) byla polská zpěvačka, která zpívala s bluesovou rockovou kapelou \"Breakout\".\n\nStudovala a rozvíjela svůj hudební talent v Ostrowiec Świętokrzyski mimo jiné v pěvecké a taneční kapele působící v Obecním domě kultury. Před širším publikem debutovala ve věku 8 let a získala jednu z edic programů \"Mikrofon pro všechny\". Vystupovala v kabaretu Porfirion v Rzeszowě. V roce 1963 společně s Tadeuszem Nalepou vystoupila na druhém festivalu mladých talentů ve Štětíně. Získala slávu během vystoupení s kapelou \"Blackout\" (od roku 1965), poté se přestěhovala do skupiny \"Breakout\". Její největší a nejznámější hity pocházejí z prvního alba skupiny Breakout, nazvaného \"Na druhé straně duhy\". Byly to: Na drugim brzegu tęczy, Poszłabym za tobą, Gdybyś kochał, hej. Jako zpěvačka se také podílela na nahrávání alb 70a, Mira, Ogień, NOL, Żagiel Ziemi, ZOL.\n\nPoté, co byla skupina rozpuštěna v roce 1982, Kubasińska odešla z jeviště a občas se objevila na nezapomenutelných hudebních akcích, jako například Old Rock Meeting v Forest Opera v letech 1986 a 1987. Od roku 1994 neustále spolupracovala se skupinou After Blues ze Štětína. Zpočátku hrávala s kapelou nové verze svých starých písní z období Breakout, později začala zpívat nové kompozice. V devadesátých letech a na začátku 21. století také koncertovala s takovými kapelami jako Kasa Chorych, K.G. Band a Bluesquad.\n\n22. října 2005 v cca. 11.00 umělkyně odešla do nemocnice. Po třech dnech, 25. října v cca. 18 hodin, zemřela na mrtvici. Její poslední koncert se konal 15. října 2005 na Bluesadzie v Szczecinie. Nedlouho před svou smrtí začala pracovat na sólovém albu, které mělo být oficiálním návratem na hudební scénu. Byla pohřbena na hřbitově v Otwocku.\n\nMira Kubasińska byla první manželkou Tadeusze Nalepy, spoluzakladatele skupin Blackout a Breakout. Vzali se 9. ledna 1964 ve Wałbrzychu, jejich syn je kytarista Piotr Nalepa. Po 20 letech v druhém svazku měla syna Konrada Koczyka.\n\n\n"}
{"id": "1461796", "url": "https://cs.wikipedia.org/wiki?curid=1461796", "title": "Philippe Canaye", "text": "Philippe Canaye\n\nPhilippe Canaye, celým jménem Philippe de La Canaye, sieur de Fresnes (pán z Fresnes) (1551 Paříž – 25. února 1610 Paříž), byl francouzský právník a diplomat.\n\nNarodil se v tolerantní rodině právníků, která mu nechala volbu vyznání, a tak volil kalvinismus. Od 15 let cestoval, nejprve do Německa, pak do Itálie a Cařihradu. Po návratu se rozhodl pokračovat v otcově povolání, koupil si funkci stavovského rady, což bylo vysoké úřednické místo.\n\nKrál Jindřich IV. ho poslal jako svého vyslance do Anglie (1586), Švýcarska (1588) a Německa. V roce 1595 byl jmenován předsedou protestantské části regionálního parlamentu v Castres. Tuto funkci vykonával s rozvahou, aniž by komukoli stranil. V roce 1600 byl jmenován rozhodcem na jednáních ve Fontainebleau mezi katolíky, zastupovanými kardinálem Du Perronem, a protestanty, zastoupenými Philippem Mornay Du Plessis. Postupně se od svého vyznání vzdaloval, až nakonec v roce 1601 přestoupil ke katolicismu. Následujícího roku byl vyslán do Benátek, aby ukončil spory této republiky s papežem Pavlem V., což mu přineslo věhlas.\n\nBěhem svého života napsal několik děl.\n\n\nJeho cestopis je citován v zemích, kterými projížděl, a to v různých podobách jména autora: , a .\n"}
{"id": "1461805", "url": "https://cs.wikipedia.org/wiki?curid=1461805", "title": "Přeslenice vodní", "text": "Přeslenice vodní\n\nPřeslenice vodní (\"Hydrilla verticillata\") je druh rostliny z čeledi voďankovité a jediný druh rodu přeslenice. Je to ponořeně rostoucí bylina s jednoduchými přeslenitými listy a drobnými, bílými květy. Plody jsou nepukavé. Druh pochází z Asie, Afriky a Austrálie, jako neofyt se rozšířil i v Evropě a ve 20. století také v Americe. Je rozšířena od tropů až po mírný podnebný pás. V České republice nebyla dosud zaznamenána.\nV některých oblastech světa je přeslenice velmi obtížnou invazní rostlinou, způsobující značné ekonomické i ekologické škody. Je pěstována jako akvarijní rostlina.\n\nPřeslenice vodní je vytrvalá nebo příležitostně i jednoletá, vodní, ponořená bylina s dlouhým, větveným stonkem a horizontálním oddenkem. Listy jsou jednoduché, přisedlé, 0,7 až 1,7 cm dlouhé, v přeslenech po 3 až 8 (spodní někdy vstřícné), čárkovité až úzce eliptické, s pilovitým okrajem a zřetelnou střední žilkou, která je na rubu listů osténkatá.\nRostliny mají většinou buď samčí i samičí květy, nebo pouze samičí (gynodioecie), řidčeji jsou dvoudomé. Květy jsou jednopohlavné, jednotlivé, úžlabní. Okvětí je trojčetné, rozlišené na kalich a korunu, bílou nebo načervenalou. Samčí květy obsahují 3 tyčinky. Válcovitý semeník vybíhající v niťovitý zoban je srostlý ze 3 plodolistů a nese 3 čnělky. Plody jsou nepukavé, válcovité, s několika semeny.\n\nPůvod přeslenice je ve Starém světě, kde je přirozeně rozšířena od tropů po oblasti mírného pásu. Jedná se ovšem o silně expanzivní druh, který se v různých epochách rozšířil do řady nových oblastí. Vymezení skutečně původního areálu je proto nejisté. Obvykle se jako původní oblast rozšíření uvádí Asie, severovýchodní Austrálie a střední Afrika.\n\nV Asii sahá souvislejší areál rozšíření přeslenice od Indického subkontinentu přes Čínu po Japonsko a přes Indočínu po jihovýchodní Asii. Další pás výskytu je v jižních částech Sibiře a na ruském Dálném východě. Zde představuje přeslenice třetihorní relikt z období eocénu. Do východní Asie a možná i na Indický subkontinent byla odtud pravděpodobně zanesena tažnými ptáky. Do jihozápadní Asie se rozšířila ve 2. polovině 20. století ze severní Indie. V Číně se s výjimkou suchých oblastí na severozápadě jedná o celkem rozšířený druh.\n\nV Evropě je přeslenice neofytem, který se zde objevil až v holocénu, tedy po skončení poslední doby ledové. Větší počet lokalit je pouze v severovýchodní Evropě v oblasti Litvy, severního Běloruska a severozápadního Ruska (Pskovská oblast), ani zde však nenáleží k běžným druhům. Ojedinělé lokality byly zaznamenány v Rakousku, Maďarsku, Irsku, Itálii, Lotyšsku, Německu, Velké Británii a Polsku. V některých z těchto zemí patří přeslenice mezi druhy ohrožené vyhynutím (např. v Polsku). V Itálii se vyskytuje jako zavlečený druh pouze v kanálech rýžových polí u města Grumolo delle Abbadesse v Benátsku. V Rakousku je známa jediná lokalita, a to v teplých pramenech u města Villach. V České republice nebyla přeslenice dosud zaznamenána.\n\nV Austrálii je přeslenice rozšířeným druhem. Za původní je považován pouze výskyt na severovýchodě kontinentu. V současnosti je rozšířena v severní, východní a jihovýchodní Austrálii, a to zejména v přímořských oblastech. Ojedinělé výskyty byly zaznamenány i na jihozápadě Austrálie. Na Nový Zéland byla zavlečena v roce 1963 (jezero Tutira) pravděpodobně z Austrálie. Druh se vyskytuje také na Nové Guinei a některých ostrovech Tichomoří.\n\nDo Severní i Jižní Ameriky byla přeslenice zavlečena lidskou činností v průběhu 20. století. V Severní Americe se druhotně vyskytuje v Mexiku a USA. V Kanadě nebyla zjištěna. Areál v USA zahrnuje jižní, jihovýchodní a východní oblasti a rovněž státy Kalifornie, Arizona a Washington. Vyskytuje se také ve Střední Americe, Kolumbii, Venezuele a na Karibských ostrovech.\n\nV Africe se druh přirozeně vyskytuje v tropických oblastech od Konga po Keňu a Zambii. Druhotný výskyt byl zaznamenán v Mosambiku, Jihoafrické republice, Kanárských ostrovech a Pobřeží slonoviny. Údaje z Madagaskaru a dalších ostrovů západního Indického oceánu jsou nejisté.\n\nPřeslenice roste v různých typech vodních biotopů od přímořských oblastí až do nadmořských výšek okolo 1600 metrů. Nejlépe prosperuje ve stojatých, prohřátých vodách se stabilní hladinou a hloubkou mezi 0,5 až 2 metry, je však schopna růst i v proudící vodě. Obývá živinami chudší až středně bohaté vody s kyselou nebo alkalickou reakcí, bohaté na hydrogenuhličitanové a síranové ionty. Na charakter dna není náročná a může růst v písčitém i bahnitém substrátu. V jižní a jihovýchodní Asii roste i v brakických vodách.\n\nPřeslenice je v konkurenci ostatních vodních rostlin fyziologicky velmi dobře vybavena. Většina její biomasy se nachází v horních 30 cm vodního sloupce, kde je v letním období při hustém zárůstu vodní vegetací nedostatek oxidu uhličitého, vysoké teploty a alkalické pH. Rostlina je při nedostatku CO schopna přepnout z klasického C3 metabolismu do C4 metabolismu (tzv. fakultativní C4 metabolismus), v němž může k fotosyntéze využívat i HCO ionty. Fotorespirace je při tomto typu metabolismu silně snížena. Rostlina má také mechanismus zahušťování CO, jehož obsah v pletivech listů může dosáhnout až pětinásobných hodnot oproti okolnímu prostředí. Pro efektivní proces fotosyntézy potřebuje nižší intenzitu světla než je tomu u ostatních vodních rostlin.\n\nPřeslenice má velmi specializovaný způsob opylování. Pupeny samčích květů se uvolňují od rostliny a vyplouvají na hladinu, kde se za vhodných podmínek explozivně otevírají a popráší okolí pylem v okruhu o průměru i přes 20 cm. Samičí květy číškovitého tvaru spočívají na dlouhých stopkách se otevírají při dosažení vodní hladiny. Vnější část květu je smáčivá a ponořená ve vodě, zatímco vnitřek je nesmáčivý, odpuzující vodu a vystaven vzduchu. Při rozstřelu samčích květů je pyl padající vzduchem zachycován na bliznách.\n\nPřeslenice se velmi efektivně rozmnožuje vegetativně. Jedním ze způsobů je prosté množení úlomky lodyh, které mohou zakořenit a vytvořit nové rostliny. Vytváří také přezimovací pupeny - turiony. Úlomky lodyh i turiony jsou schopny šíření na značné vzdálenosti vodou nebo např. přichycené na nohou vodních ptáků, lodní dopravou nebo aktivitami souvisejícími s vodními sporty či rybařením. A konečně rostliny vytvářejí na oddencích hlízky, které mohou spočívat v substrátu dna několik let, než vyraší.\n\nPřeslenice má ve vhodných podmínkách značný invazní potenciál, který souvisí zejména se širokým ekologickým záběrem, schopností šíření, velkými přírůstky a tolerancí vůči znečištění vody např. organickými látkami. Je schopna obsadit rozličné vodní biotopy.\nV některých oblastech světa způsobuje vážné ekonomické a environmentální problémy a rozsáhlé ekologické škody. V souvislosti s lidskou činností se v průběhu 20. století druhotně rozšířila i do Severní a Jižní Ameriky. Na nová stanoviště se invazivně šíří i v rámci původního areálu, jmenovitě v Asii, Africe a Austrálii. V některých oblastech jí konkurují jiné agresivní vodní neofyty, na Sibiři např. vodní mor kanadský. Zatímco v Evropě je silně ohrožená, v jižních státech USA je považována za jeden z nejhorších invazních druhů vůbec. Do Ameriky byla poprvé dovezena ze Srí Lanky v 50. letech 20. století pravděpodobně jako akvarijní rostlina. Na Floridě se již ve 2. polovině 20. století stala nejrozšířenější vodní rostlinou, v roce 1990 již pokrývala více než 40 % rozlohy sladkovodních ploch celého státu. Je to extrémně rychle rostoucí druh, který je schopen každých 14 dní zdvojnásobit svoji biomasu. Denní přírůstek lodyhy činí až 2,5 cm. Rostliny tvoří husté porosty u hladiny, dusí původní vodní vegetaci, snižují obsah kyslíku ve vodě a zvyšují teplotu vody vlivem absorpce záření. V Severní Americe zastiňuje a vytlačuje ekologicky důležité vodní druhy, jako jsou rdesty (\"Potamogeton\"), zákruticha \"Vallisneria americana\" a růžkatec ostnitý (\"Ceratophyllum demersum\"). Ovlivňuje také na vztahy mezi vodními predátory a jejich kořistí.\nNa Floridě jsou na omezení výskytu této rostliny každoročně vynakládány milióny dolarů. Využívá se proti ní mechanická likvidace, herbicidy, biologický boj (nasazování ryb a vodního hmyzu) i vypouštění a letnění nádrží. Na pěstování rostliny zde musí být speciální povolení.\n\nPřeslenice je zvláště v nekvetoucím stavu dosti podobná některým jiným vodním rostlinám s obdobnou ekologií a přeslenitými listy, mezi něž náležejí zejména vodní mory (\"Elodea\") a morovinka (\"Egeria\"). Pro přeslenici jsou charakteristické drobně pilovité listy, uspořádané v přeslenech po (2) 3 až 8. Zuby na okraji listů jsou zpravidla viditelné pouhým okem. Střední žilka je na rubové straně listu charakteristicky osténkatá. Jak morovinka, tak i vodní mor mají listy velmi drobně pilovité (zdánlivě celokrajné, zuby jsou viditelné pouze lupou). Morovinka hustolistá má listy uspořádané v přeslenech po 5 a více, zatímco vodní mor má listy v přeslenech obvykle po 2 až 4.\n\nNejblíže příbuznými skupinami rodu \"Hydrilla\" jsou podle výsledků fylogenetických studií rody \"Vallisneria\" a \"Nechamandra\". Všechny tyto 3 rody tvoří monofyletickou skupinu, představující sesterskou větev rodu \"Najas\".\n\nPřeslenice je občas pěstována jako akvarijní rostlina. Je velmi nenáročná na kvalitu a pH vody, a proto vhodná i pro začátečníky. Rychle roste a spokojí se i s horšími světelnými podmínkami. Při pěstování je zapotřebí mít na paměti její invazní potenciál.\n\n"}
{"id": "1461817", "url": "https://cs.wikipedia.org/wiki?curid=1461817", "title": "Fuencarral – El Pardo", "text": "Fuencarral – El Pardo\n\nFuencarral – El Pardo je jeden z 21 městských obvodů španělského hlavního města Madridu, nachází se severně od centra města. Má rozlohu 237,84 km² a žije v něm obyvatel. Obvod je největším ze všech, ne však nejlidnatějším; zastavěné území tvoří méně než polovinu rozlohy. Naopak je i díky monte de El Pardo obvodem s velkým podílem zeleně. Ve Fuencarralu – El Pardo sídlí také velké množství firem, zejména v Cuatro Torres Business Area. Obvod má pořadové číslo 8 a jeho radnice se nachází na třídě \"Avenida Monforte de Lemos\".\n\nObvod Chamberí je vymezen:\n\nObvod se skládá ze šesti čtvrtí (\"barrios\"):\n\nÚzemí městského obvodu se rozkládá na místě bývalé usedlosti Fuencarral a v okolí královské residence El Pardo. Tato území byla k Madridu připojena v roce 1949. V té době byla velmi řídce zastavěna. V 50. letech byla vybudována dělnická kolonie Barrio del Pilar, zástavba se do 80. let rozšířila na sever až do Peñagrande. V 90. letech byl zahájen plán urbanistické výstavby (PAU), díky kterému byly vybudovány rezidenční čtvrti Arroyo del Fresno, Montecarmelo a Las Tablas.\n\nČtvrť El Pardo je oddělena od ostatní městské zástavby, stejně tak i vojenská základna El Goloso a kampus Cantoblanco.\n\nNa území obvodu se nachází 42 mateřských škol (9 veřejných a 33 soukromých) a 47 veřejných základních a středních škol. Na území obvodu mají své sídlo univerzity Universidad Pontificia Comillas (pontifikální univerzita) a soukromá Universidad Autónoma de Madrid.\n\nHlavními silničními komunikačními tepnami jsou dva madridské okruhy – M-30 \"(Avenida de la Ilustración)\" a M-40. Důležitou komunikační spojnicí je ulice \"Sinesio Delgado\", na okraji obvodu prochází třída Paseo de la Castellana, která přechází v dálnici A1.\n\nObvodem procházejí linky příměstské železnice Cercanías Madrid – svazek linek C-3, C-7 a C-8 zastavuje ve stanicích Ramón y Cajal a Pitis; linka C-4 zastavuje ve stanicích Fuencarral, Cantoblanco Universidad a El Goloso\n\nNa území obvodu se nacházejí stanice metra a lehkého metra, které obvod propojují s ostatními částmi města. Stanice patří k následujícím linkám:\n\n\nVýhledově je také plánováno prodloužení linky 11 do stanice Avenida de la Ilustración.\n\nV obvodu je provozováno velké množství denních a nočních autobusových linek.\n\n\n"}
{"id": "1461826", "url": "https://cs.wikipedia.org/wiki?curid=1461826", "title": "Eugen Rippl", "text": "Eugen Rippl\n\nEugen Rippl (18. listopadu 1888 Náměšť nad Oslavou – 6. května 1945 Praha) byl český slavista a profesor na Německé Karlově univerzitě v Praze.\n\nEugen Rippl se narodil v Náměšti nad Oslavou, jeho otcem byl soudní úředník. Mezi lety 1899 a 1907 vystudoval brněnské gymnázium a nastoupil na studia německého a českého jazyka do Vídně. Od roku 1908 pak studoval na německé univerzitě v Praze.\n\nPo studiu ve Vídni a Praze Eugen Rippl složil v roce 1911 zkoušku z učitelství češtiny a němčiny a doktorát z filosofie získal v roce 1918. Do roku 1921 působil jako učitel na Obchodní akademii v Olomouci. Posléze vyučoval na Obchodní akademii v Praze a také na Německé univerzitě v Praze, nejprve od roku 1929 jako soukromý docent, od roku 1933 jako běžný pracovník a od roku 1941 jako řádný profesor české a slovenské filologie.\n\nRippel zpočátku byl členem Sudetoněmecké strany (SdP) a po jejím rozpuštění se stal členem NSDAP (do strany vstoupil v dubnu 1939). Během druhé světové války vedl Institut pro český jazyk a literaturu Nadace Reinharda Heydricha. V roce 1943 sepsal článek \"Žid a židovská otázka v moderní české literatuře\", který byl publikován v knize Weltkampf.\n\nV jeho vědeckých pracech se věnuje zvláštní pozornost studiím moderních dialektů a jeho poznatky byly relevantní pro studium nestandardních jazykových výrazů. Byl vydavatelem německých antologií české literatury a odborných časopisů \"Slavistische Schulblätter\" a \"Slawischen\" \"Rundschau\". Od roku 1937 byl Eugen Rippl členem České společnosti věd.\n\nV noci z 5. na 6. května 1945 spáchal společně se svojí ženou Annou sebevraždu otravou svítiplynem ve svém bytě v Praze v Lodecké ulici čp. 2. Oba byli 12. května 1945 pohřbeni na Olšanském hřbitově v Praze.\n\n\n\n"}
{"id": "1461827", "url": "https://cs.wikipedia.org/wiki?curid=1461827", "title": "Ben Sasse", "text": "Ben Sasse\n\nBenjamin Eric Sasse (* 22. února 1972 Plainview, Nebraska) je americký politik, vysokoškolský pedagog a publicista. Od roku 2015 je senátorem za Nebrasku. Je členem Republikánské strany. \n\nJe autorem knih \"The Vanishing American Adult\" (2017) a \"Them: Why We Hate Each Other - and How to Heal\" (2018).\n"}
{"id": "1461829", "url": "https://cs.wikipedia.org/wiki?curid=1461829", "title": "Kuře tabaka", "text": "Kuře tabaka\n\nKuře tabaka ( წიწილა ტაბაკა, [cicila tabaka]) je způsob úpravy kuřecího masa, který pochází z gruzínské kuchyně a rozšířil se po celém území bývalého Sovětského svazu. Název pokrmu pochází od nádoby používané při jeho přípravě, zvané „taba“, „tapa“ nebo „tava“.\n\nPoužívá se celé menší kuře, zbavené vnitřností, páteře i hrudní kosti a lehce naklepané. Dochutí se olejem, solí, třeným česnekem, koriandrem a chilli papričkami, rozprostře se kůží nahoru na dno pánve a zatíží vhodným závažím, aby zůstalo co nejplošší a maso se propeklo do křupava (prodávají se také speciální nádoby opatřené závitem, který umožňuje podle potřeby regulovat tlak). Kuře se smaží na másle nebo oleji asi půl hodiny, hotové se podává s bílým chlebem šoti, čerstvými rajčaty a studenými omáčkami sacivi nebo tkemali.\n\n"}
{"id": "1461830", "url": "https://cs.wikipedia.org/wiki?curid=1461830", "title": "Haidel", "text": "Haidel\n\nHaidel (1167 m n. m.) je výrazná hora v německé části Šumavy, 14 km západo-severozápadně od Plechého, nejvyšší hory české části pohoří. Pro vrchol jsou charakteristické zdaleka viditelné stavby - vyhlídková věž a vysílač.\n\nNa východním svahu Haidelu pramení potoky \"Goldgrubenbach\" a \"Rothbach\", jejichž soutokem západně od obce Haidmühle vzniká Studená Vltava. Ve středověku vedla přes hřbet Haidelu jedna ze tří větví tzv. Zlaté stezky z Pasova do Prachatic přes Waldkirchen a Volary.\n\nKdyž v roce 1925 zpustošila silná vichřice les na vrcholovém hřebeni, odkryl se skvělý výhled přes šumavské hory až po Alpy. Ještě než byl vrchol znovu zalesněn, byla na něm v roce 1928 postavena dřevěná vyhlídková věž, vysoká 15 metrů. Tato první rozhledna stála až do roku 1948, kdy musela být kvůli havarijnímu stavu stržena.\n\nV roce 1967 byl Haidel zpřístupněn množstvím turistických stezek a v roce 1970 byla na vrcholu postavena nová dřevěná věž, vysoká 25 metrů. Drsné klimatické podmínky vyžadovaly v následujících letech velké úsilí na udržování věže. Přestože na ní byly v letech 1984 a 1990 provedeny rozsáhlé opravy, nepodařilo se chátrání zabránit a v roce 1997 musela být i druhá věž kvůli havarijnímu stavu stržena.\n\nBěhem krátké doby se podařilo postavit třetí rozhlednu, která byla otevřena ještě před příchodem zimy 1998. Vyhlídková věž je zhotovena ze dřeva douglasky a modřínu a má výšku 35 metrů. Na vyhlídkou plošinu ve výšce 30 metrů vede 159 schodů.\n\nNedaleko rozhledny stojí i vysílač Deutsche Telekom - 60 metrů vysoká samonosná ocelová trouba s dvěma plošinami.\n\nHaidel je přístupný po značených cestách z několika směrů. Nejkratší cesta vede z osady Obergrainet nad obcí Grainet v nadmořské výšce 980 metrů, která měří 2 km s převýšením necelých 200 metrů. Z české strany je nejsnazší přístup z Českých Žlebů, s podstatně větší délkou (11 km) i převýšením (450 metrů).\n"}
{"id": "1461837", "url": "https://cs.wikipedia.org/wiki?curid=1461837", "title": "Jaroslav Kofent", "text": "Jaroslav Kofent\n\nJaroslav Kofent (* 21. ledna 1947) je bývalý český hokejista, útočník. \n\nV lize hrál za TJ SONP Kladno. S Kladnem získal v roce 1975 mistrovský titul. V lize nastoupil ve 188 utkáních, dal 41 gólů, 21 asistencí a měl 38 trestných minut. Během vojenské služby hrál za VTJ Dukla Písek.\n\n"}
{"id": "1461838", "url": "https://cs.wikipedia.org/wiki?curid=1461838", "title": "Severočeský krajský přebor 1970/71", "text": "Severočeský krajský přebor 1970/71\n\nV soubojích fotbalového Severočeského krajského přeboru 1970/71, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1971.\n\nZdroj:\n\nPoznámky:\n"}
{"id": "1461839", "url": "https://cs.wikipedia.org/wiki?curid=1461839", "title": "Markéta Gregorová", "text": "Markéta Gregorová\n\nMarkéta Gregorová (* 14. ledna 1993 Most) je česká politička, od roku 2019 poslankyně Evropského parlamentu, v letech 2018 až 2019 zastupitelka města Brno, členka Pirátů a předsedkyně Evropské pirátské strany.\n\nMarkéta Gregorová pochází z Mostu, kde vystudovala Podkrušnohorské gymnázium a v lednu 2016 získala bakalářský titul na Masarykově univerzitě v Brně v oboru Mezinárodní vztahy a Evropská studia. Po studiích se živila mimo jiné jako e-commerce specialistka a testerka webových aplikací.\n\nMarkéta Gregorová žije v Brně.\n\nV Pirátské straně působila v letech 2013–2015 jako vedoucí Zahraničního odboru, od května 2017 tuto pozici zastává znovu. Od února 2018 je také 1. místopředsedkyní jihomoravského krajského sdružení strany.\n\nVe volbách do Evropského parlamentu v květnu 2014 kandidovala jako číslo tři kandidátní listiny České pirátské strany, ale neuspěla. Kandidovala také ve volbách do Zastupitelstva Jihomoravského kraje v roce 2016 na společné kandidátce Zelených a Pirátů, ale ve volbách neuspěla. Neuspěla ani ve volbách do Poslanecké sněmovny PČR v roce 2017.\n\nV komunálních volbách v říjnu 2018 kandidovala do Zastupitelstva města Brna a byla zvolena zastupitelkou. Po volbách měla zastávat pozici radní pro oblast kultury, ale místa se vzdala kvůli rozporu mezi výkonem uvolněné funkce a jejímu negativnímu postoji k nově vzniklé koalici ODS, KDU-ČSL, Pirátů a ČSSD. Post radního pro kulturu tak místo Gregorové získal Marek Fišer. V červnu 2019 rezignovala na mandát zastupitelky města Brna i funkci členky Komise kulturní Rady města Brna.\n\n19. ledna 2019 byla na zasedání celostátního fóra Pirátů v Táboře zvolena na druhé místo stranické kandidáty pro volby do Evropského parlamentu v květnu 2019. Získala 14 158 preferenčních hlasů a byla zvolena europoslankyní.\n\n"}
{"id": "1461840", "url": "https://cs.wikipedia.org/wiki?curid=1461840", "title": "Severočeský krajský přebor 1969/70", "text": "Severočeský krajský přebor 1969/70\n\nV soubojích fotbalového Severočeského krajského přeboru 1969/70, jedné ze skupin 5. nejvyšší československé fotbalové soutěže, se utkalo 16 týmů dvoukolovým systémem podzim - jaro. Tento ročník skončil v červnu 1970.\n\nZdroj:\nZdroj:\n\nPoznámky:\n"}
{"id": "1461849", "url": "https://cs.wikipedia.org/wiki?curid=1461849", "title": "Australian Open 2019", "text": "Australian Open 2019\n\nAustralian Open 2019 byl 107. ročník úvodního tenisového grandslamu sezóny, konaný v rozmezí 14. až 27. ledna 2019. V otevřené éře tenisu představoval 51. ročník australského majoru a celkově 204. grandslam. \n\nProbíhal v melbournském Melbourne Parku na 16 soutěžních dvorcích s tvrdým umělým povrchem Plexicushion. Organizátory události se staly Mezinárodní tenisová federace a Australský tenisový svaz. Turnaj se řadil do kalendáře mužského okruhu ATP Tour 2019 a ženského okruhu WTA Tour 2019. Vítězové, vyjma smíšené čtyřhry, si do žebříčků připsali dva tisíce bodů.\n\nAustralian Open 2019 se stal prvním grandslamem v historii, na němž se hrál supertiebreak v závěru rozhodujících setů všech soutěží. Pokud závěrečná sada dospěla do stavu 6–6 na gamy, následoval 10bodový supertiebreak s nutností alespoň dvoubodového rozdílu pro vítězství v zápase. \n\nPravidlo o vysoké teplotě bylo nahrazeno teplotním indexem, který vyjma teploty vzduchu zohlednil i vlhkost, rychlost větru a další parametry. Při výsledné hodnotě indexu nad 4,0 mohli tenisté požádat o desetiminutovou přestávku, ženy po druhém a muži po třetím setu. Ve třech největších arénách se po zatažení střechy přestávka nekonala. Poprvé bylo pravidlo uplatněno i v mužských soutěžích.\n\nDvojnásobným obhájcem titulu v mužské dvouhře byl třetí hráč žebříčku a šestinásobný vítěz Roger Federer ze Švýcarska, kterého ve čtvrtém kole vyřadil 20letý Řek Stefanos Tsitsipas. Mezi ženami plnila roli obhájkyně dánská světová trojka Caroline Wozniacká, jež ve třetím kole podlehla Rusce Marii Šarapovové.\n\nGenerálním sponzorem byl dlouholetý partner turnaje, jihokorejská automobilka Kia. \n\nAustralian Open 2019 s přibližně 780 tisíci diváky se stal do té doby nejvíce navštíveným grandslamem historie.\n\nAustralian Open 2019 představoval 107. ročník turnaje odehrávajícího se v Melbourne Parku. \n\nGrandslam zahrnoval soutěže mužské i ženské dvouhry, mužskou, ženskou a smíšenou čtyřhru a soutěže juniorů do osmnácti let, které patřily do nejvyšší kategorie Grade A. Na turnaji se také odehrávaly singlové a deblové soutěže vozíčkářů, včetně kvadruplegiků, jež probíhaly v rámci vozíčkářské NEC tour, řazené do kategorie Grand Slamu. Legendy se představily v exhibičním klání.\n\nTurnaj se konal na 16 soutěžních dvorcích s tvrdým povrchem Plexicushion se sytým tónováním vyššího kontrastu míčku vůči podkladu. Součástí areálu byly tří hlavní zastřešené kurty – Rod Laver Arena s kapacitou 14 570 diváků, Melbourne Arena s 9 646 místy a Margaret Court Arena, která pojmula 7 500 návštěvníků. Čtvrtý a pátý dvorec (1573 Arena a Court 3) disponovaly 3 000 místy.\n\nPoprvé se hrálo s míči Dunlop, které v pětileté smlouvě od roku 2019 nahradily míče Wilson. Struny grandslamu zajistila firma Yonex. Generálním partnerem byla automobilka Kia. Hlavními partnery pak firmy ANZ, Luzhou Laojiao a Rolex. Z více než 2 500 zájemců bylo v rámci náborového programu vybráno 350 sběračů, chlapců a dívek ve věku 12–15 let, včetně Korejců, Číňanů a dvou Francouzů. Technologii pro dopad míčů, tzv. jestřábí oko, řídila společnost Rolex. Nainstalována byla na všechny soutěžní dvorce.\n\nMužskou dvouhru vyhrál první hráč světa Novak Djoković ze Srbska. Získal tak rekordní sedmý triumf na Australian Open, jímž se na čele tabulek odpoutal od Roye Emersona a Rogera Federera. Celkově vybojoval patnáctou grandslamovou trofej, čímž se na třetím místě historických statistik osamostatnil na Petu Samprasovi. Navázal rovněž na výhry ve Wimbledonu 2018 a US Open 2018.\n\nV ženské dvouhře zvítězila 21letá Japonka Naomi Ósakaová, která získala druhou grandslamovou trofej, a po US Open 2018, druhou v řadě. Bodový zisk ji poprvé posunul do čela světového žebříčku jako první takovou tenistku z Asie, bez rozdílu pohlaví.\n\nV mužské čtyřhře triumfovala francouzská dvojice Pierre-Hugues Herbert a Nicolas Mahut, která jako osmá v historii zkompletovala kariérní Grand Slam. V předchozí kariéře si tituly odvezli z US Open 2015, Wimbledonu 2016 a French Open 2018. V otevřené éře se tento výkon před nimi podařil pouze třem dvojicím.\n\nŽenskou čtyřhru ovládl australsko-čínský pár Samantha Stosurová a Čang Šuaj. 34letá Stosurová vybojovala v osmém grandslamovém finále čtyřhry třetí trofej a stala se první australskou šampionkou v této melbournské soutěži od Alicie Molikové v roce 2005. 30letá Čangová odehrála debutové grandslamové finále v kariéře a navazála na jediné čínské vítězky turnaje, Jen C’ s Čeng Ťie z roku 2006.\n\nSmíšenou čtyřhru vyhrála česko-americká dvojice Barbora Krejčíková a Rajeev Ram, jejíž členové získali první grandslamovou trofej z mixu.\n\n\nCelkový rozpočet Australian Open 2019 dosáhl výše 62,5 miliónů australských dolarů, což znamenalo meziroční nárůst o 14 %. Vítězové dvouhry obdrželi prémii 4 100 000 australských dolarů. Od roku 2001, kdy dotace činila 13,9 milionů australských dolarů, se odměny hráčům navýšily o 351 %, respektive částku 48,6 miliónů australských dolarů. \n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\"Úplné složení odstoupivších a hráček, které je nahradily v ženské dvouhře.\"\n\nDivoké karty do hlavních soutěží pro zástupce francouzského a amerického tenisu v singlových soutěžích byly přiděleny v rámci reciproční dohody tří tenisových svazů pořádajících Grand Slam, Tennis Australia, Amerického tenisového svazu (USTA) a Fédération Française de tennis (FFT), který vybral Jo-Wilfrieda Tsongu a Claru Burelovou.\n\nAmerický tenisový svaz udělil místo hráči, který nasbíral nejvíce bodů ze dvou nejlepších akcí ATP Tour či challengerů v rámci započítávaných turnajů Paris Masters, $75K Canberra, $75K Charlottesville, $75K+H Šen-čen, €106K+H Bratislava, €85K+H Mouilleron-le-Captif, $150K+H Bengalúru, $150K+H Houston, $75K Champaign a $50K+H Kóbe. Vítězem interní soutěže se 180 body se stal Jack Sock. Ženy kumulovaly body ze tří amerických turnajů ITF s dotací 80 tisíc dolarů v Maconu, Tyleru a Wacu, a 150tisícové události v Houstonu. Body se hráčce započetly ze tří nejlepších turnajů. Divkou kartu v hlavní soutěži si zajistila Whitney Osuigweová se 160 body.\n\nO další čtyři divoké karty byl v asijsko-pacifickém panregionu posedmé sehrán kvalifikační turnaj Asia-Pacific Australian Open Wildcard Playoff v mužském a ženském singlu i deblu. Hrálo se v čínském Ču-chaji mezi 26. listopadem a 2. prosincem 2018. Do grandslamových dvouher postoupili Číňané Li Če a Pcheng Šuaj. Deblové divoké karty připadly čínské dvojici Kung Mao-sin a Čang Ce, v ženské části pak tchajwanskému páru Čang Kchaj-čen a Hsu Ching-wen.\n\nAustralský svaz organizoval 10. až 16. prosince 2018 vlastní kvalifikační turnaj o divoké karty v Melbourne Parku, z něhož vyšli vítězně James Duckworth s Kimberly Birrellovou v grandslamových dvouhrách a Destanee Aiavová s Naiktha Bainsovovou v ženské čtyřhře. Vyjma toho Australanky o karty soupeřily na podzim 2018 v rámci dvou australských turnajů ITF, a to Canberra Tennis International a Bendigo Women's International, z nichž nejvíce bodů a postup získaly Priscilla Honová do dvouhry a pár Ellen Perezová s Arinou Rodionovovou do ženského debla. \n\nPřed zahájením hlavních soutěží v Melbourne Parku proběhly singlové kvalifikační turnaje hrané mezi 8.–11. lednem 2019. Poprvé se ženské části účastnilo 128 namísto 96 hráček. Uděleno mohlo být až devět divokých karet na soutěž. Do dvouher z nich postouplo šestnáct mužů i žen.\n\nNásledující tenisté využili k účasti v hlavních soutěžích žebříčkové ochrany:\n\n"}
{"id": "1461850", "url": "https://cs.wikipedia.org/wiki?curid=1461850", "title": "Diecéze velkovaradínská", "text": "Diecéze velkovaradínská\n\nDiecéze velkovaradínská, též \"biskupství Velký Varadín\", oficiálně \"diecéze Oradea Mare\" (latinsky \"Dioecesis Magnovaradinensis Latinorum\"), je diecéze římskokatolické církve v Rumunsku.\nLiturgie se slouží v maďarštině, rumunštině a slovenštině.\n\nBiskupství ve Velkém Varadíně založil uherský král Ladislav I. Svatý v roce 1083. Původní románská katedrála byla poškozena při vpádu Tatarů v roce 1241 a v první polovině 14. století byla nahrazenou novou, gotickou katedrálou Nanebevzetí Panny Marie. Stavba se tehdy nacházela uvnitř citadely a sloužila jako pohřebiště příslušníků uherské královské dynastie.\n\n"}
{"id": "1461856", "url": "https://cs.wikipedia.org/wiki?curid=1461856", "title": "Návesní rybník (Zaječice)", "text": "Návesní rybník (Zaječice)\n\nNávesní rybník v Zaječicích je rybník nacházející se na jižním okraji obce Zaječice v okrese Chrudim. Rybník má obdélníkový tvar a je napájen vodou z říčky Ležáku protékající nedaleko na jeho východní straně. Hráz se nachází na jihu a prochází po ní silnice vedoucí k železniční zastávce Zaječice. \n"}
{"id": "1461857", "url": "https://cs.wikipedia.org/wiki?curid=1461857", "title": "Kristján Eldjárn", "text": "Kristján Eldjárn\n\nKristján Eldjárn (6. prosince 1916 Tjörn í Svarfaðardal – 14. září 1982 Cleveland, Ohio) byl islandský vědec a politik, třetí prezident nezávislého Islandu, oceněný velkokřížem Řádu islandského sokola.\n\nNarodil se v učitelské rodině na severoislandském venkově. Studoval archeologii na Kodaňské univerzitě, kterou musel opustit po německé okupaci Dánska. Prováděl archeologické výzkumy na Islandu, v Grónsku a Švédsku, získal doktorát na Islandské univerzitě za práci o pohřebních zvycích v předkřesťanských dobách. Od roku 1947 byl ředitelem Islandského národního muzea, celonárodní popularitu získal díky účinkování v televizních naučných pořadech. V prezidentských volbách v roce 1968 jako nestranický kandidát překvapivě porazil Gunnara Thoroddsena, zkušeného diplomata a zetě dosavadního prezidenta Ásgeira Ásgeirssona. Ve funkci hlavy státu byl potvrzen bez kandidáta v letech 1972 a 1976, v roce 1980 úřad opustil a vrátil se k vědecké práci. Zemřel o dva roky později v USA při operaci srdce.\n\nMěl čtyři děti, syn Þórarinn Eldjárn je známý jako spisovatel a překladatel.\n\n"}
{"id": "1461859", "url": "https://cs.wikipedia.org/wiki?curid=1461859", "title": "72. ročník udílení Filmových cen Britské akademie", "text": "72. ročník udílení Filmových cen Britské akademie\n\n72. ročník udílení Filmových cen Britské akademie se konal v Royal Albert Hall v Londýně 10. února 2019. Ceremoniál moderovala Joanna Lumley. Ocenění byla předána nejlepším filmům a dokumentům britským i mezinárodním, které se promítaly v britských kinech v roce 2018. Nominace byly oznámeny 9. ledna 2019. Filmem s nejvíce výhrami i nominacemi se stala \"Favoritka\", s počtem 12 nominací a z toho 7 proměněných cen.\n\nVítěz je vždy uveden jako první a tučným písmem.\n"}
{"id": "1461860", "url": "https://cs.wikipedia.org/wiki?curid=1461860", "title": "Naděžda Galljamovová", "text": "Naděžda Galljamovová\n\nNaděžda Galljamovová (: \"Надежда Галлямова\"; * 30. dubna 1988 Jekatěrinburg) je ruská horolezkyně a reprezentantka v ledolezení, vicemistryně světa v ledolezení na rychlost.\n\nV ruské reprezentaci v ledolezení a ve sportovním lezení byla také její starší sestra Anna Galljamovová (* 1986), vítězka celkového hodnocení světového poháru v ledolezení na obtížnost.\n\n"}
{"id": "1461862", "url": "https://cs.wikipedia.org/wiki?curid=1461862", "title": "Řád lva Godenu", "text": "Řád lva Godenu\n\nKrálovský řád lva Godenu je dynastický záslužný rytířský řád, který je udělován subnárodním královstvím Godenu, ležícím v regionu Volta ve státě Ghana.\n\nSoučasným velmistrem Řádu je od roku 2007 král Togbe Osei III.\n\nKrálovský řád lva Godenu je udílen osobnostem, které se významně zasloužily o podporu královského domu, rozvoj království Godenu a humanitární pomoc jeho lidu. Řád má své delegace v několika zemích Evropy a Ameriky.\n\nKrálovský řád lva Godenu působí v České republice od roku 2018. Z pověření krále Togbe Osei III., je na počátku roku 2019 delegátem pro Českou republiku jmenován velkodůstojník řádu Nathaniel Filip, který následně organizuje charitativní činnost pro obyvatele Godenu. Česká řádová delegace byla oficiálně ustanovena 24. května 2019 v Hradci Králové, při slavnostní investituře, kde byl řád lva Godenu udělen sedmi lidem. Ceremonii předsedal Stephan hrabě von Yordan.\n\nŘád se udílí v pěti hodnostech: Pro ženy je ekvivalentem označení a hodnosti rytíře Dáma.\nŘád je obvykle udílen doživotně a ve všech hodnostech. Výjimečně, a to pouze v hodnosti rytíře velkého kříže, může být Řád udělen dědičně, jako uznání výjimečné podpory a služby královskému domu.\n\nVšichni členové mají výsadu užívat záslužný titul rytíř, nebo dáma.\n\nRytíři a dámy velkého kříže mohou užívat titulatury - Vaše excelence. Nositelé hodnosti velkodůstojníka a komtura mohou užívat titulatury - Vaše ctihodnosti.\n\nČlenové Řádu smí nosit řádové insignie podle svých hodností a mohou použít řádové dekorace ve své heraldice.\n\n\n"}
{"id": "1461868", "url": "https://cs.wikipedia.org/wiki?curid=1461868", "title": "Charles Koch", "text": "Charles Koch\n\nCharles de Ganahl Koch (* 1. listopadu 1935 Wichita, Kansas) je americký podnikatel. Je spoluvlastníkem a od roku 1967 výkonným ředitelem amerického konglomerátu Koch Industries. Ve společnosti vlastní 42 % podíl, stejný podíl drží jeho bratr David Koch. Společnost zdědili po svém otci.\n\nV roce 2018 ho časopis Forbes označil za 8. nejbohatšího na světě s hodnotou majetku 60 mld. USD. O své obchodní filozofii publikoval několik knih. Podporuje různé pravicové think tanky, byl například jedním ze zakladatelů Cato Institute. Finanční podpořil též několik republikánských politiků, libertariánských skupin a různé charitativní a kulturní instituce. Časopis Forbes ho v roce 2018 zařadil na 14. místo v žebříčku největších amerických dárců, když pouze v roce 2017 věnoval na dobročinné účely 189 mil. USD. \n\nNarodil se do bohaté rodiny, byl jedním ze čtyř bratrů. Studoval na několika soukromých středních školách, poté pracoval ve společnosti Arthur D. Little. V roce 1961 začal pracovat ve firmě svého otce, po jeho smrti firmu převzal, stal se jejím ředitelem a na památku svého otce jí přejmenoval z Rock Island Oil & Refining Company na Koch Industries. V kanceláři tráví 12 hodin denně, pracuje i o víkendech. Od roku 1972 je ženatý, se svou manželkou Liz mají dvě děti.\n"}
{"id": "1461871", "url": "https://cs.wikipedia.org/wiki?curid=1461871", "title": "U jezu (Zaječice)", "text": "U jezu (Zaječice)\n\nRybník U jezu v Zaječicích je rybník nacházející se na jižním okraji obce Zaječice v okrese Chrudim u jezu na říčce Ležák. Rybník má nepravidelný obdélníkový tvar a je napájen vodou z říčky Ležáku protékající nedaleko na jeho severní straně. V minulosti se zde nalézalo místní koupaliště, které bylo po roce 2013 revitalizováno na stávající rybník. U rybníka se nalézá turistické odpočinkové místo s ohništěm.\n"}
{"id": "1461877", "url": "https://cs.wikipedia.org/wiki?curid=1461877", "title": "Hůrská (Praha)", "text": "Hůrská (Praha)\n\nHůrská je ulice v Kyjích a v Hloubětíně na Praze 14, která spojuje ulici Slévačskou\na Vajgarskou. Protíná ji ulice Metujská. K Hloubětínu patří severní strana úseku mezi Slévačskou a Metujskou. Ulice vede od Slévačské přibližně severovýchodním směrem.\n\nDo roku 1968, kdy byly Kyje připojeny k Praze, se nazývala \"U Skalky\", a to pravděpodobně kvůli své poloze. Poté byla nazvána podle rybníka Hůrky, který se nachází poblíž Domanína jižně od Třeboně v jižních Čechách. Jeho zajímavostí je zalesněný ostrov. Vedle například Rochovské, Oborské, Krylovecké nebo Kardašovské patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (rybníky). V roce 1975 byla ulice v souvislosti s výstavbou sídliště Lehovec prodloužena o západní úsek.\n\nZástavbu tvoří především jednopatrové rodinné domy a vily se zahradami. Pouze v západním hloubětínském úseku je větší bytový dům. Ten byl na počátku 21. století přestavěn z původního domu služeb se samoobsluhou, restaurací, zdravotním střediskem, kulturní místností a komunálními službami, který byl postaven primárně pro obyvatele sídliště Lehovec a částečně stojí netypicky nad vozovkou ulice Slévačská.\n\n"}
{"id": "1461878", "url": "https://cs.wikipedia.org/wiki?curid=1461878", "title": "Hůrská", "text": "Hůrská\n\nHůrská může být ulice\n"}
{"id": "1461879", "url": "https://cs.wikipedia.org/wiki?curid=1461879", "title": "Florián František Rómer", "text": "Florián František Rómer\n\nFlorián František Serafín Rómer (původním příjmením Rammer, \"Rómer Flóris Ferenc\", \"Floridus Franz Rómer\", 12. dubna 1815 Bratislava – 8. března 1889 Velký Varadín) byl římskokatolický kněz a řeholník, církevní hodnostář, vysokoškolský pedagog, archeolog, historik a přírodovědec.\n\nJeho otcem byl František Rammer a matka Anna rozená Vetserová.\n\nStudoval na gymnáziu v Trenčíně, Bratislavě a v Tatě. V roce 1830 vstoupil do benediktinského řádu. Později studoval filosofii v Győru a teologii v Pannonhalmě; získal tituly PhDr. a ThDr.\n\nNa kněze byl vysvěcen v roce 1838. Florián Rómer byl přívržencem reformního hnutí maďarské střední šlechty. Zúčastnil se revoluce v letech 1848–1849 a po její porážce byl zatčen a vězněn. \n\nOd roku 1860 byl korespondentem a od roku 1871 řádným členem UAV. V roce 1868 se stal univerzitním profesorem. Jako profesor působil na akademiích v Bratislavě a v Pešti, byl kustodem Maďarského národního muzea. Byl jedním ze zakladatelů moderní Uherské archeologie a jedním ze zakládajících členů Uherské historické společnosti. \n\nV roce 1874 vystoupil z řehole, stal se členem biskupské konzistoře v Banské Bystrici a byl jmenován titulárním opatem v Rimavských Janovcích, od roku 1877 byl kanovníkem ve Velkém Varadíně. \n\nJako autor rozsáhlého díla svou prací zasáhl do více oblastí vědeckého a kulturního života Slovenska. Byl mimo jiné autorem první velké uherské monografie z dějin umění a archeologie.\n\nRoku 1873 byl vyznamenán rytířským křížem Řádu železné koruny III. třídy.\n\n\n"}
{"id": "1461881", "url": "https://cs.wikipedia.org/wiki?curid=1461881", "title": "Tom Beckhäuser", "text": "Tom Beckhäuser\n\nTom Beckhäuser (* 22. ledna 1999 v Praze) je česko-německý automobilový závodník v současnosti působící na poli Formule 3 a Formule 4. \n\nTom vyrostl v České republice, ale strávil čtyři roky na internátní škole ve Švýcarsku. V roce 2017 absolvoval Mezinárodní školu v Praze. Matka je češka a otec Jens Beckhäuser, podnikatel jenž vlastnil firmu Beck a dnes zastupuje v ČR firmu Camp David.\n\nV 17 letech poprvé usedl do závodního vozu.\n\nV dubnu roku 2017 debutoval v ADAC F4, což je německý šampionát Formule 4 a to s týmem Mücke Motorsport.\n\nProtože se narodil a vyrostl v České republice, závodí pod českou vlajkou. Od roku 2017 závodil v mnoha různých šampionátech včetně italské série F4, UAE Formule 4, Asijského šampionátu F3 a dalších. Bydlí ve středočeských Klecanech.\n"}
{"id": "1461893", "url": "https://cs.wikipedia.org/wiki?curid=1461893", "title": "Roman Častoral", "text": "Roman Častoral\n\nRoman Častoral (* 6.září 1976 ve Strakonicích) je český rallycrossový jezdec.V minulosti se stal mistrem EuroRX Division 2 Championship v roce 2006.\n"}
{"id": "1461894", "url": "https://cs.wikipedia.org/wiki?curid=1461894", "title": "Mangaia", "text": "Mangaia\n\nMangaia je ostrov v jižní části Tichého oceánu, který patří k novozélandskému samosprávnému území Cookovy ostrovy a je spravován ostrovní radou. Leží 200 km jihovýchodně od hlavního města Avarua a je nejjižnějším obydleným ostrovem v zemi. Má rozlohu 51,8 km² (druhý největší z Cookových ostrovů) a žije na něm okolo pěti set obyvatel soustředěných ve třech vesnicích, z nichž největší je Oneroa. Ostrov je tradičně rozdělen na šest okresů: Tamarua, Veitatei, Keia, Tavaenga, Karanga a Ivirua.\n\nOstrov Mangaia je sopečného původu a vyčnívá 4750 metrů nad mořské dno. Vznikl asi před osmnácti milióny lety, je proto označován za nejstarší v Oceánii. V neobydleném vnitrozemí se nachází nejvyšší vrchol Rangimotia (169 m n. m.) i četné jeskyně, bažiny a sladkovodní jezera, z nichž největší je Tiriara. Pobřeží je obklopeno korálovými útesy. Pěstuje se kokosovník ořechoplodý, kolokázie jedlá, morinda barvířská, ananasovník chocholatý a kávovník. Tradičním místním řemeslem je výroba náhrdelníků z ulit plžů \"pupu\". Endemickým obyvatelem ostrova je ledňáček mangaiaský, chřástalové \"Porzana rua\" a \"Gallirallus ripleyi\" byli vyhubeni po příchodu prvních osadníků.\n\nPůvodně byl ostrov znám jako \"A'ua'u Enua\" (Terasový ostrov), název \"Mangaia\" (Světská vláda) získal po uzavření míru mezi místními kmeny. Jako první Evropan zde přistál v březnu 1777 James Cook. Obyvatele obrátil na křesťanství John Williams a v roce 1888 přijali britský protektorát. Místní vládce Numangatini Tione Ariki podnikl cestu do Londýna, kde se setkal s královnou Viktorií. Domorodci jsou známi mimořádně liberálním přístupem k sexu, k němuž patří povzbuzování mládeže k předmanželským stykům.\n"}
{"id": "1461901", "url": "https://cs.wikipedia.org/wiki?curid=1461901", "title": "Australian Open 2019 – ženská dvouhra", "text": "Australian Open 2019 – ženská dvouhra\n\nŽenská dvouhra Australian Open 2019 probíhá ve druhé polovině ledna 2019. Do singlové soutěže australského tenisového grandslamu hraného v Melbourne Parku nastoupilo sto dvacet osm hráček. Šestnáct z nich se probojovalo z tříkolové kvalifikace.\n\nObhájkyní titulu je dánská světová trojka Caroline Wozniacká. Ve třetím kole ji vyřadila Ruska Maria Šarapovová po třísetovém průběhu, která tak dosáhla teprve třetí výhry na hráčkou první světové pětky od Turnaje mistryň 2015.\n\nRozlosování se uskutečnilo 10. ledna 2019. Poprvé v grandslamové historii se hraje supertiebreak v závěru rozhodujícího setu dvouhry. Pokud závěrečná sada dospěje do stavu 6–6 na gamy, následuje 10bodový supertiebreak s nutností alespoň dvoubodového rozdílu pro vítězství v zápase. Poprvé uplatněn byl v utkání úvodního kola mezi Katie Boulterovou a Jekatěrinou Makarovovou, která jej prohrála. Vítězka získá 2 000 bodů do žebříčku WTA a obdrží prémii ve výši 4 100 000 australských dolarů.\n\nPoprvé od Wimbledonu 2009 se všech osm nejvýše nasazených hráček probojovalo do třetího kola Grand Slamu.\n\nAmerická 87. hráčka žebříčku Amanda Anisimovová se výhrou nad světovou jedenáctkou Arynou Sabalenkovou stala první tenistkou narozenou v roce 2000 a později, která postoupila do osmifinále grandslamu. V sedmnácti letech tohoto výkonu dosáhla jako nejmladší Američanka od Sereny Williamsové na French Open 1998, respektive v Melbourne jako nejmladší od Jennifer Capriatiové na Australian Open 1993. Ve čtvrtém kole Anisimovovou hladce vyřadila česká světová šestka Petra Kvitová, která jí tak oplatila porážku z Indian Wells Masters 2018.\nSedminásobná melbournská šampionka Serena Williamsová usilovala o vyrovnání historického rekordu 24 grandslamových trofejí z dvouhry Australanky Margaret Courtové. Po osmifinálové výhře nad světovou jedničkou Simonou Halepovou dohrála ve čtvrtfinále na raketě osmé hráčky žebříčku Karolíny Plíškové. Ve třetím setu přitom nevyužila vedení 5–1 na gamy a mečbol při podání. Češka odvrátila další tři mečbolové příležitosti Američanky za stavu her 4–5. Šňůrou šesti gamů Plíšková utkání otočila ve svůj prospěch a poprvé prošla do semifinále Australian Open. Williamsová výkon Češky ocenila slovy: „\"Karolína od stavu 1:5, 30-40 hrála famózně. Něco podobného jsem nikdy neviděla. To mi může trochu ulehčit … Myslím, že prostě hrála jako z partesu. Trefovala lajny. Při mečbolech předvedla snad svůj nejlepší tenis v životě\"“.\n\nV rolích soupeřek o post světové jedničky do grandslamu vstoupilo devět tenistek – Simona Halepová, Sloane Stephensová, Naomi Ósakaová, Angelique Kerberová, Petra Kvitová, Elina Svitolinová, Kiki Bertensová, Karolína Plíšková a Aryna Sabalenková. Pretendentky na tenisový trůn mohly při startu ohrozit první Halepovou jen v případě, že by Stephensová s Ósakaovou postoupily alespoň do čtvrtfinále, Svitolinová, Kerberová a Kvitová do semifinále, Bertensová s Plíškovou do finále a Sabalenková by vyhrála titul. V průběhu turnaje tuto možnost již ztratily Kerberová, Bertensová, Stephensová, Sabalenková a Plíšková. Při odhlášení Halepové by získaly příležitost také Caroline Wozniacká s Darjou Kasatkinovou. Vyřazení Halepové v osmifinále znamenalo, že po turnaji opustí čelo světového žebříčku.\n\nVítězka finálového duelu Ósakaová či Kvitová se stane poprvé v kariéře novou světovou jedničkou.\n\nDo úvodního semifinále nastoupila osmá nasazená Češka Petra Kvitová proti nenasazené Američance Danielle Collinsové, figurující na třicátém pátém místě žebříčku. Jednalo se o reprízu tříhodinového utkání z lednového Brisbane International 2019. Nižší kvalitu hry v úvodní fázi ovlivnila vysoká teplota vzduchu. Nepříznivé klimatické podmínky vedly za stavu gamů 4–4 k zatažení střechy arény Roda Lavera. Jako první si v páté hře prohrála servis Kvitová, která si jej rebrejkem vzala okamžitě zpátky. Za více než hodinu hry se úvodní dějství rozhodlo v tiebreaku, v němž favorizovaná česká hráčka vyhrála poměrem míčů 7:2. Po utkání tuto fázi zápasu komentovala slovy: „\"V prvním setu jsem byla svázaná nervozitou. Až v tie-breaku jsem se uvolnila a jsem ráda, že to přišlo\"“. Ve druhém setu již Češka na dvorci dominovala. Naopak frustrovaná Collinsová několikrát diskutovala o výrocích s hlavním rozhodčím Carlosem Ramosem. Po třech prolomených podáních jí Kvitová uštědřila „kanára“. Ta v duelu zahrála 30 vítězných míčů na 27 nevynucených chyb. Bilance Američanky činila 9 winnerů na 16 nevynucených chyb. Češka dokázala proměnit 4 z 10 brejkových příležitostí, soupeřka jednu.\n\nVe druhém semifinále se představily japonská světová čtyřka Naomi Ósakaová a česká osmá hráčka klasifikace Karolína Plíšková, která držela aktivní bilanci výher a proher 2–1. Jednadvacetilá Japonka vstoupila do utkání agresivní hrou, s přesně umisťovanými míči, na něž soupeřka nenašla odpověď. Češka tak ztratila servis ve třetí a sedmé hře úvodní sady a Ósakaová ji zakončila gamem s třemi esy. Na začátku druhého dějství si obě aktérky vzaly podání. Plíšková vzápětí přestála kritickou chvíli, kdy prohrávala již 0:40. Po záchraně servisu pak japonská hráčka nezvládla podání za stavu her 4–5, kdy se ocitla pod tlakem. Prolomeným podáním si Češka vynutila třetí set. V jeho úvodu Plíšková získala tři brejkové příležitosti, ale ani jednu z nich nevyužila. Podržený servis vrátil Japonce sebevědomí a obnovení agresivního stylu z první sady. Česká tenistka následně prohrála podání. Přesto dostala příležitost vrátit se do utkání v osmém gamu, kdy měla k dispozici brejkbol. Po jeho nevyužití dovedla Ósakaová duel do vítězného konce a za 1.53 hodin postoupila do finále. Na vítězné míče nad Plíškovou výrazně vyhrála poměrem 56–20, rovněž tak na esa 15-3. Bilance nevynucených chyb vyzněla mírně ve prospěch poražené 21–30. V celém zápase pak Češka vyhrála o jedenáct výměn méně.\n\nDo druhého grandslamového finále v řadě postoupila úřadující šamionka US Open Naomi Ósakaová, která se stala prvním japonským tenistou v boji o titul dvouhry na Australian Open. Po dvou wimbledonských triumfech z let 2011 a 2014 se do třetího finále majoru probojovala Petra Kvitová, která se stala první Češkou ve finále melbournského grandslamu od Jany Novotné v roce 1991.\n"}
{"id": "1461902", "url": "https://cs.wikipedia.org/wiki?curid=1461902", "title": "Turistická značená trasa 7804", "text": "Turistická značená trasa 7804\n\nPočátek turistické trasy 7804 se nachází u horní stanice lanové dráhy Ramzová - Šerák v národní přírodní rezervaci Šerák-Keprník. V tomto místě nenavazuje na žádnou jinou značenou turistickou trasu. Po zpevněné zásobovací cestě nejprve ze severozápadu obchází vrchol Šeráku a u tamní turistické chaty vstupuje do asi 0,5 km dlouhého souběhu s modře značenou trasou 2202 z Filipovic do Lipové Lázně a začíná prudce klesat z vrcholu. Po opuštění souběhu sestupuje trasa 7804 severozápadním svahem Šeráku po lesní pěšině za pomoci serpentin, po překřížení asfaltové lesní cesty se sestup mírní v úbočí krátkého hřebene. Po průchodu několika křižovatkami cest následuje rozcestí se zde výchozí zeleně značenou trasou 4804 směřující do Lipové Lázně. Trasa 7804 odtud opět prudce klesá na významnou křižovatku lesních cest \"Javořík\" odkud je výchozí modře značená trasa 2206 opět do Lipové Lázně. Trasa 7804 pokračuje po zpevněné lesní cestě severním svahem krátkého hřebene tvořeným stejnojmenným vrchem a jeho bočním vrcholem, po jejím opuštění prudce po pěšině klesá částečně lesem a částečně pastvinami do Bobrovníku. Zde má svůj počátek červeně značená trasa 0632 k nádraží v Lipové Lázni. S ní vede trasa 7804 v krátkém souběhu k silnici I/60, ke které se přimyká a vede východním směrem na okraj Jeseníku, kde se stáčí k severu, podchází silnici a městskou zástavbou vede k tamnímu nádraží. Odtud pokračuje do centra města z počátku v souběhu s červeně značenou trasou 0601 z Lázní Jeseník na Zlatý Chlum. Souběh končí v místě křížení s modře značenou okružní trasou 2205 propojující alternativně stejná místa.\n\nZ rozcestí u vodní tvrze v Jeseníku vede trasa 7804 městskou zástavbou nejprve k severu a poté k severovýchodu a po průchodu zahrádkářskou kolonií město opouští. Po asfaltové komunikaci stoupá úbočím Zlatého Chlumu nejprve loukami a poté lesem. Kromě krátkých úseků, kdy si trasa krátí vzdálenost po pěšinách v serpentinách vede až na Rejvíz po asfaltových lesních komunikacích. Po vstupu do lesa se trasa 7804 kříží se opět zeleně značenou trasou 4804 přicházející z Lázní Jeseník a pokračující na Křížový vrch. Ve stejném prostoru se nachází i krátká naučná stezka Zlatý Chlum věnovaná těžbě zlata. Trasa 7804 poté pokračuje ve stoupání kolem pramene svatého Šebestiána a Karlova pramene k turistické chatě u Čertových kamenů, kde se křižuje opět s modře značenou okružní trasu 2205. Trasa 7804 přestává stoupat a pokračuje severním úbočím Zlatého chlumu na rozcestí s výchozí zeleně značenou trasou 4899 k Zapomenutému prameni a poté \"Mlynářskou cestou\" úbočím Bílých skal, překračuje potok Chebzí a vede k pramenům Javorné na rozcestí s modře značenou trasou Písečná - Zlaté Hory a se zde výchozí červeně značenou trasou 0637 do Mikulovic. Z něj trasa 7804 opět stoupá po \"Šmelhausově cestě\" na Rejvíz. V závěru vede v souběhu opět se třemi dalšími značenými trasami přicházejícími z Jeseníku.\n\nHlavním rozcestím u rejvízského penzionu prochází kromě trasy 7804 opět červeně značená trasa 0601 z Jeseníku lomící se do trasy 0603 do Vrbna pod Pradědem, modře značená trasa 2216 z Dětřichova do Zlatých Hor a zeleně značená trasa 4807 z Jeseníku do Zlatých Hor. Výchozí je tu jednak zeleně značená místní trasa 9652 na vrch U Pomníku a naučná stezka k Velkému Mechovému jezírku nesoucí číslo 9681. S ní vede trasa 7804 asi v 0,5 km dlouhém souběhu.\n\nTrasa 7804 klesá od Rejvízu jižním směrem a v rejvízské rezervaci prochází rašeliništi. Za nimi mění směr na západní a po \"Jestřábské silnici\" vede k Bublavému prameni. U něj opouští silnici a po pěšině nejprve stoupá na vrch Kazatelny, poté klesá k Černé Opavě a prochází kolem tzv. Ruského hřbitova válečných zajatců k Opavské chatě na rozcestí se zeleně značenou trasou 4809 vedoucí na hrad Koberštejn. Od něj trasa stoupá přibližně k jihu západním úbočím Orlíku a Medvědích luk na rozcestí se zeleně značenou trasou 4808 Adolfovice - Vrbno pod Pradědem. Odtud vede jihozápadním směrem prakticky po přímce pod Jelení loučky a poté klesá na rozcestí s modře značenou trasou 2215 z Bělé pod Pradědem na Švýcárnu. Z něj pokračuje trasa 7804 po zpevněné lesní cestě jižním směrem do Videlského sedla, kde křižuje silnici II/450 a poté prudce stoupá podél Česnekového potoka úbočím Malého Děda na chatu Švýcárna, kde končí. V závěru vede v souběhu opět s modře značenou trasou 2215 z Videl. Rozcestím u Švýcárny pak prochází i červeně značená trasa 0604 z Červenohorského sedla na Ovčárnu a zeleně značená trasa 4811 z Koutů nad Desnou na Praděd.\n\nMezi Rejvízem a Bublavým pramenem vedla trasa dříve příměji přes rašeliniště.\n\n"}
{"id": "1461903", "url": "https://cs.wikipedia.org/wiki?curid=1461903", "title": "Josef Bečica", "text": "Josef Bečica\n\nJosef Bečica, někdy také uváděn jako Bečice (1894–1962) byl katolický kněz, farář v Roubanině a konzistorní rada. Byl znám především jako věhlasný léčitel, na nímž do Roubaniny jezdily autobusy nemocných i ze Slovenska, údajně léčil i prezidenta republiky Antonína Zápotockého. Své znalosti údajně získal při studiu lékařské fakulty ve Vídni a během svého misijního působení v exotických zemích (uvádí se Indie, arabské a africké země). Neunikl ani pozornosti Státní bezpečnosti. Je pochován na roubaninském hřbitově. Od jeho smrti (1962) je budova roubaninské fary neobývaná.\n\n"}
{"id": "1461905", "url": "https://cs.wikipedia.org/wiki?curid=1461905", "title": "Silnice D111", "text": "Silnice D111\n\nSilnice D111 je hlavní státní silnice na ostrově Šolta v Chorvatsku, která spojuje trajektový přístav Rogač s dalšími osadami ostrova. Z Rogače trajekty Jadrolinija plují do Splitu a zpět. Silnice je dlouhá 17,8 km, její trasa začíná v Maslinici a končí v Stomorske. Tato silnice, (stejně jako všechny ostatní státní silnice v Chorvatsku), je řízena a udržována chorvatským státním podnikem Hrvatske ceste.\n"}
{"id": "1461906", "url": "https://cs.wikipedia.org/wiki?curid=1461906", "title": "Sopwith Bee", "text": "Sopwith Bee\n\nSopwith Bee byl malý dvouplošník vzniklý v roce 1916 jako osobní letoun pro Harryho Hawkera, hlavního zkušebního pilota firmy Sopwith.\n\nBee byl dvouplošník s jednokomorovým systémem vzpěr, poháněný rotačním motorem Gnome Omega o výkonu 50 hp (37 kW), zamýšlený jako Hawkerův osobní letoun a pro akrobacii. Podobně jako u soudobých stíhacích letounů společnosti Sopwith byla při konstrukci velká péče věnována snaze soustředit nejtěžší komponenty co nejblíže těžišti stroje ve snaze maximalizovat obratnost, to si vyžádalo velký výřez v odtokové hraně horního křídla nad kokpitem pilota. Ovládání v příčném směru zajišťovalo kroucení křídel.\n\nLetoun byl později vyzbrojen synchronizovaným kulometem Vickers ráže 7,7 mm, pravděpodobně s ohledem na požadavky Admirality na jednomístný ozbrojený průzkumný letoun schopný operací z torpédoborců, ale vývoj dál nepokračoval.\n\nTyp byl také někdy označován jako \"Tadpole\".\n\nÚdaje podle\n\n\n\n"}
{"id": "1461912", "url": "https://cs.wikipedia.org/wiki?curid=1461912", "title": "Bítovanské rybníky", "text": "Bítovanské rybníky\n\nSoustava Bítovanských rybníků se skládá z celkem desíti malých rybníků o rozloze od 1,6 ha po 0,05 ha vybudovaných po roce 1998 v údolí říčky Bítovanka asi 0,7 km východně od centra obce Bítovany v okrese Chrudim. Rybníky jsou využívány pro chov ryb a sportovní rybolov. V okolí rybníků je chováno stádo skotského náhorního skotu.\n\n"}
{"id": "1461914", "url": "https://cs.wikipedia.org/wiki?curid=1461914", "title": "Hloh u Bítovánek", "text": "Hloh u Bítovánek\n\nPamátný hloh u Bítovánek je památný hloh obecný rostoucí u křižovatky silnic Zaječice - Bítovánky. Památný strom je tvořen jedním samostatným kmenem a třemi srostlými kmeny. Koruna je kulovitého habitu se symptomy zřetelného usychání.\n\nHloh požívá ochrany od roku 1998 jako významná dominanta. Měřený obvod kmene v roce 2009 činil 305 centimetrů a výška činila 12 m. \n"}
{"id": "1461915", "url": "https://cs.wikipedia.org/wiki?curid=1461915", "title": "Mariam Filippovová", "text": "Mariam Filippovová\n\nMariam Filippovová (: \"Марьям Филиппова\"; * Surgut) je ruská horolezkyně a reprezentantka v ledolezení, vicemistryně světa, vítězka celkového hodnocení světového poháru a mistryně Evropy.\n\n\n"}
{"id": "1461916", "url": "https://cs.wikipedia.org/wiki?curid=1461916", "title": "Siegfried Woldhek", "text": "Siegfried Woldhek\n\nSiegfried Woldhek (* 14. května 1951 Emmen) je nizozemský umělec, ilustrátor a ochranář přírody. Byl ředitelem Světového fondu na ochranu přírody Nizozemska. Založil neziskovou organizaci NABUUR.com.\n\nWoldhek studoval teoretickou ekologii na Vrije Universiteit v Amsterdamu. Po ukončení studia začal pracovat ve společnosti Vogelbescherming Nederland. Tam byl ředitelem od roku 1985 do roku 1990. Pak byl jmenován ředitelem Světového fondu na ochranu přírody Nizozemska a tuto funkci vykonával do roku 1998. V letech 2002 - 2011 vedl neziskovou organizaci pomáhající komunitám v rozvojových zemích na internetovém portálu NABUUR.com.\n\nWoldhek je známý pro originální portréty a karikatury spisovatelů a politiků, které tvořil od roku 1976 pro knihy, časopisy, noviny a muzejní sbírky, včetně Metropolitního muzea umění v New Yorku, Vrij Nederland a NRC Handelsblad. Kreslí i zvířata, nejvíc ptáky. V roce 2008 v prezentaci TED vysvětlil, jak jako zkušený portrétista objevil pravou tvář Leonarda da Vinciho.\n\n"}
{"id": "1461917", "url": "https://cs.wikipedia.org/wiki?curid=1461917", "title": "Turistická značená trasa 9652", "text": "Turistická značená trasa 9652\n\nTuristická trasa 9652 má svůj počátek v Rejvízu u stejnojmenného penzionu. Výchozím rozcestím též procházejí trasy:\n...a výchozí zde jsou:\n\nTrasa 9652 vede v souběhu s několika trasami k jihu na okraj zástavby Rejvízu, kde se odklání z hlavní cesty a po pěšině stoupá západním směrem na vrch U Pomníku. V jeho vrcholové partii prochází kolem pomníku obětem první světové války, stáčí se k jihozápadu a míjí vrchol a klesá na rozcestí u vstupu do národní přírodní rezervace Rejvíz, kde končí. Rozcestím prochází rovněž trasa 2216 do Dětřichova a Naučná stezka Rejvíz k Velkému Mechovému jezírku, které jsou sem z Rejvízu vedeny alternativními trasami.\n\nTrasa 9652 částečně nahrazuje zaniklou větev naučné stezky Rejvíz, která původně vedla od penzionu přímo přes louku k pomníku a poté v trase dnešní 9652 ke vstupu do rezervace.\n"}
{"id": "1461919", "url": "https://cs.wikipedia.org/wiki?curid=1461919", "title": "Kniha pěti kruhů", "text": "Kniha pěti kruhů\n\nKniha pěti kruhů (五輪書 \"Go rin no šo\") je kniha o strategii boje, kterou napsal v roce 1645 legendární japonský šermíř Musaši Mijamoto.\n\nMijamoto Musaši se v knize věnuje válečnému umění a soustředí se na psychologické a fyzické otázky, které vedou k vítězství. Kniha není jen o boji muže proti muži, lze ji využít jak pro vojenskou strategii ve velkém tak i na jakoukoliv situaci, kde se užívá plánování a taktika.\n\nDílo je rozděleno na pět knih (Elementů) :\n\nKnihu napsal Musaši v závěru svého života v jeskyni Reigandó, kde poslední dva roky žil jako poustevník.\n\nTato kniha je na konci doplněna o Dokukódó s 14stránkovým komentářem zenového mistra Sandó Kaisena.\n"}
{"id": "1461920", "url": "https://cs.wikipedia.org/wiki?curid=1461920", "title": "Ministerstvo zemědělství a rozvoje venkova Slovenské republiky", "text": "Ministerstvo zemědělství a rozvoje venkova Slovenské republiky\n\nMinisterstvo zemědělství a rozvoje venkova Slovenské republiky dříve Ministerstvo zemědělství Slovenské republiky a Ministerstvo zemědělství, životního prostředí a regionálního rozvoje Slovenské republiky je jedno z ministerstev Slovenska.\n\nMinisterstvo zemědělství SR je ústředním orgánem státní správy Slovenské republiky pro:\n\n\nMinisterstvo zemědělství aktivně působí v dění na komoditní burze Bratislava.\n\nMinisterstvo zemědělství řídí a za jeho činnost odpovídá ministr zemědělství, kterého jmenuje a odvolává prezident SR na návrh předsedy vlády SR.\n\nSoučasná ministryně zemědělství je od 23. března 2016 Gabriela Matečná.\n\nSoučasný státní tajemník Ministerstva zemědělství a rozvoje venkova je od 9. 7. 2010 Gabriel Csicsai.\nMezi jeho povinnosti patří zastupovat v nepřítomnosti ministra v rozsahu jeho práv a povinností. Ministr může jej pověřit i v jiných případech, aby ho zastupoval v rozsahu jeho práv a povinností. Státní tajemník má při zastupování ministra na jednání vlády poradní hlas. Státního tajemníka jmenuje a odvolává vláda na návrh ministra. V odůvodněných případech může vláda stanovit, že na ministerstvu působí dva státní tajemníci. Ministr určí, ve kterých otázkách a v jakém pořadí ho státní tajemníci zastupují.\n\nPod ministerstvo byla 1. července 2010 včleněna dosavadní agenda Ministerstva životního prostředí SR, které bylo k tomuto dni zrušeno (zákon č. 37/2010 Sb.). Ministerstvo bylo zákonem přejmenováno na \"Ministerstvo zemědělství, životního prostředí a regionálního rozvoje Slovenské republiky\".\n\nK 1. říjnu 2010 po obnovení Ministerstva životního prostředí SR je ministerstvo znovu vedeno jako \"Ministerstvo zemědělství a rozvoje venkova Slovenské republiky\" (zákon č. 372/2010 Sb.).\n\n"}
{"id": "1461929", "url": "https://cs.wikipedia.org/wiki?curid=1461929", "title": "Ministerstvo kontroly Slovenské republiky", "text": "Ministerstvo kontroly Slovenské republiky\n\nMinisterstvo kontroly Slovenské republiky bylo ústředním orgánem státní správy pro státní kontrolu v letech 1990 až 1992. Byla mu podřízena Slovenská obchodní inspekce.\n\nMinisterstvo kontroly bylo zřízeno na základě zákona 347/1990 CFU jako následovník Výboru lidové kontroly SR.\n\nZákonem 453/1992 Z.z bylo zrušeno. Jeho působnost ve věcech státní kontroly v oblasti státní správy, s výjimkou kontroly hospodaření s rozpočtovými prostředky Slovenské republiky a ve věcech vyřizování stížností, oznámení, podnětů a petic přešla na Úřad vlády Slovenské republiky. Působnost ve vztahu k Slovenské obchodní inspekci přešla na Ministerstvo hospodářství Slovenské republiky.\n\nPoslední ministr před zrušením ministerstva byl Roman Kováč. Na postu ministra ministra kontroly SR se vystřídali celkem čtyři lidé.\n"}
{"id": "1461933", "url": "https://cs.wikipedia.org/wiki?curid=1461933", "title": "Dobřenský", "text": "Dobřenský\n\nDobřenský může znamenat:\n\n"}
{"id": "1461936", "url": "https://cs.wikipedia.org/wiki?curid=1461936", "title": "Melissa Barrera", "text": "Melissa Barrera\n\nMelissa Barrera (* 4. července 1990 Monterrey) je mexická herečka a zpěvačka, která se proslavila svými rolemi v telenovelách \"Siempre Tuya Acapulco\" (2013) a \"Tanto Amor\" (2015).\n\nStudovala na American School Foundation of Monterrey, kde vystupovala ve školních muzikálech. Její televizní debut byl v mexické reality show \"La academia\" v roce 2011, kde prokázala svůj talent ke zpívání. V roce 2003 zpívala v duetu jako \"Melissa y Sebastian\", a natočila své první album a svůj první top ten rozhlasový hit Mamma Maria, což je cover písně od Ricchi e Poveri z 80. let. V roce 2015 natočila píseň \"Volver a caer\" pro telenovelu \"Tanto Amor\". \n\nV roce 2012 hrála ve dvou telenovelách \"La mujer de Judas\" a \"La otra cara del alma\". V roce 2010, když studovala na New York University, hrála ve filmu \"L for Leisure\". V roce 2014 hrála hlavní roli v telenovele \"Siempre tuya Acapulco\".\n\n\n\n"}
{"id": "1461937", "url": "https://cs.wikipedia.org/wiki?curid=1461937", "title": "Cena Martína Fierra", "text": "Cena Martína Fierra\n\nCena Martína Fierra ( \"\") je argentinské ocenění, které od roku 1959 každoročně uděluje Asociación de Periodistas de la Televisión y Radiofonía Argentina (APTRA, \"Argentinská asociace televizních a rozhlasových novinářů\"). Cena je udělována v několika kategoriích nejlepším pořadům a osobnostem argentinského televizního a rozhlasového vysílání. Pojmenována je podle argentinského národního eposu \"Martín Fierro\" a představuje ji soška gauča o hmotnosti dvou kilogramů.\n\nOd roku 1959 je cena udílena televizním projektům a osobnostem, rozhlas byl přidán až roku 1967. Mezi lety 1976 a 1986 nebyly ceny Martína Fierra kvůli politické situaci v zemi (vojenská diktatura) udělovány. Od roku 1991 existuje zvláštní zlatá cena Martína Fierra (španělsky '), jež je určena jedné konkrétní produkci nebo osobnosti za nejvýznamnější výkon v daném roce. V letech 2008–2011 byla udělována také platinová cena (španělsky '), o které hlasovali diváci, jež vybírali z laureátů zlaté ceny.\n\n"}
{"id": "1461941", "url": "https://cs.wikipedia.org/wiki?curid=1461941", "title": "Úřad jaderného dozoru Slovenské republiky", "text": "Úřad jaderného dozoru Slovenské republiky\n\nÚřad jaderného dozoru Slovenské republiky je ústřední orgán státní správy Slovenské republiky vykonávající jaderný dozor na území Slovenska. Je také státní rozpočtovou organizací.\n\nPosláním úřadu je \"vykonávat státní dozor nad jadernou bezpečností jaderných zařízení tak, aby jaderná energie na Slovensku byla využívána bezpečně a aby nedošlo k ohrožení zdraví obyvatelstva, poškození majetku a životního prostředí\". ÚJD sídlí v Bratislavě a má pracoviště v Trnavě. Úřad má také lokalitní inspektory v Jaslovských Bohunicích a Mochovcích.\n\nPředsedkyní úřadu je od roku 2002 Marta Žiaková. Vede 93 pracovníků.\n\nV roce 2011 ÚJD SR provedl 168 inspekcí, z toho \"152 skončilo záznamem a 16 formou protokolu\". V roce 2011 byla také zahájena dvě správní řízení proti Slovenským elektrárnám, za nesplněné podmínky Jaderného zákona byly uložení pokuty.\n\nVýkon státního dozoru nad jadernou bezpečností stál v roce 2011 celkem 4,662 mil. €.\n"}
{"id": "1461942", "url": "https://cs.wikipedia.org/wiki?curid=1461942", "title": "Jiří Toroň", "text": "Jiří Toroň\n\nJiří Toroň (23. ledna 1924, Slezská Ostrava – 2. května 2005, Praha) byl restaurátor, grafik, malíř, ilustrátor, kurátor a pedagog.\n\nPo studiu na reálném gymnáziu v Ostravě, studoval na Akademii výtvarných umění v Praze. Zde byl žákem českého sochaře, malíře, grafika a spisovatele profesora Jakuba Obrovského a profesora Karla Mináře. Na Pedagogické fakultě Karlovy univerzity v Praze byl žákem českého malíře a ilustrátora profesora Cyrila Boudy, českého sochaře, medailéra a profesora Karla Lidického a profesora Martina Salcmana. Započatá studia na Přírodovědecké fakultě Karlovy univerzity nedokončil.\n\nBěhem svého života byl členem mnoha různých sdružení: Jednak to byla „Jednota umělců výtvarných“, dále pak „Český fond výtvarných umění (ČFVU)“, „Asociace restaurátorů“, „Grafis“, „Akademie 1800-1888“ a také Skupina 66.\n\nPůsobil pedagogicky na Akademii výtvarných umění v Praze a to nejprve jako pedagog, poté jako odborný asistent, posléze jako docent a nakonec jako profesor. V letech 1983 až 1990 zastával na AVU funkci vedoucího „Ateliéru restaurování výtvarných děl malířských a dřevěných polychromovaných plastik“. V odborné oblasti byl znám jako autor prací z oblasti průzkumu techniky malby.\n\nJiří Toroň se ve své volné tvorbě zabýval malbou, kresbou a grafickými technikami. Obsahově se zaměřoval na hornickou tematiku Ostravska, krajinu, portrét, ale i na dětské motivy. Nejprve v jeho tvorbě převažovala malba a grafika, restaurování se věnoval později. Příležitostně vytvářel i exlibris. nebo ilustroval knihy. Svými díly je zastoupen ve sbírkách Národní galerie v Praze a Pražského hradu v Praze, Moravské galerie v Brně, v galerii výtvarného umění v Ostravě a jinde.\n\nVe své restaurátorské práci se zabýval především restaurováním nástěnných i závěsných malířských děl, polychromovaných sochařských děl a sgrafit. O restaurování přednášel a publikoval v odborném tisku. Také o restaurátorství zorganizoval několik výstav:\n\nV praktické restaurátorské činnosti se podílel na restaurování Národního divadla, zámku v Troji, Faustova domu v Praze, Břevnovského kláštera v Praze, románského kostela v Poříčí nad Sázavou a jinde. Restauroval rovněž plastiky sochařů Jelínků, Brokoffů (Jan Brokoff, Michal Jan Josef Brokoff, Ferdinand Maxmilián Brokoff) a dalších mistrů 18. století, gotické madony a piety, reliéfy, závěsné obrazy předních mistrů z nejrůznějších období (Škréta, Ženíšek, Cranach, Reiner, Brandl, Švabinský, Beneš, Mucha, Zrzavý, Foltýn, Čapek, Kubišta, Procházka a další), mozaiky a nástěnné malby a to jak v tuzemsku, tak i v zahraničí.\n\n\n\n\n"}
{"id": "1461943", "url": "https://cs.wikipedia.org/wiki?curid=1461943", "title": "Lidia Valentínová", "text": "Lidia Valentínová\n\nLidia Valentínová Pérezová (* 10. února 1985 Ponferrada) je španělská vzpěračka těžké váhy. Její osobní rekord je 124 kg v trhu a 147 kg v nadhozu. \n\nNa olympiádě 2008 v Pekingu obsadila ve váhové kategorii do 75 kg páté místo, tři vzpěračky před ní však byly později diskvalifikovány za užívání dopingu a Valentínová obdržela dodatečně stříbrnou olympijskou medaili. Na LOH 2012 skončila čtvrtá, po diskvalifikaci všech medailistek byla v roce 2016 vyhlášena olympijskou vítězkou. Z LOH 2016 má bronzovou medaili. Je rovněž dvojnásobnou mistryní světa z let 2017 a 2018, čtyřnásobnou mistryní Evropy (2014, 2015, 2017 a 2018) a dvojnásobnou vítězkou Středomořských her (2013 a 2018). V roce 2016 byla zvolena španělskou sportovkyní roku.\n\n"}
{"id": "1461946", "url": "https://cs.wikipedia.org/wiki?curid=1461946", "title": "Angie Dickinson", "text": "Angie Dickinson\n\nAngeline \"Angie\" Dickinson (* 30. září 1931 Kulm, Severní Dakota) je americká herečka. Její průlomové role byly v \"Gun Man Down\" (1956) s Jamesem Arnesem a westernový film \"Rio Bravo\" (1959), za který získala cenu Zlatý glóbus pro novou hvězdu roku. V šedesátileté kariéře se objevila ve více než 50 filmech.\n\nNarodila se v římskokatolické rodině německého původu jako druhá ze tří dcer Leo Henry Browna, vydavatele místních novin \"Kulm Messenger\" a matky Fredericki (rozené Hehr). Má dvě sestry - starší Mary Lou Belmont a mladší Janet Lee. V roce 1942 se její rodina přestěhovala do Burbanku, kde v roce 1947 absolvovala gymnázium na Bellamarine Jefferson High School. Poté studovala na Glendale College v Glendale a v roce 1954 studovala obchodní školu na Immaculate Heart College v Los Angeles. V letech 1950-52 pracovala jako sekretářka v továrně vyrábějící díly pro letiště Burbank. V roce 1953 obsadila druhé místo v soutěži krásy o titul Miss America, a to určilo její další kariéru, kterou započala v televizi, objevila se v mnoha antologických sériálech v 50. letech.\n\nByla dvakrát vdaná, s bývalým fotbalistou Gene Dickinsonem (od 2. června 1952 do roku 1960) a hudebníkem, klavíristou a skladatelem Burtem Bacharachem (od 15. 05. 1965 do roku 1981), s kterým měla dceru, Lea Nikki Bacharachovou (1966-2007, kdy spáchala sebevraždu). Také se stýkala s významnými osobnostmi jakými byli například Frank Sinatra, Dean Martin, provozovatel talk show Larry King, režisér Richard Brooks, komik George Jessel, režisér Vincente Minnelli, americký prezident John Fitzgerald Kennedy, Arthur M. Loew Jr., herec Anthony George, filmový producent Charles Feldman, novinář Harry Reasoner, televizní producent Johnny Grant, zpěvák Eddie Fisher, David Janssen, William Shatner, televizní moderátor Johnny Carson, zpěvák Julio Iglesias či zpěvák Billy Vera.\n\nV letech 1975, 1976 a 1977 byla nominována na cenu cenu Emmy. V letech 1960 a 1975 získala cenu Zlatý glóbus. Na tuto cenu byla i nominována a to v letech 1976, 1977 a 1978. Dalším úspěchem byl zisk ceny Saturn v roce 1980 a v roce 1987 získala hvězdu na Hollywood Walk of Fame za svůj příspěvek televizi. \n\n\n"}
{"id": "1461947", "url": "https://cs.wikipedia.org/wiki?curid=1461947", "title": "Dubris", "text": "Dubris\n\nDubris, také známý jako Portus Dubris a Dubrae, byl důležitý přístav v římské Británii, ležel na jihovýchodě Anglie tam, kde je v hrabství Kent přístavní město Dover.\n\nMísto bylo osídleno už v době před římskou invazí. Přístav byl vybudován právě při ústí řeky Dour, protože je odtud nejblíž do kontinentální Evropy. Byl opevněn a hájilo ho zpočátku námořnictvo, později posádka pevnosti na mořském pobřeží. V Doveru byla jedna z hlavních základen \"Classis Britannica\" s velkým počtem vojáků. S existencí vojenských pevností souvisí výstavba majáků, o kterých se lze dokonce domnívat, že byly pod vojenskou správou. Za Římanů však přístav sloužil nejen vojsku, ale také čilému obchodu. I proto se Dubris spolu s Rutupiae se stal jedním ze začátků římské silnice zvané Watling Street.\n\nGaius Iulius Caesar se na začátku invaze pokusil přistát na místě, které Volusenus vybral jako příhodné: právě v přístavu Dubris. Ale když se dostal na dohled od břehu, na bílých útesech se shromáždili Britové v plné zbroji v takovém počtu, že ho od toho úmyslu odradili. Útesy totiž sahaly tak blízko k moři, že z výšky mohly oštěpy doletět až na ty, kteří by se dole vyloďovali. Zatímco Caesar čekal na všechny ostatní lodi, svolal válečnou poradu, kde žádal, aby všichni vždy čekali na jeho rozkazy, a potom za příznivého větru a přílivu znovu vyplul a přistál zhruba o deset kilometrů dál, kde byl břeh volný a plochý.\n\nÚkolem římského loďstva v britských vodách bylo chránit cestu z Galie do Británie a zpět a podporovat vojska v Británii. Hlavní římský přístav byl Gesoriacum (Boulogne) v severní Francii, ale Římané měli přístavy i v Británii: Rutupiae a Dubris.\n\nBrzy po dobytí Británie byly v Doveru postaveny dva majáky, oba pojmenované Pharos. Vznikly pravděpodobně roku 50 (pouhých sedm let po dobytí provincie, za vlády císaře Claudia 41-54 n. l.), nebo roku 80, případně okolo roku 138 (pro tento letopočet mluví shoda střešních tašek s domem v Doveru s určitostí postaveném v tomto roce).\n\nMajáky stály na dvou výšinách: Východní a Západní (\"Eastern Heights\" a \"Western Heights\").\nZe západního majáku zbylo jen pár kamenů a je znám pod názvem Bredenstone, případně \"Devil's Drop of Mortar\".\nMaják na Východní výšině se dochoval v podstatně lepším stavu, stojí v areálu Doverského hradu, normanské pevnosti z 12. století. Hrad je na místě příhodném pro maják, 114 metrů nad hladinou moře a za jasného dne je z něj vidět francouzské pobřeží.\n\nŘímané maják postavili, aby ukazoval lodím cestu do zdejšího přístavu. Je to osmiboká kamenná věž, nejvyšší římská zřícenina v Británii a jediný relativně nepoškozený římský maják vůbec. Zachovaná výška je 19 metrů, věž má tři patra a část čtvrtého; horních 6 metrů dostavěli ve středověku. Vnitřní patra byla pravděpodobně dřevěná, přístup na ně umožňovalo vnitřní schodiště nebo několik žebříků. Tloušťka stěn na úrovni terénu je 3,65 m. Směrem nahoru se věž zužuje. Vědci se domnívají, že původně měřila 24 metrů a zcela nahoře plál daleko viditelný otevřený oheň. Materiál k hoření se na věž dopravoval buď vnitřní šachtou, nebo pomocí venkovního jeřábu.\n\nOd 12. století stojí věž vedle saského kostela Panny Marie, ve středověku ji přestavěli na zvonici. V 80. letech 15. století byla restaurována a sloužila také jako sklad střelného prachu. V roce 1974 se maják stal chráněnou kulturní památkou Británie.\n\n Portus Dubris sehrál klíčovou úlohu při invazi Římanů do Británie v roce 43 n. l.\nV době rozkvětu bylo Dubris významným římským městem, střediskem obchodu, které po čase převzalo od Rutupiae pozici hlavního římského přístavu v Británii.\nOdsud vedl jeden ze začátků římské silnice Watling Street, která šla přes Canterbury (Durovernum Cantiacorum) do Londýna a pokračovala dále k severozápadu.\n\nPři rekonstrukci nové silnice A256 v 70. letech 20. století byly objeveny zbytky římského domu a vykopávky poté zabraly dva měsíce. Archeologové odkryli budovu, která sloužila jako ubytovací zařízení pro vládní úředníky, postavenou kolem roku 200. Dům byl potom desítky let využíván a přizpůsobován účelům civilním i vojenským. Dochovaly se v něm jinak v Británii nevídané římské nástěnné malby, které pokrývají plochu 400 čtverečních metrů. Jedním z motivů je Bakchus, bůh vína a nespoutaného veselí. Nikde jinde na sever od Alp se podobné malby nevyskytují, proto bývá dům přirovnáván k domům v Pompejích. Je tam celkem pět místností, dobře zachovaných, jejichž zdi dosahují výšky 120 až 140 centimetrů.\nMimo jiné tam bylo objeveno hypokaustum neboli spodní topení (prostor pod podlahou domu nebo lázní, který sloužil k vytápění domu).\n\nDům byl zbořen v roce 270, když na tom místě stavěli saskou pobřežní pevnost. Avšak díky tomu se část zdí s malbami z tohoto domu zachovala, protože byly zabudovány do hradeb pevnosti.\n\n\n"}
{"id": "1461948", "url": "https://cs.wikipedia.org/wiki?curid=1461948", "title": "Bruty", "text": "Bruty\n\nBruty (historicky , , ) jsou obec na Slovensku v okrese Nové Zámky. V obci je římskokatolický kostel Povýšení sv. Kříže z roku 1730. V obci žije obyvatel a většina z nich je maďarské národnosti. První písemné zmínky o obci pochází z roku 1223. Obec se nachází v nadmořské výšce 155 m n. m.\n\n"}
{"id": "1461949", "url": "https://cs.wikipedia.org/wiki?curid=1461949", "title": "Suchý led", "text": "Suchý led\n\nSuchý led je zažitý název pevné formy oxidu uhličitého. Nejčastěji je používán jako všestranný ochlazovač. Suchý led sublimuje čili se při normálním atmosférickém tlaku mění z pevného skupenství na plynné bez přechodu na skupenství kapalné. Sublimační teplota je –78,5 ° C. Jeho sublimační entalpie (ΔH) při –78,5 ° C je 571 kJ / kg. Nízká teplota a přímá sublimace na plyn (který je navíc zdravotně nezávadný) činí suchý led efektivním a často používaným ochlazovačem. Jeho teplota je nižší než teplota ledu a nezanechává vlhkost. V potravinářství se označuje také zkratkou E290.\n\nSuchý led byl objeven v roce 1835 francouzským chemikem Adrienem-Jeanem-Pierrem Thilorierem.\n\nSuchý led se vyrábí z plynného CO změnou tlaku.\n\n\nSuchý led se standardně vyrábí ve dvou formách: v blocích nebo peletkách (granulích). Standardní bloky váží okolo 30 kg a jsou nejběžnější vyráběnou formou. Používají se např. na chlazení na rybářských lodích, protože sublimují relativně pomalu (kvůli relativně malému povrchu). Peletky mají asi 1 cm v průměru. Tato forma se používá pro chlazení v malém – např. v potravinářském ambulantním prodeji, v laboratořích apod. Suchý led je relativně levný, jeho cena je přibližně 40 Kč/kg.\n\nSuchý led se obvykle přibaluje ke zboží, které musí zůstat chladné nebo zmrazené. Dále se využije tam, kde není možné použít standardní strojní chlazení, např. při pouličním prodeji zmrzliny. V medicíně se používá pro lokální zmrazování tkání, ve stavebnictví pro odstraňování glazur (zmrazením se rozmělní), ve strojírenství pro zmenšení rozměru kovových součástek před jejich montáží s přesahem, pro zmrazování kalů při jejich odstraňování, v laboratořích pro vytváření zmrazovacích roztoků a obecně na chlazení. Suchý led se dá použít na výrobu zmrzliny, při chlazení a sycení nápojů, např. piva nebo sodovky, či při přípravě míchaných (alkoholických) nápojů. Když se suchý led vloží do vody, sublimace akceleruje a vytváří se vodní mlha. Tento efekt se využívá ve strojích na výrobu „plíživé“ mlhy v divadlech, na diskotékách apod.\n\nJednou z metod využití suchého ledu je čištění. Malé částečky suchého ledu se pomocí stlačeného vzduchu foukají proti znečištěnému povrchu. Takto se dají odstranit rezidua na průmyslových zařízeních, dále inkoust, lepidla, oleje, barvy, plísně a kaučuk. Tato metoda je alternativou k pískování, čištění horkou párou, tlakovou vodou i rozpouštědly, protože environmentální zátěž je velmi nízká. Tato metoda se dá použít také v potravinářském průmyslu.\n"}
{"id": "1461959", "url": "https://cs.wikipedia.org/wiki?curid=1461959", "title": "Hearts of Iron IV", "text": "Hearts of Iron IV\n\nHearts of Iron IV je strategická válečná počítačová hra. Byla vydána 6. června 2016 švédskou společností Paradox Interactive jako součást stejnojmenné série. Hráč se ve hře ujímá role jednoho z existujících států v jednom ze dvou výchozích scénářů (1936 nebo 1939). Hra je velice populární mezi moddery.\n\nHru lze hrát v modu pro jednoho či více hráčů. V obou případech hráč začíná výběrem státu, za který bude hrát. Hra může probíhat v tzv. \"Ironman modu\", kdy hráč může postup ve hře ukládat pouze na jeden slot. Důležitým činitelem před zahájením hry také je, jestli hráč vybere historický postup pro umělou inteligenci nebo ne. Tehdy totiž nejsou státy řízeny historickou přesností a může vzniknout úplně odlišný scénář.\n\nPo spuštění hry je úkolem hráče spravovat vybraný stát a nedopustit jeho zánik po celou možnou dobu hry od roku 1936 do 1948. Přední záležitostí je řízení ozbrojených sil, které jsou rozděleny na pozemní vojsko, letectvo a námořnictvo. Pozemní vojsko, skládající se z jednotek, vyžaduje vybavení a mužstvo ke správnému fungování. Jeho výkonnost je ovlivněna několika faktory, jako například výcvikem, terénem, počasím, organizovaností apod. Podobně, ačkoli méně komplexně, tomu je i u letectva a námořnictva. Požadovaný materiál je vyráběn ve fabrikách a docích. Materiál pro armádu je produkován ve vojenských fabrikách, které mohou být konstruovány civilními fabrikami. Civilní fabriky produkují spotřební zboží a hráčem volené speciální budovy a umožňují plynulejší obchodování s ostatními zeměmi.\n\nVe hře hraje důležitou roli diplomacie a politika. Na začátku hry existují 4 ideologie určující fungování států a jejich vztahů s ostatními – jedná se o fašismus, komunismus, demokracii a nezařazené. Každá ideologie má své výhody a nevýhody. Například fašistické státy mohou rychleji vyhlašovat války, kdežto demokratické státy mají účinnější obchodování. Na začátku hry existuje 5 historických aliancí: Spojenci (demokracie), Osa (fašismus), Kominterna (komunismus), Čínská jednotná fronta (nezařazené) a Velká východoasijská sféra vzájemné prosperity (fašismus). Každý suverénní stát může z aliance vystoupit a usilovat o vstoupení, dokud tak není umožněno předsedajícím státem. Dále lze s ostatními státy uzavírat pakty o neútočení, garantovat je, nabídnout či požádat o vojenský přístup a vojenskou výpomoc.\n\nVývoj státu postupem času určuje tzv. „national focus“. Každý stát si za určitou politickou moc vybere bod, který mu v daném ohledu přinese bonus. Dané body jsou umístěny ve svém „stromu“, který funguje na bázi postupného odemykání bodů, kdy jsou body čím dál prospěšnější. Některé body ve stromu mohou umožnit například vytvořit alianci, získat další slot pro výzkum nebo změnit státní ideologii. Některé země mají vlastní unikátní strom, zatímco většina zemí sdílí základní generický strom.\n"}
{"id": "1461960", "url": "https://cs.wikipedia.org/wiki?curid=1461960", "title": "Godenu", "text": "Godenu\n\nKrálovství Godenu je subnárodní monarchie tradiční oblasti Hohoe. Království je uznané v rámci ústavy Ghany zákony, jež zaručují ochranu a postavení tradičním vůdcům a jejich území. Nachází se v oblasti řeky Volta ve státě Ghana.\n\nSoučasným tradičním králem Godenu je Togbe Osei III. Králi asistuje korunní rada. Přestože role krále je především ceremoniální, jeho osobnost je pro oblast významná zejména jako morální autorita a nositele tradic oblasti. Král také organizuje mnohé dobročinné sbírky a pořádá kulturní a sportovní akce.\n\nOblast Godenu zabírá 18 kilometrů čtverečných, kde žije přibližně 13 000 obyvatel ve čtyřech hlavních lokacích a několika menších osadách v blízkosti krajského města Hohoe.\n\nJméno Godenu znamená „Být stálý s Bohem“. Současný král byl zvolen tradičním vládcem roku 2007. Králi slouží čtyři nižší vůdci a několik náčelníků. Vláda tradičních králů byla na území Ghany dlouho před i během koloniální vlády Britů, která skončila v roce 1958.\n\nKrálovství Godenu má přímý základ v roce 1942 v důsledku sporů, které panovaly mezi tehdejším králem Togbe Osei II. a válčícími klany, které nepřijaly jeho vládu nad celým královstvím Wegbe, které existovalo po několik století. Z velkého království se nakonec odtrhlo několik částí a malá část, která zůstala věrná Togbe Osei II., se přejmenovala na Godenu. Togbe Osei II. byl soudcem v koloniální vládě a plynule hovořil německy, anglicky, francouzsky a místním jazykem Ewe. Vládl nad Wegbe a následně Godenu po šedesát let a dosáhl vysokého věku. Togbe Osei II. byl dědečkem současného krále Togbe Osei III.\n\nDynastické řády byly založeny již předešlými vůdci Godenu, avšak až za krále Togbe Osei III. se plně rozvinuly. Jsou udíleny jako výraz uznání vynikajícím osobnostem za přínos společnosti a také jako poděkování za finanční či humanitární pomoc při budování oblasti Godenu a zvyšování tak životní úrovně svých obyvatel. Vládnoucí král udílí dva řády království Godenu:\n\n\"Královský řád slona Godenu\" – je udílen ve třech třídách. Nejčastěji se však udílí pouze v nejvyšší třídě a je vyhrazen členům královských rodin, vrcholným zástupcům států a nejvyšším církevním představitelům.\n\n\"Královský řád lva Godenu\" – je udílen v pěti třídách. Řád je udílen ve všech třídách a je udílen osobnostem, které se významně zasloužili o podporu královského domu, rozvoj království Godenu a humanitární pomoc jeho lidu.\n\nVýznamné osobnosti, které obdrželi řády království Godenu:\n\n\nPomoc Godenu je neziskovou organizací, která cílí na vzdělávání, zdravotnictví, mírumilovné náboženské soužití v království Godenu a z jejichž finančních prostředků král organizuje humanitární projekty pro svůj lid. Donátorům této charitativní organizace král udílí záslužnou medaili – Pomoc Godenu.\n\n\n"}
{"id": "1461964", "url": "https://cs.wikipedia.org/wiki?curid=1461964", "title": "Buletin de București", "text": "Buletin de București\n\nBuletin de București je rumunský film z roku 1983. Pojednává o příběhu inženýrky agronomie Silvie Popescu a taxikáře Radu Petrescu, kteří se vzali, ačkoliv k tomu měli jediný důvod – on peníze, které mu ona nabídla, a ona Bukurešť, ve které chtěla zůstat.\n\nMladá Silvia Popescu, původem z Călăraşi, absolvovala institut agronomie. Je poslána na práci do Dorhoi, ale tam se jí nechce. Nakonec dostane radu, že se dá cesta odložit, když se provdá někoho z Bukurešti. Kamarádka Elvira se snaží najít někoho, kdy by si Silvii vzal pro peníze. Nicméně všichni potencionální kandidáti mají nějaké zádrhele a tak si Silvia z bezradnosti zanaříká v taxíku. Když Silvie vysloví částku 10 000 ROL, otočí se na ně taxikář Radu a nabídne se, že by si ji vzal, pokud mu dá 10% zálohu. V den svatby uvidí Silvie na schodech své rodiče, kterým nic neřekla. Utíká tedy dalším východem a její kamarádi ji zapřou. Bezradní rodiče nasednou do taxíku, který řídí Radu. Ten je odveze až k radnici. Rodiče, kteří stále o ničem neví, jej jdou hledat. Poté, co oddávající konstatuje, že manželství je uzavřeno, vběhne do obřadu Silviina matka, ale Silvin otec ji zadrží a oba odcházejí. Silvie s Radem se na ně podívají a matka se na ně ještě jednou otočí a uvidí Silvii. Udělá se jí špatně. Silvia rodičům řekne, že Radu je taxikářem jen dočasně a ve skutečnosti je jenom doktorem Jedou se tedy nejprve najíst do restaurace. Radu je poté odveze k Miahiovi do bytu, kde se rodiče rozhodnou vyzkoušet nebo přestěhovat snad všechno zařízení, od Mihaiova rotopedu, až po obývací stěnu a obrazy. Když jde spát, Silvie si nechce lehnout vedle Rada a učiní tak, až když matka, jakoby náhodou vejde do pokoje. Radu navíc sděluje Silvii, že musí splatit 10 000 ROL, jelikož měl nehodu a byl shledán vinným. Mezitím se Mihaiova žena Olga snaží dostat do bytu, ale Silviin otec ji nechce pustit. Rodiče si představují krásnou budoucnost. Při odchodů zanechává Costică v bytě svou šekovou knížku. Ráno je Silvia na stanici Milice (tj. Rumunská VB) a zjišťuje, že potřebný průkaz není možno vydat. Radu a Silvia se po chvíli rozhodnou, že půjdou za advokátem a požádají jej o pomoc. Radu se snaží využít svého přítele Mihaie, aby se stal svědkem zinscenovaného důvodu k rozvodu, avšak advokát tvrdí, že to nestačí. Radu má být proto vyfotografován s Elvirou v parku Cișmigiu. Silvia jde po soudním řízení pracovat do Dorhoi. Radu vrací šekovou knížku a přichází pracovat do stejné vesnice jako veterinář. Radu a Silvia se tak znovu setkávají. Na závěr filmu se objevují rodiče, kteří o rozvodu mladého páru neví.\n\n\n\nHudbu k filmu, tedy písně Nu uita, vântule! (Nezapoměň, větře!) a Hai la Bucureşti, složil Anton Şuteu. První z nich otextoval Eugen Rotaru a zpívala ji Mirabela Dauer, která si na začátku také střihla malou roli. Film byl natočen ve spolupráci s firmami Fujifilm a Azomureş, zpracován byl v laboratořích F.P.P. Na film navazuje další díl z roku 1985, se stejnými čtyřmi hlavními hrdiny, \"Căsătorie cu repetiție\".\n"}
{"id": "1461965", "url": "https://cs.wikipedia.org/wiki?curid=1461965", "title": "Metujská", "text": "Metujská\n\nMetujská je ulice v Kyjích a Hloubětíně na Praze 14. Začíná na ulici Tálinské, vede mírně esovitě na sever a má slepé zakončení, dále lze na Slévačskou projít jen pěšky. Větší část ulice je v katastrálním území Kyje, pouze západní strana krátkého úseku na sever od Hůrské patří k Hloubětínu. Podle mapy z geoportalpraha.cz však končí na Hůrské, v takovém případě by se v katastrálním území Hloubětína vůbec nenacházela. Ulici od severu postupně protíná Hůrská, Hejtmanská, dále do ní ústí Vranovská, potom ji protíná Sklenská, Želivská a Černičná. V úseku mezi Želivskou a Černičnou je zákaz vjezdu motorových vozidel. Ulice vede po svahu Lehovce ke Kyjskému ve výšce od zhruba 255 do 220 metrů nad mořem.\n\nDo roku 1968, kdy byly Kyje připojeny k Praze, se nazývala \"Konsumní\", a to pravděpodobně kvůli konzumu (obchodu). Poté byla nazvána podle řeky Metuje, levostranného přítoku Labe u Jaroměře v severovýchodních Čechách. Vedle například Rochovské, Oborské, Krylovecké nebo Kardašovské patří do velké skupiny ulic na východě Hloubětína a v sousedních Kyjích, jejichž názvy připomínají vodstvo (řeky a rybníky).\n\nZástavbu tvoří především jednopatrové rodinné domy a vily se zahradami. Pouze v hloubětínském úseku je větší bytový dům na adrese Slévačská 752/36. Ten byl na počátku 21. století přestavěn z původního domu služeb se samoobsluhou, restaurací, zdravotním střediskem, kulturní místností a komunálními službami, který byl postaven primárně pro obyvatele sídliště Lehovec a částečně stojí netypicky nad vozovkou ulice Slévačská.\n\n"}
{"id": "1461966", "url": "https://cs.wikipedia.org/wiki?curid=1461966", "title": "Polgárdi", "text": "Polgárdi\n\nPolgárdi je město v Maďarsku v župě Fejér. Do roku 2014 bylo správním městem okresu Polgárdi, ten byl ovšem zrušen a nyní město spadá do okresu Székesfehérvár. Nachází se asi 12 km jihozápadně od Székesfehérváru a stejnou vzdálenost od břehu Balatonu u obce Balatonakarattya. V roce 2018 zde žilo 6 917 obyvatel, z nichž jsou 83,7 % Maďaři, 0,7 % Romové, 0,5 % Němci a 0,1 % Rumuni.\n\nNejbližšími obcemi jsou Füle, Jenő, Kisláng, Kőszárhegy, Lepsény a Soponya, nejbližším městem Székesfehérvár.\n"}
{"id": "1461967", "url": "https://cs.wikipedia.org/wiki?curid=1461967", "title": "Nitra (nádraží)", "text": "Nitra (nádraží)\n\nNádraží Nitra se nachází na železniční trati č. 140 (Nové Zámky - Prievidza). Nachází se na staničních ulici v městské části Staré Město , ze severu sousedí s autobusovým nádražím. Přímo před nádražní budovou je se nachází zastávka městské autobusové dopravy. \n\nObjekt dvoupodlažní výpravné budovy nádraží pochází ze 70. let 19. století. K budově stanice byly v roce 1921 přistavěny pracovny pro výpravčí, rovněž byly zřízeny tři pokladny. V letech 1924 - 1925 byla provedena instalace elektrického osvětlení úředních místností a nádraží, čímž dostala nádraží dnešní podobu. \n\nV grafikonu 2013/2014 platném od 15. prosince 2013 prochází stanicí 21 spojů, začíná v ní 26 a končí 24. \n\nV roce 2011 padlo rozhodnutí namísto rekonstrukce vybudovat novou budovu nádraží. Odhadované náklady na tuto stavbu dosahovaly polovinu původně plánovaných. Stavba však nebyla realizována v důsledku nedostatku peněz. V létě 2013 byla vybrána firma, která měla za úkol uskutečnit technicko-ekonomickou studii pro elektrifikaci a optimalizaci tratě Leopoldov – Nitra – Šurany. Plánované úpravy mají \"\"připravit podmínky pro moderní dopravní systém integrované kolejové dopravy\" a\" také propojení s Bratislavou. Podle Železnic Slovenské republiky by se v Nitře měly \"\"realizovat nejnutnější úpravy a zastřešení nástupišť, osvětlení, vybudování vizuálního informačního systému a také bezbariérového přístupu pro cestující, jakož i kamerového systému.\" \" Zřízen by měl být i vizuální informační systém na stanici. Elektrifikováno bude celkem 8 kolejí. Rekonstrukce se měla uskutečnit po roce 2015. V lednu 2016 se nicméně s elektrifikací již nepočítalo. Nebylo ani jisté v jaké formě a zda proběhne rekonstrukce železniční stanice v Nitře. \n\n"}
{"id": "1461968", "url": "https://cs.wikipedia.org/wiki?curid=1461968", "title": "Ninalee Craig", "text": "Ninalee Craig\n\nNinalee Craig (\"née\" Allen) (6. listopadu 1927 Indianapolis - 1. května 2018 Toronto) byla americká modelka známá především z fotografií fotografa Rutha Orkina. Proslavila se především zásluhou snímku \"Americká dívka v Itálii\".\n\nV roce 1951 absolvovala šestiměsíční turné po Evropě. Ve Florencii se spřátelila s fotografem Ruthem Orkinem, který ji fotografoval po celé Florencii. Zachytil ji při nakupování na trhu, při flirtování v kavárnách, při prohlížení památek a při dalších zážitcích z pobytu. Nejznámější fotografií se stala \"Americká dívka v Itálii\", na které jde po ulici a pozoruje ji skupina mužů.\n\nVeřejnost interpretovala tyto fotografie jako obtěžování a šovinismus. Ninalee Craigová však v roce 2014 řekla: \"\"V žádném okamžiku jsem se necítila v Evropě nešťastná nebo obtěžovaná\"\" \"a tyto fotografie nepovažuji za symbol obtěžování. Je to symbol ženy, která prožívá naprosto úžasné chvíle. Nebyla jsem ani trochu uražena.\"\n\nPo své cestě po Evropě se vrátila do New Yorku a pracovala jako učitelka a spisovatelka. Provdala se za Itala, se kterým žila v Miláně, ale později se rozvedla. Po návratu do New Yorku se seznámila s novým mužem z Kanady, vdala se za něj a přestěhovala se do Toronta. Měla velkou rodinu, včetně 10 vnoučat a 7 pravnoučat.\n\nZemřela 1. května 2018 ve svých 90. letech.\n\n"}
{"id": "1461969", "url": "https://cs.wikipedia.org/wiki?curid=1461969", "title": "Má tlustá Valentýna", "text": "Má tlustá Valentýna\n\nMá tlustá Valentýna (ve španělském originále Mi gorda bella) je venezuelský televizní seriál, telenovela vysílaná v letech 2002–2003 na stanici RCTV. V hlavních rolích se objevili Natalia Streignard a Juan Pablo Raba. V České republice byla poprvé vysílána od 22. října 2004 do 13. července 2005 na TV Nova. Telenovela měla být původně kratší, ale kvůli diváckému úspěchu bylo přidáno více dílů.\n\nV mezinárodní verzi má seriál 178 dílů, původní verze ale měla dílů mnohem více, kolem 260 epizod, které ale mohly být kratší časově. Televizní společnost poté některé scény vystřihla a kompletní novela byla uvedena tedy pouze při své premiéře ve Venezuele.\n\nV roce 2010 v Mexiku natočili remake této novely, která se jmenovala \"Llena de amor\". Místní adaptace se objevily také v Indii (\"Dekho Magar Pyaar Se\", 2004) a Malajsii (\"Manjalara\", 2007).\n\nVe středu příběhu stojí bohatá a vlivná rodina Villanuevů. Hlavou rodiny je Juan Angel a jeho žena Olimpia, která je sice krásná, ale v jádru je to zlá a intrikářská žena, kterou nejvíc ze všeho zajímá majetek a moc. Mají společně čtyři děti: Orestese, Pandoru, Aquilese a Ariadnu. Orestes je miláček Olimpie a nikdy na něj nedá dopustit, podporuje ho ve všem a vždy mu dává přednost před ostatními. Na zbytek svých dětí je velmi přísná a drží si od nich citový odstup. Nejvíce sporů má s dcerou Pandorou, která už od dětství trpí psychickými problémy, způsobenými tím, že zná její velké tajemství a nenávidí ji za to.\n\nBratr Juana Angela - Luis Felipe měl se svou ženou Evou dceru Valentinu. Když byla Valentina malá, její otec záhadně přišel o život v jejich domě, po pádu z balkónu jeho pracovny. Valentina která vyrůstala od smrti otce v internátě, se během těchto let velmi změnila. Své odloučení od rodiny si vynahrazovala především jídlem a tak se z ní brzy stala baculka, která byla zvyklá žít pouze za zdmi internátní školy. Z Evy se po smrti jejího muže stala alkoholička, bývala skvělá zpěvačka, ale alkohol ji zničil a nedokázala se o svou dceru postarat. O několik let později Valentina končí internátní školu s vynikajícími výsledky a její matka, která se mezitím vyléčila, s ní chce znovu žít v sídle Villanuevů. V den ukončení jejího studia ale Eva umírá při nehodě vrtulníku a Valentina skončí opět sama. Jako jediná dědička majetků svých rodičů se vrací do domu Villanuevů, kde se mezím Olimpia postarala o to, aby veškerý majetek připadl jí, za záminkou, že ji Eva zanechala pouze plno dluhů.\n\nValentina v domě své rodiny znovu potkává svého bratrance Orestese, do kterého už jako dítě byla tajně zamilovaná. Z Orestese se stal velmi pohledný muž, který miluje sport a je zasnoubený se známou modelkou Chiquinquirá. Chiqui je velmi sobecká a rozmazlená a od první chvíle se snaží Valentině znepříjemnit život, stejně jako mnoho jiných. Orestes k ní má ale od začátku velmi vřelí vztah, který brzy bude víc než vztah mezi sestřenicí a bratrancem.\n\n"}
{"id": "1461970", "url": "https://cs.wikipedia.org/wiki?curid=1461970", "title": "Cannobio", "text": "Cannobio\n\nCannobio je italská obec v kraji Piemont v provincii Verbano-Cusio-Ossola. Leží na hranici se Švýcarskem a na severovýchodním břehu jezera Lago Maggiore při ústí říčky Cannobino. Je známá především jako turistické centrum. První písemná zmínka pochází z roku 909, na místě však byly nalezeny římské sarkofágy z 2. nebo 3. století. \n"}
{"id": "1461972", "url": "https://cs.wikipedia.org/wiki?curid=1461972", "title": "Arona (Piemont)", "text": "Arona (Piemont)\n\nArona je město na jezeře Maggiore v provincii Novara v severní Itálii. Jeho hlavní ekonomickou činností je cestovní ruch, zejména z Milána, Francie a Německa.\n\nArcheologické nálezy ukázaly, že oblast kolem dnešní Arony byla osídlena již v neolitu, od 18. do 13. století před naším letopočtem. Později zde sídlili Keltové, které ovládli Římané a v 5. století našeho letopočtu sem pronikli Langobardi. V 11. století bylo založeno benediktinské opatství svatých mučedníků Gratiana a Felina a církevní správu převzalo arcibiskupství v Miláně. Po obléhání a zničení Milána císařem Fridrichem Barbarossou v roce 1162 se mnoho uprchlíků usadilo v Aroně. Později bylo město majetkem Torrianiů a od roku 1277 Viscontiů. Na počátku 14. století se město stalo svobodnou obcí pod patronátem opatství. V roce 1439 ji získal Vitaliano Borromeo a s ním ostatní Borromeové.\n\nHlavní atrakce:\n"}
{"id": "1461973", "url": "https://cs.wikipedia.org/wiki?curid=1461973", "title": "Stezka nad vinohrady", "text": "Stezka nad vinohrady\n\nStezka nad vinohrady či také kobylská stezka nad vinohrady je rozhledna východně od obce Kobylí ve výšce 334 m n. m. na kopci Kobylí vrch, který místní nazývají Homole. Vede k ní naučná stezka Kobylí. Byla navržena místním rodákem Jiřím Vojtěškem a Jakubem Rolečkem z brněnského ateliéru Keeo4design. Stavbu prováděla firma Teplotechna Ostrava od července do října 2018 s náklady 2,5 miliony korun, které uhradila obec. Rozhledna byla pro veřejnost otevřena 27. října 2018 a je volně přístupná.\n\nRozhledna má tvar spirály o délce 65 metrů, která se na 19 ocelových pilířích zvolna zvedá do výšky 7,6 metru. Bylo na ni spotřebováno 11 tun oceli. Nemá jediný schod a na vrchol po nakloněné rovině mohou přijet i lidé na invalidním vozíku. Tvar spirály místo klasické věže byl zvolen i proto, aby nenarušoval panorama krajiny. Kruhová rampa má výseč 334°, což odkazuje na nadmořskou výšku Kobylího vrchu. Poskytuje kruhový výhled. Podle architekta Vojtěška kruh představuje životní cyklus přírody a symbolicky odkazuje na růst obce Kobylí. Nejvyšší bod rozhledny je zakončen skleněnou stěnou. Poskytuje výhled na Pavlovské vrchy, Lednicko-valtický areál, Malé Karpaty, Bílé Karpaty, Chřiby a za dobré viditelnosti na rakouské Alpy. V bezprostředním okolí jsou vysázeny vinice. Během výstupu na vrchol jsou umístěny popisky se šipkami, které ukazují na místa v okolí, informují o dřívějších a budoucích událostech obce a také pokládají filozofické otázky návštěvníkům.\n\n\n"}
{"id": "1461977", "url": "https://cs.wikipedia.org/wiki?curid=1461977", "title": "Reptiliáni", "text": "Reptiliáni\n\nReptiliáni (nebo také \"Reptoidi\") jsou fiktivní národ bytostí ještěřího vzhledu. Příběhy o nich bývají součástí sci-fi románů i pseudovědních teorií a konspirací. Jejich definice díky tomu není příliš jednotná.\nPůvod a život reptiliánů na Zemi bývá vysvětlován hned několika hlavními teoriemi. Podle jedné z nich jde o bytosti žijící v podzemních městech v dutinách hlubin Země. Dle některých tvrzení tam takto žijí už dlouhé miliony let. Jiné teorie je označují za bytosti příchozí z planet jiných solárních systémů. Další možností je jejich existence v jiné realitě nebo dimenzi, ze kterých mohou volně přecházet do naší reality. \n\nÚdajní svědkové uvádí, že reptiliáni jsou většinou většího vzrůstu, sportovní postavy, bez srsti, bezocasí, pokrytí šupinami a odpovídající ještěří barvy ve spektru od hnědé po zelenou. Obličej pak připomíná ještěra – svislé zorničky, velké oči, plochý nos a malé nebo nezřetelné uši. \n\nPrvním známým člověkem, který se reptiliány šířeji zabýval, byl v devadesátých letech John Rhodes. Vytvořil i web „Reptiloids Research Center“, který má za úkol hromadit záznamy o těchto tvorech. \n\nZnámým zastáncem reptiliánů je bývalý hlasatel sportovních zpráv pro BBC a známý konspirátor David Icke. Jedna z mnoha jeho konspiračních teorií mluví o rase s ještěří podobou, jež bývá v jeho vyjádřeních označována jako „reptiliánská“. Ta prostřednictvím kříženců ještěří a lidské rasy ovládá světový řád a to mimo jiné tím, že vytváří a kontroluje média, vlády, armády, bankovní i obchodní sektor. Za zástupce těchto kříženců přitom považuje všechnu aristokracii i vládnoucí politiky (zmiňován bývá například George Washington, George W. Bush nebo britská královna Alžběta II.). Tuto rasu také spojuje se vznikem skupiny Iluminátů a prohlašuje, že jejich cílem je ovládnout lidstvo. V roce 2016 přednášel o svých domněnkách v rámci svého turné i na konferenci pořádané v Praze. \n\nNěkteří autoři včetně Ickeho spojují reptiliány s Mezopotámskými bohy Anunnaky. Odkazují přitom na dezinterpretace špatných překladů sumerských hliněných tabulek záhadologem Zechariem Sitchinem, který zmiňuje, že Anunnakové, přicházející z vesmíru z planety Niburi, byli odlišného vzhledu než Sumerové, kteří jim měli sloužit jako otroci pro těžbu zlata. Nutno podotknout, že Anunnakové se v sumerské literatuře skutečně objevují a v době babylonské byli původně božstvy plodnosti, která vládla podsvětí.\n\nReptiliáni se pravidelně objevují ve sci-fi nebo hororové literatuře i ve filmové tvorbě. V povídce Bezejmenné město se o nich zmiňuje již H. P. Lovecraft. Děj popisuje fiktivní město v poušti, které mělo být obýváno rasou ještěřího vzezření, která se před postupující pouští ukryla do hlubin Země a stále tam žije. Národ reptiliánů žijící v hlubinách Země známý jako Siluriané se objevil například v britskéch sci-fi seriálu Doctor Who. Humaniodní ještěři jsou v tomto seriálu zobrazováni i ve více formách a druzích. Ještěří humanoidi se také v několika formách objevili ve slavném seriálu Star Trek.\n\nLidé ještěřího vzezření jsou také nedílnou součástí širokého spektra bytostí vytvořených pro fantasy RPG Dungeons and Dragons a objevují se i mezi postavami v komiksech vydávaných společností Marvel.\n"}
{"id": "1461978", "url": "https://cs.wikipedia.org/wiki?curid=1461978", "title": "Alan Diaz", "text": "Alan Diaz\n\nAlan Diaz (15. května 1947 New York – 3. července 2018) byl americký fotograf, který v roce 2001 získal Pulitzerovu cenu v kategorii Breaking News Photography za fotografii, na které tým pohraniční stráže United States Border Patrol vystrašil kubánského chlapce Eliana Gonzalese.\n\nDiaz se narodil a vyrůstal v New Yorku, na Kubu se přestěhoval se svou rodinou v roce 1964. Na Kubě působil jako učitel a zároveň studoval fotografii u kubánského fotografa Alberta Kordy. V roce 1978 se přestěhoval do Miami a stal se fotografem a učitelem angličtiny. Do společnosti Associated Press nastoupil jako fotograf na volné noze v roce 1994 a profesionálním fotografem se stal v roce 2000.\n\nDiaz odešel z Associated Press v prosinci 2017 a zemřel 3. července 2018 ve věku 71 let.\n"}
{"id": "1461980", "url": "https://cs.wikipedia.org/wiki?curid=1461980", "title": "Seven Spires", "text": "Seven Spires\n\nSeven Spires je americká symfonicmetalová hudební skupina založená v roce 2013 v Bostonu. U jejího zrodu stála zpěvačka Adrienne Cowan a kytarista Jack Kosto, kteří jsou též autory většiny písní. Na hudební scéně skupina debutovala hned o rok později, když vydala EP \"The Cabaret of Dreams\". Díky tomu kapela mohla začít koncertovat. Debutové album bylo vydáno v roce 2017, jako producent se na něm podílel Sascha Paeth. Začátkem roku 2019 skupina oznámila podepsání smlouvy s vydavatelstvím Frontiers Records, pod kterém o rok později vydala druhé studiové album \"Emerald Seas\".\n\nHudebně se Seven Spires od ostatních skupin hrajících symfonický metal odlišují převážně zpěvačkou, která používá spíše tvrdší rejstříky místo operních. V hudbě Seven Spires se též objevují prvky melodického death metalu a black metalu.\n\n\n"}
{"id": "1461981", "url": "https://cs.wikipedia.org/wiki?curid=1461981", "title": "DTM", "text": "DTM\n\nDTM může znamenat:\n\n"}
{"id": "1461983", "url": "https://cs.wikipedia.org/wiki?curid=1461983", "title": "Diaz", "text": "Diaz\n\nDiaz může znamenat:\n\n\n"}
{"id": "1461984", "url": "https://cs.wikipedia.org/wiki?curid=1461984", "title": "Maják Sõrve", "text": "Maják Sõrve\n\nMaják Sõrve (estonsky: \"Sõrve tuletorn\") stojí na jihozápadním pobřeží poloostrova Sõrve v jihozápadní části ostrova Saaremaa v obci Torgu v kraji Saaremaa v Baltském moři v Estonsku. Je ve správě Estonského úřadu námořní dopravy (Veeteede Amet, EVA), kde je veden pod registračním číslem 935. Maják je nejvyšším v Estonsku a patří mezi šedesátku nejvyšších majáků na světě.\n\nNavádí lodi v severní části Rižského zálivu.\n\nPrvní maják na ostrově byl postaven v roce 1646, jeho konstrukce byla dřevěná a oheň v železném koši se zvedal do výše pomocí vahadla. Maják nechal postavit livonský generální guvernér Gabriel Oxenstein. V roce 1650 byl postaven kamenný maják podle návrhu Heinricha Stegelinga. Maják byl v soukromém vlastnictví až do roku 1737, kdy byl spravován státem. V roce 1770 byl maják přestavěn na hranolovou věž s čtvercovým půdorysen, jeho výška byla asi 15 m a v roce 1807 byl zvýšen na cca 34 metrů. Světlo bylo ve výši 35 m n. m. s dosvitem 17 nm. V roce 1863 byla u majáku postavena dřevěná věž, která zastupovala maják v době rekonstrukce. V blízkosti byla postavena dvoupatrová zděná obytná budova. Od roku 1882 jako světelný zdroj sloužila petrolejová lampa s pěti knoty a v roce 1891 byl v lucerně instalován rotační mechanizmus a Fresnelova čočka s dosvitem 13 nm. V roce 1914 byl dosvit zvýšen na 17 nm. V období první světové války maják vyhořel (dřevěné stropy a schodiště). V roce 1920 byl obnoven a byla nainstalována acetylénová lampa od firmy AGA ve Švédsku. V období druhé světové války byl maják zničen. V roce 1949 byl postaven dočasný dřevěný šestiboký pyramidový maják vysoký 38 m, zdroj světla měl dosvit 18 nm. V roce 1960 byl postaven nový železobetonový maják, diesel generátor. V roce 2000 byla instalována firmou Tideland Signal Ltd. nová světelná soustava s rotačním zařízením (jedna otáčka za dvě minuty) s dosvitem 22 nm.\n\nU majáku se dochovaly obytná budova a sauna z poloviny 19. století, strojovna generátoru a sklady z druhé poloviny 20. století.\n\nŽelezobetonová věž komolého kužele vysoká 53 metrů (včetně lucerny) je ukončena dvěma ochozy a lucernou vysokou 2,7 m. Maják má dolní část bílou, horní část s ochozy a lucernou černou. V roce 2014 byla instalována LED lampa.\n\noznačení\n\n\n"}
{"id": "1461985", "url": "https://cs.wikipedia.org/wiki?curid=1461985", "title": "Josef Matyáš", "text": "Josef Matyáš\n\nJosef František Matyáš (* 27. ledna 1929 Nekoř, Československo) je český matematik, výzkumný pracovník a průkopník v oboru optimalizace regulačních procesů. Jeho výzkum byl soustředěn zejména na aplikace teorie pravděpodobnosti a matematické statistiky s ohledem na metody řešení matematických problémů na analogových počítačích. Krom toho je praktikujícím katolíkem, amatérským zahrádkářem a nadšencem v oblastech filosofie a astronomie.\n\nJosef Matyáš se narodil v roce 1929 v Orlických horách. Pochází z chudé rodiny, jeho otec byl cestář a matka pracovala v zemědělství. V roce 1943 dokončil své základní vzdělání v Jablonném nad Orlicí. Pak začal studium na Obchodní akademii v Praze, jelikož obchodní školy byly jedny z mála, které nebyly nacisty zrušeny. V roce 1944 však byla i tato střední škola Protektorátem zavřena (jako všechny ostatní střední i vysoké školy). Po válce se Josef přihlásil nejprve na Obchodní akademii v Chocni, nicméně po jednom roce se rozhodl přejít na gymnázium.\nTak se 17letý Josef pustil do studia na Arcibiskupském gymnáziu v Praze. V červnu 1947 ale bylo gymnázium výnosem ministerstva školství zrušeno a výuka byla přesunuta do Bohosudova. V té době se Josef dověděl o možnosti ubytování v Klášteře křižovníků pro věřící studenty (tzv. \"juvenát\"), a tak se místo přesunu do Bohosudova rozhodl spolu se skupinou spolužáků pokračovat ve studiu na Jiráskově gymnáziu v Resslově ulici.\n\nTím, že byl ubytován v klášteře, se mj. stal v dubnu 1950 přímým svědkem brutální Akce K, po které byl klášter střežen policisty a milicionáři. V této souvislosti se Josef Matyáš se spolubydlícím Jiřím Kalvodou rozhodli pomoct zachránit většinu hodnotné náboženské literatury, která se v Klášteře křižovníků nacházela, než ji milice objeví a zlikvidují. Po získání klíče od knihovny vyházeli knihy z okna k řece. Tam se po setmění dostavili na vypůjčené loďce a knihy převezli na Čertovku, kde už čekali další věřící studentky a studenti s kufry, kteří knihy uschovali.\n\nPo maturitě v červnu 1950 byl Josef přijat na studijní obor Matematika-fyzika na Přírodovědecké fakultě Univerzity Karlovy v Praze. Po prvním roce studia se rozhodl pro specializaci Matematická statistika z přesvědčení, že byla z nabízených možností nejlépe použitelná v praxi. V době jeho studia se od Přírodovědecké fakulty vyčlenila samostatná fakulta Matematicko-fyzikální. V roce 1954 tedy při promoci získal titul \"‚promovaný matematik‘\" již na této nové fakultě.\n\nPo úspěšném ukončení studií matematiky na Karlově univerzitě v roce 1954 obdržel Josef Matyáš dle potřeb národního hospodářství okamžitě umístěnku na Ředitelství SHD (Severočeských hnědouhelných dolů) jako dispečer provozu v Teplicích v Čechách. Podle umístěnky bylo jeho povinností pracovat tam nejméně 3 roky. Jakožto promovanému matematikovi mu bylo dáno za úkol počítat vagony uhlí. Po roce se mu však po dohodě s vedením SHD podařilo pracovní poměr rozvázat a obstarat si zaměstnání v Ústavu pro výzkum radiotechniky (ÚVR) v Opočínku u Pardubic, kde bylo možné reálně uplatnit získané vzdělání.\n\nOd srpna 1955 do ledna 1990 tedy pracoval Josef Matyáš v ÚVR Tesla Pardubice. Jako matematik se věnoval práci na výzkumu metod analogového, digitálního a hybridního počítání, metod optimalizace a statistických výpočtů. Je spoluautorem odborné knihy „Technika použití elektronických analogových počítačů“ a autorem druhé knihy „Metody vyšetřování spojitých systémů a jejich optimální regulace“. Obě knihy vyšly v Praze roku 1963 a následně také v anglickém překladu v roce 1968. Pracovat na těchto dvou knihách současně byla mimořádná výzva, o které dodnes mluví jako o cenné zkušenosti. V dubnu 1970 mu byl po předchozím úspěšném obhájení kandidátské práce udělen titul Kandidát věd (CSc.) a v listopadu téhož roku pak za tutéž práci obdržel i vědeckou hodnost Doktor přírodních věd (RNDr.).\n\nRNDr. Matyáš uveřejnil více než 75 vědeckých a technických článků v českých i zahraničních časopisech, vypracoval více než 40 výzkumných zpráv a o výsledcích svých výzkumných prací přednášel na více než 35 technických konferencích, kolokviích a vědeckých kongresech. Kromě toho mu bylo uznáno 15 patentů, z nichž většina jsou speciální výpočetní obvody s možností použití v různých technických přístrojích a počítačích.\n\nTéměř všechny zmiňované konference se odehrávaly v socialistických zemích či přímo v SSSR, několik služebních cest bylo do NSR a jedna do Švýcarska. Významnou výjimkou mohla být v roce 1966 konference v USA. Na tu byli v tehdejší ČSSR přihlášeni 4 zájemci, z nichž Matyáš jako jediný připravil přednášku o náhodných procesech, která byla Američany přijata a zařazena do programu konference.\n\nMinisterstvo (tou dobou konkrétně Státní komise pro techniku) kvůli vysokým nákladům na cestu rozhodlo, že vyšle pouze jednoho účastníka. Naděje si však Josef Matyáš dělal marně, z politických důvodů byl vybrán jiný zájemce, stranicky angažovaný pracovník ministerstva. Ten Matyášovi nabídl, že za něj přednášku na konferenci přečte, což bylo pochopitelně zdvořile odmítnuto.\n\nRNDr. Matyáš byl členem Československé vědeckotechnické společnosti, která mu udělila několik vyznamenání za dobrou práci. Získal také celou řadu cen v teoretických a technických soutěžích na svém pracovišti a je držitelem čestných osvědčení za nejlepší řešení různých matematických problémů.\n\nPřed tím, než se Josef Matyáš přestěhoval do Pardubic a založil rodinu, trávil prakticky všechen svůj volný čas a prázdniny v rodném Bořitově výpomocí na polích. Pomáhal tak starat se o hospodářství staršímu bratrovi Stanislavovi, který byl mj. nadšeným včelařem, hudebníkem a profesí truhlářem. V mládí Josefovi vyrobil kytaru, na kterou se pak Josef mohl učit hrát během studií v Praze.\n\nJosef Matyáš se oženil krátce po dokončení studia na Karlově univerzitě a má 3 dcery. Jeho manželka Hedvika, která byla zdravotní sestrou, ho podporovala v jeho vědecké a technické práci. Kromě matematiky se zajímá také o fyziku, astronomii a filosofii. Mluví anglicky, německy a rusky. Ve svém volném čase vždy rád poslouchal klasickou hudbu a pracoval na svojí zahrádce.\n\nOd února 1990 je RNDr. Matyáš v důchodu. Začátkem devadesátých let jezdili často s Hedvikou jako průvodci a tlumočníci na zájezdy do Rakouska, Švýcarska a Německa. Od roku 1993 také pořádali každý měsíc v Pardubicích na farnosti tzv. Seniorklub, který vedli 17 let.\n\n\n"}
{"id": "1461986", "url": "https://cs.wikipedia.org/wiki?curid=1461986", "title": "Celia Imrie", "text": "Celia Imrie\n\nCelia Diana Savile Imrie (* 15. červenec 1952 Guildford, Surrey, Anglie) je britská herečka, známá především rolemi v britské televizní produkci.\n\nNarodila se roku 1952 v Guildfordu v Anglii jako dcera skotských radiologů z Glasgowa. Studovala herectví na Guildford School of Acting. S hercem Benjaminem Whitrowem, který zemřel v roce 2017, má jednoho syna, herce Anguse Imrie (* 1994). Společně se svým synem stanula před kamerou v roce 2007 pro seriál \"Kingdom\". Dosud se podílela na více než 120 filmových a televizních projektech.\n\nV roce 2018 byla uvedena do Academy of Motion Picture Arts and Sciences, která uděluje cenu Oscar.\n\n"}
{"id": "1461987", "url": "https://cs.wikipedia.org/wiki?curid=1461987", "title": "Dekadence (literatura)", "text": "Dekadence (literatura)\n\nPojem dekadence se v literatuře užívá pro označení jednoho ze směrů literárního modernismu, rozšířeného v evropských literaturách na přelomu 19. a 20. století, v období fin de siècle. Přestože tvoří literární dekadence nejvýraznější proud dekadence jako uměleckého a kulturního směřování, vzhledem k dobové oblibě spojování více druhů umění jsou důležité také její vazby na ostatní umělecké druhy, zejména na výtvarné umění. V širším smyslu však může být jako dekadentní popsáno jakékoliv literární dílo vnímané jako úpadkové, bez společenské funkce či přímo protispolečenské – pojem přitom může sloužit jako hanlivý odsudek, ale také neutrální označení.\n\nDekadentní texty přelomu 19. a 20. století kladly důraz na individualitu, dokonalost, umělost a rafinovanost, čisté umění vytvářené pro umění samo (lartpourlartismus), aristokratičnost a neobvyklou sexualitu, ale také tragickou lásku, osamění, šílenství, degeneraci a smrt. Významnou roli hrálo náboženství a mystika – mnozí významní dekadentní umělci se obraceli k vypjatým podobám katolicismu nebo byli fascinováni satanismem, kulty pohanských božstev či okultními učeními.\n\nDekadentní literatura byla publikována především ve francouzském kulturním okruhu: klíčovým autorem byl Joris-Karl Huysmans s románem \"Naruby\", ale také Jean Lorrain, Remy de Gourmont či spisovatelka Rachilde. V britském prostředí vynikli obzvláště Oscar Wilde a Algernon Charles Swinburne. Největším jménem polské dekadence se stal Stanisław Przybyszewski. K významným českým osobnostem literární dekadence patřili Arnošt Procházka, Jiří Karásek ze Lvovic, Karel Hlaváček či Arthur Breisky; částí svého díla se k dekadenci zařadil také Stanislav Kostka Neumann.\n\nJe-li pojem chápán obecněji, lze jako dekadentní popsat jakoukoliv disharmonickou a disonantní literaturu spojenou s úpadkem nebo pocity zmaru a zoufalství. Literární vědec Jaroslav Med uvedl, že tyto prvky je možné hledat v pozdní antice, baroku, romantismu či dalších obdobích až do současnosti – například u Hölderlinově poezii, v Goethově \"Utrpení mladého Werthera\" (1774) či v Byronově \"Childe Haroldově pouti\" (1812).\n\nV užším smyslu byla dekadence výraznou součástí literárního modernismu konce 19. století a začátku 20. století, někdy bývá označována za radikální křídlo či pól moderny. Společně s ostatními modernistními směry se ostře stavěla proti realistickým postupům, přičemž ji fascinovala abnormalita, chorobnost, telepatie, hypnotismus, magie, okultismus a podobná témata. V centru literárního směru stála touha uniknout z všednosti a nudy života prostřednictvím textu do slavné, tajemné minulosti nebo do vzdálených a exotických orientálních říší; dekadentní autoři přitom propojovali nejrůznější pověsti a tradice. Významnou roli hrálo také sexuální a drogové opojení.\n\nDekadence měla velmi blízko k ostatním dobovým směrům, zejména k symbolismu, proto se někdy hovoří o dekadentním symbolismu. Otto M. Urban charakterizoval dekadenci jako protnutí dvou protikladných směrů, symbolismu (s jeho duchem umění) a naturalismu (s jeho patologií těla). V době rozkvětu dekadentní literatury bývala někdy ztotožňována s modernismem vůbec. Bohuslav Chaloupka ve stati \"Budoucí umění\" (1894) popsal dekadenci jako vyjádření dobového intelektuálního zemdlení a radikální syntézu myšlenek 19. století; vřadil do ní i oblasti a směry jako symbolismus, impresionismus, novoromantismus, okultismus a další. Podle Jaroslava Meda pojem symbolismus vznikl jako náhrada pejorativního označení dekadence a dekadentní tvůrcové se v širokém proudu symbolismu posléze rozplynuli.\n\nV některých aspektech navazovali dekadentní spisovatelé na dědictví literárního romantismu, popřípadě na dobový novoromantismus – šlo především o zvýšený důraz na jedince, tematizaci milostného citu a fascinaci smrtí a krásou. V některých bodech se však od romantického vidění světa výrazně odchýlili, především v otázce přírody a přirozenosti. Dekadentní díla oslavují umělost a schopnost člověka přirozený řád věcí narušit či zcela obrátit.\n\nBěžně se objevujícím rysem dekadentního myšlení bylo upnutí ke katolicismu s jeho mučednictvím, rituály a honosnou estetikou. Objevovalo se ale také naopak radikální popření křesťanských idejí, příklon k pohanství nebo satanismu či fascinace exotickými nebo starobylými božstvy a kulty. K dekadentnímu „duchovnímu eskapismu“ lze dále přiřadit zálibu v mystice, okultismu či rosekruciánství.\n\nČetní dekadentní spisovatelé alespoň část svého života prožili jako katolíci. Ve Francii se k římskokatolické církvi obrátil Joris-Karl Huysmans, v českém prostředí si katolickým obdobím prošel Jiří Karásek ze Lvovic. Četné byly přestupy dekadentů ke katolické víře v Anglii. Kromě Oscara Wildea, známého svou konverzí na smrtelné posteli, se z tohoto okruhu ke katolicismu přiklonili například Alfred Douglas, Lionel Johnson, Frederick Rolfe či Renée Vivienová, básník John Gray se dokonce stal knězem. Tomuto fenoménu se věnoval mimo jiné Ellis Hanson ve studii \"Dekadence a katolicismus\" (\"Decadence and Catholicism\", 1997). Protože byl v Anglii viktoriánského období katolicismus v obecných představách tak jako tak spojen s pohanstvím a homosexualitou, obrat ke katolicismu byl podle Ellise přirozeným krokem pro dekadenty, kteří chtěli naplnit své méně společensky přijímané erotické touhy.\n\nObzvláště ve Francii byla na sklonku 19. století rozšířená fascinace uctíváním ďábla a černou magií. Léo Taxil publikoval pod jménem Dr. Bataille mystifikační zápisky \"Ďábel v 19. století\" (\"Le Diable au XIXe siècle\", 1892). V tomto díle, rozsáhlém a neobyčejně populárním, popsal údajnou činnost a rituály satanistů ve Francii i ve světě. Dekadentní spisovatel Joris-Karl Huysmans satanistickou tematiku využil v úspěšném románu \"Tam dole\" (1891), v němž se mimo jiné věnoval sukubátu či černé mši.\n\nDekadentní texty často zpracovávaly neobvyklé formy sexuality. Zájem o sexuální „perverze“ vzrostl v 80. a 90. let také s rozvojem sexuologie, díky kterému se do popředí veřejného zájmu dostala témata jako fetišismus, hysterie či mužská a ženská homosexualita. Výrazný vliv měla například \"Psychopathia sexualis\" (1886) Richarda von Krafft-Ebing, naznačující spojení neobvyklé sexuality s dědičností a degenerací.\n\nAž na výjimečné případy je konstantou dekadentních textů – psaných téměř výhradně muži – protagonistův ambivalentní vztah k ženám. Žena bývá idealizována a vnímána pygmalionsky jako dokonalé umělecké dílo, jehož je hrdina tvůrcem a zároveň obětí; současně však může být žena pojímána jako krutá nebo sadistická bytost. Nebezpečné ženské postavy ohrožující submisivního protagonistu se objevují například v Louÿsově pornografickém lesbickém románu \"Afrodita\" (\"Aphrodite\", 1896) nebo v dramatu \"Lilith\" (1892) Remyho de Gourmont, zobrazujícím sodomii a bestialitu v Rajské zahradě. Uchvacující postavou byla pro dekadenty biblická Salome, svou ženskou svůdností a současně překračováním genderových rolí; její příběh zpracoval na konci 19. století Gustave Flaubert v povídce „Herodias“ (1877), ale také Oscar Wilde v dramatu \"Salomé\" (1891). Ještě výraznější obracení genderových rolí je možné pozorovat v textech francouzské spisovatelky Rachilde, například v románech \"Monsieur Vénus\" (\"Pan Venuše\", 1884) či \"La Marquise de Sade\" (\"Markýza de Sade\", 1887).\n\nDůležitou součástí dekadentních teorií je estetismus, tedy antipozitivistická představa výlučného umění, které není ovlivňováno všední realitou a zároveň na ni žádným způsobem nepůsobí. Čisté, absolutní umění je vytvářeno pro umění samo (v rámci lartpourlatismu, z francouzského „l'art pour l'art“, umění pro umění) a pojí se s kultem Individua a Krásy. Dekadence se přitom mohla přiklánět k modernímu pojetí (ve smyslu estetiky a etiky jako dvou naprosto naprosto nezávislých a nesouměřitelných oblastí) či k romantickému pojetí (ve smyslu nastolení ideálů krásy a estetiky na původní místo pravdy a morálky). V českém prostředí rozpracoval tyto teze především Arnošt Procházka.\n\nAčkoliv v současné běžné mluvě znamená diletantismus především povrchní, neodborný a často neobratný přístup, dekadentní myšlení jej vnímalo odlišně. Pojem „dilettante“ označoval původně člověka milujícího hudbu, později osobu se širokým polem zájmů a zálib. Charles Baudelaire spojoval diletantismus s všeobecným rozhledem a hlubokou láskou ke kráse; Théophile Gautier tuto službu kráse spojoval také s dokonalým zvládnutím uměleckého řemesla. Na konci 19. století se pak zformovaly dva protikladné postoje. Spisovatel a kritik Paul Bourget chápal diletantismus jako schopnost vciťovat se do jiného a myslet v souladu s mnoha různými a protikladnými hledisky, a tudíž nemožnost cokoliv jednoduše tvrdit. Tato schopnost, typická pro osoby v pozdních a složitých civilizacích, byla podle Bourgeta způsobem pěstování a kultivování sama sebe, byť vposledku spojená s nebezpečím ztráty pevných názorů a vůle k činu. Joris-Karl Huysmans naopak diletantismus odsuzoval jakožto stádní přijímání jakéhokoliv umění, nechápavý eklekticismus a promiskuitu v obdivu. Místo toho nacházel ideál v kritickém posuzování a hlubokém vztahu k uměleckým dílům, které mělo vést k jejich vášnivému přijímání či odmítání.\n\nK nástupu dekadence jako směru přispěl kromě zahraničních vlivů (v první řadě francouzských) také Julius Zeyer (Šalda nazval prologem české dekadence jeho díla \"Tři legendy o krucifixu\" (1885), \"Jan Maria Plojhar\" (1891) a \"Dům u Tonoucí hvězdy\" (1896)) a česká intimní a osobní lyrika sledující pozdní romantickou linii – zejména parnasistní a predekadentní texty. Typickou tvůrkyní je v tomto ohledu Irma Geisslová (1855–1914), autorka sbírky \"Immortelly\" (1879). Ve své melancholické poezii využívala četných tragických a bolestných motivů (samota, šílenství, zhrzený cit), byť dosud bez aristokratické stylizace či pózy. Mezi další predekadentní díla se počítají texty Karla Červinky, Jaroslava Kvapila, Jaromíra Boreckého, Otakara Auředníčka, Františka Pečinky a dalších. Těžiště jejich tvorby lze v nejužším slova smyslu umístit těsně před nástup dekadence a datovat jej lety 1888 až 1892.\n\nČeská dekadentní literatura přelomu 19. a 20. století je pak spojena především s počátky časopisu \"Moderní revue\" (1894–1925). Kromě vydavatelů Arnošta Procházky a Jiřího Karáska ze Lvovic v něm byli činní také Karel Hlaváček nebo Hugo Kosterka. Časopis svým čtenářům zprostředkoval modernistní impulzy uveřejňováním filosofických textů (například Nietzscheho) a uměleckých prací Baudelairových, Verlainových, Mallarméových, Wildeových, Maeterlinckových, Przybyszewského a dalších.\n\nV březnu 1894 uveřejnil Arnošt Procházka (1869–1925), nejvýznamnější teoretik české dekadence, článek „Glosa k dekadenci“. V něm formuloval vidění světa, které měli dekadenti zachycovat ve svých dílech: pocit disharmonie, skepse vůči ubíjející všednosti, na jedné straně nihilismus, ale zároveň vědomí nedosažitelného ideálu dokonalejšího individuálního bytí. V následujících letech publikovali v časopise \"Rozhledy\" své reakce František Václav Krejčí, Jan Vorel a František Xaver Šalda. Šalda zpočátku dekadentní myšlení v literatuře podporoval a vnímal ho jako ztělesnění nových individualistických myšlenek, již v létě 1895 však tvorbu české dekadence při kritice románu \"Stojaté vody\" odsoudil coby zásadní nepochopení těchto ideálů.\n\nV prosinci roku 1894 vyšla jediná Procházkova básnická sbírka, \"Prostibolo duše\". Zapůsobila jako iniciační a programový text a ovlivnila četné další literáty české moderny. V koncentrované podobě ukázala možnosti, jež tvůrcům nabízela dekadentní poetika: důraz na protiklady a rozkladné síly, sny, osamění, silné vůně (zejména vůni tuberóz), osamělou lásku a erotické motivy (například lesbismus), ale také pocit vyhnanství, satanismus, barbarství, protispolečenské směřování a užití volného verše. Dekadentní ladění prozrazoval i vzhled publikace – neobvyklá typografie a obálka, omezený náklad a skutečnost, že šlo o jednu z prvních českých číslovaných bibliofilií.\n\nK nejvýraznějším a nejplodnějším osobnostem české dekadence se zařadil Jiří Karásek ze Lvovic (1871–1951). Jeho básnické sbírky a prózy se vyznačovaly tematizací aristokratičnosti a snovosti, jak dokazují kupříkladu \"Zazděná okna\" (1894), ale také provokativními a erotickými obrazy disharmonického života – sbírka \"Sodoma\" (1895) byla dokonce zkonfiskována cenzurou. Dekadentní pocity aristokratického vypravěče vyjádřil v románu \"Gotická duše\" (první verze 1900). Ačkoliv krátce experimentoval s volným veršem, psal Karásek předně v tradičních básnických formách, především v sonetech. Literární kritik Arne Novák označil Jiřího Karáska ze Lvovic za prototyp českého dekadenta a zdůraznil jeho zálibu v katolicismu, středověku, hřbitovech a paradoxní sodomitské erotice přecházející až v misogynii, pederastii a sadismus.\n\nKarel Kamínek (1868–1915) navazoval na Karáska a využíval ve své lyrické tvorbě erotických a snových motivů. K jeho dílům se počítá román \"Hřích\" (1894) či sbírka povídek \"Dies irae\" (1896); do češtiny převedl Przybyszewského prózy. K dalším českým dekadentním spisovatelům patřil Bohuslav Knoesl se svou poezií snově laděnou poezií či Luisa Ziková a Karel Nejč, dva v mladí zesnulí básníci, kteří zachytili pocitů blížící se smrti. Svým dílem se k dekadenci řadí i Karel Hlaváček, rovněž předčasně zemřelý; jmenovat lze sbírku \"Mstivá kantiléna\" (1898), zachycující deziluzi a pocity marnosti během povstání nizozemských gézů v 16. století. V některých svých raných básnických knihách (jako \"Satanova sláva mezi námi\", 1897) se k protispolečenským a pohanským polohám dekadence přihlásil též Stanislav Kostka Neumann.\n\nNěkteré dekadentní prvky (osamělost duše, moc umění, mysticismus) lze hledat také v prvních třech sbírkách symbolisty Otokara Březiny. Okultní a dekadentní prvky zapracovával do svých veršů Josef Šimánek. Dekadentně erotické prózy a básně psal též Louis Křikava; nervové napětí a duševní přecitlivělost tematizovali Jan z Wojkowicz a Vladimír Houdek. Dekadentní obraznost se objevuje v díle Jana Opolského. Mezi české básníky inspirované dekadencí lze dále zařadit Karla Babánka, Alfonse Bresku, Emanuela Lešehrada, Edvarda Klase, Petra Klese, Arnošta Ráže, Karla Teichmanna, Antonína Trýba, Jaroslava Želivu, Valdemara Vyleťala a další. Na počátku 20. století publikoval tři sbírky dekadentních povídek – \"Cyklus rozkoše a smrti\" (1907), \"Cortigiana\" (1911) a \"Dravci\" (1913) – též Miloš Marten, známější jako kritik. Arthur Breisky, představitel českého dandysmu, vydával v první dekádě 20. století dekadentní prózy, eseje a kritiky. V nich hlásal úplné odtržení umění od života a mystifikaci za všech okolností.\n\nSklon k využívání dekadentních motivů a postupů se v moderní francouzské literatuře objevuje často. Za autory děl s dekadentními prvky jsou označováni například markýz de Sade, Charles Baudelaire nebo Gustave Flaubert (zejména pro román \"Salambo\") a další. Dekadence jako literární směr v užším slova smyslu nicméně započala až v poslední třetině 19. století, po francouzské porážce v bitvě u Sedanu, a trvala přibližně do konce století.\n\nSamotné označení „dekadenti“ bylo užíváno od 80. let. Maurice Barrès použil tento výraz pro označení tvůrců navazujících na Baudelaira (jako byli Paul Verlaine, Tristan Corbière nebo Stéphane Mallarmé) již v prosinci 1884; a podobná pasáž se objevuje také v Huysmansově románu \"Naruby\" z téhož roku. Pro literární směr se nicméně označení dekadence začalo hojněji užívat až od roku 1885, a to především díky pokusu o zesměšnění, když básníci Henri Beauclair a Gabriel Vicaire pod společným pseudonymem „Adoré Floupette, poète décadent“ vytvořili parodii nazvanou \"Les déliquescences, poèmes décadents\" (\"Hniloby, dekadentní básně\"). Autoři, kteří byli terčem žertu, se ke jménu nicméně okamžitě hrdě přihlásili. Paul Verlaine dokonce podle tvrzení Ernesta Raynauda prohlásil: „Miluji slovo dekadence, celé blýskavé zlatem a purpurem... Dekadence, toť umění krásně umírat.“ Anatol Baju, organizátor dekadentní skupiny, sestavil a publikoval v roce 1887 manifest dekadence a mezi lety 1886 a 1889 vydával časopis \"Le Décadent\". Zpočátku byli mezi dekadenty zahrnováni také básníci, kteří se později začali označovat za symbolisty. Jako dekadenty (Les Décadents) popsal svou básnickou skupinu mimo jiné Jean Moréas v manifestu z roku 1885; o rok později však již dal jednoznačně přednost pojmenování symbolisté. Přestože byly oba směry silně provázané, začaly být od sebe odlišovány; zatímco dekadenti publikovali především v časopisech \"Le Décadent\" a \"Le Scapin\", do časopisu \"Le Symboliste\" přispívali ponejvíce autoři vnímaní jako symbolisté (například Moréas, Verlaine nebo Mallarmé).\n\nFrancouzská dekadence konce století byla především vyvrcholením myšlenkového vývoje, jež započal publikováním Baudelairova eseje \"Malíř moderního života\" (\"Le Peintre de la vie moderne\", 1863) a Gautierovy předmluvy k vydání Baudelairových \"Květů zla\" (\"Les Fleurs du Mal\") z roku 1868. Byla však také ovlivněna navazováním na prvky z anglické literatury a kultury. Kromě dandysmu, jenž do Francie přišel jako anglická móda již v první polovině 19. století, hrály při utváření francouzské dekadentní literatury významnou roli i další britské impulzy – výtvarná tvorba Prerafaelitů, dílo Thomase de Quincey nebo texty Algernona Charlese Swinburna. Quinceyho \"Zpověď požívače opia\" (\"Confessions of an English Opium-Eater\", 1822) byla již v roce 1828 přeložena do francouzštiny Alfredem de Musset; společně s Baudelairovými texty se podepsala pod oblibu opia a dalších eskapistických drog v dekadentní kultuře 80. a 90. let.\n\nUrčujícím autorem moderní francouzské dekadence se stal Joris-Karl Huysmans a zejména jeho román \"Naruby\" (\"À rebours\", 1884). Protagonista této knihy, Jean Floressas des Esseintes, vykazuje všechny znaky dekadentního antihrdiny: je posledním potomkem starobylého vznešeného rodu, libuje si ve svém zjemnělém vkusu, zženštilosti a dandysmu, trpí hypochondrií a odjíždí z Paříže, aby se v dokonale umělém prostředí svého sídla věnoval hledání estetické a intelektuální dokonalosti. Nejde ani tak o příběh, jako spíše důkladnou studií hrdinových zálib v literatuře, výtvarném umění, květinách a parfémech. K dalším významným Huysmansovým dílům patří například první dokončený román \"Marta\" (\"Marthe\", 1876). Již v něm tematizoval útěk od reality k umění a fantazii, když vylíčil poměr básníka k herečce a prostitutce Martě – protože připomíná protagonistovi slavné malby, inspiruje ho k psaní, avšak v konečném důsledku se uměleckým dílům nemůže vyrovnat. Známý je rovněž román \"Tam dole\" (\"Là-Bas\", 1891). Vypráví o moderních uctívačích satana, se kterými se hrdina setká poté, co začne zkoumat život Gillese de Rais, sériového vraha dětí z 15. století. V pozdějších textech se pak Huysmans věnoval především přechodu k římskému katolictví.\n\nK nejdůležitějším teoretikům literární dekadence patřil romanopisec a kritik Paul Bourget (1852–1935), autor souboru \"Essais de psychologie cotemporaine\" (\"Eseje o současné psychologii\", 1880–1883). Zkoumal úpadek evropské společnosti a vzestup individualismu a nihilismu. Chápal však život v této éře jako umělecké privilegium, jež nabízí větší možnosti než tvorba ve společnosti v minulosti, sice zdravější a mravnější, ale intelektuálně a esteticky méně rafinované. Kromě ostatních dekadentních spisovatelů ovlivnil též filosofa Friedricha Nietzscheho. Okultista Joséphin Péladan (1859–1918), podepisující se jako Velký mág Sâr Mérodack J. Péladan, vydal v letech 1884–1900 patnáctidílný románový cyklus \"La Décadence latine\" (\"Latinská dekadence)\". V něm zaútočil na ateistické a rovnostářské hodnoty Třetí Francouzské republiky, popsal úpadek Evropy a vyjádřil naději, že dojde k vytvoření nové, duchovnější civilizace s pomocí slovanské rasy. Elémir Bourges zachytil odpor k moderní době ve svém prvním románu, \"Le crépuscule des Dieux\" (\"Soumrak bohů\", 1884). Jeho dekadentní hrdina, degenerovaný německý aristokrat, ohlašuje apokalyptickou proměnu společnosti a příchod mechanizovaného a materialistického světa bez umění či krásy.\n\nJednou z mála ženských autorek mezi francouzskými dekadenty se stala Rachilde, vlastním jménem Marguerite Eymeryová; Maurice Barrès jí přezdíval „slečna Baudelairová“ („Mademoiselle Baudelaire“). Pohybovala se v centru literárního života v Paříži a v jejím salónu se scházeli mnozí důležití dekadentní tvůrcové. Ve svých textech, například románech \"Monsieur Vénus\" (\"Pan Venuše\", 1884) a \"La Marquise de Sade\" (\"Markýza de Sade\", 1887), experimentovala s obrácením genderových rolí. V románu \"Pan Venuše\" se květinář Jacques Silvert vdá za hysterika Raoula de Vénérande, čímž prolomí nejen bariéry společensky přijímané sexuality, ale také rozdíl ve společenském postavení obou mužů. Kniha byla krátce po své publikaci v Belgii v roce 1884 zakázána a ve Francii vyšla v upravené podobě až v roce 1889.\n\nDo starší generace autorů řazených k dekadenci patří především Jules Barbey d'Aurevilly (1808–1889), literární kritik, teoretik a praktik dandysmu a spisovatel vyznačující se bohatým slovníkem a popisem luxusu, například v povídkové sbírce \"Ďábelské novely\" (\"Les Diaboliques\", 1874). Na jeho tvorbu navázali Auguste Villiers de l'Isle-Adam (1838–1889) a Catulle Mendès (1841–1909). Léon Bloy (1846–1917) je znám jako hluboce věřící katolík, nesmiřitelný sestavovatel pamfletů, esejí, básní a povídek, vyznačujících se často tematizací utrpení a černým humorem – například ve sbírce \"Nezdvořilé povídky\" (1894, \"Histoires désobligeantes\"). Ostře proticírkevním, antiburžoazním a anarchistickým dekadentem byl naopak Octave Mirbeau (1848–1917), autor četných próz, mimo jiné autobiografického románu \"Sébastien Roch\" (1890), v němž popsal zneužívání chlapce v jezuitské škole. Kromě beletristických textů, jejichž tématem často byla sadomasochistická sexualita nebo zločin, se věnoval také žurnalistice, přičemž jeho články se vyznačovaly obzvláštní kritičností a jízlivostí.\n\nBásník a romanopisec Jean Lorrain (1855–1906) patřil k vzhledem ke své otevřeně přiznávané homosexualitě a zálibě v dobrém oblékání, líčení a soubojích k nepřehlédnutelným postavám pařížského veřejného života. Byl závislý na etheru a ve svých dílech často zachycoval drogovým omámením vyvolávané hrůzostrašné vidiny. Jeho nejdůležitějším románem je \"Monsieur de Phocas\" (\"Pan de Phocas\", 1901). Remy de Gourmont (1855–1915) si získal pozici důležitého kritika a učence; věnoval se mimo jiné sexuálnímu chování živočichů nebo poezii raného křesťanství. K jeho dílům patří divadelní hra \"Lilith\" (1892), román \"Sixtine\" (1890) nebo převyprávění pověstí ve sbírce \"Magické příběhy\" (\"Histoires magiques\", 1894). Básník Jules Laforgue (1860–1887) sloužil šest let v Berlíně jako francouzský předčítač pro německou císařovnu Augustu Sasko-Výmarskou. Z básnických sbírek, jež stihl během svého krátkého života vydat, vyniká \"Napodobení naší Paní Luny\" (\"L'Imitation de Notre-Dame la Lune\", 1886), z prózy pak \"Legendární morality\" (\"Moralités légendaires\", 1887).\n\nVysokého věku se nedožil ani Marcel Schwob (1867–1905), precizní prozaik, který zasazoval své příběhy do starověku, středověku, ale také do nevěstinců a chudobinců moderní Paříže. Ve sbírce \"Imaginární životy\" (\"Vies imaginaires\", 1896) zachytil životy četných historických osobností, od velkých jmen antiky (Empedoklés, Lucretius) až k postavám jako Paolo Uccello, italský sochař z 15. století, nebo Cyril Tourneur, anglický dramatik ze 17. století. K mladším dekadentům patřil Pierre Louÿs (1870–1925), původem z Belgie, autor erotických a pornografických textů, z nichž ty nejslavnější jsou zasazeny do prostředí starověku – například sbírka lesbických básní \"Písně Bilitiny\" (\"Les Chansons de Bilitis\", 1894) nebo román \"Afrodita\" (\"Aphrodite\", 1896).\n\nMezi další důležité autory patří Albert Aurier, Pierre Vareilles, Miguel Fernandez či Laurent Tailhade. K dekadentním textům lze přiřadit i satiricky laděné práce Jeana Richepina (1849–1926), prózy Gustava Geffroye (1855–1926), ale i některé povídky, jimiž Guy de Maupassant obracel k tématům šílenství, hrůzy nebo fetišismu, kupříkladu „Horla“ („Le Horla“, 1886), „Mrtvé vlasy“ („La Chevelure“, 1884) nebo „Rozvod“ („Divorce“, 1888).\n\nSměrem, který v anglickém prostředí přímo předcházel dekadentnímu hnutí a posléze se do něj prolnul, byl esteticismus. V anglickém prostředí tento pojem chápán nejen jako obecnější způsob myšlení, ale také jako jemu odpovídající konkrétní umělecký směr mezi 60. a 80. lety 19. století. S dekadencí měl mnohé styčné body, zejména lartpourlartismus (umění pro umění), touhu po intenzitě prožitku a odmítání utilitarismu a průmyslové výroby. V 80. letech 19. století však obliba esteticismu v uměleckých a aristokratických vrstvách začala upadat, zejména proto, že vzrostla jeho popularita ve střední třídě, a kromě toho se stal terčem časopiseckých karikatur (zejména v Punchi) a parodických děl. Nové, nadšeně přijímané impulzy přišly do anglické tvorby z Francie – anglický básník Victor Plarr (1863–1929) frankofilní atmosféru konce století v Anglii shrnul výrokem, že na konci 80. let a na začátku 90. let 19. století musel člověk být až absurdně francouzským. Neobyčejný vliv měl zejména Joris Karl Huysmans, klasik francouzské dekadence, vnímaný v Anglii jako tvůrce stojící na hranici esteticismu a naturalismu.\n\nKlíčovými autory, kteří se na vývoji anglické dekadence podepsali, byli Charles Baudelaire, Dante Gabriel Rossetti, Arthur Rimbaud, Paul Verlaine a Guy de Maupassant. Vkus anglických dekadentních autorů byl nicméně poměrně eklektický. Kromě svých přímých uměleckých předchůdců se hlásili také k dílům dobově velmi populárních autorů jako George Meredith nebo Robert Louis Stevenson, které považovali za spojence ve svém zápalu pro literaturu a tažení proti měšťanskému vkusu a morálce. Spíše než dobrodružný děj Stevensonových próz oceňovali jeho precizní styl a bohémský životní styl. Kromě toho bylo dekadentní uvažování nejsilněji ovlivněno dílem Waltera Patera (1839–1894), označovaného za jednoho z nejdůležitějších myslitelů esteticismu. Jeho texty, zejména \"Renesance: Studie o výtvarném umění a poezii\" (1873), propagovaly myšlenku umění pro umění a byly východiskem pro většinu dekadentů v Anglii – Oscar Wilde uvedl, že tento soubor studií bere všude s sebou a považuje ji za pravý květ dekadence. V širším slova smyslu bývá Pater přiřazován přímo k dekadenci.\n\nNa rozhraní mezi esteticismem a dekadencí stojí též básník Algernon Charles Swinburne (1837–1909). Jeho básně ze 60. let bývají označovány, někdy spolu s prerafaelitskými díly, za hlavní zdroj anglického estetistického hnutí, jindy je chápán jako dekadent. Swinburnovy verše, k jejichž nejranějším příkladům patří \"Poems and Ballads\" (\"Básně a balady\") z roku 1866, jsou charakteristické svým smyslným jazykem a kontroverzními tématy; v básni „Anactoria“ například zachycuje erotickou lásku básnířky Sapfó k jiné ženě. Jeho využívání provokativních básnických postupů – mezi něž patří například kanibalistické a sadomasochistické obrazy, uctívání ďábla či formální výstřednosti jako rýmování homonym – činí text podle názoru některých komentátorů až absurdním. Z pozdějších jeho děl lze jmenovat jeho \"A Century of Roundel\" (\"Století roundelů\", 1883), ve kterém představil básnickou formu nazvanou roundel, inspirovanou rondelem a rondeau a starou francouzskou poezií, například dílem Karla Orleánského. Silně protikřesťanské vyznění mají dvě jeho rozsáhlé epické básně zpracovávající látku z artušovských pověstí – \"Tristram of Lyonesse\" (\"Tristram z Lyonesse\", 1882) a \"The Tale of Balen\" (\"Balenův příběh\", 1896).\n\nDalším raným tvůrcem, jenž v poezii zužitkovával dekadentní impulzy, byl původem irský autor George Moore (1852–1933). Ve dvou svých raných básnických sbírkách, \"Flowers of Passion\" (\"Květy vášně\", 1879) a \"Pagan Poems\" (\"Pohanské básně\", 1881) napodobil Baudelairovy práce a věnoval se tématům jako incest, androgynie či lesbismus. George Moore se stal rovněž průkopníkem prózy s dekadentními prvky. V průběhu 80. let sepsal řadu psychologicky laděných románů o různých typech mladých mužů, počínaje svou prozaickou prvotinou \"A Modern Lover\" (\"Moderní milenec\", 1883). Silně inspirován byl přitom kromě Huysmansovy tvorby také dílem Waltera Patera.\n\nNa konci 80. let zájem anglické intelektuální veřejnosti o dekadenci zesílil, na čemž měly podíl eseje autorů jako George Moore, Havelock Ellis (1859–1939), Richard de Gallienne (1866–1947), Arthur Symons (1865–1945) či Lionel Johnson (1867–1902). Přelom nicméně představuje zejména úspěšný román \"Obraz Doriana Graye\", poprvé vydaný v roce 1890. Jeho původem irský autor, Oscar Wilde (1854–1900), je počítán i významným reprezentantům esteticismu. Román byl inspirován Huysmansovým \"Naruby\" a jeho ústředním tématem je dekadentní představa nadřazenosti umění nad přírodou. Původní verze \"Obrazu Doriana Graye\", vydaná v časopise \"Lippincott's Monthly Magazine\", byla sice kratší, avšak explicitnější a provokativnější svými homoerotickými motivy; v prodloužené verzi z roku 1891 vyšel Wilde vstříc pobouřeným kritikům a širší veřejnosti a mnoho těchto náznaků vypustil, a naopak připojil heterosexuální vedlejší zápletku s herečkou Sibylou Vaneovou. Skutečnost, že byly krátce po sobě vydány dvě odlišné verze, ukazuje podle literárního vědce Dennise Denisoffa na rozpor v britském pojetí dekadence v podobě ochoty mísit francouzské aristokratické vlivy se zjemnělostí měšťanského a konzumeristického typu. Wilde pak i nadále stál v popředí dekadentního hnutí. Mezi jeho úspěšná díla se zařadilo především francouzsky napsaná drama \"Salomé\" (1892), využívající prostředí upadajícího království, androgynních postav a scén sexuálního násilí. Překlad do angličtiny pořídil v roce 1894 Wildeův partner Alfred Douglas. Ilustrace pro anglické vydání zajistil významný dekadentně-symbolistický výtvarník Aubrey Beardsley.\n\nPodobně jako předtím esteticismus bylo dekadentní hnutí v 90. letech ostře a osobně napadáno kritiky a zesměšňováno v časopisech. Dekadence začala být také někdy používána jako všezahrnující pojem; kromě děl dekadentů v užším slova smyslu uplatňovali někteří kritice výraz také jako označení pro veškerou moderní tvorbu realistickou, naturalistickou, impresionistickou či literaturu spojenou s fenoménem nové ženy. Autorky spojené s tímto proudem měly nicméně k dekadentnímu hnutí osobně blízko a u některých z nich lze část tvorby mezi dekadentní texty zařadit – patří mezi ně mimo jiné Annie Sophie Coryová (1868–1952), Ada Leversonová (1862–1933), Ella D'Arcy (1857–1937), Charlotte Mewová (1869–1928) nebo Netta Syrettová (1865–1943). K dekadenci bývá přiřazována také Violet Pagetová (1856–1935), publikující pod mužským pseudonymem Vernon Lee. Badatelé sice nalézají v jejích textech dekadentní prvky, současně však byla k dekadenci i esteticismu v některých svých textech kritická a její vztah k oběma směrům je popisován jako komplikovaný. V 90. letech v rámci dekadence tvořilo rovněž velké množství méně známých básníků, kromě jiných kupříkladu Theodore Wratislaw (1871–1933). Angličtí dekadenti se podobně jako dekadentní tvůrcové v jiných zemích věnovali do velké míry velkoměstskému prostředí, konkrétně Londýnu. S oblibou však navštěvovali a ve svých textech popisovali také Cornwall, v té době nově dostupný železnicí. Ten chápali jako protiklad civilizovaného města – podivný a divoký venkov, oplývající však pozůstatky dávné historie.\n\nNa šíření dekadentní literatury se v Anglii nejvíce podílelo nakladatelství The Bodley Head, založené v roce 1887 Charlesem Elkinem Matthewsem a Johnem Lanem. Mimo jiné vydávalo v letech 1894 až 1897 literární časopis \"The Yellow Book\". Ten se i za krátkou dobu své existence stal jedním z nejvýznamnějších periodik dekády a kromě děl představitelů dekadence a esteticismu vydával texty také jiných důležitých autorů, například Henryho Jamese nebo Herberta George Wellse. \"The Yellow Book\" naplňoval dekadentní ideály i nápadným vzhledem jednotlivých výtisků a publikací dekadentních výtvarných děl. Časopis vzbuzoval neobyčejně negativní reakce v anglickém tisku – deník The Times ho nazval „spojením britské neurvalosti a francouzské kluzkosti“ a deník Westminster Gazette žádal britský parlament, aby jeho vydávání zakázal.\n\nTažení proti dekadentům vyvrcholilo v roce 1895, kdy byl Oscar Wilde zatčen, odsouzen a uvězněn za sodomii a přečin proti mravopočestnosti. Pád nejvýraznější osobností hnutí a další výpady dobového tisku vedly pak k tomu, že se mnoho dekadentů začalo od směru distancovat. Například Arthur Symons v titulu své chystané knihy výraz „dekadence“ změnil na „symbolismus“; a dekadenci poté začal označovat za pouhé přechodné, napůl nevážně míněné období, které otevřelo dveře právě nástupu symbolismu a jeho důstojnější estetiky. K symbolismu se přihlásil též William Butler Yeats, zatímco četní ostatní členové anglické dekadentní skupiny se pustili do jiných podniků – Arthur Machen do herectví, John Davidson do psaní pro divadlo, M. P. Shiel do psaní populární literatury pro časopisy a Ernest Dowson se poté, co přesídlil do Francie, začal věnovat překladatelství. V následujících letech pak mnoho dekadentů předčasně zemřelo: sebevraždu spáchal Hubert Crackanthorpe (1896) a John Davidson (1909), tuberkulóze podlehli Aubrey Beardsley (1898) a Ernest Dowson (1900) a nešťastný pád ukončil život Lionela Johnsona (1902). Činnost Arthura Symonse přerušilo nervové zhroucení v roce 1908.\n\nV prvních letech 20. století byli angličtí dekadenti dále odsuzováni, zesměšňováni a parodováni, a to často ze strany bývalých přívrženců hnutí – Max Beerbohm například v povídce „Enoch Soames“ (1916) přivedl na scénu typického dekadentního protagonistu, satanistického katolického básníka se zálibou v cigaretách, absintu a francouzštině. V téže době však již v Anglii začala, zejména díky vydaným pamětem Williama Butlera Yeatse a Arthura Symonse a dalších tvůrců, sílit také obnovená záliba v období „Fin de siècle“ a spolu s ní i moderní představa o dekadentech jako zneuznaných „prokletých básnících“, geniálních revolucionářích literatury a aristokratických dandyích žijících bohémským životem.\n"}
