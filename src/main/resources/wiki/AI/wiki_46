{"id": "1521739", "url": "https://cs.wikipedia.org/wiki?curid=1521739", "title": "Knihovna Dolní Lutyně", "text": "Knihovna Dolní Lutyně\n\nObecní knihovna v Dolní Lutyni (okres Karviná, Moravskoslezský kraj) zajišťuje od roku 1921 služby pro místní obyvatele.\n\nJeště před založením knihovny v roce 1921, fungovala v obci Dolní Lutyně knihovna založena odborem Matice osvěty lidové. Měla tehdy 244 svazků a 39 čtenářů. V roce 1921 byla založena knihovna obecní a proto se rozhodl výbor matice nové knihovně předat svou knihovnu s podmínkou, že i nadále zůstává majetkem odboru Matice osvěty lidové a v knihovní radě bude mít odbor své dva zástupce. Knihovníci se často střídali, zde je přehled knihovníků:\n\n\nPo roce 1945 byla umístěna knihovna v prostorách místní školy a fondy knihovny tvořily dary občanů. Nacházely se zde knihy v českém a polském jazyce. V roce 1963 byly zakoupeny regály, které nahradily původní skříně. V roce 1970 se knihovna ze školních prostor přestěhovala do místního kina. Ve stejném roce byla založena pobočka ve škole na Zbytkách, která byla v roce 1986 zrušena. V roce 1990 byla založena pobočka ve Věřňovicích, která byla v roce 2015 zrušena. V roce 1976 byla knihovna přestěhovaná do adaptovaného rodinného domu č. p. 164. V roce 2002 se knihovna stěhovala do nově zrekonstruovaného domu č. p. 898. Od roku 2010 se knihovna nachází v centru obce ve zrekonstruovaných a nově vybavených prostorách kulturního domu. V roce 2002 získala knihovnice Mgr. Karin Anýžová \"Čestné uznání\" v soutěži Vesnice roku, kterou každým rokem vyhlašuje ministerstvo pro místní rozvoj.\n\nV současné době se zde nacházejí knihy v českém i polském jazyce. Knihovna nabízí služby kopírovací, přístup k internetu, připojení k WIFI. Ve studovně je 22 míst. Knihovna funguje rovněž jako informační centrum, nabízí k prodeji drobné propagační materiály obce, mapy obce, pamětní medaile. Ve vstupních prostorách knihovny byla zřízena minigalerie.\n\n"}
{"id": "1521748", "url": "https://cs.wikipedia.org/wiki?curid=1521748", "title": "Naučná stezka J. D. Matejovie", "text": "Naučná stezka J. D. Matejovie\n\n\nDolný Jelenec - Špania dolina\n"}
{"id": "1521755", "url": "https://cs.wikipedia.org/wiki?curid=1521755", "title": "Adonis (básník)", "text": "Adonis (básník)\n\nAdonis (أدونيس‎ , vlastním jménem \"Alí Ahmad Saíd Asbar\", * 1. ledna 1930 al-Kasábin) je syrský spisovatel alavitského původu. Svým pseudonymem se hlásí k pohanským kořenům středomořské kultury.\n\nVystudoval filozofii na Univerzitě v Damašku, v letech 1955–1956 byl vězněn kvůli členství v socialistické straně, poté odešel s rodinou do exilu v Bejrútu. Od roku 1982 žije v Paříži, pracuje pro UNESCO a přednáší na Sorbonně.\n\nJe významným představitelem modernismu v arabské literatuře, otevírá dosud tabuizovaná témata, ve své tvorbě využívá volný verš a hovorový jazyk. Vydal dvacet sbírek poezie, přeložil do arabštiny básně Saint-Johna Perseho, Charlese Baudelaira a Ovidia. Je rovněž autorem mnoha esejí o arabské kultuře a historii, byl zakladatelem literárního časopisu \"Mawákif\". \n\nProslul jako hlasitý kritik militantního islamismu, který řešení krize na Blízkém Východě vidí v striktním oddělení náboženství od státu.\n\nJe držitelem Řádu umění a literatury, Goethovy ceny, Petrarcovy ceny, America Award in Literature a Prix Prince-Pierre-de-Monaco. V letech 2009 a 2017 byl hostem Festivalu spisovatelů Praha.\n\n"}
{"id": "1521764", "url": "https://cs.wikipedia.org/wiki?curid=1521764", "title": "Isidro Lángara", "text": "Isidro Lángara\n\nIsidro Lángara Galarraga (25. května 1912 – 21. srpna 1992) byl španělský fotbalový útočník z Baskicka. Třikrát byl králem střelců španělské ligy, jednou argentinské a dvakrát mexické ligy. Účastnil se MS 1934.\n\nLángara začínal v baskických klubech Bildur Guchi, Esperanza de San Sebastián, Siempre Adelante de Pasajes a Andoain. Pak byl v třetiligovém Tolosa CF. V 18 letech přestoupil do druholigového Realu Oviedo, kde byl 6 let do vypuknutí občanské války v roce 1936. Oviedo postoupilo do 1. ligy a v ní byl Lángara 3× za sebou králem střelců.\n\nV roce 1937 hrál za Baskicko po Evropě, aby získali peníze pro republikánskou armádu. Poté, co Bilbao padlo do rukou Francovy armády, baskický národní tým hrál na Kubě, v Mexiku a v Argentině. V ročníku 1938/39 hrál tento tým v mexické lize pod názvem CD Euzkadi, protože mu FIFA zakázala hrát proti jiným národním týmům.\n\nPo skončení občanské války byl baskický národní tým rozpuštěn a Lángara odešel do argentinského San Lorenza. V den, kdy přijel do Argentiny, dal 4 góly při výhře 4:2 nad River Plate. V roce 1940 se stal králem střelců argentinské ligy.\n\nV roce 1943 šel do mexického klubu Real Club España, kde jako hráč vyhrál jediný mistrovský titul a 2× se stal králem střelců mexické ligy.\n\nPoslední 2 roky hrál opět za Oviedo.\n\nLángara byl s týmem Španělska na MS 1934. Je jediným hráčem, který se stal králem střelců v ligách na 3 různých světadílech.\n\nLángara vyhrál jako trenér chilskou ligu v roce 1951 s týmem Unión Española.\n\n\n"}
{"id": "1521771", "url": "https://cs.wikipedia.org/wiki?curid=1521771", "title": "Vřetenuška čičorková", "text": "Vřetenuška čičorková\n\nVřetenuška čičorková (\"Zygaena ephialtes\", (Linnaeus,1767)) je motýl z čeledi vřetenuškovití. Tento druh se vyskytuje v několika barvených variacích.\n\nRozpětí křídel u tohoto druhu se pohybuje v rozmezí 30–40 mm. Tato vřetenuška má tělo i křídla zabarvené černě s kovovým zeleným až zelenomodrým odleskem. Na zadečku je vždy přítomný opasek červené nebo žluté barvy. Vřetenuška čičorková je podobná vřetenušce obecné, která má na předním horním křídle šest teček, ale nemá opasek. Počet skvrn na předním křídle se může lišit od 5 až 6 skvrn. Zadní křídla mohou mít červenou nebo žlutou skvrnu s černým lemem, mohou být ale černá celá. Mimo červenou a žlutou barvu teček a opasku mohou být skvrny bílé, červenobílé nebo žlutobílé. Rozdíly v kresbách a těchto znacích se řídí podle Mendelových zákonů dědičnosti. Červená barva je fenotypově dominantní a žlutá regresivní. Celkově je popsáno několik forem.\n\n\nZápadopalearktický druh. Vyskytuje je od západu Evropy – Pyreneje, Francie přes střední až jihovýchodní Evropu, od Ukrajiny do jižního Uralu a Turecka. Jedná se o nehojný, lokální druh. V České republice se vyskytuje roztroušeně na území Čech a Moravy, především na xerotermních lokalitách pahorkatin a v teplých oblastech nížin.\n\nTato vřetenuška obývá výslunné svahy a náspy, lesostepi a křovinaté stepi, slunné lesní okraje, mýtiny, paseky a opuštěné kamenolomy. Živnou rostlinou housenek je čičorka pestrá (\"Securigera varia\"), na jihu Evropy pak podkovka křovitá (\"Hippocrepis emerus\").\n\nVřetenušky všeobecně rády vyhledávají růžově až fialově kvetoucí rostliny, často se dají nalézt na chrastavci, chrpách, pcháčích, dobromyslu aj.\n\nDle Červeného seznamu ohrožených druhů je tento druh klasifikován jako NT – téměř ohrožený. V České republice není legislativně chráněn. Lokality výskytu vřetenušky jsou ohroženy intenzivním obhospodařováním nebo sukcesí.\n\nTento motýl létá v jedné generaci – od začátku července do srpna. Housenky jsou zelené s černými a žlutými skvrnami. Kokony jsou umístěny na vysokých bylinách nebo keřích a mají stříbřitě bílou barvu.\n"}
{"id": "1521772", "url": "https://cs.wikipedia.org/wiki?curid=1521772", "title": "Bruno Rebeuh", "text": "Bruno Rebeuh\n\nBruno Rebeuh (* 27. srpna 1961 Nice) je bývalý francouzský tenisový rozhodčí.\n\nV mládí hrával fotbal za OGC Nice. Pracoval jako prodejce automobilů, k rozhodování tenisových zápasů ho přivedl jeho spolužák Yannick Noah. V roce 1988 se stal prvním francouzským profesionálním rozhodčím, desetkrát vedl finále French Open a devětkrát finále Davis Cupu, působil také na Australian Open a olympiádě. \n\nVe Wimbledonu 1995 ho americký hráč Jeff Tarango během zápasu obvinil ze zkorumpovanosti a odešel z kurtu, Tarangova manželka Benedicte poté Rebeuha fyzicky napadla.\n\nZnámý je i tím, že na Letních olympijských hrách v roce 2000 napomenul předsedu MOV Juana Antonia Samaranche za rušení při hře.\n\nKariéru rozhodčího ukončil v roce 2001. Provozuje obchodní poradenskou firmu a je úspěšným amatérským golfistou.\n"}
{"id": "1521775", "url": "https://cs.wikipedia.org/wiki?curid=1521775", "title": "Turistická značená trasa 5601", "text": "Turistická značená trasa 5601\n\nZvolna stoupá z Vyšnej Revúce proti proudu říčky Revúce Suchou dolinou až nad hranici lesa do Rybovského sedla.\n"}
{"id": "1521787", "url": "https://cs.wikipedia.org/wiki?curid=1521787", "title": "Fils de France", "text": "Fils de France\n\nFils de France (česky \"syn Francie\", ženská varianta fille de France, \"dcera Francie\") byl šlechtický titul užívaný během starého režimu ve Francii a vyhrazený pro syny a dcery králů a dauphinů.\n\nKrál, královna (popř. královna-matka), \"enfants de France\" (\"děti Francie\") a \"petits-enfants de France\" (\"vnuci Francie\") tvořili \"famille du roi\" (\"královskou rodinu\"). Vzdálenější mužští příslušníci rodu užívali obvykle titul princ královské krve. Králi náležela pravomoc povyšovat i levobočky (nelegitimní syny a dcery), kteří mohli získat titul \"princes légitimés\" (\"legitimní princové\").\n\nDauphin, následník francouzského trůnu, byl první ze synů Francie. Náleželo mu oslovení \"Monsegnieur le Dauphin\". Králův nejbližší mladší bratr měl nárok na oslovení \"monsieur\" a jeho manželce náleželo oslovení \"madame\".\n\nDcery byly oslovovány svým křestním jménem, kterému předcházelo oslovení \"madame\". Králově nejstarší dceři náleželo oslovení \"madame royale\", a to až do chvíle, než se provdala. Následně takový titul přejímala případná další neprovdaná dcera v pořadí. Synové byli oslovováni svým hlavním titulem (obvykle vévodským), s výjimkou dauphina. Nelegitimním (nemanželským) dětem krále nebo dauphina nenáležely žádné tituly s výjimkou případů, kdy došlo panovníkem k jejich legitimizování.\n\nOd doby Ludvíka XIII. náleželo všem dětem Francie oslovení \"vaše výsosti\", v praxi však byla spíše užívána oslovení \"monsieur\", \"madame\" či \"mademoiselle\".\n\n"}
{"id": "1521792", "url": "https://cs.wikipedia.org/wiki?curid=1521792", "title": "Pszów", "text": "Pszów\n\nPszów ( Pšov, \"Pschow\") je město v jižním Polsku ve Slezském vojvodství v okrese Wodzisław. Leží na historickém území Horního Slezska zhruba 10 km od českých hranic a 25 km severovýchodně od Ostravy. V roce 2017 v něm žilo 14 114 obyvatel a spolu s městy Rybnik, Wodzisław Śląski, Jastrzębie-Zdrój a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Z geomorfologického hlediska se rozkládá na Rybnické plošině, která je součástí Slezské vysočiny.\n\nNejstarší písemná zmínka o Pšově pochází z lokační listiny vydané 20. ledna 1265. Vesnice sdílela osud Ratibořského knížectví. Do roku 1742 byla součástí Zemí koruny české, načež připadla Prusku a v roce 1922 byla připojeny k Polsku v rámci autonomního slezského vojvodství.\n\nRoku 1722 byla do pšovské farnosti zakoupena kopie obrazu Černé madony čenstochovské. Původně umístěna v kapli w Kokoszycích brzy začala být uctívána místními katolíky jako Panna Marie Pšovská. Rozvoj jejího kultu vedl k výstavbě velké barokní baziliky v letech 1743–1747, do níž byl obraz přemístěn, a Pšov se tak stal významným poutním místem Horního Slezska.\n\nNovodobý rozvoj obce souvisí s hornickou činností. Černouhelný důl \"Anna\" vznikl na podnět Ferdinanda Friedricha Augusta Fritzeho v roce 1832 a fungoval nepřetržitě do roku 2011. V posledních letech byl organizačně spojen s dolem \"Rydułtowy\" v sousedním stejnojmenném městě jakožto \"KWK Rydułtowy-Anna\".\n\nStatus města získal Pšov v roce 1954. V důsledku správní reformy v roce 1975 se stal městskou částí města Wodzisław Śląski (Vladislav) a opět se osamostatnil k 30. prosinci 1994, ovšem bez čtvrtí Kokoszyce a Zawada, které nadále zůstaly součástí Vladislavi.\n\n\n\n"}
{"id": "1521798", "url": "https://cs.wikipedia.org/wiki?curid=1521798", "title": "Sonny Anderson", "text": "Sonny Anderson\n\nAnderson da Silva (* 19. září 1970), známý jako Sonny Anderson, je bývalý brazilský fotbalový útočník. Vystřídal mnoho klubů. Třikrát byl králem střelců francouzské ligy, jednou švýcarské a jednou katarské.\n\nVasco da Gama\n\nServette\n\nMonaco\n\nBarcelona\n\nLyon\n\nVillarreal\n\n"}
{"id": "1521801", "url": "https://cs.wikipedia.org/wiki?curid=1521801", "title": "Richard Sťahel", "text": "Richard Sťahel\n\nRichard Sťahel je slovenský eko-filosof.\n\nPůsobí jako ředitel Filozofického ústavu Slovenské Akademie věd a byl také dlohodobo vedoucím katedry filozofie FF UKF v Nitře.\n\nVystudoval Univerzitu Komenského v Bratislavě, následně působil na Univerzite Konstantina Filozofa v Nitře (2006 - 2019), mezi léty 2010 až 2019 jako vedoucí Katedry filosofie FF UKF.\n\nFilosofii a ekofilosofii popularizuje publikováním v médiích Pravda, DAV DVA, Slovo, Pole a vystupil také v televizi TA3.\n\n\nO řešení ekologické krize:\n\nExistuje množství vědeckých studií, které se zabývají tím, jaká opatření je třeba přijmout, aby lidstvo mělo alespoň teoretickou šanci na přežití, takže nevzpomenu nic výjimečného a ani zdaleka nevyměnil vše potřebné. Prvním opatřením by mělo být zastavení dotací, daňových úlev a jiných forem podpory výroby energie z fosilních paliv a zároveň zavedení uhlíkové daně na všechny výrobky a služby, kromě základních potravin a léků. Zastavení vývoje, výroby a nákupu nových zbraní a také vojenských operací v zahraničí je další opatření, které by významně přispělo ke snížení emisí skleníkových plynů i spotřeby množství surovin, o ušetřených životech a financích ani nemluvě. Takto získané zdroje je třeba přesměrovat do vývoje a instalace obnovitelných zdrojů energie, ale i do takových úprav krajiny, měst a obcí, obytných a veřejných budov, které by zmírnily dopady změny klimatu, a to včetně rozšíření sítě a elektrifikace veřejné dopravy, především kolejové. Podpora místní výroby a spotřeby energie i potravin by měla být samozřejmostí.\n\nO občánské společnosti:\n\nKoncept občanské společnosti je neoddělitelně spojen s konceptem občanství. Ten považuji za vyjádření a zároveň institucionalizaci rovnosti před zákonem, tedy rovnosti v rousseauovskom smyslu jako protiklad přirozeného stavu - stavu nerovnosti dané původně biologickými odlišnostmi a predispozicemi, ze kterých se ve společnosti vyvinula nerovnost majetková a následně i politická. Z této nerovnosti plyne rivalita a neustálý boj o moc, o postavení ve společnosti, majetek... po značnou část dějin však především o uznání základní lidskosti, která se otrokem, nevolníkům, ale i domorodcům v koloniích odpírá. \n\nCíl výchovy k občanství by měl i v současnosti reflektovat hrozby, kterým společnost aktuálně čelí, ale především ty, kterým s velkou pravděpodobností bude čelit v blízké i vzdálenější budoucnosti.\n\nO spravedlnosti:\n\nSpravedlnost je ideál, kterým společnost v každé době posuzuje sama sebe, a zároveň každá doba formuluje svou vlastní teorii spravedlnosti. Tak jak se mění způsoby zneuznání, útlaku a vykořisťování v dějinách, tak se mění i koncepty spravedlnosti. Velmi často se koncepty spravedlnosti rodí jako reakce na dobové nespravedlnosti a to se nemění ani v 21. století. Z mého pohledu zůstává předpokladem spravedlivé společnosti stále občanská rovnost, ale nejen před zákonem, ale také v přístupu ke zdrojům života.\"\n\nKnihy\n\n\nKapitoly v monografiích\n\n\nStudie v recenzovaných časopisech\n\n\nPopulární články a rozhovory\n\n"}
{"id": "1521803", "url": "https://cs.wikipedia.org/wiki?curid=1521803", "title": "Apor (kmenový vůdce)", "text": "Apor (kmenový vůdce)\n\nApor byl maďarský kmenový vůdce, který dle kroniky \"Chronicon Pictum\" v roce 959 vedl vojsko v boji proti Byzantské říši, společně s legendou o Botondovi. \n\nApor byl údajným praotcem uherského rodu Aporů. od něhož sedmihradští Aporové dle tradice odvozují svůj původ. Ve svém spise \"Lusus Mundi\" na přelomu 17. a 18. století se historik Péter baron Apor de Altorja odvolává na jeho původ, a ačkoli si byl vědom, že se pro to nedochovaly přímé písemné důkazy, domnívá se, že Apor mohl být legitimním synem uherského knížete Árpáda. \n"}
{"id": "1521807", "url": "https://cs.wikipedia.org/wiki?curid=1521807", "title": "Turistická značená trasa 2206", "text": "Turistická značená trasa 2206\n\nTuristická trasa má svůj počátek v sedle mezi Šerákem a Javoříkem na rozcestí se žlutě značenou trasou 7804 ze Šeráku do Jeseníku. Trasa klesá nejprve lesní cestou a poté přes louky k severu do Lipové-lázně. U Schrothových lázní přechází říčku Staříč a vstupuje do souběhu s červeně značenou trasou 0632 z Bobrovníku. Obě trasy vedou společně k železniční trati Šumperk - Krnov, trasa 0632 odtud pokračuje k místnímu nádraží, trasa 2206 přechází trať, přes louku stoupá k severozápadu ke křížení s železniční trati Lipová Lázně - Javorník ve Slezku a za ním po lesní cestě přibližně k severu k vápence Na Pomezí. Kolem ní prochází v souběhu se zeleně značenou trasou 4804 rovněž z Lipové-lázně k Jeskyni Na Pomezí a žlutě značenou trasou 7805 ze Smrku do Lázní Jeseníku. Souběh s trasou 4804 končí u místní vlakové zastávky, souběh s trasou 7805 o něco dále v lese. Trasa 2206 stoupá lesní cestou jižním úbočím Strážného a poté západním úbočím Studničního vrchu. Poté co přejde potok Vidnavku vstupuje opět do souběhu s trasou 4804 a lesní pěšinou prudce stoupá k severu na Medvědí kámen. Asi 300 metrů za ním končí souběh a trasa 2206 pokračuje již samostatně lesními pěšinami a cestami k severovýchodu na rozcestí Ripperův kámen, kde končí. V samotném závěru vede v krátkém souběhu se žlutě značenou trasou 7806, která sem přichází od Lázní Jeseník a rovněž zde končí, průchozí je zde červeně značená trasa 0601 z Jeseníku do Žulové.\n\nPůvodně byla trasa vyznačena jen Na Pomezí, později byla prodloužena do současné délky.\n\n"}
{"id": "1521816", "url": "https://cs.wikipedia.org/wiki?curid=1521816", "title": "Maják Hastings", "text": "Maják Hastings\n\nNáběžníkový maják Hastings se nachází na kopci West Hill nad starým městem (Old Town) Hastings ve Východním Sussexu v Anglii. Maják je chráněnou historickou budovou II. stupně vedená v seznamu budov pod číslem 1043368 z 14. září 1976.\n\nZadní náběžníkový maják je postaven na západním okraji kopce West Hill nad historickou částí města Hastings. West Hill je přístupný lanovou dráhou West Hill Lift. Okolí majáku je přístupné, věž majáku je uzamčená.\n\nMaják, který byl přestavěn v roce 1851, je šestimetrová bíle natřená dřevěná věž na pětiúhelníkovém půdorysu ukončená valbovou střechou s ventilační věžičkou. Pod střechou směrem k moři jsou tři eliptická okna, přes která je vysíláno červené nepřerušované světlo. Výška světla je 55 m n. m. a jeho dosah jsou čtyři námořní míle. Maják je aktivní. Jeho přední náběžníkové světlo se nachází na nábřeží na vysokém bílém stožáru.\n\nOznačení\n\n\n"}
{"id": "1521823", "url": "https://cs.wikipedia.org/wiki?curid=1521823", "title": "Turistická značená trasa 5600", "text": "Turistická značená trasa 5600\n\nZ Ružomberoku táhle nastoupá na hlavní hřeben, po kterém pokračuje jižním směrem až pod vrcholek hory Ploská. Odtud se stočí k západu a Belianskou dolinou horský masív opustí. Jedná se o nejdelší ucelenou značenou turistickou trasu na území Velké Fatry.\n"}
{"id": "1521828", "url": "https://cs.wikipedia.org/wiki?curid=1521828", "title": "Marian Gold", "text": "Marian Gold\n\nMarian Gold, vlastním jménem Hartwig Shierbaum (* 26. května 1954 Herford) je německý zpěvák, známý jako hlavní frotman skupiny Alphaville. Je autorem největších hitů, jako například \"Big In Japan\", \"Forever Young\" a \"Sounds Like a Melody\". Koncem sedmdesátých let působil v kapele Chinchilla Green, ve které dále hrál Bernhard Lloyd, další pozdější člen Alphaville. V roce 1992 vydal své první sólové album s názvem \"So Long Celeste\". O čtyři roky později následovala jeho druhá sólová deska nazvaná \"United\". V roce 2012 vydal singl „Love Will Find a Way“ ve spolupráci s nizozemskou zpěvačkou Romy Haag.\n\n\nMarian Gold se narodil v roce 1954 v Herfordu. Je jedinim stálým členem skupiny Alphaville. V roce 1992 vydal první sólové album So Long Celeste. Pak následovala druhá deska United. Marian má 10 dětí ze čtyř různých žen. Spolu s Frankem Mertensem a Bernhardem Lloydem založili kapelu Alphaville. Když odešel Bernhard Lloyd tak přišel Ricky Echolette. \n"}
{"id": "1521831", "url": "https://cs.wikipedia.org/wiki?curid=1521831", "title": "Bernhard Lloyd", "text": "Bernhard Lloyd\n\nBernhard Lloyd, vlastním jménem Bernhard Gössling, (* 2. června 1960) je německý hudební skladatel a bývalý klávesista, známý jako klávesista skupiny Alphaville. Byl spoluzakladatelem spolu s Frankem Mertensem skupiny Forever Young, později přejmenována na Alphaville. Kapelu opustil po 21 letech v roce 2003. Předtím, než se stal jejím členem, působil jako diskžokej v klubech. V roce 2001 vydal ve spolupráci se zpěvákem Maxem Hollerem třináctipísňové album \"Atlantic Popes\". Dále se věnuje produkční činnosti.\n\n"}
{"id": "1521832", "url": "https://cs.wikipedia.org/wiki?curid=1521832", "title": "Ricky Echolette", "text": "Ricky Echolette\n\nRicky Echolette (vlastním jménem Wolfgang Neuhaus, 6. srpna 1960 Kolín nad Rýnem) je německý klávesista a kytarista, známý jako dřívější člen skupiny Alphaville. Ricky opustil Alphaville v roce 1997 po vydání alba \"Salvation\".\n\nV lednu 1985 nahradil Franka Mertense, který právě opustil Alphaville, po vydání jejich prvního alba \"Forever Young\".\n\nJeho dávný přítel Marian Gold požádal Echoletta, aby se připojil ke skupině před dvěma lety, on ale nabídku odmítl, protože zůstal v Marianově předchozí skupině Chinchilla Green.\n\nAlphaville opustil v roce 1997 během výroby alba \"Salvation\" a v současné době žije s rodinou na jihu Francie.\n"}
{"id": "1521837", "url": "https://cs.wikipedia.org/wiki?curid=1521837", "title": "Mapocho", "text": "Mapocho\n\nMapocho je řeka v Chile dlouhá 110 km, která je pravostranným přítokem řeky Maipo. Název pochází z výrazu „Mapu chuco“, který znamená v jazyce mapudungun „voda protékající zemí“.\n\nPramení v Andách na svazích Cerro El Plomo, jejími zdrojnicemi jsou San Francisco a Molina. Na řece leží chilské hlavní město Santiago de Chile. Na území metropole je tok sveden do betonového koryta. Husté osídlení v povodí řeky a množství průmyslových podniků negativně ovlivňují kvalitu vody. \n\nVíctor Jara řece věnoval píseň „En el Río Mapocho“. Nábřeží Mapocha v Santiagu je oblíbeným místem společenských setkání a zdejší zdi jsou popsány politickými hesly, na břehu se nachází také sochařský park. V roce 2011 se řeka Mapocho stala součástí uměleckého projektu Cataliny Rojasové, která nasvítila její hladinu různobarevnými reflektory. Konají se zde také studentské veslařské závody.\n\n"}
{"id": "1521840", "url": "https://cs.wikipedia.org/wiki?curid=1521840", "title": "Saleen S7", "text": "Saleen S7\n\nStříbrný Saleen S7 modelového roku 2004 si zahrál ve filmu Božský Bruce. \n\nKaroserie automobilu, vyrobená výhradně z uhlíkových vláken, používá velké množství aerodynamických prvků včetně spojlerů či krytů nasávání na kapotě a střeše. \n\nInteriér Saleenu S7 byl navržen tak, aby byl jak luxusní, tak funkční. Střídá se zde kůže s hliníkem. Vůz byl dodáván se sadou zavazadel přizpůsobených na míru. Díky motoru uprostřed má vozidlo dva zavazadlové prostory, jeden vepředu a jeden vzadu. Do základní výbavy patří LCD monitor, zadní kamera, vyjímatelný volant a rychloměr do 390 km/h. Kabina je asymetrického uspořádání - sedadlo řidiče je umístěno blíže ke středu vozu, aby se zlepšila viditelnost a vycentrovala jeho hmotnost ve vozidle. \n\nPodvozek používá konstrukci sestavenou z 4130 lehkých ocelových a hliníkových voštinových kompozitních výztužných panelů. Je rozdělena na podsestavy upevněné pomocí šroubů, což umožňuje rychlý přístup k důležitým součástkám. Tato konstrukce zároveň přispívá k nízké hmotnosti vozidla 1300 kilogramů. \n\nS7 s atmosférickým motorem zrychluje z 0 na 100 km/h za 3,3 sekundy a na 160 km/h za 7,1 sekund. Čtvrt míle (402 metrů) vůz zvládne za 11,35 sekund a dosáhne rychlosti 206 km/h. Maximální rychlost vozidla činí 354 km/h. \n\nStandardní elektronika zahrnuje: elektricky ovládaná okna, centrální zamykání dveří, dveře ovládané dálkovým ovládáním, elektrické otevírání kapoty, zavazadlového prostoru a motorového prostoru, elektrický posilovač řízení, elektronicky vyhřívané přední okno, zpětnou kameru a výklopný monitor s navigací. \n\nSaleen S7 Twin Turbo je vylepšená a silnější verze původního Saleenu S7. \n\nMotor je vylepšen dvojitým turbodmychadlem výrobce Garrett, čímž došlo ke zvýšení maximálního výkonu na 750 koní (559 kW) při 6 300 ot/min a maximálního točivého momentu na 949 ‎N⋅m při 4 800 ot/min. Došlo také k přepracování předního a zadního difuzoru a zadního spoiler, čímž se zvýšil přítlak o 60%. \n\n\nV roce 2006 začal Saleen pro S7 Twin Turbo nabízet volitelný balíček Competition Package. Balíček nabízí zvýšení výkonu o 33% na celkem 1000 koní (746 kW), vylepšené odpružení, vylepšený přední a zadní difuzor a volitelný aerodynamický balíček s předními a zadními spoilery z uhlíkových vláken.\n\nSaleen S7R je závodní verze modelu S7, produkovaná od roku 2000 do roku 2007. Vůz byl navržen pro vytrvalostní závody jako například 24 hodin Le Mans, American Le Mans Series nebo FIA GT. Několik prvních S7R sestavila společnost Ray Mallock Ltd. pod dohledem technického týmu Saleen ve svých dílnách v Británii, později Saleen převzal veškerou montáž S7R a v roce 2006 sestavil zbytek vozů společně s francouzským konstruktérem závodních speciálů Oreca. Celkově bylo vyrobeno čtrnáct kusů S7R a všechny kusy byly použity v závodech. \n\nPrvní S7R sestavený společností Ray Mallock Ltd. byl dokončen na konci roku 2000 a byl okamžitě odeslán do Spojených států, aby debutoval v závodě série American Le Mans Series (ALMS) na trati Laguna Seca Raceway. Vozidlo bylo registrováno pod týmem Saleen-Allen Speedlab a skončilo na 26. místě. V roce 2001 byly dokončeny vozy pro zákaznické týmy, které s S7R po odkoupení absolvovaly různé šampionáty: tým Fordahl Motorsports závodil v Grand American Road Racing Championship, tým RML v European Le Mans Series (ELMS) a tým Konrad Motorsport v ALMS a ELMS. \n\nS7R rychle prokázalo své schopnosti, když vůz týmu Konrad skončil na celkovém šestém místě v závodě 12 hodin Sebringu a získal vítězství ve třídě. Vůz týmu Fordahl vyhrál sedm závodů Grand American a skončil na druhém místě v šampionátu své třídy. Vůz týmu RML vyhrál čtyři závody ELMS a vyhrál šampionát o pouhý bod nad Saleeny Konrad. Vůz týmu Saleen-Allen Speedlab také dosáhl úspěchu, když skončil na 3. místě ve své třídě v závodě 24 hodin Le Mans (celkové 18. místo). \n\nPosledního světového závodu se vůz účastnil v roce 2010 pod týmem Larbre Compétition - závodu 24 hodin Le Mans. V posledním závodě také dosáhl svého největšího úspěchu, když dosáhl vítězství ve třídě LMGT1 v tomto prestižním závodě. \n\n"}
{"id": "1521851", "url": "https://cs.wikipedia.org/wiki?curid=1521851", "title": "Nonstop párty", "text": "Nonstop párty\n\nNonstop párty (v anglickém originále \"24 Hour Party People\") je britský film z roku 2002, který natočil režisér Michael Winterbottom. Sleduje hudební komunitu v Manchesteru a okolí v letech 1976 až 1992 se zaměřením na vydavatelství Factory Records a jeho majitele Tonyho Wilsona. Sleduje počátky kapel, jako byly Joy Division a Happy Mondays. Snímek je složen z událostí, které se skutečně staly, stejně jako z městských legend. Ve filmu hráli Steve Coogan, Paddy Considine, Shirley Henderson a další. V cameo rolích v něm vystupovala řada lidí, kterými byly filmové postavy inspirovány. Například Paul Ryder, člen Happy Mondays, kterého ve filmu ztvárnil Paul Popplewell, si zahrál roli drogového dealera. Shaun Ryder, další člen Happy Mondays, uvedl, že jeho postava je karikatura, a že nic nešlo tak přirozeně, jak je líčeno ve filmu.\n\n"}
{"id": "1521855", "url": "https://cs.wikipedia.org/wiki?curid=1521855", "title": "Maidstone", "text": "Maidstone\n\nMaidstone je hlavní město anglického hrabství Kent. Leží na soutoku řek Len a Medway 60 km jihovýchodně od Londýna. Vlastní město má okolo 110 000 obyvatel a stejnojmenný okres 160 000 obyvatel.\n\nNázev je odvozován od saského výrazu \"de maeides stana\" (dívčí kámen). Maidstone bylo od desátého století majetkem arcibiskupů z Canterbury a roku 1261 obdrželo městská práva. Nedaleko se nachází Penenden Heath, známé ve středověku jako místo soudních shromáždění, které hrálo důležitou roli v rolnickém povstání roku 1381.\n\nMaidstone proslulo také nálezem fosilie iguanodona zvaného \"Iggy\" v roce 1834. Pravěký ještěr je proto vyobrazen i v městském znaku.\n\nMěsto leží v úrodné oblasti zvané \"Zahrada Anglie\", kde se pěstuje chmel, ovoce a lískové ořechy. Významná je rovněž těžba stavebního kamene, potravinářský a papírenský průmysl, sídlí zde firma KEF vyrábějící zesilovače. V centru se nachází nákupní zóna Fremlin Walk. Město má řadu památek, jako je chrám Všech svatých, radnice nebo arcibiskupský palác. Nedaleko leží proslulý Leeds Castle.\n\nSídlí zde fotbalový klub Maidstone United FC.\n\n\n\n"}
{"id": "1521857", "url": "https://cs.wikipedia.org/wiki?curid=1521857", "title": "Trucovný rybník", "text": "Trucovný rybník\n\nTrucovný rybník je rybník o rozloze vodní plochy asi 1,3 ha, zhruba obdélníkovitého tvaru o rozměrech asi 140 × 80 m, nalézající se na potoce Řetovka asi 400 m severně od vesnice Přívrat v okrese Ústí nad Orlicí. Hráz rybníka je přístupná po polní cestě vedoucí z Přívratu do Malého Přívratu. Je součástí rybniční soustavy sestávající ze čtyř rybníků - zbývajícími rybníky jsou Komárek, Prostřední rybník a Dolní přívratský rybník. Trucovný rybník je zakreslen na mapovém listě č. 150 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521860", "url": "https://cs.wikipedia.org/wiki?curid=1521860", "title": "Prostřední Rybník (Přívrat)", "text": "Prostřední Rybník (Přívrat)\n\nProstřední rybník je rybník o rozloze vodní plochy asi 1,4 ha, zhruba trojúhelníkovitého tvaru o rozměrech asi 180 × 120 m, nalézající se na potoce Řetovka asi 400 m severně od vesnice Přívrat v okrese Ústí nad Orlicí. Hráz rybníka je přístupná po polní cestě vedoucí z Přívratu do Malého Přívratu. Je součástí rybniční soustavy sestávající ze čtyř rybníků - zbývajícími rybníky jsou Komárek, Trucovný rybník a Dolní přívratský rybník. Prostřední rybník je zakreslen na mapovém listě č. 150 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521861", "url": "https://cs.wikipedia.org/wiki?curid=1521861", "title": "Arménská Atara", "text": "Arménská Atara\n\nArménská Atara nebo Atara Ermankyt ( Аҭара-Ерманқыҭ nebo Аҭара Аерманцәа, სომხური ათარა - Somchuri Atara) je vesnice v Abcházii v okrese Očamčyra. Leží přibližně 30 km severozápadně od okresního města Očamčyra. Obec sousedí na západě s Kacikytem z okresu Gulrypš, od kterého ho odděluje řeka Kodori, na severu přes Kodorský hřbět s Cabalem, na východě se Džgjardou, na jihovýchodě s Kutolem a na jihu s Atarou. Na severovýchodě od vsi se nachází těžko prostupný horský terén Kodorského hřbetu.\n\nOficiálním názvem obce je Vesnický okrsek Arménská Atara \"(rusky Атара-Армянская сельская администрация, abchazsky Аҭара-Ерманқыҭ ақыҭа ахадара)\". Za časů Sovětského svazu se okrsek jmenoval Arménsko-atarský selsovět \"(Атара-Армянский сельсовет)\".\n\nSoučástí Arménské Atary jsou následující části:\n\n\nArménská Atara vznikla někdy po roce 1915, když se na území obce Atara přistěhovaly z turecké oblasti v okolí města Hemşin arménské rodiny, které prchaly před genocidou. Ti založili v Ataře novou, stejnojmennou osadu, která byla později odlišena názvem Arménská Atara. V letech 1948 až 1955 nesla tato obec gruzínský název \"Meore Atara (Druhá Atara)\". V téže době se do Arménské Atary resp. do Druhé Atary přistěhovali svanští rolníci z okresu Mestia, kteří se usídlili v části Naa, jež se nachází v kopcích na sever od obce. Během sovětské éry obec značně vyrostla. Byly zde postaveny tři základní školy a jedna střední, knihovna, kino, kulturní středisko a zdravotní středisko.\n\nBěhem války v Abcházii v letech 1992 a 1993 do Arménské Atary několikrát vtrhla gruzínská armáda, kterou svanští obyvatelé části Naa srdečně vítali, neboť se obec stávala terčem útoků abchazských partyzánů v dobách, kdy zde gruzínská vojska nebyla přítomná. Ti sem pronikali od vesnice Džgjarda a podpalovali zdejší domy. S koncem této války opustilo Arménskou Ataru veškeré svanské obyvatelstvo a počet obyvatel se snížil oproti sovětským časům téměř na jednu dvacetinu. Z obce zůstal obydlený jen střed Arménské Atary, zatímco Alapankvaru, Depegindzu i Naa pohltil les.\n\nDle nejnovějšího sčítání lidu z roku 2011 je počet obyvatel této obce 110 a jejich složení následovné:\n\n\nPřed válkou v Abcházii žilo v obci bez přičleněných vesniček 773 obyvatel. V celém Arménsko-atarském selsovětu žilo 2021 obyvatel.\n\n"}
{"id": "1521862", "url": "https://cs.wikipedia.org/wiki?curid=1521862", "title": "Dolní přívratský rybník", "text": "Dolní přívratský rybník\n\nDolní přívratský rybník je rybník o rozloze vodní plochy asi 2,3 ha, zhruba obdélníkovitého tvaru o rozměrech asi 240 × 100 m, nalézající se na potoce Řetovka asi 500 m severně od vesnice Přívrat v okrese Ústí nad Orlicí. Hráz rybníka je přístupná po polní cestě vedoucí z Přívratu do Malého Přívratu. Je součástí rybniční soustavy sestávající ze čtyř rybníků - zbývajícími rybníky jsou Komárek, Prostřední rybník a Trucovný rybník. Dolní přívratský rybník je zakreslen na mapovém listě č. 150 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521865", "url": "https://cs.wikipedia.org/wiki?curid=1521865", "title": "Komárek (rybník)", "text": "Komárek (rybník)\n\nKomárek je rybník o rozloze vodní plochy asi 0,5 ha, zhruba obdélníkovitého tvaru o rozměrech asi 80 × 40 m, nalézající se na potoce Řetovka asi na severním okraji vesnice Přívrat v okrese Ústí nad Orlicí. Je součástí rybniční soustavy sestávající ze čtyř rybníků - zbývajícími rybníky jsou Trucovný rybník, Prostřední rybník a Dolní přívratský rybník. Zakreslen je již na mapovém listě č. 150 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521866", "url": "https://cs.wikipedia.org/wiki?curid=1521866", "title": "Svatá Serena", "text": "Svatá Serena\n\nSvatá Serena byla ve 3. století křesťanská mučednice.\n\nPodle \"Skutků sv. Marcela a sv. Zuzany\" od Caesara Baronia a starých Martyrologií byla manželkou císaře Diocletiana. Při pronásledování křesťanů vyhlášeném jejím manželem pomáhala bránit křesťany a sama byla později zajata a umučena. Podle historických pramenů je manželkou Diocletiana uváděna Prisca což by znamenalo že Serena byla jeho manželkou před Priscou či po Prisce.\n\nV současném martyrologiu není uvedena z důvodu nepotvrzené historicity její osoby. V minulých martyroloziích byla psáno;\nJejí svátek se slavil 16. srpna.\n\n"}
{"id": "1521868", "url": "https://cs.wikipedia.org/wiki?curid=1521868", "title": "Stanislav Fiala", "text": "Stanislav Fiala\n\nStanislav Fiala (* 15. března 1962, Most) je český architekt. \n\nStanislav Fiala vystudoval Fakultu architektury ČVUT a Školu architektury na AVU v Praze. V letech 1986–99 spolupracoval s Martinem Rajnišem, Tomášem Prouzou a Jaroslavem Zimou v architektonické kanceláři D. A. Studio. V roce 1999 založil s T. Prouzou a J. Zimou ateliér D3A. \n\nOd roku 2009 je jednatelem společnosti Fiala+Nemec. \n\nV roce 2019 získal českou cenu Architekt roku. Porota ocenila jeho schopnost improvizace, cit pro detail či ochotu vydat se s řemeslníky na „cestu za neznámým, nečekaným a neodhadnutelným“.\n\nToto jsou vybrané realizace Stanislava Fialy:\n\n"}
{"id": "1521869", "url": "https://cs.wikipedia.org/wiki?curid=1521869", "title": "Seznam kancléřů Německa", "text": "Seznam kancléřů Německa\n\nSeznam kancléřů Německa představuje chronologický přehled osob, které zastávaly úřad kancléře.\n\n"}
{"id": "1521870", "url": "https://cs.wikipedia.org/wiki?curid=1521870", "title": "Třída Bougainville", "text": "Třída Bougainville\n\nTřída Bougainville byla třída avíz francouzského námořnictva. Jejich hlavním úkolem byla služba ve francouzských koloniích. Celkem bylo rozestavěno 10 jednotek této třídy, přičemž dokončeno jich bylo osm. Ve službě byly v letech 1932–1959. Plavidla se účastnila druhé světové války. Po porážce Francie v roce 1940 zůstala většina věrna vládě ve Vichy, přičemž dvě převzali Svobodní Francouzi. Za války bylo pět plavidel zničeno.\n\nAvíza byla nasazena rovněž za francouzsko-thajské války, probíhající v letech 1940–1941. V lednu 1941 se avíza \"Dumont d'Urville\" a \"Amiral Charner\" účastnila střetu s thajským královským námořnictvem v bitvě u Ko Čangu.\n\nCelkem bylo v letech 1927–1940 postaveno osm jednotek této třídy. Devátá byla zničena před dokončením a stavba desáté byla zrušena po spuštění na vodu.\n\nJednotky třídy \"Bougainville\":\nZákladní výzbroj představovaly tři 138mm kanóny chráněné štíty, čtyři 37mm kanóny, šest 13,2mm kulometů a až 50 min. Byly vybaveny katapultem pro průzkumný hydroplán Gourdou-Leseurre GL-832 HY. Pohonný systém tvořily dva diesely o výkonu 3200 hp, pohánějící dva lodní šrouby. Nejvyšší rychlost dosahovala 15,5 uzlu. Dosah byl 9000 námořních mil při rychlosti 10 uzlů.\n\n"}
{"id": "1521897", "url": "https://cs.wikipedia.org/wiki?curid=1521897", "title": "Výsadková loď typu 075", "text": "Výsadková loď typu 075\n\nVýsadková loď typu 075 (jinak též třída Jü-šen) je třída vrtulníkových výsadkových lodí stavěných pro námořnictvo Čínské lidové republiky. Objednány byly tři jednotky. Jsou to největší a nejsilnější čínské výsadkové lodě. Jejich dokončení výrazně zvětší schopnosti čínského námořnictva.\n\nVývoj čínských vrtulníkových výsadkových lodí byl zahájen roku 2011. Objednána byla stavba tří výsadkových lodí této třídy. Prototypovou jednotku staví společnost China State Shipbuilding Corporation (CSSC) v loděnici Hudong-Zhonghua v Šanghaji. Dle některých odhadů pak bude následovat stavba ještě větších plavidel.\n\nJednotky typu 075:\nRůzné prameny výtlak odhadují na 30 000–40 000 tun. Plavidlo má klasickou koncepci s průběžnou letovou palubou a ostrovem na pravoboku. Na palubě se nachází šest přistávacích bodů pro vrtulníky, které parkují na palubě, nebo jsou ukládány do podpalubního hangáru. Celkem jich má loď nést až 28 kusů. Na zádi se nachází rozměrný dok pro vyloďovací čluny a vznášedla typu 726.\n"}
{"id": "1521907", "url": "https://cs.wikipedia.org/wiki?curid=1521907", "title": "Třída Álava", "text": "Třída Álava\n\nTřída Álava byla třída torpédoborců španělského námořnictva. Jednalo se o třetí skupinu torpédoborců třídy \"Churruca\", která byla dostavěna po skončení druhé světové války. Některé prameny ji považují za podtřídu třídy \"Churruca\". Celkem byly postaveny 2 jednotky této třídy. Ve službě byly v letech 1951–1982. V 60. letech prošly výraznou modernizací.\n\nDva torpédoborce třídy \"Álava\" byly postaveny španělskou loděnicí SECN v Cartageně. Objednány byly roku 1936 jako třetí skupina třídy \"Churruca\". Práce na nich byly zahájeny roku 1939, brzy ale byly přerušeny, přičemž k založení kýlů obou torpédoborů došlo až roku 1944. Do služby byly přijaty roku 1951. V té době už byla jejich koncepce silně zastaralá.\n\nJednotky třídy \"Álava\":\nVýzbroj torpédoborců první skupiny tvořily čtyři 120mm kanóny, dva 37mm kanóny, tři 20mm kanóny, dva trojité 533mm torpédomety, dále dva vrhače a jeden spouštěč hlubinných pum. Pohonný systém tvořily čtyři kotle Yarrow a dvě sady turbín Parsons o výkonu 42 000 hp. Nejvyšší rychlost dosahovala 36 uzlů. Dosah byl 4500 námořních mil při rychlosti 14 uzlů.\n\nV letech 1960–1962 byla obě plavidla modernizována na protiponorkové torpédoborce. Dostala novou výzbroj a elektroniku. Lodě nesly hladinový vyhledávací radar MLA-1B, hladinový vyhledávací radar SG-6B, navigační radary Decca TM626, střelecký radar Mk.63 a trupový sonar SQS-30A. Novou výzbroj tvořily tři 76mm kanóny, tři 40mm kanóny, dva trojité 324mm torpédomety, dva salvové vrhače hlubinných pum Hedgehog, osm vrhačů a dva spouštěče hlubinných pum. Výkon pohonného systému klesl na 31 500 hp. Nejvyšší rychlost byla 29 uzlů.\n\n"}
{"id": "1521909", "url": "https://cs.wikipedia.org/wiki?curid=1521909", "title": "Viljujská vodní elektrárna", "text": "Viljujská vodní elektrárna\n\nViljujská vodní elektrárna I, II (rusky \"Вилюйская ГЭС-I,II\") je vodní dílo na řece Viljuj v povodí Leny v Rusku. Elektrárna je součástí Viljujské kaskády vodních elektráren o celkovém výkonu 958 MW, která je základem pro udržování spolehlivosti energetického systému Jakutské oblasti. Hlavním odběratelem elektřiny je průmysl těžby diamantů. Přehrazením řeky vznikla rozlehlá Viljujská přehradní nádrž, která svou plochou patří mezi největší v zemi. \n\nŘeka Viljuj je největší levostranný přítok Leny s odhadovaným průtokem u ústí 1 496 m/s. Po většinu toku je její tok meandrovitý, na dolním úseku ve velmi plošném reliéfu. Údolní charakteristika vhodná pro výstavbu energetických stupňů se objevuje až v horní polovině toku. V místě u sídla Černyševskij ve vzdálenosti 1315 km od ústí má řeka plochu povodí 136 000 km z celkové plochy 454 000 km. Do výstavby vodního díla byl v tomto místě stanoven průměrný roční průtok 717 m/s. \n\nPodnebí na celém povodí řeky je výrazně kontinentální. Přítoky s plochou povodí do 10 000 km zamrzají do dna. V místě Černyševskij byl v dubnu 1960 změřen minimální průtok 2,79 m/s a maximální hodnota 5 770 m/s byla zjištěna v červnu 1959. \n\nMinimo-maximální rozpětí v ročním chodu průtoku převyšuje hodnotu 1 : 2000. Naplněním nádrže s převýšením 55 m se podařilo zajistit dostatečný užitečný objem pro plynulý provoz vodní elektrárny. Následují tabulka umožňuje porovnání ročního chodu průtoků před a po vybudování vodního díla. \n\nMinimo-maximální rozdíl nepřevyšuje hodnotu 1:8. Průměrný průtok 680 m/s z let 1973-1994, zjištěný přesným měřením na turbínách, potvrzuje správnost profilového měření před naplněním nádrže. \n\nKamenitá sypaná hráz s hliněným jádrem má délku délku 600 m a výšku 75 m. Na obou březích se nalézají přívodní kanály. Levobřežní o délce 515 m přivádí vodu k turbínám \"elektrárny II\". Pravobřežní o  délce 212 m přivádí vodu k \"elektrárně I\" a navazuje na přeliv, vybudovaný ve skále, který umožňuje převod velkých vod v limitu 4 250 m/s. \n\nVzedmutím hladiny vznikla Viljujská přehradní nádrž, která při ploše 2 360 km poskytuje užitkový objem 22,4 km což odpovídá ročnímu přítoku. Jezero tak umožňuje i víceletou regulaci.\n\nV obou elektrárnách na spádu 55 m pracuje celkem 8 turbín o hltnosti 170 m/s a výkonu 85 MW. V \"elektrárně I\" čtyři Kaplanovy turbíny a v \"elektrárně II\" čtyři turbíny Francisovy. Celkový výkon vodního díla je tak 8 x 85 MW. Dlouhodobá celoroční výroba činí 2,58 miliard kWh. \n\nEnergie je rozváděna dvěma trasami 220 kV.\n\nPodnětem pro energetické využití řeky Viljuj byly objevy nalezišť diamantů v oblasti. Průzkumné práce začaly v roce 1954. Oblast je velmi málo zalidněná, což na jedné straně bylo přínosem z hlediska problematiky zatopení oblasti vytvořenou nádrží, na druhé straně neexistovala potřebná infrastruktura. V povodí řeky Viljuj dosahuje mocnost permafrostu nejvyšší hodnoty na světě. Se složitostí zajištění lidských i materiálových zdrojů korespondoval i počet a nejednotnost návrhů řešení. Nakonec bez dokončení průzkumných prací byl v roce 1960 schválen projekt výstavby prvního stupně Viljujské kaskády. \n\nPřípravné práce byly zahájeny v roce 1959, výkopové práce v roce 1961. V srpnu 1962 bylo započato s budováním stavební jámy přehrady. Koncem října 1964 bylo koryto řeky přehrazeno a tok byl odveden do postranního kanálu, na podzim 1966 byl přehrazen i převodný kanál a jarní vody roku 1967 začaly plnit přehradní nádrž. Na podzim téhož roku byl uveden do provozu první agregát \"elektrárny I\". Poslední agregát byl zprovozněn v prosinci 1968. \n\nV roce 1969 byla dokončena stavba hráze a v roce 1970 začaly práce na \"stanici II\". V letech 1975/76 byly uvedeny do provozu všechny agregáty \"elektrárny II\". Práce na celém vodním díle byly ukončeny v roce 1978.  \n\nV letech 1985 -1988 byly zaměněny turbíny i generátory \"elektrárny I\" o výkonu 77 MW za výkonnější poskytující 85 MW. Celkový výkon dosáhl své maximální kapacity 680 MW.\n\nHlavním odběratelem vyrobené elektřiny je těžební společnost ALROSA (\"Алмазы России — Саха\"), zabývající se provozem diamantových dolů. Elektrárna pracuje v Jakutském energetickém systému, který je v roce 2019 nezávislý na Jednotném energetickém systému Ruska. V návrhu existují projekty o spojení s energetickou oblastí Sibiř na pravém břehu Leny, kde se u města Bodajbo nacházejí největší naleziště zlata na světě. \nPro oblast povodí řeky Viluj jsou charakteristické mrazy kolem -60 °C a v létě není pro nově příchozí pracovníky venkovní pobyt myslitelný bez moskytiéry. Největším problémem provozu je tak i při vysokých mzdách zajištění lidských zdrojů. \n\n\n"}
{"id": "1521911", "url": "https://cs.wikipedia.org/wiki?curid=1521911", "title": "Marie Chodounská", "text": "Marie Chodounská\n\nMarie Chodounská (19. srpna 1871 Bílé Poličany – 5. prosince 1922 Praha Smíchov) byla česká malířka, kreslířka a grafička.\n\nNarodila se v malé podkrkonošské obci Bílých Poličanech v rodině doktora lékařství Karla Chodounského a jeho manželky Juliány, rozené Chvátalové. Vyrůstala s mladším bratrem Karlem, s nímž měla Marie vřelý sourozenecký vztah. Nedlouho po jejím narození se rodina odstěhovala do Prahy, kde její otec získal práci. Později byla poslána rodiči na léčebný pobyt k příbuzným do jižní Francie, kde se učila francouzsky, věnovala se ručním pracím a vypomáhala v hospodářství. Koncem 80. let 19. století se vrátila do Prahy a v letech 1889–1891 se školila u malíře Karla Liebschera. Později navštěvovala krajinářskou školu Ferdinanda Engelmüllera, kde setrvala do roku 1907. V rámci výuky vyjížděla se spolužáky do plenéru malovat pražské motivy a oblíbené polabské scenerie. Z této doby se kromě krajinek a květinových zátiší dochovaly i olejomalby zachycující průmyslový Smíchov, letohrádek Klamovka nebo Malostranský hřbitov.\n\nMalířka často navštěvovala s otcem a bratrem Slovinsko, kde malovala tamější krajinu a mohutné masivy slovinských alp. Na jedné z výprav do slovinských alp se seznámila s mladým slavistou Ivanem Kunšičem, do kterého se zamilovala. V lednu 1899 však Kunšič náhle vážně onemocněl a krátce poté chorobě podlehl ve vídeňské nemocnici. Úmrtí milované osoby byl jen počátek série citových otřesů, kterými si tehdy musela projít. Její matce bylo krátce poté diagnostikováno závažné psychické onemocnění a o dva roky později tragicky zahynul její mladší bratr Karel. Upnula se zcela k malování, tvořila v přírodě, ale i ve svém smíchovském ateliéru a umělecká kritika její dílo stále lépe přijímala. V roce 1909 se uskutečnila její první souborná výstava v Topičově salonu, která byla velmi úspěšná. Kritika v tehdy nejčtenějším českém deníku výtvarnici označila jako nadprůměrnou a pisatel článku ocenil jak její nadání, tak obdivuhodnou disciplínu. Následně vystavovala v březnu 1917 v Rubešově galerii a za dva roky se zúčastnila výstavy v Obecním domě, kterou pořádal Výtvarný odbor Ústředního spolku českých žen. Její obrazy byly vysoce oceněny a Josef Čapek jí složil poklonu ve své novinové stati. Malovala nejraději krajiny z Alp, Beskyd, Šumavy a také pražské motivy. Pokusila se také o pár grafických listů technikou leptu.\n\nKdyž byla na vrcholu své tvorby, nastal zlom, za nímž stál její zhoršující se zdravotní stav. V létě roku 1922 u ní byla diagnostikována rakovina, následně byla hospitalizována v pražské nemocnici a operována. Naděje na uzdravení však byla téměř nulová. Marie Chodounská zemřela 5. prosince 1922 a byla pohřbena na smíchovském hřbitově Malvazinky. V roce 1923 byla uspořádána její posmrtná výstava, která se uskutečnila v Domě umělců v Praze.\n\n\n\n\n"}
{"id": "1521913", "url": "https://cs.wikipedia.org/wiki?curid=1521913", "title": "Světlinská vodní elektrárna", "text": "Světlinská vodní elektrárna\n\nSvětlinská či Viljujská vodní elektrárna III (rusky \"Светлинская ГЭС\" či \"Вилюйская ГЭС-III\") je vodní dílo na řece Viljuj v povodí Leny v Rusku. Elektrárna je součástí Viljujské kaskády vodních elektráren o celkovém výkonu 958 MW. \n\nObrovský rozdíl mezi zimním minimem a jarním maximem, charakteristický pro řeky Východní Sibiře, dosahoval u řeky Viljuj v místě Viljuské vodní elektrárny hodnoty přes 1:2 000. Po zprovoznění vodního díla u sídla Černyševskij nabízela řeka pro vodní energetiku rovnoměrný roční chod průtoků v rozmezí zhruba od 400 do 2 000 m/s. Následující tabulka uvádí výtok řeky z Viljujské přehradní nádrže v roce 1977.\n\nMěřené hodnoty v místě Viljujské elektrárny odpovídají ploše povodí 136 000 km, v místě Světlinské elektrárny je vodosběrná plocha 156 000 km. V rozdílu ploch je třeba spatřovat příspěvky neregulovaných přítoků.\n\nKamenitá sypaná hráz o výšce až 50 m je při levém břehu dlouhá 112 m, od budovy elektrárny k pravému břehu je dlouhá 273 m. \n\nElektrárna spojuje funkci energetického zpracování vodního toku i převodu velkých vod spodními propustmi. Délka strojovny je 152 m, šířka 78 m, vzdálenost mezi osami jednotek 24 m. Celková hltnost spodních výpustí a turbín je 9 000 m/s.  \n\nPřehradní jezero má plochu 104 km a poskytuje plný objem 0,6 km.\n\nNa průměrném spádu 22,8 m pracují tři Kaplanovy turbíny o hltnosti 449 m/s a výkonu 92,5 MW.  Instalace poslední čtvrté jednotky je plánována na rok 2024. Celkový stanovený výkon elektrárny bude 370 MW (k roku 2019 277,5 MW). Předpokládaná roční výroba 1,2 miliardy kWh.\n\nEnergie je rozváděna dvěma trasami 220 kV.\n\nV roce 1978 byl schválen projekt a začaly první přípravné práce. V roce 1983 byly zahájeny stavební práce. K překrytí řeky došlo 6. října 1986. \n\nV 90. letech byla intenzita prací zpomalena až zcela zastavena. V roce 1999 vznikla akciová společnost ViljujGESStroj. Kontrolní podíl od roku 2000 vlastní společnost ALROSA (Алмазы России — Саха), zabývající se těžbou diamantů.  První jednotka byla uvedena do provozu v roce 2004, poslední se plánuje na rok 2024.\n\n\n"}
{"id": "1521937", "url": "https://cs.wikipedia.org/wiki?curid=1521937", "title": "Křinec (nádraží)", "text": "Křinec (nádraží)\n\nKřinec je železniční stanice ve východní části stejnojmenného městysu v okrese Nymburk v Středočeském kraji oddělená od zbytku sídla říčkou Mrlinou. Leží na neelektrifikovaných jednokolejných tratích 061 a 062.\n\nStanice byla otevřena 15. listopadu 1881 na trati vlastněné soukromou společností České obchodní dráhy (\"BCB\") propojením Velelib na trase z Nymburka do Mladé Boleslavi a již postavené odbočné trati z Chlumce nad Cidlinou do Jičína v majetku společnosti Rakouská severozápadní dráha (\"ÖNWB\"). Následujícího roku byla trať prodloužena dále do Městce Králové, čímž se křinecké nádraží stalo odbočnou stanicí. Vystavěno zde bylo také nákladové nádraží a lokomotivní vodárna. Z hospodářské podstaty regionu sloužila trať především k nákladní obsluze cukrovarského průmyslu.\n\nNa přelomu let 1882-1883 de facto převzala řízení \"BCB\" společnost Rakouská společnost státní dráhy (\"StEG\") a 26. srpna 1883 propojila přemostěním trati Vídeň-Berlín, provozovanou \"ÖNWB\", v Nymburce celý úsek s tratí do Poříčan na polabské železnici z roku 1845 z Prahy do Olomouce. Na trati byla zřízena nová provozní budova, stanice Nymburk město.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště. Z nádraží jsou vyvedeny dvě nákladní vlečky, z každého zhlaví jedna.\n\n"}
{"id": "1521940", "url": "https://cs.wikipedia.org/wiki?curid=1521940", "title": "Nižněburejská vodní elektrárna", "text": "Nižněburejská vodní elektrárna\n\nNižněburejská vodní elektrárna (rusky \"Нижнебурейская ГЭС\") je vodní dílo na řece Bureja v povodí řeky Amur v Rusku. Je regulační elektrárnou Burejské vodní elektrárny jako součást Burejské kaskády vodních elektráren o celkovém výkonu 2 330 MW. Je první významnou vodní elektrárnou v Rusku, jejíž stavba od počátku projektu spadá do post-sovětského období.\n\nPovodí řeky Bureja se nachází v oblasti s nízkými teplotami a nízkou sněhovou pokrývkou v zimě a vysokými srážkovými úhrny v letním období. V místě vodoteče sídla Kamenka, která se nachází pod hrází Burejské elektrárny byl za období 1936 až 1985 zjištěn průměrný celoroční průtok 890 m/s, s minimem 10,7 m / s v březnu a maximem 2 187 m/s v srpnu. Průtok o letních povodních přesahuje hodnotu 18 000 m/s. Akumulační schopností Burejské přehradní nádrže historický průměr upravuje do podoby rozmezí od 600 do 1200 m/s s povodňovými kulminacemi kolem hodnoty 6 000 m/s. Akumulační schopnost Nižněburejské přehradní nádrže je při úzkém reliéfu údolí zanedbatelná a této situaci byly v projektu přizpůsobeny hltnosti turbín a přelivová propustnost.  Roční výroby jednotlivých elektráren jsou v podobném poměru, jako poměr jejich pracovního spádu.  \n\nHráz o celkové délce 729,5 m je složena ze zemní sypané hráze o délce 400 m a výšce 41,5 m, přelivové hráze o délce 123 m a tělesa elektrárny o délce 96,5 m. Tělo elektrárny je součástí přehrazujícího systému. \n\nPřelivová část sestává z pěti segmentů o šířce 20 m. Celková propustnost vodního díla je 13 500 m/s, z toho celková hltnost elektrárny je 1 380 m/s.\n\nVe strojovně elektrárny pracují na spádu 26 m čtyři Kaplanovy turbíny o hltnosti 345 m/s a výkonu 80 MW. Celkový instalovaný výkon je tak 320 MW.\n\nEnergie je rozváděna třemi trasami pod napětím 220 kV. Celková roční výroba se předpokládá přes 1,6 miliardy kWh s garantovaným zimním minimem výkonu 147 MW.\n\nPrvní výzkumy energetického využití řeky Bureja začaly v roce 1932 a závěry těchto výzkumů byly potvrzeny v roce 1954. Od roku 1969 se v projektu počítá s energetickým stupněm na spádu 100 m, jehož konečnou podobou je Burejská vodní elektrárna o výkonu 2 010 MW s příslušným regulačním stupněm u města Novoburejskij. Stavba prioritní elektrárny se po rozpadu Sovětského svazu ocitla ve finanční tísni, vedoucí nakonec k celkově čtyřleté stávce a odlivu odborných sil. Po zajištění financování z federálních zdrojů Ministerstva železnic byla Burejská vodní elektrárna uvedena do provozu. Stavba jejího regulačního stupně podle upraveného projektu z roku 2010 již probíhala bez problémů a rychle. \n\nPrvní kubík betonu do základů tělesa elektrárny byl položen již v roce 2010. V roce 2013 byly zahájeny práce na betonové hrázi. Instalace prvních agregátů byla započata v roce 2015. Řeka byla přehrazena 19. dubna 2016. Dříve nemyslitelný termín pro přehrazení řeky v době jarních záplav již odpovídá schopnostem těžké techniky na začátku 21. století. V březnu 2017 začalo plnění nádrže a v dubnu zkoušky prvních agregátů. \n\n7. září 2019 byla elektrárna uvedena do provozu.\n\n\n"}
{"id": "1521941", "url": "https://cs.wikipedia.org/wiki?curid=1521941", "title": "Ausländer", "text": "Ausländer\n\nAusländer je píseň německé industrialmetalové skupiny Rammstein, která vyšla 28. května 2019 jako třetí singl z jejich sedmého studiového alba \"Rammstein\".\n\nVideo režíroval Jörn Heitmann a bylo zveřejněno 28. května 2019 v 19.00 středoevropského letního času. Den před vydáním vyšla stejně jako u předchozích dvou singlů z alba Rammstein krátká předpremiéra. Členové kapely jsou zobrazeni jako objevitelé, kteří přijeli na ostrov a zpívají o tom, že jsou cizinci a musí se učit nové věci, jazyky a zvyky. Nakonec odjíždí z ostrova jen pět členů skupiny Rammstein. Flake zůstává na ostrově se svou novou přítelkyní a stává se vůdcem kmene.\n\n\n"}
{"id": "1521947", "url": "https://cs.wikipedia.org/wiki?curid=1521947", "title": "Petr z Tripolisu", "text": "Petr z Tripolisu\n\nSvatý Petr z Tripolisu byl v 18. století křesťanský mučedník.\n\nPodle mála informací, které jsou o něm známy, víme, že pocházel z řeckého města Tripolis. Odešel do Malé Asie asi kvůli Orlovské vzpouře. V městě Ödemiş byl z neznámých důvodů zatčen Turky, poté obviněn kvůli své křesťanské víře a nucen konvertovat k islámu. On však zůstal v křesťanské víře a byl sťat mečem. To se stalo roku 1776.\n\nPravoslavná církev ho uctívá jako svatého. Je označován za \"novomučedníka\". Jeho svátek se slaví 1. ledna.\n\n"}
{"id": "1521949", "url": "https://cs.wikipedia.org/wiki?curid=1521949", "title": "Dobrovice (nádraží)", "text": "Dobrovice (nádraží)\n\nDobrovice je železniční stanice ve vzdálenosti asi 2 kilometrů jižně od středu stejnojmenného města v okrese Mladá Boleslav v Středočeském kraji, poblíž říčky \"Dobrovky\". Leží na neelektrifikované trati 071.\n\nStanice byla otevřena 15. října 1870 na trati z Nymburka do Mladé Boleslavi jako součást odbočné trati Rakouské severozápadní dráhy (\"ÖNWB\") primárně spojující Vídeň a Berlín, autorem univerzalizované podoby stanic pro celou dráhu byl architekt Carl Schlimp. V Mladé Boleslavi se trať dále napojila na již existující železnici společnosti Turnovsko-kralupsko-pražská dráha (\"TKPE\") do Turnova. Z hospodářské podstaty regionu sloužily zde ležící tratě především k nákladní obsluze cukrovarského průmyslu.\n\nOd roku 1883 vedla do Dobrovice jednokolejná místní, původně soukromá trať, železniční trať Rokytňany - Dobrovice město. Majitelem a investorem trati byl kníže Thurn-Taxis. Nákladní doprava byla zahájena roku 1883, osobní roku 1902. Trať byla zestátněna roku 1908. Stanice v Dobrovici měla název \"Taxis-Dobrovice\", později \"Dobrovice město\". Z nádraží Dobrovice město vedla vlečka do cukrovaru, později napojeného i do stanice \"Dobrovice\" na hlavní trati. Třetí větev kolejového trojúhelníka, která měla umožnit přímou jízdu z dráhy do stanice Dobrovice, byla nakonec postavena až po jejím zrušení.\n\nPo zestátnění všech soukromých společností v Rakousku-Uhersku v roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy. Přepravní zatížení trati Rokytňany – Dobrovice město vlaky pro cestující postupně sláblo, jednalo se o dva páry osobních vlaků denně. Osobní doprava byla zastavena roku 1970, trať byla zrušena roku 1974.\n\nNachází se zde dvě nekrytá hranová nástupiště, k příchodu na ostrovní nástupiště slouží přechody přes kolejiště. Z nádraží je vyvedena nákladní vlečka směrem k centru města.\n\n"}
{"id": "1521957", "url": "https://cs.wikipedia.org/wiki?curid=1521957", "title": "Jan Zelenka (historik)", "text": "Jan Zelenka (historik)\n\nJan Zelenka (* 1978) je český historik specializující se na středověké dějiny.\n\nAbsolvoval magisterský obor Historické vědy na Filozofické fakultě Univerzity Karlovy (2006), kde v roce 2013 obhájil také disertační práci na téma „České země v politické skladbě střední Evropy 10.–13. století: Podoba a význam lenního institutu v socioekonomické struktuře Saska a Čech.“.\n\nV současné době působí v Historickém ústavu Akademie věd České republiky, kde je vědeckým pracovníkem Oddělení dějin středověku, vedoucím redaktorem časopisu \"Mediaevalia Historica Bohemica\" a rovněž vedoucím nakladatelství Historického ústavu. Kromě toho také vyučoval na Filozofické i Pedagogické fakultě Univerzity Karlovy.\n\nVe své badatelské činnosti se zaměřuje především na období staršího středověku střední Evropy, dvorskou kulturu, či lenní vazby.\n\n"}
{"id": "1521959", "url": "https://cs.wikipedia.org/wiki?curid=1521959", "title": "Colloquium charitativum", "text": "Colloquium charitativum\n\nColloquium charitativum Thoruniense (\"toruňské interkonfesní rozhovory\") je označení pro jednání zástupců luteránů, katolíků a kalvinistů (včetně příslušníků Jednoty bratrské, jež se téhož roku spojila s polskými kalvinisty) v Toruni v roce 1645.\n\nJednání svolal král Vladislav IV. Vasa. Jeho cílem bylo snížení napětí v konfesně rozdělené Polsko-litevské unii a obnovení církevní jednoty. Rozhovory se odehrály na 36 zasedáních od 28. srpna do 21. listopadu 1645.\n\nRozhovorů se účastnilo 26 katolických, 28 luterských a 24 reformovaných teologů, mezi nimi i Jan Amos Komenský.\n\nRozhovory nevedly k žádnému výsledku; nicméně samotný fakt přátelského rozhovoru mezi konfesemi byl v tehdejší Evropě, zmítané třicetiletou válkou, něčím naprosto obdivuhodným.\n\n\n"}
{"id": "1521960", "url": "https://cs.wikipedia.org/wiki?curid=1521960", "title": "Naučná stezka Čierny kameň", "text": "Naučná stezka Čierny kameň\n\n"}
{"id": "1521961", "url": "https://cs.wikipedia.org/wiki?curid=1521961", "title": "Jan Josef Vratislav z Mitrovic", "text": "Jan Josef Vratislav z Mitrovic\n\nJan Josef říšský hrabě Vratislav z Mitrovic ( \"Johann Joseph Reichsgraf Wratislaw von Mitrowitz\", 6. února 1694, Deštná – 11. září 1753, Chrast) byl český šlechtic z rodu Vratislavů z Mitrovic a římskokatolický duchovní – biskup královéhradecký.\n\nJan Josef Vratislav z Mitrovic se narodil v Deštné jako syn hraběte Václava Vojtěcha Maxmiliána Vratislava z Mitrovic, císařského hejtmana Bechyňského kraje a jeho manželky Johany Veroniky, rozené z Říčan. Jeho starší bratr Jan Adam Vratislav z Mitrovic byl biskupem v Hradci Králové a v Litoměřicích (byl dokonce jmenován pražským arcibiskupem, zemřel však před převzetím úřadu). Také jeho další bratři Jan Augustin Vratislav z Mitrovic a Jan Václav Vratislav z Mitrovic byli duchovními.\n\nPo absolvování královéhradeckého jezuitského gymnázia pokračoval Jan Josef ve studiích v Praze a na římské univerzitě La Sapienza získal titul doktora práv. 27. září 1719 byl vysvěcen na kněze. Poté se stal kanovníkem olomoucké kapituly a proboštem u kapituly Všech svatých na Pražském hradě a později byl jmenován také císařsko-královským skutečným radou a domovským prelátem. \n\nPo smrti 8. královéhradeckého biskupa Mořice Adolfa Saského jej 6. července 1733 císař Karel VI. jmenoval do funkce nového biskupa. Papežské potvrzení následovalo 18. prosince téhož roku a intronizace 6. června 1734. V tomto úřadě setrval téměř dvacet let, do roku 1753. \n\nBěhem svého úřadování usiloval o zřizování dalších farností a omezoval práva církevních patronátů. Vydal také předpisy k odívaní kněží a kanovníků a v roce 1735 dal podnět k organizování jezuitských misií. Od papeže Klementa XII. dostal darem pro katedrálu v roce 1737 relikvie diecézního patrona Klementa Římského.\n\nV době pruské okupace za první slezské války roku 1741 a druhé slezské války v roce 1744 došlo k hospodářskému úpadku diecéze. Na finanční podporu biskupství získal Jan Josef v roce 1747 panství Zájezdec a v roce 1750 panství Hroubovice. V Chlumu, který byl rovněž majetkem diecéze, nechal zřídit zámeček.\n\nJan Josef Vratislav z Mitrovic zemřel 11. září 1753 na zámku Chrast a byl pohřben v biskupské hrobce v kryptě katedrály Svatého Ducha. \n\n"}
{"id": "1521964", "url": "https://cs.wikipedia.org/wiki?curid=1521964", "title": "Jiří Hůlka", "text": "Jiří Hůlka\n\nJiří Hůlka (2. října 1920, Náměšť nad Oslavou - 16. září 1944, údolí Trebljanka) byl český dělník a voják. \n\nJiří Hůlka se narodil v Náměšti nad Oslavou v roce 1920, jeho otcem byl plukovník československé armády Adolf Hůlka, ten se zapojil do odboje a stal se členem organizace Obrana národa, byl zatčen a popraven v Berlíně. Jeho matkou byla podnikatelka Cecílie Hůlková. Jiří Hůlka v roce 1939 studoval na lékařské fakultě Karlovy univerzity, ale jeho studium bylo přerušeno při uzavření vysokých škol. Pracoval proto jako dělník. Roku 1942 pak byl poslán na nucené práce do Wiener Neudorfu, kde nastoupil do továrny Flugmotoren-Ostmark-Werke. Už v této továrně vstoupil do ilegální odbojové organizace. V lednu roku 1943 byl přesunut do letecké továrny ve Stuttgartu a tam se stal instruktorem pro české dělníky, po zničení továrny leteckým útokem se vrátil zpět do továrny ve Wiener Neudorf. \n\nV roce 1944 pak byly klíčové provozy továrny přesunuty do Dubnice nad Váhom, tam se povedlo Jiřímu Hůlkovi a dalším se spojit s partyzánským hnutím a spolu s dalšími asi 100 nuceně nasazenými utekl k partyzánským jednotkám. Během Slovenského národního povstání začal působit u dělostřelecké baterie. Po akci nedaleko města Nováky byl zajat a předán gestapu. Posléze byl spolu s dalšími zatčenými zastřelen v září roku 1944 v údolí Trebljanka. \n\nZ protokolu o výslechu gestapem vyplývá, že nikoho nikdy nevyzradil a pouze sdělil, že nacisté válku prohráli a je, stejně jako otec, připraven zemřít. Jeho matka a bratr po válce pátrali v údolí Trebljanka po pozůstalosti Jiřího Hůlky, našli obroučku jeho brýlí a řetízek s klíči. Jeho tělo bylo následně exhumováno a uloženo na hřbitově v Náměšti nad Oslavou. Po válce byl jmenován poručíkem československé armády in memoriam a obdržel titul doktora medicíny. \n\nJeho jméno je uvedeno na pamětní desce v Náměšti nad Oslavou. Pamětní deska je umístěna na budově radnice na Masarykově náměstí, na desce je uvedeno i jméno Adolfa Hůlky. Na hřbitově v Náměšti nad Oslavou je umístěn kenotaf Jiřího a Adolfa Hůlkových.\n"}
{"id": "1521966", "url": "https://cs.wikipedia.org/wiki?curid=1521966", "title": "Czerwionka-Leszczyny", "text": "Czerwionka-Leszczyny\n\nCzerwionka-Leszczyny ( \"Czerwionka-Leschczin\") je město v jižním Polsku ve Slezském vojvodství v okrese Rybnik. Leží na řece Bierawce na historickém území Horního Slezska zhruba 30 km od českých hranic. V roce 2017 v něm žilo 28 329 obyvatel a spolu s městy Rybnik, Wodzisław Śląski, Żory a dalšími tvoří půlmilionovou aglomeraci (viz Rybnický uhelný okruh) navazující na jihu na ostravskou a na severu na katovickou aglomeraci. Z geomorfologického hlediska se rozkládá na Rybnické plošině, která je součástí Slezské vysočiny. Skládá se se čtyř původně samostatných obcí, které dosud netvoří jednotný urbanistický celek: Czerwionka, Leszczyny, Czuchów a Dębieńsko.\n\nSoučasné město Czerwionka-Leszczyny se skládá se čtyř původně samostatných obcí: Czerwionka, Leszczyny, Czuchów a Dębieńsko. Všechny tyto vesnice byly založeny ve 13. století a sdílely osud Ratibořského knížectví. Do roku 1742 byly součástí Zemí koruny české, načež připadly Prusku a v roce 1922 byly připojeny k Polsku v rámci autonomního slezského vojvodství.\n\nOtevřením černouhelného dolu \"Marianne\" v Czerwionce v roce 1821 začíná postupná industrializace oblasti. Vícero dolů a těžebních polí na území Czerwionky a Dębieńska bylo roku 1898 odkoupených akciovou společností \"Vereinigte Königs- und Laurahütte Aktien-Geselschaft für Bergbau und Hüttenbetrieb\" a spojených do jednoho důlního podniku \"Dubensko\", později přejmenovaného na \"KWK Dębieńsko\". Pro zaměstnance byla v letech 1898–1916 vybudována dělnická kolonie v Czerwionce (tzv. patronátní sídliště) v charakteristickém stylu s využitím červené pálené cihly. Důl \"KWK Dębieńsko\" ukončil činnost v roce 2000.\n\nSídlištní výstavba v Leszczynech začala v 50. let 20. století v souvislosti se zprovozněním dolu \"KWK Szczygłowice\". Czuchów a Dębieńsko si zachovaly spíše venkovský ráz s převahou rodinných domů.\n\nRoku 1962 získaly Czerwionka a Leszczyny (k nimž od roku 1955 patřil i Czuchów) status města. V důsledku správní reformy v roce 1975 bylo město Czerwionka přičleněno k Leszczynům. O dva roky později se jejich součástí stalo také Dębieńsko.\n\nK 1. ledna 1992 byl název města změněn na \"Czerwionka-Leszczyny\". Z formálního hlediska je tedy zachována správní kontinuita pouze Leszczyn, složený název je jen symbolickým zdůrazněním post factum toho, že se jedná o souměstí se dvěma víceméně stejně velikými částmi, které bývaly samostatnými městy.\n\n\nMěstem prochází dálnice A1, která je pokračováním české D1 na polské straně – dálniční uzel \"Dębieńsko\".\n\nNa území Czerwionky-Leszczynů se nacházejí tři železniční zastávky: \"Czerwionka\", \"Czerwionka Dębieńsko\" a \"Leszczyny\". Město má přímé železniční spojení mj. s Katovicemi, Rybnikem, Ratiboří a Bohumínem.\n\nMěstskou autobusovou dopravu zajišťují linky MZK Jastrzębie-Zdrój, ZTZ Rybnik a KZK GOP (dopravní podnik katovické aglomerace).\n\n\n"}
{"id": "1521967", "url": "https://cs.wikipedia.org/wiki?curid=1521967", "title": "Řád Manuela Amadora Guerrera", "text": "Řád Manuela Amadora Guerrera\n\nŘád Manuela Amadora Guerrera \"(: Orden de Manuel Amador Guerrero)\" je nejvyšší vyznamenání Panamské republiky založené roku 1953. Udílen je občanům Panamy i cizím státním příslušníkům za zásluhy na poli vědy, umění či politiky.\n\nŘád byl založen při příležitosti 50. výročí nezávislosti Panamy dne 29. října 1953. Pojmenován byl po prvním panamském prezidentovi Manuelu Amadoru Guererrovi. Vzhled řádu v sobě spojuje vlivy evropské a incké tradice.\n\nŘádový odznak má podobu bíle smaltovaného kříže s rameny spojenými bíle smaltovanými dekoracemi. Ve středu kříže je bíle smaltovaný kulatý medailon se zlatým portrétem prezidenta Manuela Amadora Guerrera v basreliéfu obklopeném zlatým nápisem ORDEN DE MANUEL AMADOR GUERRERO.\n\nŘádová hvězda má podobu řádového odznaku položeného na zlaté dvanácticípé hvězdě.\n\nŘádový řetěz je zlatý sestávající z článků v podobě zlatého inckého božstva a bíle smaltovaného lichoběžníku se zlatou výzdobou. Zlatý motiv zobrazuje stylizovaného ptáka svým ztvárněním vychází z inckých předloh. Celkem je těchto dekorací 32 a v řetězu jsou řazeny na přeskáčku.\n\nStuha je žlutá s pruhem tvořeným úzkým červeným, bílým a modrým proužkem.\n\nŘád je udílen ve čtyřech řádných třídách:\n\n\n"}
{"id": "1521968", "url": "https://cs.wikipedia.org/wiki?curid=1521968", "title": "5 (televizní stanice)", "text": "5 (televizní stanice)\n\nTV5, nyní známý jako The 5 Network nebo jednoduše 5, je filipínská televizní stanice založená 1. března 1960. Kanál byl uzavřen 21. září 1972 z důvodu stanného práva, byl znovu spuštěn 21. února 1992 po téměř 20 letech. Kanál vlastní společnost MediaQuest Holdings, Inc. Je také oficiálně označován jako \"Kapatid Network\", což je tagalogský termín pro „sourozence“, který byl představen v roce 2010.\n\n"}
{"id": "1521969", "url": "https://cs.wikipedia.org/wiki?curid=1521969", "title": "Augustin Kubát", "text": "Augustin Kubát\n\nAugustýn Kubát (25. listopadu 1892 Benecko – 16. května 1970 Vrchlabí) byl český politický vězeň komunistického režimu a jeden z největších hoteliérů na Benecku.\n\nNarodil se v rodině Augustýna Kubáta staršího a Anny Kubátové, rozené Brádlerové, jako druhorozený z celkem šesti dětí. V roce 1923 se oženil s Annou Havlíčkovou, v roce 1925 se jim narodila dcera Vlasta (provdaná Machová). \n\nByl úspěšným hoteliérem ve třetí generaci, jeho pradědovi Josefu Kubátovi byla úřední koncese k prodeji teplých jídel a nápojů udělena již v roce 1852. Augustýn v rodinné tradici pokračoval a velkorysými modernizacemi učinil ze své provozovny (hotel Kubát na Benecku) druhý největší moderní hotel v Krkonoších. \nJako úspěšný podnikatel a přesvědčený demokrat se nesmířil s únorovým pučem KSČ a ještě v roce 1948 navázal spojení s představiteli československého protikomunistického odboje. Aktivně se stýkal se členy ilegální skupiny, označované jako \"Lampa Václav a spol.\" Josefem Plecháčem, majitelem tkalcovny v Horkách u Staré Paky a Bohuslavem Šírem a též s dalšími členy odbojových skupin, napojených na agenta-chodce Josefa Zemana. Jako hoteliér poskytoval prostor pro organizování schůzek odpůrců režimu. \n\nDne 4. března 1952 byl ve tři hodiny ráno zatčen a převezen do vazební věznice StB v Liberci. Zde byl pod několikaměsíčním fyzickým nátlakem donucen k přiznání. K veřejnému jednání Státního soudu, které s cílem rozšíření publicity proběhlo jako výjezdní ve velkém sále jilemnického podniku Technolen se musel, stejně jako deset dalších obžalovaných naučit svou výpověď slovo od slova. Procesu, který byl v tisku označován jako Proces s velezrádci a špiony z Jilemnicka byla věnována rozsáhlá publicita v tisku, včetně zvláštního vydání týdeníku ONV Jilemnice Nová horská ves. Prokuraturou byl proces označován jako řízení proti ilegální skupině Pavla Kašťáka. Augustýnu Kubátovi bylo obžalobou (vedenou JUDr. Pavlem Barbašem) kladeno za vinu, že:\n\nRozsudkem Státního soudu 3 Ts I 70/52 ze dne 16. října 1952 byl shledán vinným spácháním trestného činu vyzvědačství podle § 89 odst. 2 písm. a/, odst. 1, tr.z., trestného činu velezrady podle § 78 odst. 2 písm a/ odst. 1 písm. c, tr.z. a odsouzen (dle stejného paragrafu) k trestu odnětí svobody na 18 let, podle § 86 odst. 4 a přihlížením k § 47 tr.z. k propadnutí celého jeho jmění, podle § 42 tr.z. k desetileté ztrátě čestných práv občanských a podle § 59 odst. 1 tr.z. k propadnutí věcí, které byly u něj nalezeny a zabaveny. Téhož dne nastoupil do věznice Valdice k výkonu trestu. \n\nVězení podlomilo jeho zdraví. Na svobodu byl propuštěn v rámci Novotného presidentské amnestie v roce 1960. Po propuštění žil u své dcery ve Vrchlabí. Rehabilitován byl až posmrtně v roce 1990.\n"}
{"id": "1521970", "url": "https://cs.wikipedia.org/wiki?curid=1521970", "title": "Národní řád Čadu", "text": "Národní řád Čadu\n\nNárodní řád Čadu \"(: Ordre national du Tchad)\" je nejvyšší státní vyznamenání Čadské republiky založené v roce 1960. Řád je vyobrazen i na státním znaku Čadu. Velmistrem řádu je prezident republiky, který také má během svého funkčního období jako jediný právo nosit řádový řetěz.\n\nŘád založil dne 12. dubna 1960 čadský prezident François Tombalbaye dekretem №71. Je udílen občanům Čadu i cizím státním příslušníkům za zásluhy o Čad či za dlouholetou příkladnou službu státu.\n\nŘádový odznak má tvar červeně smaltovaného maltézského kříže se zlatým lemováním. Ve středu kříže je kulatý modře smaltovaný medailon se zlatým okrajem. Uvnitř medailonu je zlatá šesticípá hvězda. Na zlatém okraji medailonu je vyrytý nápis REPUBLIQUE DU’TCHAD v horní části a ORDRE NATIONAL ve spodní části. Kříž je položen na zlatý věnec složený ze dvou palmových větví. Zadní strana je matná se smaltovaným nápisem na okraji UNITE • TRAVAIL • PROGRES.\n\nŘádová hvězda má podobu shodnou s řádovým odznakem, který je položen na stříbrné osmicípé hvězdě.\n\nStuha řádu je z hedvábného moaré v citronově žluté barvě se dvěma světle zelenými úzkými pruhy na okrajích.\n\nŘád je udílen v pěti řádných a v jedné speciální třídě:\n\n\n"}
{"id": "1521975", "url": "https://cs.wikipedia.org/wiki?curid=1521975", "title": "Návesní rybník (Přívrat)", "text": "Návesní rybník (Přívrat)\n\nNávesní rybník, někdy nazývaný též \"Horní rybník\", je rybník o rozloze vodní plochy asi 0,5 ha, zhruba obdélníkovitého tvaru o rozměrech asi 60 × 50 m, nalézající se na potoce Řetovka v centru vesnice Přívrat v okrese Ústí nad Orlicí. \n\nRybník je využíván pro chov ryb.\n"}
{"id": "1521978", "url": "https://cs.wikipedia.org/wiki?curid=1521978", "title": "Malý Přívrat", "text": "Malý Přívrat\n\nVesnice Malý Přívrat je základní sídelní jednotkou obce Přívrat v okrese Ústí nad Orlicí a tvoří její část vzdálenou asi 300 m severozápadním směrem. V minulosti zde byla samota nazývaná někdy Malý Přívrat a vlastní ves Přívrat byla označována jako Velký Přívrat. V roce 2019 se zde nalézá celkem 16 domů s číslem popisným a asi 8 chat s evidenčními čísly.\n"}
{"id": "1521985", "url": "https://cs.wikipedia.org/wiki?curid=1521985", "title": "Dolní Heřmanický rybník", "text": "Dolní Heřmanický rybník\n\nDolní Heřmanický rybník je rybník o rozloze vodní plochy asi 3,6 ha, zhruba obdélníkovitého tvaru o rozměrech asi 300 × 140 m, nalézající se na Sloupnickém potoce asi 1,5 km severozápadně od centra obce České Heřmanice v okrese Ústí nad Orlicí. Rybník je obklopen rozsáhlými rákosinami. Je součástí rybniční soustavy sestávající ze tří rybníků - zbývajícími rybníky jsou Prostřední Heřmanický rybník, Horní Heřmanický rybník. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521986", "url": "https://cs.wikipedia.org/wiki?curid=1521986", "title": "Vahid Halilhodžić", "text": "Vahid Halilhodžić\n\nVahid Halilhodžić (* 15. května 1952 Jablanica) je bývalý jugoslávský fotbalista a trenér bosňáckého původu. S jugoslávskou reprezentací se zúčastnil Mistrovství světa ve fotbale 1982. Dvakrát se stal nejlepším střelcem francouzské ligy.\n\nHalilhodžić hrál za Velež Mostar, Neretvu Metković, FC Nantes a Paris Saint-Germain. V dresu Nantes byl 2× králem střelců francouzské ligy.\n\nS týmem Jugoslávie do 21 let vyhrál v Mistrovství Evropy v roce 1978. Se jugoslávskou reprezentací se zúčastnil Mistrovství světa ve fotbale 1982.\n\nHalilhodžić trénoval mnoho klubů a také reprezentace Pobřeží slonoviny, Alžírska, Japonska a Maroka.\n\nS týmem Raja Casablanca vyhrál v roce 1997 africkou Ligu mistrů.\n\nVelež Mostar \n\nNantes \n\nJugoslávie U21 \n\nIndividuální\n\nRaja Casablanca \n\nLille \n\nParis Saint-Germain \n\nDinamo Zagreb \n"}
{"id": "1521987", "url": "https://cs.wikipedia.org/wiki?curid=1521987", "title": "Mediaevalia Historica Bohemica", "text": "Mediaevalia Historica Bohemica\n\nMediaevalia Historica Bohemica (ISSN 0862-979X) jsou vědeckým recenzovaným časopisem, který vydává Historický ústav Akademie věd ČR.\n\nČasopis vznikl 1. října 1990, kdy byl tematicky vyčleněn ze staršího periodika \"Folia Historica Bohemica\". Odborně respektované periodikum se zaměřuje na středověké dějiny a vedle studií jsou v něm zveřejňovány také anotace, recenze a příležitostně též další příspěvky. Od roku 2012 jsou vydaná čísla zveřejňována také v elektronické podobě, recenze pak také v mezinárodní databázi Recensio.net. Od roku 2017 jsou pak Mediaevalia excerpována v prestižní mezinárodní databázi Scopus. \n\nVedoucím redaktorem je v současnosti historik Jan Zelenka.\n\n"}
{"id": "1521988", "url": "https://cs.wikipedia.org/wiki?curid=1521988", "title": "Marek Slobodník", "text": "Marek Slobodník\n\nMarek Slobodník (* 15. ledna 1989 Banská Bystrica) je slovenský cestovatel. V roce 2012 se účastnil expedice vedené Danem Přibáněm po Jižní Americe, kterou absolvoval na Jawě 250. S Přibáněm dále absolvoval expedici přes Austrálii a jihovýchodní Asii (2015) a z Indie domů (2018). Ze všech expedic byly natočeny celovečerní filmy a seriály. V roce 2017 projel na Afriku od severu k jihu na Pionýrech. V roce 2019 byl z této expedice uveden celovečerní film \"Afrika na Pionieri\".\n\n"}
{"id": "1521989", "url": "https://cs.wikipedia.org/wiki?curid=1521989", "title": "Prostřední Heřmanický rybník", "text": "Prostřední Heřmanický rybník\n\nProstřední Heřmanický rybník je rybník o rozloze vodní plochy asi 4,4 ha, zhruba obdélníkovitého tvaru o rozměrech asi 500 × 100 m, nalézající se na Sloupnickém potoce asi 1,3 km severozápadně od centra obce České Heřmanice v okrese Ústí nad Orlicí. Je součástí rybniční soustavy sestávající ze tří rybníků - zbývajícími rybníky jsou Dolní Heřmanický rybník, Horní Heřmanický rybník. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521991", "url": "https://cs.wikipedia.org/wiki?curid=1521991", "title": "Santa Maria (ostrov)", "text": "Santa Maria (ostrov)\n\nSanta Maria je ostrov patřící Portugalsku nacházející se v souostroví Azory v Atlantském oceánu. Svou rozlohou 97,42 km² je třetí nejmenší a zároveň nejjižnější a také nejvýchodnější obydlený ostrov Azorského souostroví, díky čemuž je zde nejteplejší podnebí. Ostrov je přezdívaný také jako \"Ilha Dourada\" (zlatý ostrov) nebo \"Ilha Amarela\" (žlutý ostrov) díky svým plážím se „zlatým“ pískem, které tvoří jakýsi protiklad s ostatními ostrovy Azorského souostroví s plážemi s tmavým sopečným pískem. Kromě pláží je ostrov známý také ideálními podmínkami pro vodní sporty, jakož i typickými tradičními domy s vysokými bílými komíny a také výrobou tradiční keramiky. Pobřeží ostrova je charakteristické svými hlubokými zátokami, z nichž většina je lemována vinicemi, či do svahů se táhnoucími malými políčky hrazenými vysokými skalními stěnami. Navzdory těmto skutečnostem patří ostrov mezi nejméně navštěvované ostrovy Azorského souostroví. Na ostrově žije přibližně 5550 obyvatel. Správním střediskem ostrova je Vila do Porto.\n"}
{"id": "1521992", "url": "https://cs.wikipedia.org/wiki?curid=1521992", "title": "Horní Heřmanický rybník", "text": "Horní Heřmanický rybník\n\nHorní Heřmanický rybník je rybník o rozloze vodní plochy asi 3,6 ha, zhruba obdélníkovitého tvaru o rozměrech asi 250 × 150 m, nalézající se na Sloupnickém potoce asi 0,7 km severozápadně od centra obce České Heřmanice v okrese Ústí nad Orlicí. Je součástí rybniční soustavy sestávající ze tří rybníků - zbývajícími rybníky jsou Dolní Heřmanický rybník, Prostřední Heřmanický rybník. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1521993", "url": "https://cs.wikipedia.org/wiki?curid=1521993", "title": "Tisovské návesní rybníky", "text": "Tisovské návesní rybníky\n\nTisovské návesní rybníky jsou soustavou dvou rybníků o rozloze vodní plochy asi 0,8 ha a 0,4 ha, zhruba obdélníkovitého tvaru nalézající se na Sloupnickém potoce v centru obce Tisová v okrese Ústí nad Orlicí. Jsou součástí rybniční soustavy sestávající původně ze tří rybníků zakreslených již na mapovém listě č. 149 z prvního vojenského mapování z let 1764–1768. \n\nRybníky jsou využívány pro chov ryb.\n"}
{"id": "1521997", "url": "https://cs.wikipedia.org/wiki?curid=1521997", "title": "Formigas", "text": "Formigas\n\nFomigas je skupina neobydlených ostrůvků a skalních výběžků v Atlantském oceánu, které jsou součástí Azorského souostroví patřícího Portugalsku. \n\nAdministrativně spadají do jurisdikce přístavního orgánu ve Vila do Porto na ostrově Santa Maria.\n\nSouostroví objevili v roce 1431 portugalští mořeplavci Diogo de Silves a Gonçalo Velho Cabral během plavby na Madeiru. Tím začala postupná etapa osidlování Azor.\nV 16. století portugalský kronikář Gaspar Frutoso jako první zdokumentoval bohatý podmořský život v okolí souostroví. První vědeckou expedici ve vodách souostroví podnikla v roce 1886 italská loď \"Corsaro\" za účelem prozkoumání podmořského života: vědecky i komerčně.\n\nDne 2. března 1895 se rozhodlo o výstavbě majáku na největším ostrově \"Formigão\". Po složitých přípravách, v rámci kterých bylo třeba vybudovat přístupovou cestu a přistávací molo pro lodě, byl v roce 1948 vybudován maják s výškou 19 m, který byl v roce 1962 zmodernizován. Následně byl maják vybaven nejmodernější technikou včetně solárních panelů zabezpečujících jeho napájení, které nahradily lampy na acetylen. Maják je možné vidět při normální viditelnosti ze vzdálenosti až 22 km.\nSouostroví bylo v roce 1988 prohlášeno za přírodní rezervaci spolu s přilehlou mělčinou Dolobarant a v roce 2003 bylo přiřazeno k soustavě chráněných území evropského významu Natura 2000 pod kódem PTSMA0023.\n\nSouostroví se nachází v jihovýchodní části Azorského souostroví 37 km severovýchodně od ostrova Santa Maria a 63 km jihovýchodně od ostrova São Miguel. Sestává z množství ostrůvků a skalních výběžků táhnoucích se ze severu na jih v délce přibližně 165 m a v šířce přibližně 80 m o rozloze přibližně 9 km². Největší z ostrůvků \"Formigão\" já zároveň i nejvyšší s maximální nadmořskou výškou 11 m n. m..\n\nOkolní vody mají velký ekologický význam vzhledem k rozmanitosti mořského života a skutečnosti, že jsou zdrojem velkého množství potravy pro mnoho mořských živočišných druhů, včetně žraloků, želv, mant a různých druhů delfínů a velryb.\n"}
{"id": "1522000", "url": "https://cs.wikipedia.org/wiki?curid=1522000", "title": "Hervé Revelli", "text": "Hervé Revelli\n\nHervé Revelli (* 5. května 1946) je bývalý francouzský fotbalista a trenér. Hrál především za AS Saint-Étienne, s nímž vyhrál 7× francouzskou ligu a v jehož dresu se 2× stal králem střelců francouzské ligy.\n\nJeho bratr Patrick Revelli byl rovněž fotbalista.\n\nHervé Revelli hrál za Saint-Étienne, Nice, švýcarský Chênois a Châteauroux.\n\nS AS Saint-Étienne vyhrál 7× ligu a 4× pohár a byli ve finále PMEZ. V jeho dresu se 2× stal králem střelců francouzské ligy.\n\nVe 30 zápasech za Francii dal 15 gólů.\n\nHervé Revelli trénoval mnoho klubů a také reprezentace Mauricia a Beninu.\n"}
{"id": "1522001", "url": "https://cs.wikipedia.org/wiki?curid=1522001", "title": "Sete Cidades", "text": "Sete Cidades\n\nSete Cidades je sopka nacházející se v západní části ostrova São Miguel. Jde o jednu z nejaktivnějších sopek v Azorské souostroví. Sopka, jakož i její okolí je součástí přírodní rezervace. Vrchol sopky je ukončen 5 km širokou kalderou se stěnami vysokými až 500 m. V kaldeře se nacházejí dvě jezera: Lagoa Azul (s modrým odstínem vody) a Lagoa Verde (se zeleným odstínem). Kaldera se vytvořila přibližně před 22 000 lety, později bylo zdokumentovaných dalších 22 postkalderových erupcí, které vytvořily četné trachytické lávové dómy, lávové proudy a depozity pyroklastik, nacházející se na severních a západních svazích kaldery.\n"}
{"id": "1522002", "url": "https://cs.wikipedia.org/wiki?curid=1522002", "title": "Pekárka (Tisová)", "text": "Pekárka (Tisová)\n\nVesnice Pekárka je základní sídelní jednotkou obce Tisová v okrese Ústí nad Orlicí a tvoří její severozápadní část rozprostírající se kolem silnice vedoucí do Vysokého Mýta. V roce 2019 se zde nalézalo celkem 43 domů s číslem popisným.\n"}
{"id": "1522003", "url": "https://cs.wikipedia.org/wiki?curid=1522003", "title": "Mariano Azuela", "text": "Mariano Azuela\n\nMariano Azuela González (1. ledna 1873 Lagos de Moreno – 1. března 1952 Ciudad de México) byl mexický spisovatel.\n\nVystudoval medicínu na Guadalajarské univerzitě, literární práce začal publikovat v roce 1896. Patřil k odpůrcům režimu Porfiria Díaze a zapojil se do mexické revoluce. Působil jako lékař v jednotkách Juliana Mediny, který byl spojencem Pancha Villy, a po jeho porážce odešel do exilu v USA, kde napsal svůj nejslavnější román \"Vojáci bídy\" (\"Los de Abajo\"), rozsáhlou emotivně pojatou kroniku revolučních bojů na venkově. Kniha byla přeložena do řady jazyků včetně češtiny a také dvakrát zfilmována.\n\nV roce 1917 se vrátil do Mexika a působil jako státní úředník. Deziluze z nového režimu se odrazila v sarkastickém tónu jeho knih z tohoto období, později se vrátil k medicínské praxi. Věnoval se próze, dramatu i literární kritice, ve svých pozdních dílech se zaměřil na formální experimenty.\n\nV roce 1942 se stal laureátem mexické Státní ceny za literaturu a v roce 1949 získal Státní cenu za vědu a umění.\n\n"}
{"id": "1522004", "url": "https://cs.wikipedia.org/wiki?curid=1522004", "title": "Dehydrohalogenace", "text": "Dehydrohalogenace\n\nDehydrohalogenace je chemická reakce, při níž se ze substrátu odštěpuje molekula halogenovodíku. Nejčastěji se dává do souvislosti s přípravou alkenů, ale má i jiná využití.\n\nNejčastějšími substráty dehalogenačních reakcí jsou alkylhalogenidy. Příslušný alkylhalogenid musí mít možnost vytvořit alken, reakce tedy neprobíhá u methyl-, benzyl- a arylhalogenidů. Chlorbenzen při reakci se silnou zásadou vytváří fenol, přičemž vzniká benzyn jako meziprodukt.\n\nZa přítomnosti silné zásady se řada alkylhalogenidů přeměňuje na odpovídající alken; tato reakce patří mezi eliminační reakce, konkrétně jde o β-eliminaci. Regioselektivitu lze předpovídat pomocí Zajcevova pravidla. Níže je zobrazeno několik příkladů těchto reakcí:\n\nZde chlorethan reaguje s roztokem hydroxidu draselného v ethanolu, přičemž vzniká ethen. Z 1-chlorpropanu a 2-chlorpropanu vzniká propen.\n\nReakce alkylhalogenidu s hydroxidem může probíhat společně s S2 nukleofilní substitucí OH; alkoholy jsou ovšem menšinovými produkty. Při dehydrohalognacích se často používají silné zásady jako je \"terc\"-butoxid draselný ([CH]CO K).\n\nV průmyslu se dehydrohalogenace pomocí silných zásad nevyužívají. Místo toho se využívají tepelné dehydrohalogenační reakce; příkladem může být výroba vinylchloridu z 1,2-dichlorethanu:\n\nVzniklý HCl lze znovu využít při oxychloraci.\n\nTepelné defluorace se provádějí za účelem přípravy fluoralkenů a hydrofluoralkenů. Příkladem je příprava 1,2,3,3,3-pentafluorpropenu z 1,1,2,3,3,3-hexafluorpropanu:\n\nChlorhydriny, sloučeniny s obecným vzorcem R(HO)CH-CH(Cl)R', podléhají dehydrochloraci za vzniku epoxidů. Tato reakce se průmyslově využívá k výrobě propylenoxidu, kterého se získá několik milionů tun ročně z propylenchlorhydrinu.\n\nKarbylaminová reakce používaná při syntéze isokyanidů reakcí chloroformu s primárními aminy zahrnuje tři dehydrohalogenace. Při první z nich vzniká dichlorkarben:\n\nDalší dvě dehydrohalogenace probíhají, stejně jako první, v zásaditém prostředí, a právě při nich se vytvoří isokyanid.\n\n"}
{"id": "1522005", "url": "https://cs.wikipedia.org/wiki?curid=1522005", "title": "Sebevražedný přístroj", "text": "Sebevražedný přístroj\n\nSebevražedný přístroj, nebo též stroj na eutanazii, stroj na sebevraždu, stroj smrti, stroj posledního milosrdenství, je stroj zkonstruovaný tak, aby umožnil jednotlivci rychle zemřít s minimální bolestí. Nejběžnější jsou zařízení určená k tomu, aby pomohla smrtelně nemocným lidem zemřít dobrovolnou eutanazií nebo asistovanou sebevraždou bez prodlužované bolesti. Mohou být obsluhovaná druhou osobou, jako je lékař, nebo osobou, která chce zemřít. Ve společnosti probíhá debata o etice eutanazie a používání sebevražedných zařízení.\n\nZařízení nazývané „Thanatron“ po řeckém démonu Thanatu ztělesňujícím smrt nebo \"stroj smrti\" vynalezl a sestrojil americký lékař Jack Kevorkian. Na kovovém rámu byly zavěšeny tři nádobky. Každá nádobka měla injekční stříkačku, která byla připojena k infúzní hadičce v paži osoby. Jedna nádobka obsahovala fyziologický roztok, druhá obsahovala barbiturát zvaný thiopental sodný vyvolávající spánek a třetí smrtící směs chloridu draselného, která okamžitě zastavila srdce, a pankuronium-bromid (na trhu jako Pavulon), paralytický lék, který zabraňuje křečím během umírání. Zařízení fungovalo stisknutím tlačítka, které na dobu šedesáti sekund nahradilo v infuzi fyziologický roztok thiopentalem. Silná dávka thiopentalu vyvolala bezvědomí a při něm Thanatron vstříkl do infuze smrtelný chlorid draselný. Zařízení pomohlo dvěma úmrtím. V roce 2014 Thanatron koupilo Muzeum smrti v Hollywoodu.\n\nKevorkian pomáhal dalším se zařízením, které používalo plynovou masku zásobovanou z kanystru oxidu uhelnatého. Přístroj se jmenoval „Mercitron“, stroj slitování. Toto řešení se stalo nezbytným, protože lékařská licence Kevorkiana byla po prvních dvou úmrtích zrušena a on již neměl legální přístup k látkám potřebným pro „Thanatron“. Jednalo se o primitivní zařízení sestávající z nádoby s oxidem uhelnatým, která byla připojená k obličejové masce hadičkou. Pro uvolnění plynu bylo nutné otočit ventil, přičemž Kevorkian vždy požadoval, aby poslední krok udělali pacienti sami. V závislosti na postižení osoby mohla být k ventilu připevněna provizorní rukojeť, aby se otočení ventilu usnadnilo. Případně byl ventil připraven v poloze „otevřeno“ a na hadici byla upevněna svorka nebo kolíček na prádlo, po jejich sejmutí začal plyn proudit do masky. Podle odhadů Kevorkiana trvalo umírání při této metodě 10 minut nebo déle. Někdy povzbuzoval lidi, aby použili sedativa nebo svalová relaxancia, aby je udržel v klidu, když zhluboka dýchali plyn, a aby nepociťovali bolest.\n\n„Deliverance Machine“ neboli \"stroj vysvobození\" vynalezl Philip Nitschke. Sestával ze softwaru nazvaného Deliverance, který byl dodán na speciálním notebooku, který mohl být připojen k infúzi do lidské ruky. Počítačový program položil řadu otázek, aby potvrdil záměr osoby zemřít. Po souhlasném zodpovězení všech otázek byla aplikována smrtící injekce barbiturátů.\n\nV rozhovoru Nitschke uvedl, že i když lékaře mohl legálně podávat smrtící injekce, dával přednost tomu, aby měl pacient kontrolu nad podáváním léků. Zmenšení role lékaře také umožnilo pacientovi být během procesu eutanazie se svou rodinou v soukromí.\n\nStroj byl legálně používán po dobu platnosti zákona Severního teritoria „Rights of the Terminally Ill Act 1995“ (zákon o právech smrtelně nemocných). Zákon byl nakonec zrušen legislativou Australského parlamentu.\n\nV roce 2008 vynalezl Philip Nitschke sebevražedný přístroj pro hnutí Exit International. Používá kanystr dusíku, plastový sebevražedný sáček a plastovou trubici s jedním koncem připojeným ke kanystru plynu a druhým upevněným uvnitř sáčku pomocí lepicí páskou. Nitschke řekl: „Tato myšlenka poskytnout lidem pocit, že mají tuto věc znovu pod kontrolou, je ve skutečnosti způsob prodloužení života. Může se to zdát paradoxní, ale zjistili jsme, že když lidé cítí, že sami rozhodují, je méně pravděpodobné, že udělají zoufalé věci.“\n\nZákladní princip autoeutanazie anoxií byl poprvé popsán v knize \"Final Exit\" (Poslední odchod) od Dereka Humphryho v roce 1991. Původní metodika byla vytvořena s využitím helia skupinou NuTech.\n\nNitschke popsal své zařízení jako úpravu odchodového sáčku využívajícího helia popsanou v příručce \"The Peaceful Pill Handbook\" (Příručka pokojné pilulky). Hélium bylo nahrazeno dusíkem, konkrétně se používala láhev stlačeného dusíku a regulátore, který dodával dusík do plastového sáčku. Jednou z výhod metody byla dostupnost většího množství dusíku a jeho déletrvající proudění. Nitschke uvádí, že dusík je také fyziologicky netečnější než helium, s menší pravděpodobností nežádoucí reakce, že ztráta vědomí je rychlá a smrt následuje během několika minut. Na rozdíl od heliových lahví lze dusíkové láhve v případě úniku plynu naplnit. Výhodná byla také nemožnost zjistit přítomnost plynného dusíku při pitvě.\n\nPrincipem zařízení je prostý nedostatek kyslíku, který během několika minut vede k hypoxii, dušení a smrti. Nedostatek kyslíku v přítomnosti oxidu uhličitého vyvolává paniku a pocit dušení (reakce na poplach z hyperkapnie) a lapání po dechu dokonce i v bezvědomí, zatímco anoxie v přítomnosti inertního plynu, jako je dusík, helium nebo argon, podobné pocity nevyvolává.\n\nBlízký kontakt s uzavřeným inertním plynem je smrtelný, ale při vypuštění do volného vzduchu se rychle rozptýlí a je pro ostatní bezpečný. Není ani hořlavý, ani výbušný. Humphryho kniha popisuje těsný kontakt s plynem dosaženým uzavřením hlavy do silného, čirého plastového sáčku, upevněného kolem krku, s inertním plynem vháněným do vaku plastovou trubicí.\n\nSebevraždy používající tuto metodu jsou popsány ve forenzní literatuře. Ve studii \"Sebevražda udušením héliem a plastovým sáčkem\" (Asphyxial suicide with helium and a plastic bag, Ogden et al.) autoři popisují typickou historii případu, ve kterém starší pacientka s rakovinou použila plastový sáček, který byl zajištěn na její hlavě, zásobník helia a plastovou hadici připojenou k ventilu zásobníku a plastovému sáčku. Autoři poznamenali, že sebevražedný sáček naplněný héliem způsobí téměř okamžité bezvědomí, následované během několika minut smrtí. Podle profesorů Copelanda, Pappase a Parra, kteří vedli kampaň za humánnější způsob poprav v americkém státě Oklahoma, je doba do ztráty vědomí v sáčku naplněném dusíkem 15 sekund.\n\nV roce 2017 Nitschke vynalezl sebevražednou kapsli tištěnou na 3D tiskárně, kterou nazval „Sarco“. Sarco je tvořeno uzavřenou kapslí s touchpadem a zásobníkem dusíku. Po zadání aktivačního kód je osoba znovu dotázaná, zda chce zemřít. Potvrzující, souhlasná odpověď způsobí vypuštění dusíku do prostoru kapsle, který vytlačí kyslík, způsobí bezvědomí a krátce poté dochází k smrti. Kapsle je oddělitelná od podstavce a lze ji použít jako rakev. Kapsli Sarco nelze tisknout na malých 3D tiskárnách. Sarco nabízí „euforickou smrt“. Nitschke plánuje uvolnit plány pro Sarco jako open-source do roku 2019.\n\n"}
{"id": "1522013", "url": "https://cs.wikipedia.org/wiki?curid=1522013", "title": "Gunnar Andersson", "text": "Gunnar Andersson\n\nGunnar Andersson (14. srpna 1928, Arvika - 1. října 1968, Marseille) byl švédský fotbalový útočník. V dresu Olympique Marseille se stal 2× králem střelců francouzské ligy.\n\nGunnar Andersson hrál za IFK Göteborg, Kjøbenhavns Boldklub, Marseille, Montpellier, FC Girondins de Bordeaux, Aix-en-Provence, Oran, Gignac a IFK Arvika.\n\nV dresu Olympique Marseille se stal 2× králem střelců francouzské ligy.\n\nAndersson zemřel ve 41 letech, když jel na utkání PVP Olympique Marseille - Dukla Praha.\n\n"}
{"id": "1522021", "url": "https://cs.wikipedia.org/wiki?curid=1522021", "title": "Libor Minařík", "text": "Libor Minařík\n\nLibor Minařík (* 3. května 1957 Brno) je bývalý československý kulturista. \n\nV 70. a 80. letech dvacátého století patřil Libor Minařík k československé i světové kulturistické špičce. Stal se 7x mistrem ČSSR, 2x mistrem Evropy a 2x vicemistrem světa. \n\nMezi muži se Libor Minařík probojoval k prvnímu titulu národního šampióna v roce 1980 a od sezóny 1981 patřil k nejvýraznějším konkurentům pro soupeře i na mezinárodní scéně. Vysloužil si přezdívku „Mr. Triceps“.\n\n"}
{"id": "1522025", "url": "https://cs.wikipedia.org/wiki?curid=1522025", "title": "Weltklasse Zürich 2019", "text": "Weltklasse Zürich 2019\n\nWeltklasse Zürich 2019 byl lehkoatletický mítink, který se konal 29. srpna 2019 ve švýcarskem městě Curych. Byl součástí série mítinků Diamantová liga. \n"}
{"id": "1522028", "url": "https://cs.wikipedia.org/wiki?curid=1522028", "title": "Seznam rozhodujících hlasování amerického viceprezidenta v Senátu Spojených států amerických", "text": "Seznam rozhodujících hlasování amerického viceprezidenta v Senátu Spojených států amerických\n\nSeznam rozhodujících hlasování amerického viceprezidenta v Senátu Spojených států amerických uvádí přehled hlasování amerického viceprezidenta, který je předsedou \"ex officio\" Senátu Spojených států amerických. Viceprezident může podle Ústavy hlasovat pouze při rovnosti hlasů a jeho hlas má tak rozhodující charakter. K 21. prosinci 2018 hlasovalo třicet šest viceprezidentů celkově 268krát.\n"}
{"id": "1522030", "url": "https://cs.wikipedia.org/wiki?curid=1522030", "title": "Naučná stezka Hrebeňom Veľkej Fatry", "text": "Naučná stezka Hrebeňom Veľkej Fatry\n\nNaučná stezka Hrebeňom Veľkej Fatry () se nachází ve střední části pohoří Velká Fatra na Slovensku. Prochází přes hlavní hřeben, nejvyšší partií pohoří. Stezka je zaměřena na přírodovědu, ochranu přírody a historii. Stezka prochází přes Národní přírodní rezervaci Suchý vrch a dotýká se Národní přírodní rezervace Borišov.\n"}
{"id": "1522032", "url": "https://cs.wikipedia.org/wiki?curid=1522032", "title": "Daniel Johnston", "text": "Daniel Johnston\n\nDaniel Johnston (22. ledna 1961 – 11. září 2019) byl americký zpěvák, klavírista a kytarista.\n\nNarodil se v Sacramentu v Kalifornii, ale vyrůstal v Západní Virginii jako nejmladší z pěti dětí Williama a Mabel Johnstonových. Koncem sedmdesátých let začal nahrávat vlastní písně na magnetofonu značky Sanyo. V roce 1981 začal mezi svými kamarády šířit své první album \"Songs of Pain\", které nahrál sám v domě jeho rodičů. Později nahrál řadu dalších alb, nejčastěji sám, ale například desku \"1990\" nahrál ve spolupráci s newyorským hudebníkem Kramerem. Dále nahrál alba ve spolupráci s Markem Linkousem a Jadem Fairem. Jeho písně nahráli například Tom Waits, Yo La Tengo a Lana Del Rey. Bezmála čtyři desítky coververzí jeho písně vyšlo roku 2004 na desce \"\". Zemřel v roce 2019 ve věku 58 let. Před svou smrtí byl hospitalizován s poruchou ledvin.\n"}
{"id": "1522034", "url": "https://cs.wikipedia.org/wiki?curid=1522034", "title": "Turistická značená trasa 9636", "text": "Turistická značená trasa 9636\n\nTuristická trasa má svůj počátek v Sedle Smrčník na rozcestí se zeleně značenou trasou 4804 z Lipové-lázně k jeskyni Na Pomezí. Trasa stoupá lesní pěšinou kolem Mlýnského pramene severním směrem východním svahem Smrčníku nad účelovou komunikací spojující blízký lom s vápenkou, posléze se stáčí k západu k Chatě Smrčník. Od ní klesá po okraji louky opět severním směrem na rozcestí se žlutě značenou trasou 7805 z Lázní Jeseník na Smrk. Na něm končí.\n\n"}
{"id": "1522035", "url": "https://cs.wikipedia.org/wiki?curid=1522035", "title": "Puchratka kadeřavá", "text": "Puchratka kadeřavá\n\nPuchratka kadeřavá \"(Chondrus crispus)\", též irský mech, se řadí mezi mořské červené řasy. Barva se pohybuje od fialové po velmi světlou až skoro průsvitnou.\n\nIrský mech je poměrně drobná mořská řasa, dorůstá jen asi 20 cm. Vyrůstá ze základny uchycené na mořském dně a její stélka se několikrát větví. Odnože se mohou značně lišit tloušťkou (2-15 mm) i barvou (tmavě zelená, tmavě červená, fialová, hnědá, nažloutlá či bílá). Usušená řasa je vždy nažloutlá a průsvitná.\n\nIrský mech je hojně rozšířen po celém pobřeží Irska a dalších evropských zemí, např. Islandu, Faerských ostrovů, západního Baltu až ke Španělsku. Dále se vyskytuje na východním pobřeží Kanady a nepotvrzené nálezy pochází i z Kalifornie a Japonska. Červený pigment umožňuje irskému mechu lépe zachytit modrozelené světlo, tedy to světlo, které proniká do větších hloubek (200 m pod hladinu a hlouběji), proto se v této hloubce mech hojně vyskytuje.\n\nPuchratka kadeřavá se nejčastěji využívá jako zdroj karagenanu, což je látka podobná agaru. Želatinový extrakt se používá jako doplněk stravy, jako součást želé, na zahuštění a stabilizaci potravinových výrobků (šlehačka, zmrzlina, masné výrobky) či jako emulgátor v textilním a farmaceutickém průmyslu. V Evropě se v potravinářství označuje jako E407.\n\nV Irsku a některých částech Skotska se řasa uvaří v mléce, přecedí, osladí cukrem a ochutí vanilkou, skořicí, whiskey, nebo brandy. Výsledný produkt je želatinová hmota podobná např. dezertu Panna cotta.\n"}
{"id": "1522042", "url": "https://cs.wikipedia.org/wiki?curid=1522042", "title": "Turistická značená trasa 7936", "text": "Turistická značená trasa 7936\n\nTuristická trasa má svůj počátek na rozcestí se zeleně značenou trasou 4807 spojující Jeseník s Rejvízem přes Dětřichov. Mírně stoupá po zpevněné lesní cestě severním směrem na koncové rozcestí s červeně značenou trasou 0601 spojující stejné lokality přes Zlatý chlum.\n"}
{"id": "1522046", "url": "https://cs.wikipedia.org/wiki?curid=1522046", "title": "Jean Baratte", "text": "Jean Baratte\n\nJean Baratte (7. června 1923 - 1. července 1986) byl francouzský fotbalista a trenér. Hrál hlavně za Lille, v jehož dresu se stal 2× králem střelců francouzské ligy.\n\nBaratte hrál za Olympique Lillois, EF Lille Flandres, Lille OSC (ten vznikl sloučením Olympique Lillois a SC Fives), AS Aixoise a CO Roubaix-Tourcoing. V dresu Lille OSC se stal 2× králem střelců francouzské ligy.\n\nZa reprezentaci Francie hrál ve 32 zápasech a dal 19 gólů.\n\nLille OSC\n\nIndividuální\n"}
{"id": "1522050", "url": "https://cs.wikipedia.org/wiki?curid=1522050", "title": "Turistická značená trasa 5640", "text": "Turistická značená trasa 5640\n\nOd chaty Dropkov stoupá prudce, v závěru strmě nejprve lesnatým porostem, ke konci travnatým terénem k vrcholku Ostredok\n"}
{"id": "1522051", "url": "https://cs.wikipedia.org/wiki?curid=1522051", "title": "Bambarové", "text": "Bambarové\n\nBambarové nebo také Bamanové jsou příslušníky negroidní etnické skupiny obývající západní Afriku. Patří do skupiny národů Mandé, jejich populace se odhaduje na více než pět milionů osob. Žijí převážně v jihozápadní části Mali podél řeky Nigeru, jejich osídlení zasahuje také na území Senegalu, Guiney, Pobřeží slonoviny a Burkiny Faso. V Mali jsou Bambarové nejpočetnějším etnikem (tvoří téměř třetinu všech obyvatel) a bambarština slouží v zemi jako lingua franca.\n\nÚzemí Bambarů bylo součástí říše Mali, po jejím zániku vznikla bambarská království v Ségou a Kaartě, která bojovala se sousedními muslimskými Tukuléry, od nichž pochází název „Bambara“, tj. „nevěřící“. Ve dvacátém století většina Bambarů přijala sunnitský islám, v náboženské praxi však převládají animistické prvky s kultem předků. \n\nBambarové obývají oblast savan a zabývají se zemědělstvím (pěstují především bavlník, podzemnici olejnou a čirok), řemesly a obchodem. Proslulé jsou jejich nástavcové masky v podobě antilopy známé jako čivara, využívané při iniciačních rituálech. Bambarská společnost je patriarchální a rozdělená do tradičních kast: náčelník se nazývá \"fama\", významnou roli hrají grioti jako nositelé společenské paměti. Praktikují mnohoženství. Typickým oděvem je boubou, ženy si nezahalují tvář. Ke společenskému životu patří tradiční divadlo \"kotéba\".\n\n"}
{"id": "1522052", "url": "https://cs.wikipedia.org/wiki?curid=1522052", "title": "Rorýs jednobarvý", "text": "Rorýs jednobarvý\n\nRorýs jednobarvý (\"Apus unicolor\") je malý stěhovavý pták z řádu svišťounů (Apodiformes). Je příbuzný rorýsi obecnému a rorýsi šedohnědému.\n\nRorýs jednobarvý je 14–15 cm velký. Oproti rorýsi obecnému je menší a má štíhlejší křídla. Šat je jednobarvý a hrdelní skvrna je nevýrazná, směrem k hrudi rozmazaná.\n\nOproti rorýsi obecnému dělá prudší obraty a prolétá i skrz koruny stromů.\n\nRorýs jednobarvý je rozšířen na Kanárských ostrovech a Madeiře, část populace je tažná. Zimoviště je podle posledních výzkumů na území Guiney a Libérie. Malá tažná populace hnízdí v jižním Maroku severozápadně od Agádíru.\n\nRorýs jendobarvý je na seznamu přísně chráněných druhů živočichů podle Bernské úmluvy.\n\n"}
{"id": "1522053", "url": "https://cs.wikipedia.org/wiki?curid=1522053", "title": "Vailulu'u", "text": "Vailulu'u\n\nVailulu'u je masivní podmořský vulkán, nacházející se v jižní části Pacifiku, nedaleko ostrova Ta'u na východním okraji Americké Samoy. Základna převážně čedičové sopky leží v hloubce asi 4200 m, její vrchol je jen 590 metrů pod hladinou moře. Na vrcholu se nachází kaldera o průměru asi 2 km a výškou stěn přes 400 m. Z vrcholu také sbíhají tři riftové zóny, dvě (směrem na východ a západ od vrcholu) kopírující hotspot Samoy, třetí menší se táhne jihovýchodně od vrcholu. Vulkán byl objeven jen v roce 1975, poslední aktivita byla zaznamenána začátkem 21. století.\n"}
{"id": "1522056", "url": "https://cs.wikipedia.org/wiki?curid=1522056", "title": "Turistická značená trasa 0638", "text": "Turistická značená trasa 0638\n\nTuristická trasa má svůj počátek v Třemešné u vlakového nádraží, kde navazuje na zde končící zeleně značenou trasu 4810 z Biskupské kupy. Trasa prochází obcí a poté stoupá jihovýchodním směrem nejprve po pěšině a poté po lesní cestě do západního svahu Kobyly na rozcestí s modře značenou trasou 2287 z Liptaně do Města Albrechtic. Trasa dále stoupá lesní cestou do sedla mezi Kobylu a Obecní vrch a poté z něj klesá do Bučávky. Z ní pokračuje jihovýchodním směrem po místní komunikaci do Nového Lesa a dále k východu do Slezských Rudoltic. Po průchodu městem vede trasa opět po místní komunikaci k severu kolem místního nádraží přes železniční trať Třemešná ve Slezsku - Osoblaha do Dolních Povelic. Odtud pokračuje k východu po silnici směr Bohušov. Z ní odbočuje k jihu podél Karlovského potoka k Bohušovskému rybníku, který po polní cestě obchází z jihu. Po pěšinách po levém břehu Osoblahy se postupně stáčí k severu a přes kemp přichází do Bohušova. V centru obce je výchozí jednak shodně značená odbočka na hrad Fulštejn a jednak zeleně značená trasa 4888 do Pitárného. Z Bohušova pokračuje trasa severním směrem po asfaltové komunikaci podél úbočí široké nivy Osoblahy do stejnojmenného města. Jím prochází, stáčí se k jihovýchodu a u místního nádraží končí bez návaznosti na žádnou další turistickou trasu.\n\n\n"}
{"id": "1522057", "url": "https://cs.wikipedia.org/wiki?curid=1522057", "title": "Agericus z Verdunu", "text": "Agericus z Verdunu\n\nSvatý Agericus či Aguy, Airy nebo Algeric (521 Verdun – 588 Verdun) byl 10. biskup Verdunu.\n\nNarodil se do chudé rodiny. Jeho rodiče byli křesťany již po mnoho let. V dospělosti působil jako farář v kostele svatého Petra a Pavla ve Verdunu. V roce 554 byl zvolen biskupem verdunské diecéze, kde náhradil svatého Desideratuse. Také byl poradcem krále Austrasie Childeberta II.\n\nZnámý se stal tím, že vykonával dobré skutky a pomáhal chudým v regionu (dnes v části Francie, Německa, Belgie a Lucemburska). Pomohl i místnímu vůdci povstalců jménem Bertifroi, který hledal útočiště jeho v kapli. Ačkoli byl člen královského dvora, přesto hájil právo povstalce úkrýt se v jeho Božím domě. Královští muži biskupa ignorovali, vnikli do kaple a vůdce povstalců zabili. V roce 587 byl Asgericus signatářem Andelotské smlouvy.\n\nZemřel roku 588. Jeho svátek se slaví 1. prosince.\n\n"}
{"id": "1522059", "url": "https://cs.wikipedia.org/wiki?curid=1522059", "title": "Roger Courtois", "text": "Roger Courtois\n\nRoger Courtois (30. května 1912 Ženeva – 5. května 1972) byl francouzský fotbalista a trenér. Hrál především za Sochaux, v jehož dresu se dvakrát stal králem střelců francouzské ligy. Byl na MS 1934 a 1938.\n\nRoger Courtois hrál za Uranii Ženeva, Sochaux, Lausanne a jako hrající trenér za Troyes. V dresu Sochaux se dvakrát stal králem střelců francouzské ligy.\n\nZa Francii hrál 22 zápasů a dal 10 gólů. Byl na MS 1934 a 1938.\n\nTrénoval Troyes a Monako.\n\nSochaux-Montbéliard\nLausanne-Sport\n"}
{"id": "1522060", "url": "https://cs.wikipedia.org/wiki?curid=1522060", "title": "Werner Schwab", "text": "Werner Schwab\n\nWerner Schwab (4. února 1958 Štýrský Hradec – 1. ledna 1994 Štýrský Hradec) byl rakouský dramatik a vizuální umělec. \n\nUměleckou kariéru začal jako výtvarník. Ve Štýrském Hradci nejprve navštěvoval školu uměleckých řemesel, kde také poznal svou budoucí ženu Ingeborg Orthofer. V letech 1978 až 1982 studoval sochařství na Akademii výtvarných umění ve Vídni. V osmdesátých letech se živil jako sochař a dřevař. Deset let strávil na venkovské farmě, kam se se svou ženou přestěhoval a kde se jim narodil syn Vincenc.\n\nJeho první hra \"Prezidentky\" (\"Die Präsidentinnen\") byla uvedena v roce 1990 ve vídeňském divadle Künstlerhaus. Od té doby až do své smrti, která nastala o čtyři roky později, napsal patnáct divadelních her. \n\nJeho dílo se blíží žánru grotesky, často překrače společenská tabu a obsahuje témata jako skatologie a sexu. Obnovil tradici německého expresionismu. Jeho hry jsou plné obrazů surrealistického násilí a degradace a navazují na rakouskou tradici černé komedie. Schwab pojímal divadlo jako anti-buržoazní.\n\nVyužíval textových koláží a intertextuality. Jeho hra \"Troilluswahn und Cressidatheater\" z roku 1995 posunula Shakespearovu hru \"Troilus a Kressida\" do groteskního žánru. Jeho hry často obsahují neologismy a jsou založeny na jazyku, na překlad do jiných jazyků jsou tudíž velmi obtížné.\n\nSchwab byl těžký alkoholik a tvrdilo se o něm, že své hry psal v noci při poslechu hlasité hudby (zvláště písní skupiny Einstürzende Neubauten, v níž měl přátele). Dne 1. ledna 1994 byl po silvestrovské noci nalezen mrtvý. Zemřel na následky nadměrného požití alkoholu. \n\n\n"}
{"id": "1522062", "url": "https://cs.wikipedia.org/wiki?curid=1522062", "title": "Talk Talk", "text": "Talk Talk\n\nTalk Talk byla synthpopová skupina, která byla hlavně aktivní v roce 1981 až 1991. Měli sérii největších hitů, například „It's My Life“, „Such A Shame“, „Today“ a další.\n\n\n\n"}
{"id": "1522065", "url": "https://cs.wikipedia.org/wiki?curid=1522065", "title": "Rány těla", "text": "Rány těla\n\nRány těla je česká hudební skupina. Založili ji v roce 1986 zpěvák a kytarista Jindřich Hoch a kytarista Jakub Pelnář, přičemž později se přidali baskytarista Karel Zeman a bubeník Lukáš Hraběta. Později kapelou prošlo několik dalších hudebníků. Výrazný vliv na kapelu měla tvorba skupiny The Birthday Party. Své první album \"Polyester\" kapela vydala v roce 1996. Druhou desku \"Maybe It's Fantasy\" vydala až roku 2018.\n"}
{"id": "1522066", "url": "https://cs.wikipedia.org/wiki?curid=1522066", "title": "Římskokatolická farnost Žimutice", "text": "Římskokatolická farnost Žimutice\n\nŘímskokatolická farnost Žimutice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Žimuticích je poprvé písemně doložena v roce 1261. Ta v pozdější době zanikla a Žimutice byly přifařeny k Modré Hůrce. Až v roce 1785 byla v místě zřízena lokálie. Z té byla v roce 1853 zřízena samostatná farnost. V roce 1864 se v Žimuticích narodil pozdější českobudějovický biskup Šimon Bárta.\n\nFarnost je spravována \"ex currendo\" z Modré Hůrky.\n\n"}
{"id": "1522067", "url": "https://cs.wikipedia.org/wiki?curid=1522067", "title": "Aldo Boffi", "text": "Aldo Boffi\n\nAldo Boffi (26. února 1915 Giussano, Itálie – 26. října 1987 Giussano) byl italský fotbalový útočník. Hrál hlavně za Seregno a AC Milán, v jehož dresu se 3× stal králem střelců italské ligy.\n\nBoffi hrál za Seregno, AC Milán a Atalantu Bergamo. V dresu AC Milán se 3× stal králem střelců italské ligy.\n\nZa Itálii nastoupil jen 2×.\n\n"}
{"id": "1522068", "url": "https://cs.wikipedia.org/wiki?curid=1522068", "title": "Frauenkappelen", "text": "Frauenkappelen\n\nFrauenkappelen je obec v kantonu Bern, v okrese Bern-Mittelland. V roce 2018 žilo v obci 1 240 obyvatel. Obec je při břehu řeky Aara (přehradní nádrže Wohlensee). Obcí prochází švýcarská dálnice č. 1 a silnice I. třídy č. 10.\n\nObec je poprvé zmiňována v roce 1158 jako Capela. V roce 1574 obec získala farní správu. Obec měla venkovský charakter až do šedesátých let 20. století, kdy růst bernské aglomerace vedl ke vzniku továren v obci. Ve stejné dekádě byl do obce přestěhován Federální úřad pro pěchotu. Obec zůstává převážně venkovskou komunitou na okraji předměstí Bernu.\n\nPočet obyvatel obce má rostoucí tendenci. V roce 2000 hovořilo 94,8 % obyvatel obce německy. Ke švýcarské reformované církvi se hlásí 72,2 % obyvatel, k církvi římskokatolické 11,4 % obyvatel.\n\nOsady Riedbach a Wohlei jsou na seznamu Švýcarského kulturního dědictví\n\n"}
{"id": "1522069", "url": "https://cs.wikipedia.org/wiki?curid=1522069", "title": "Turistická značená trasa 4888", "text": "Turistická značená trasa 4888\n\nTuristická trasa má svůj počátek v Pitárném na rozcestí s modře značenou trasou 2287 z Jindřichova do Města Albrechtic. Po opuštění obce vede trasa východním směrem po polních cestách k rybníku Pitárno a dále na jižní okraj Dívčího Hradu. Obcí prochází severním a posléze severovýchodním směrem, poté se stáčí na východ až jihovýchod a po silnicích včetně úseku po II/457 vede přes Karlov do Bohušova. Zde trasa končí v centru obce na rozcestí s červeně značenou trasou 0638 z Třemešné do Osoblahy. Z Bohušova je rovněž výchozí červeně značená odbočka trasy 0638 na hrad Fulštejn.\n\n"}
{"id": "1522072", "url": "https://cs.wikipedia.org/wiki?curid=1522072", "title": "Pavel Nešťák (1953)", "text": "Pavel Nešťák (1953)\n\nPavel Nešťák (2. května 1953) byl český hokejový obránce. Jeho synem je bývalý hokejový brankář Pavel Nešťák (* 1975). Jeho vnukem je hokejový brankář Pavel Nešťák (* 2003).\n\nV československé lize hrál za TJ Tesla Pardubice a TJ Zetor Brno. Odehrál 8 ligových sezón, nastoupil v 239 ligových utkáních, dal 11 ligových gólů a měl 31 asistencí. V nižších soutěžích hrál i za TJ Plastika Nitra, TJ ZVL Skalica, TJ Baník Hodonín a během vojenské služby za VTJ Příbram.\n\n"}
{"id": "1522073", "url": "https://cs.wikipedia.org/wiki?curid=1522073", "title": "Evangelický hřbitov ve Vendryni", "text": "Evangelický hřbitov ve Vendryni\n\nEvangelický hřbitov ve Vendryni se nachází ve svahu u silnice 4682a v centru obce Vendryně, která je jeho provozovatelem. Hřbitov je zčásti v církevním, zčásti v obecním a zčásti v soukromém vlastnictví. Má rozlohu přes půl hektaru.\n\nHřbitov byl založen roku 1824 jako obecní, posvěcen byl však dle evangelického obřadu. Roku 1861 se stal evangelickým (a dosavadní hřbitov u katolického kostela se stal hřbitovem katolickým). V roce 1874 byla na hřbitově vystavěna kaple, do jejíž věže byl umístěn puklý zvon z bystřického kostela (odlitý roku 1849) a dva další nové zvony. V listopadu 1926 byla věž kaple stržena vichřicí.\n\n"}
{"id": "1522076", "url": "https://cs.wikipedia.org/wiki?curid=1522076", "title": "Lípa Na Zelené", "text": "Lípa Na Zelené\n\nLípa Na Zelené je lípa velkolistá, která roste v Táboře v ulici Na Bydžově v soukromé zahradě, poblíž železničního mostu a bývalé Křižíkovy motorové elektrárny u řeky Lužnice. Lípa je památný strom registrovaný pod číslem 102638 AOPK.\n\n\nV roce 2002 byla koruna stromu zčásti poškozena vichřicí. V roce 2010 byla instalována bezpečnostní vazba a byl proveden odlehčovací řez větve zasahující nad stezku. V září roku 2011 byl strom napaden dřevokaznou houbou chorošem šupinatým. V kmeni i v kosterních větvích je dutina.\n\n\n"}
{"id": "1522079", "url": "https://cs.wikipedia.org/wiki?curid=1522079", "title": "Castillo/Corrales", "text": "Castillo/Corrales\n\nCastillo/Corrales je galerie současného umění v Paříži. Založena byla v roce 2007 pěti umělci – Thomasem Boutouxem, Borisem Gobillem, Françoisem Pironem, Benjaminem Thorelem a Oscarem Tuazonem. Původně sídlila v malém prostoru v ulici Rue Rébeval. Později byla přesunuta do většího prostoru v lepší čtvrti, na adresu 80 Rue Julien-Lacroix. Konaly se zde například výstavy díla Christiana Leigha (2011–2012) a Marie Angeletti (2014). Svůj název galerie dostala podle boxerského zápasu mezi Diegem Corralesem a José Luisem Castillou, který proběhl v Las Vegas v roce 2005.\n"}
{"id": "1522085", "url": "https://cs.wikipedia.org/wiki?curid=1522085", "title": "Turistická značená trasa 8633", "text": "Turistická značená trasa 8633\n\nZ rozcestí Balcierovo stoupá prudce zalesněným terénem k rozcestí Koniarky. Jedná se o krátkou, i když převýšením náročnou spojovací trasu.\n"}
{"id": "1522087", "url": "https://cs.wikipedia.org/wiki?curid=1522087", "title": "Člou", "text": "Člou\n\nČlou ( Ҷлоу, ჭლოუ - Člou) je vesnice v Abcházii v okrese Očamčyra. Leží přibližně 18 km severně od okresního města Očamčyra. Obec sousedí na západě s Kvačarou a s Gvadou, na severu přes Kodorský hřbět s Cabalem, na východě s Otapem a s Tchynou a na jihu s Mykuvou. Na sever od vsi se nachází těžko prostupný horský terén Kodorského hřbetu. Obcí protéká řeka Kumarča, do níž se v centru vlévá potok Duab.\n\nOficiálním názvem obce je Vesnický okrsek Člou \"(rusky Члоусская сельская администрация, abchazsky Ҷлоу ақыҭа ахадара)\". Za časů Sovětského svazu se okrsek jmenoval Člouský selsovět \"(Члоусский сельсовет)\".\n\nSoučástí Člou jsou následující části:\n\n\nČlou byla od dávných dob jedna z největších vesnic historického abchazského regionu Abžua. Název pochází od zdejších šlechtických rodů Ačba a Lou. Dle zdejší lidové slovesnosti jednoho dne onemocněl jeden Ačba záhadnou chorobou, jež posléze zdecimovala celý tento rod. Přežil pouze starý kníže, jehož jediní zbylí příbuzní žili v Abázinii (Abazašta), kde se jmenovali Louové. Aby zabránil strašnému konci, rozhodl se tento stařec přivést odtamtud některého ze svých příbuzných. Vypravil se tedy do Abazašty, aby jim pověděl o pohromě, která postihla jeho panství v Abcházii a aby své příbuzné požádal o svěření jednoho z jejich synů do jeho péče. Příbuzní mu vyhověli pod podmínkou, že adoptovaný syn musí nést jména Ačba i Lou, aby nezapomněl na svůj původ v Abazaště. Starý kníže Ačba ho tedy vychoval a jakmile jeho adoptivní syn dospěl, shromážděnému lidu oznámil rozhodnutí odkázat své knížectví a svůj majetek adoptivnímu synovi, kterého pojmenoval Ač-Lou. Dle této legendy sídlil Ač-Lou v současné obci Člou.\n\nJeště v 19. století žilo ve Člou téměř 50 představitelů abchazské šlechty. Kromě Abchazů se zde usadili i lidé tureckého, řeckého, abázského či německého původu. Obec byla těžce postižena mahadžirstvem, kdy byla značná část zdejšího obyvatelstva následkem Kavkazské války odsunuta do Osmanské říše. \n\nV roce 1941 odešlo z Člou bojovat do Druhé světové války 311 zdejších mužů. Vrátilo se jich jen 120. Mezi padlými byli abchazští básníci Raufbej Džapva a Sergej Cabrija. V této obci se narodil známý abchazský spisovatel a politik Bagrat Šinkuba.\n\nBěhem války v Abcházii v letech 1992 a 1993 bylo Člou pod kontrolou abchazských partyzánů. \n\nDle nejnovějšího sčítání lidu z roku 2011 je počet obyvatel této obce 1609 a jejich složení následovné:\n\n\nPřed válkou v Abcházii žilo v obci bez přičleněných vesniček 1462 obyvatel. V celém Člouském selsovětu žilo 2393 obyvatel.\n\n"}
{"id": "1522088", "url": "https://cs.wikipedia.org/wiki?curid=1522088", "title": "Návesní rybník (Uhersko)", "text": "Návesní rybník (Uhersko)\n\nNávesní rybník je rybník o rozloze vodní plochy asi 0,4 ha, zhruba obdélníkovitého tvaru o rozměrech asi 60 × 50 m, nalézající se na bezejmenném potoce na západním okraji obce Uhersko v okrese Pardubice. Je součástí rybniční soustavy sestávající ze dvou rybníků - druhým rybníkem je rybník Mazanec. Zakreslen je již na mapovém listě č. 130 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522090", "url": "https://cs.wikipedia.org/wiki?curid=1522090", "title": "Mazanec (rybník)", "text": "Mazanec (rybník)\n\nRybník Mazanec je rybník o rozloze vodní plochy asi 0,5 ha, zhruba obdélníkovitého tvaru o rozměrech asi 120 × 40 m, nalézající se na bezejmenném potoce na severozápadním okraji obce Uhersko v okrese Pardubice. Je součástí rybniční soustavy sestávající ze dvou rybníků - druhým rybníkem je Návesní rybník. Zakreslen je již na mapovém listě č. 130 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522092", "url": "https://cs.wikipedia.org/wiki?curid=1522092", "title": "Turistická značená trasa 2733", "text": "Turistická značená trasa 2733\n\nOd obce Necpaly stoupá pozvolna (v závěru prudce) Necpalskou dolinou podél Necpalského potoka k Chatě pod Borišovom, odtud traverzem podchází vrcholek Ploská k rozcestí Chyžky.\n"}
{"id": "1522094", "url": "https://cs.wikipedia.org/wiki?curid=1522094", "title": "Franclinský rybník", "text": "Franclinský rybník\n\nFranclinský rybník je rybník o rozloze vodní plochy asi 2,2 ha, zhruba obdélníkovitého tvaru o rozměrech asi 120 × 40 m, nalézající se na potoce Lodrantka asi 0,6 km severovýchodně od obce Franclina v okrese Pardubice. Zakreslen je již na mapovém listě č. 130 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522095", "url": "https://cs.wikipedia.org/wiki?curid=1522095", "title": "Stav věcí", "text": "Stav věcí\n\nStav věcí je film německého režiséra Wima Wenderse z roku 1982. Vypráví příběh filmového štábu, který uvízl v Portugalsku poté, co došel filmový materiál a peníze. Jeho režisér se nakonec vydá do Los Angeles, aby našel nezvěstného producenta filmu. Režiséra ztvárnil Patrick Bauchau. Dále ve filmu hráli Allen Garfield, Roger Corman, Viva, John Paul Getty III. a další. Originální hudbu k filmu složil Jürgen Knieper a dále v něm byly použity písně například od kapel The Del-Byzanteens a X.\n\n"}
{"id": "1522098", "url": "https://cs.wikipedia.org/wiki?curid=1522098", "title": "Soundex", "text": "Soundex\n\nSoundex je fonetický algoritmus pro indexování slov podle anglické výslovnosti. Cílem je kódování homofonů pomocí stejné reprezentace tak, aby mohly být považovány za shodné i v případě malých rozdílů v pravopisu. Algoritmus kóduje především souhlásky. Samohlásky jsou kódovány pouze v případě, že jsou prvním písmenem slova. Soundex je standardní součástí mnoha databázových systémů jako například PostgreSQL, MySQL, SQLite, MS SQL Server nebo Oracle. Vylepšení Soundexu jsou základem mnoha moderních fonetických algoritmů.\n\nSoundex byl vyvinut Margaretou K. Odellovou a Robertem C. Russelem a patentován v letech 1918 a 1922. Jeho variace, americký Soundex, byla využívána ve třicátých letech dvacátého století ke zpětné analýze amerického sčítání lidu z let 1890 až 1920. Známějším se Soundex stal v šedesátých letech dvacátého století, kdy o něm bylo vydáno několik článků v časopisech \"Communications\" a \"Journal of the Association for Computing Machinery\" a byl popsán v knize \"Umění programování\" od Donalda Knutha.\n\nReprezentace slova pomocí amerického Soundexu se skládá z písmene následovaného třemi číslicemi. Toto písmeno je první písmeno slova a číslice reprezentují zbylé souhlásky. Souhlásky s podobnou výslovností jsou reprezentovány stejnou číslicí.\n\nAlgoritmus je následující:\n"}
{"id": "1522099", "url": "https://cs.wikipedia.org/wiki?curid=1522099", "title": "Roger Corman", "text": "Roger Corman\n\nRoger Corman (* 5. dubna 1926 Detroit) je americký filmový producent, režisér a herec. Studoval průmyslové inženýrství na Stanfordově univerzitě. V letech 1944 až 1946 sloužil u námořnictva. Režíroval například filmy \"Havran\" (1963), \"Masakr na svatého Valentýna\" (1967), \"Krvavá máma\" (1970). Jako producent pracoval například na filmech Martina Scorseseho, Rona Howarda či Francise Forda Coppoly. Roku 1970 se oženil s Julií Halloranovou, která se rovněž věnuje filmové produkci.\n\n"}
{"id": "1522104", "url": "https://cs.wikipedia.org/wiki?curid=1522104", "title": "Turistická značená trasa 8614", "text": "Turistická značená trasa 8614\n\nOd rozcestí Močidlo stoupá prudčeji zalesněnou dolinou (mimo závěr) k Chatě pod Borišovom a odtud prudce na vrchol Borišov. V závěrečné části poskytuje panoramatické výhledy na hlavní třeben pohoř a vrchol Ploská.\n"}
{"id": "1522105", "url": "https://cs.wikipedia.org/wiki?curid=1522105", "title": "Týnišťko (rybník)", "text": "Týnišťko (rybník)\n\nRybník Týnišťko je rybník o rozloze vodní plochy asi 0,9 ha, zhruba obdélníkovitého tvaru o rozměrech asi 140 × 50 m, nalézající se na bezejmenném potoce v lese asi 400 m severozápadně od centra vesnice Týnišťko v okrese Ústí nad Orlicí. \n\nJe využíván pro chov ryb.\n"}
{"id": "1522107", "url": "https://cs.wikipedia.org/wiki?curid=1522107", "title": "Končinský rybník", "text": "Končinský rybník\n\nKončinský rybník je rybník o rozloze vodní plochy asi 3,5 ha, zhruba obdélníkovitého tvaru o rozměrech asi 300 × 100 m, nalézající se na bezejmenném potoce v polích asi 1 km východně od centra obce Dobříkov v okrese Ústí nad Orlicí. Je součástí soustavy tří rybníků - dalšími jsou Podedvorní rybník a rybník Komora. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522108", "url": "https://cs.wikipedia.org/wiki?curid=1522108", "title": "Podedvorní rybník", "text": "Podedvorní rybník\n\nPodedvorní rybník je rybník o rozloze vodní plochy asi 4,4 ha, zhruba obdélníkovitého tvaru o rozměrech asi 400 × 100 m, nalézající se na bezejmenném potoce v polích asi 1,3 km západně od centra obce Sruby v okrese Ústí nad Orlicí. Je součástí soustavy tří rybníků - dalšími jsou Končinský rybník a rybník Komora. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522109", "url": "https://cs.wikipedia.org/wiki?curid=1522109", "title": "Komora (Hluboká)", "text": "Komora (Hluboká)\n\nRybník komora je rybník o rozloze vodní plochy asi 0,5 ha, zhruba trojúhelníkovitého tvaru o rozměrech asi 90 × 80 m, nalézající se na bezejmenném potoce na okraji lesa u osady Hluboká asi 1,6 km západně od centra obce Sruby v okrese Ústí nad Orlicí. Je součástí soustavy tří rybníků - dalšími jsou Končinský rybník a Podedvorní rybník. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522110", "url": "https://cs.wikipedia.org/wiki?curid=1522110", "title": "Turiasauria", "text": "Turiasauria\n\nTuriasauria (\"turiasauři\") byli poměrně významnou a početnou skupinou sauropodních dinosaurů, žijících v období střední jury až spodní křídy (asi před 164 až 125 miliony let) na území dnešní Evropy, ale také Severní Ameriky a Afriky. Tento klad byl ustanoven v roce 2006 spolu s popisem druhu \"Turiasaurus riodevensis\". Definice kladu zní: \"všichni zástupci kladu Eusauropoda vývojově bližší druhu \"Turiasaurus riodevensis\" než druhu \"Saltasaurus loricatus\".\n\nTuriasauři byli středně velcí až obrovští býložraví dinosauři s charakteristicky dlouhými krky a malými hlavami, čtyřmi sloupovitými končetinami a dlouhým ocasem. Jejich trup byl mohutný, soudkovitý. Zuby byly obvykle štíhlé a kolíkovité, sloužily k trhání vegetace. U této skupiny pozorujeme tendenci ke gigantismu, jak ukazují objevy obřích dvoumetrových stehenních kostí ve Španělsku a Francii.\n\n\n\n"}
{"id": "1522111", "url": "https://cs.wikipedia.org/wiki?curid=1522111", "title": "Rutník", "text": "Rutník\n\nRybník Rutník je velký rybník o rozloze vodní plochy asi 8,2 ha, zhruba obdélníkovitého tvaru o rozměrech asi 400 × 300 m, nalézající se polích na bezejmenném potoce asi 1,3 km jižně od centra obce Sruby v okrese Ústí nad Orlicí. Je součástí soustavy dvou rybníků - druhým rybníkem je rybník Netušil. Je zakreslen již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522113", "url": "https://cs.wikipedia.org/wiki?curid=1522113", "title": "Netušil (rybník, Choceň)", "text": "Netušil (rybník, Choceň)\n\nRybník Netušil je velký rybník o rozloze vodní plochy asi 4,5 ha, zhruba trojúhelníkovitého tvaru o rozměrech asi 350 × 200 m, nalézající se polích na bezejmenném potoce asi 2 km jihovýchodně od centra obce Sruby v okrese Ústí nad Orlicí. Leží však v katastru města Choceň. Rybník Netušil je součástí soustavy dvou rybníků - druhým rybníkem je Rutník. Zakreslen je již na mapovém listě č. 149 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522115", "url": "https://cs.wikipedia.org/wiki?curid=1522115", "title": "Propylenchlorhydrin", "text": "Propylenchlorhydrin\n\nNázev propylenchlorhydrin se nejčastěji používá pro látku se vzorcem CHCH(OH)CHCl, se systematickým názvem 1-chlorpropan-2-ol, bývá také používán pro izomerní sloučeninu CHCH(Cl)CHOH; společně s dalšími podobnými látkami vytvářejí skupinu sloučenin nazývanou chlorhydriny, která je jednou ze skupin halogenhydrinů. Oba tyto izomery jsou bezbarvé kapaliny rozpustné v organických rozpouštědlech a oba se vznikají průmyslově ve velkých množstvích jako meziprodukty při výrobě propylenoxidu.\n\nReakcí vodného roztoku chloru s propenem vznikají CHCH(OH)CHCl a CHCH(Cl)CHOH v poměru 10:1. Jejich reakcí s uhličitanem vápenatým vzniká propylenoxid, používaný při výrobě plastů a jiných polymerů.\n"}
{"id": "1522116", "url": "https://cs.wikipedia.org/wiki?curid=1522116", "title": "Sharla Boehm", "text": "Sharla Boehm\n\nSharla Boehm (* Sharla Perrine, 1929 Seattle) je americká informatička, která se v šedesátých letech dvacátého století během práce pro RAND Corporation stala průkopnicí v oblasti přepojování paketů.\n\nSharla Boehm se narodila v roce 1929 v Seattlu. O tři roky později se s rodinou přestěhovala do Santa Monicy. Po absolvování studia matematiky na Kalifornské univerzitě v Los Angeles učila matematiku a vědy na školách v Santa Monice. V roce 1959 začala pracovat pro RAND Corporation.\n\nV roce 1964 spolu s Paulem Baranem vydala vědeckou práci \"On Distributed Communications: II. Digital Simulation of Hot-Potato Routing in a Broadband Distributed Communications Network\". Jako spoluautorka této práce napsala ve Fortranu simulace, které dokazovaly, že přepojování paketů by mohlo ve skutečnosti fungovat.\n\nBaran ve své knize \"RAND and the Information Evolution\" popsal, jak Boehm prováděla rozličné simulace v různých podmínkách. Tyto simulace dokazovaly, že protokoly směrovaly data efektivně. Konkrétně bylo například objeveno, že pokud je polovina sítě mimo provoz, zbývající část se reorganizuje a během méně než jedné sekundy začne opět směrovat.\n\nV roce 1996 Barry Boehm ve své práci \"An Early Application Generator and Other Recollections\" uvedl, že Sharla Boehm „s Paulem Baranem vyvinula původní simulaci sítě s přepojováním paketů“. Díky tomuto objevu Baran získal místo ve výzkumné skupině ARPANETu.\n"}
{"id": "1522118", "url": "https://cs.wikipedia.org/wiki?curid=1522118", "title": "Obětí 6. května", "text": "Obětí 6. května\n\nObětí 6. května je název krátké ulice v Praze 4 – Krči, nacházející se nedaleko metra Budějovická. Dříve se jmenovala Úsobská (podle obce Úsobí u Humpolce), po masakru v Úsobské ulici byla ale na počest obětí přejmenována na stávající název. Na jednom domě se nachází pamětní deska 16 obětem zabitým ve sklepě domu, před druhým se nachází pomník 35 obětem zabitým na dvoře domu. Nájemní domy s nápadnými, moderními pavlačemi postavili architekti František A. Libra a Jiří Kan v letech 1935–1937.\n\n\n"}
{"id": "1522120", "url": "https://cs.wikipedia.org/wiki?curid=1522120", "title": "Ferrari SF16-H", "text": "Ferrari SF16-H\n\nFerrari SF16-H je vůz Formule 1 navržené a postavené závodním oddělením automobilky Ferrari pro sezónu 2016. Během ní jej pilotovali čtyřnásobný mistr světa Sebastian Vettel a mistr světa z roku 2007 Kimi Räikkönen. Vůz vyjel na závodní dráhu 19. února 2016. The \"H\" in the name of the car stands for \"Hybrid\". H v jeho názvu znamená, že jezdí na Hybridní pohon. Formule se svými bílými pruhy barevně podobá vozům Ferrari 312T a F93A, Vettel si svoji formuli pojmenoval Margherita. Ferrari nakonec se svým autem skončilo na třetím místě v šampionátu konstruktérů. Podruhé za tři sezóny také nevyhráli celou sezónu.\n"}
{"id": "1522121", "url": "https://cs.wikipedia.org/wiki?curid=1522121", "title": "Argeus, Marcellinus a Narcissus", "text": "Argeus, Marcellinus a Narcissus\n\nArgeus, Marcellinus a Narcissus ( - 320 Tomi) byli křesťanští svatí a mučedníci. \n\nLegenda uvádí, že to byli bratři zařazeni do římských legií za vlády císaře Licinia. Poté, co kvůli své víře v Krista odmítli vykonávat službu v římské legiích, byli odsouzeni a zabiti v Tomi v římské provincii Moesie. Argeus a Narcissus byli sťati, zatímco nejmladší Marcellinus byl uvězněn, bičován a poté utopen v Černém moři. \n\nJejich svátek se podle liturgického kalendáře slaví 2. ledna.\n\n"}
{"id": "1522125", "url": "https://cs.wikipedia.org/wiki?curid=1522125", "title": "Mráz M-3 Bonzo", "text": "Mráz M-3 Bonzo\n\nMráz M-3 Bonzo byl československý cvičný a sportovní letoun. V roce 1948 společnost Automobilové závody, n.p., závod 7 Choceň (dřívější Továrna letadel Ing. J. Mráz resp. Beneš-Mráz, pozdější Orličan Choceň) postavila prototyp čtyřmístné verze letounu Mráz M-3 Bonzo, který vycházel z koncepce letadel Mráz M-1 Sokol a M-2 Skaut. Letoun M-3 Bonzo konstruktéra ing. Zdeňka Rubliče měl v té době všechny znaky moderního turistického letounu. \n\nKonstruktér Zdeněk Rublič, který byl po znárodnění společnosti Ing. J. Mráz, továrna na letadla Choceň v roce 1945 jmenován jejím hlavním konstruktérem, prokázal konstrukcí letadla M-1 Sokol neobyčejnou všestrannost a pro potřeby moderního sportovního letectví navrhl kompletní řadu sportovních a turistických letadel. Na první z nich, MSokola z roku 1946, navázaly v roce 1948 dvousedadlový M-2 „Skaut“ a čtyřmístný M-3 „Bonzo“. Letoun Mráz M-3 Bonzo vycházel z koncepce letounu M-1 Sokol, avšak s přepracovaným křídlem a podstatnými změnami trupu. Měl prodloužený trup, který umožnil umístění druhé řady sedadel do kokpitu. Pilot a tři cestující v elegantní kabině měli vynikající všestrannou viditelnost. Letoun s dobrým výhledem a snadným vstupem měl v kabině dvojité řízení (hlavní volantové a vypínatelné druhé řízení), na přídi byl vybaven tříkolým zatahovacím podvozkem, zavazadlový prostor byl umístěn za zadními sedadly. \n\nPrototyp byl zalétán pilotem Alfonsem Kobližkem v dubnu 1948 a v roce 1949 byl mezi 29. dubnem a 15. květnem vystavován na 18. ročníku aerosalonu v Paříži a následně byl představen československé veřejnosti. Uvažovalo se o zahájení jeho sériové výroby v roce 1950 a o použití výkonnější kompresorové verze motoru Walter Minor 6-III-S o výkonu 136 kW (185 k). K sériové výrobě však již nedošlo, protože uzavřením hranic po převratu v únoru 1948 byl export letounu na západní trhy zcela nemožný, a proto byly plány na sériovou výrobu zastaveny.\n\nTento letoun se stal základem pro pozdější letouny XLD-40 Mír a L-40 Meta-Sokol.\n\nBonzo M-3 byl čtyřsedadlový, samonosný jednomotorový dolnoplošník celodřevěné konstrukce s tříkolovým zatahovacím podvozkem příďového typu. Nosný systém byl dimenzován na násobek zatížení n = 7.\n\nTřídílné křídlo lichoběžníkového půdorysu o štíhlosti 7,1 a vzepětí 7° mělo vlastní \"choceňský\" profil, který byl použit rovněž na Sokolu. Základní systém tvořily hlavní skříňový nosník, diagonální pomocný nosník, dřevěná žebra a překližková náběžná hrana. Spojení s centroplánem zajišťovaly tři horizontální čepy. Na hlavním nosníku to byly 2 expanzivní čepy, na pomocném 1 obyčejný. Celé křídlo bylo potaženo diagonální březovou překližkou různé tloušťky. Štěrbinové vztlakové klapky a podobně řešená křidélka byly vzájemně propojeny předlohou. Při maximálním vychýlení klapek o 40° se křidélka sklopila až o 19°. Polohu klapek udával ukazatel na palubní desce. Křidélka i klapky měly zadýhovanou náběžnou část a plátěný potah. \n\nDřevěný trup jednoduché příhradové konstrukce s překližkovým potahem měl oválný průřez se zploštělým dnem. Vpředu přecházel plynule do krytu motoru, jehož dolní část byla mírně prohloubena, čímž byla vytvořena štěrbina pro odtok teplého vzduchu od motoru. Centroplán jako organická součást trupu nesl hlavní palivové nádrže, podvozkové nohy a kování pro připojení vnějších částí křídla. Všechny přechody byly pečlivě tvarovány. Ocasní plochy byly jednoduché konstrukce. Kýlovka i vodorovný stabilizátor byly s potahem překližkovým, pohyblivé plochy (kormidla) s potahem plátěným. Ploška na směrovce byla stavitelná na zemi, výškové kormidlo s vyvažovací ploškou ovládal pilot za letu. \n\nProstorná, zvukově a tepelně izolovaná kabina s kostrou z ocelových trubek byla velkoryse prosklena. Vstup do kabiny byl přes široké dveře na pravé straně. Překryt kabiny byl odklopný směrem nahoru. Zavazadlový prostor o objemu 0,5 m³ byl přístupný po odklopení opěradel zadních sedadel.\n\nMotorovou skupinu představoval invertní vzduchem chlazený řadový šestiválec Walter Minor 6-III o vzletové výkonnosti 118 kW (160 k) s pevnou dřevěnou vrtulí o průměru 1950 mm. Později byla nahrazena stavitelnou vrtulí V-410. Hlavní palivové nádrže o celkovém obsahu 150 l byly v centroplánu, v náběžné hraně trupového nástavce a pomocná, spádová (15 l) před kabinou. Prostor motoru byl oddělen od kabiny protipožární stěnou. Olejová nádrž o obsahu 10 l byla přímo na motoru. Součástí motorového lože byl také kozlík příďové podvozkové nohy se zatahovacím mechanismem. Motor byl startován elektrickým spouštěčem.\n\nPřistávací zařízení tvořil tříkolový podvozek s říditelným příďovým kolem. Zatahování se dělo prostřednictvím torzních trubek, šneků a ozubených segmentů. Ovládací skříňku v kabině propojoval s torzními trubkami Gallův řetěz. Všechny podvozkové nohy měly olejo-pneumatické tlumiče PAL. Hlavní podvozek byl v zatažené poloze zcela zakryt, příďové kolo částečně vystupovalo z obrysu. Před ním byl umístěn aerodynamický plechový kryt. Rozměry kol 420×150 a 380×150. Podélné a příčné řízení bylo táhlové. Volant na levé straně i řídící páku na pravé určenou pro přeškolování bylo možno vzájemně vyměnit. Převod pohybu z pedálů na směrovku zajišťovala lanka. Vztlakové klapky se ovládaly pákou podvozku.\n\nDo leteckého rejstříku byl prototyp zapsán 20.4.1949 a byla mu přidělena registrační značka OK-CIZ.\n\nPrototyp počátkem roku 1950 převzal Slovenský zeměměřičský a kartografický ústav v Bratislavě, který jej provozoval až do roku 1952. Využíval jej pro různé geofyzikální průzkumné práce. V dalších letech sloužil pro výcvik v aeroklubech Svazarmu v Kralupech nad Vltavou a později ve Vrchlabí. \n\nNejvětším důkazem jeho kvalit se stala řada rekordů z roku 1961. Zahájila ji Věra Šlechtová 19. října na Vrchlabském trojúhelníku. Překonala národní rekordy v rychlosti na uzavřené trati 100 a 500 m výkony 243 km/h, 237 km/h a zároveň ve vzdálenosti na uzavřené trati 500 km. Václav Bäuml na něm 23. října 1961 dosáhl na základně 3 km rychlosti 271 km/h a Jiří Černý na základně 15-25 km rychlosti 285 km/h. Tyto dva rekordy zapsaly Bonzo do tabulek světových rekordů. Tentýž den padl na základně 3 km také ženský rekord výkonem 264 km/h. A posléze Věra Šlechtová vytvořila 2.11.1961 ženský rekord na základně 15-25 km rychlostí 254 km/h a uzavřela tuto rekordní sérii. \n\nZanedlouho potom byl jediný exemplář M-3 Bonzo zrušen. Z leteckého rejstříku byl vymazán v říjnu 1963.\n\nÚdaje pro verzi s motorem Walter Minor 6-III dle\n\n\n\n\n\n"}
{"id": "1522127", "url": "https://cs.wikipedia.org/wiki?curid=1522127", "title": "Mučedníci ze Sirmia", "text": "Mučedníci ze Sirmia\n\nMučedníci ze Sirmia byli panonští křesťané, kteří zemřeli ve 3. či 4. století mučednickou smrtí. K události došlo v Sirmiu v římské provincii Panonie (dnes Sremska Mitrovica), kde mučednickou smrtí zemřel Maximianus, Acutus, Artaxus, Eugenda, Timotheus, Tobias a Vitus. Jejich svátek se slaví 2. ledna.\n\n"}
{"id": "1522130", "url": "https://cs.wikipedia.org/wiki?curid=1522130", "title": "Starlet (film)", "text": "Starlet (film)\n\nStarlet je americké filmové drama z roku 2012, které natočil režisér Sean Baker. Hlavní role v něm ztvárnily Dree Hemingway a Besedka Johnson, pro níž šlo o jediný film v jejím životě. Film pojednává o přátelství jednadvacetileté Jane (Hemingway) a pětaosmdesátileté Sadie (Johnson). Jane si od Sadie v garážovém prodeji koupí termosku, ve které najde značné množství peněz, o kterých Sadie neměla tušení. Zpočátku peníze utrácí, ale později se rozhodne vrátit je její skutečné majitelce. Sadie však Jane zabouchne dveře ještě předtím, než jí stačí vysvětlit důvod své návštěvy. Později s ní naváže kontakt, aniž by prozradila důvod. V dalších rolích se ve snímku představili například Stella Maeve, James Ransone a také pornoherečky Asa Akira a Lily LaBeau.\n"}
{"id": "1522131", "url": "https://cs.wikipedia.org/wiki?curid=1522131", "title": "Starlet", "text": "Starlet\n\nStarlet může být:\n\n"}
{"id": "1522134", "url": "https://cs.wikipedia.org/wiki?curid=1522134", "title": "Jiří II. Rákóczi", "text": "Jiří II. Rákóczi\n\nJiří II. Rákóczi (30. ledna 1621 – 7. června 1660), byl uherský šlechtic, sedmihradský kníže (1648–1660), nejstarší syn Jiřího I. Rákocziho a Zuzany Lorántffy.\n\nNarodil se v maďarském Sárospataku (Šarišský potok). Ještě za vlády svého otce byl 19. února 1642 zvolen a od sultána uznán knížetem Sedmihradska. 3. února 1643 se oženil se Sofií Báthoryovou, kterou jeho matka donutila konvertovat z katolictví ke kalvinismu. Jejich synem byl František I. Rákóczi.\n\nPo nástupu na trůn v říjnu 1648 se hned pokusil realizovat ambice svého otce v Polsku. Proto se na začátku roku 1649 spojil s kozáckým hejtmanem Bohdanem Chmelnickým a hospodary z Moldávie (Vasile Lupu) a Valašska (Matěj Basarab), ale aktivně tato spojenectví nevyužil. 6. prosince 1656 se Radnotskou smlouvou spojil také s švédským králem Karlem X. Gustavem proti polskému králi Janu Kazimírovi II. Rákóczi měl obsadit Malopolsko a Mazovsko, včetně bohatých solných dolů ve Wieliczce a Bochnii. V roce 1657 napadl Polsko-litevskou unii během druhé severní války (1655–1660), také známé jako Potopa.\n\nKoncem ledna 1657 překročila Rákócziho armáda o síle asi 25 000 mužů Karpaty poblíž Krosna. Dále zamířili k Medyce, kde se k nim přidalo asi 10 000 záporožských kozáků pod velením Antona Zdanoviče. Sedmihradsko-kozácká armáda se přiblížila ke Lvovu, ale nedokázala opevněné město obsadit. Pak zamířil Rákoczi na západ do Krakova. Průchod armády byl poznamenán četnými zvěrstvy, ničením a rabováním. Rákóczi dobyl a zničil Duklu, Lesko a Sanok, ale nedokázal se zmocnit Přemyšle, Krosna a Łańcutu. Dne 21. března 1657 vstoupil Rákóczi do Tarnówa a o sedm dní později dorazil do Krakova, který v tu dobu byl již obsazen Švédy.\n\nŠvédská posádka v Krakově byla posílena o 2 500 sedmihradských vojáků pod velením Jánose Bethlena, zatímco Rákóczi zamířil na sever. 12. dubna se nedaleko Ćmielówa Sedmihradští připojili k armádě Karla X. Gustava. Společně překročily Vislu v Zawichostě a 19. dubna dobyli Lublin. 8. května švédsko-sedmihradská armáda oblehla Brest, který o dva dny později dobyla. Po obléhání se Rákócziho vojáci vrhli na drancování a rabování okolí. Mimo jiné vypálili Biału Podlaskou a Brańsk.\n\nDne 20. května se Karel X. Gustav dozvěděl, že na Švédsko zaútočili Dánové a rozhodl se pochodovat ke Švédskému Pomořansku. Zbytek armády nechal na starost Gustavu Otto Stenbockovi. Armáda poté pochodovala na Varšavu a vypálila města Mielnik, Drohiczyn, Nur, Brok a Pniewo. Nakonec 17. června po třídenním obléhání Rákóczi a Stenbock dobyli Varšavu.\n\nŠvédská armáda zůstala ve Varšavě jen několik dní. 22. června opustila město a pochodovala na Štětín, do války proti Dánsku. Rákóczi si dobře uvědomoval nevalnou kvalitu své armády, proto se rozhodl také opustit Varšavu a zamířil na jihovýchod. Podle rozkazu polského krále Jana Kazimíra II. Vasy pronásledovalo Sedmihradské 10 000 jezdců Stefana Czarnieckého, podporovaného Litevci Aleksandra Hilary Połubińského a Rakušany. Současně armáda Jerzyho Lubomirského podnikla odvetnou invazi do Sedmihradska, kde došlo k velkému rabování a devastaci Rákócziho knížectví.\n\n8. července 1657 se v Lancutu polští vojevůdci rozhodli rozdělit své síly. Stefan Czarniecki měl pronásledovat Rákócziho, zatímco Jerzy Lubomirski a Stanisław \"Rewera\" Potocki je měli odříznout od hranice a zabránit jim v úniku z Polska. 11. července Czarniecki zničil část Rákocziho armády v bitvě u Magierówa. 16. července se polské armády spojily a 20. července porazily Rákócziho v bitvě u Czarného Ostrówa.\n\nPo porážce se kozáci stáhli a Rákóczi ustupoval směrem k podolskému městu Miedzyboz, kde kapituloval 23. července. Zavázal se zrušit své spojenectví se Švédskem, opustit města Krakov a Brest a zaplatit odškodné přes 4 miliony złotých. Poláci Rákoczimu a jeho armádě umožnili návrat do Sedmihradska, ale krátce poté byl Rákóczi napaden krymskými Tatary, kteří byli v té době spojenci Polsko-litevské unie. Rákóczi opustil svou armádu a nechal ji v rukou Jánose Keményho. Ležení sedmihradské armády, které bylo nedaleko Trembowle, přepadli Tataři 31. července. Asi 500 sedmihradských vojáků bylo zabito a asi 11 000 jich bylo zajato a odvezeno na Krym. Tak byla Rákócziho armáda kompletně zničena.\n\nDne 3. listopadu 1657 byl Rákoczi Osmany, jakožto jejich vazal sesazen za nepovolené rozpoutání války. V lednu 1658 mu byl ovšem trůn navrácen. Krátce poté byl velkovezírem znovu sesazen a znovu intronizován. Nakonec Turci napadli Sedmihradsko a Rákóczi zemřel v Nagyváradu na zranění utrpěná v bitvě u Gilău v květnu 1660.\n"}
{"id": "1522139", "url": "https://cs.wikipedia.org/wiki?curid=1522139", "title": "Demonstrace v Hongkongu (2019)", "text": "Demonstrace v Hongkongu (2019)\n\nDemonstrace v Hongkongu 2019, známé také jako demonstrace proti vydávacímu zákonu (tzv. extradition bill), jsou protesty a demonstrace probíhající v Hongkongu od roku 2019, které začaly s cílem stáhnout pozměňovací návrh zákona na vydávání lidí do ciziny navržený hongkongskou vládou. Kdyby byl schválen, umožnil by lokálním správám zadržet a vydat zločince na území, s nimiž Hongkong nemá dohody o vydávání, včetně Tchaj-wanu a především Číny. Byly vzneseny obavy, že návrh zákona postaví obyvatele a návštěvníky Hongkongu pod jurisdikci pevninské Číny, což podkope politickou nezávislost regionu a občanské svobody. Představitelem demonstrantů je student, aktivista a politik za stranu Demosistō, Joshua Wong. \n\nAni poté, co šéfka hongkongské samosprávy Carrie Lamová tento zákon předběžně stáhla z projednávání, masové demonstrace neustaly. Lidé požadují její odstoupení a nové demokratické reformy, které omezí vlivy pevninské Číny.\n\nJedná se o největší protesty v Hongkongu, demonstrací se zúčastnil více než milion lidí. Jedná se o největší politickou krizi v Hongkongu za poslední desítky let. Kvůli nepokojům byl několikrát přerušen provoz hongkongského letiště, byly uzavřeny školy či došlo k ochromení vlakových uzlů. V listopadu 2019 uvedl zdejší vysoce postavený policejní činitel Kong Wing-cheung: „\"Naše společnost byla dotlačena na pokraj totálního kolapsu\"“.\n\nV listopadu propukly další vlny demonstrací proti pročínskému režimu v Hongkongu, které vyústily ve větší násilnosti. V první půlce listopadu byli ze strany policie střeleni již tři osoby. Od 10. listopadu začali lidé vycházet do ulic v době polední pauzy a blokovali tak ulice v době jejich nejvyšší vytíženosti, na silnicích byly stavěny tzv. malé Stonehenge (malé útvary z cihel), které blokují silnici od průjezdu aut. Dne 11. listopadu byl zapálen propekingský demonstrant. 12. listopadu se demonstranti pokusili o zablokování hlavních silničních tras v Hongkongu a zabránění vstupu ozbrojených policejních složek do budov univerzit Hongkongské univerzity a Polytechnické Hongkongské univerzity. 15. listopadu zemřel 70letý muž po zasažení \"tvrdým předmětem\", vypáleným údajně ze strany demonstrujících. V témže dni začali vznikat na silnicích a na univerzitách barikády, proti postupu policejních jednotek, vytvořené prodemokratickými demonstranty. V pěti kampusech univerzity se nacházelo kolem 200 osob, v předešlý den jich bylo kolem tisíce. O den později se do situace zapojila i čínská armáda, nezasáhla však oficiálně do potlačování protestů.\n17. listopadu se situace vyostřila poté, co se policie pokusila vstoupit na demonstranty opevněný kampus Polytechnické Hongkongské univerzity. Policisté tuto snahu odůvodňovali podezřením, že protestanti používají univerzitní kampus jako \"továrnu na zbraně\". Policie během střetu s demonstranty použila slzný plyn a vodní kanóny s modrým barvivem, demonstranti jim odporovali pomocí arzenálu luků, cihel, dlažebních kostek, deštníků, molotovových koktejlů, praků či katapultů.. Policii se nakonec podařilo univerzitu obklíčit a všem uvězněným vzkázala že kromě novinářů budou při odchodu všichni zatčeni a to včetně dobrovolných mediků. Zbývající studenti se proto snažili z obléhané univerzity uniknout, aniž by byli chyceni policií. Mnoho z nich uniklo díky nepozornosti police, která opustila již dříve dobytý koridor, kam se proto mohli demonstranti slanit a odjet na přistavených skútrech. 18. listopadu dorazily na místa protestů i čínská bojová vozidla pěchoty. Obrovská soudržnost lidí odporujících režimu se projevila, když lidé vytvořili více než kilometrový řetěz pro zásobení obklíčených studentů jídlem a materiálem. V noci z 18. na 19. listopadu bylo zjištěno, že do situace aktivně zasahuje Čínská lidová armáda. V průběhu 19. listopadu se snažili poslední studenti, pravděpodobně jich byly stovky, utéci z obklíčené univerzity prostřednictvím slaňování, útěku skrze kanalizaci (20. listopadu se pokus opakoval) či probíhání skrze policejní blokádu. Zajatí studenti dle prohlášení reportérů vykřikovali svá jména, aby mohli být při zatýkání médii identifikování a prohlašovali, že nebudou páchat sebevraždu. Důvod pro takové prohlášení je takový, že v případě jejich úmrtí při zatčení se jedná o vraždu ze strany ozbrojených složek. Poslední demonstrující byli zatčeni v Polytechnické univerzitě 19. listopadu. Opevnění demonstrantů na univerzitě trvalo tři dny.\n\nKvůli opakovanému násilnému a podlému chování ze strany policie začali demonstranti policii označovat jako #HKPoliceTerrorists. Důvody pro toto označení jsou mimo jiné \n\nDemonstrace však pokračují na jiných místech. Pročínská média označují demonstranty za výtržníky a násilníky a ve zprávách je zobecňován názor, že běžní lidé s jejich postupy nesouhlasí, proto například pomáhají s uklízením nepořádku, který po nepokojích vznikl. Dne 19. listopadu byly osobám, které nebyly přímo chyceni při protestech, ale podporují prodemokratické protesty, zakázán pohyb, například představiteli hnutí Joshuu Wongovi.\n\nVe středu 20. listopadu čínská média popisovala prodemokratické protestanty jako násilníky, kteří rozvrací společnost. Stejně tak ústy čínských soudních obhájců kritizovala média zrušení zákazu nošení masek v Hongkongu. Poslední z pěti okupovaných univerzit byla i v tento den PolyU, kde zůstalo několik posledních demonstrantů. Ve středu 20. listopadu vyšlo najevo, že bývalý britský konzulát hongkongského původu byl v Číně patnáct dní mučen kvůli protestům probíhajícím v jeho domovině. Ve středu byla obnovena i činnost škol, studenti však byli prohledáváni policií, někteří i zadrženi. V metru MTR probíhaly potyčky mezi propegingskými a prohognkogskými oponenty, zraněna byla žena mladšího věku. V téže den vyšlo najevo, že Číňané zadrželi v Šen-čenu a mučili bývalého zaměstnance britského konzulátu Simona Chenga, hongkonského původu, po dobu patnácti dní v průběhu měsíce srpna až do 29. dne daného měsíce. Čína však nařčení z mučení popřela tím, že měl vše dle práva zajištěno, že se k činům, například za žádosti o uskutečnění prostituce, a že nešlo o žádné diplomatické zatčení. Čínská strana též zmínila, že doufá, že už se britská strana nebude vměšovat do čínských záležitostí.\n\nVe středu 21. listopadu zůstalo v kampusu PolyU kolem 50 studentů, kteří se nevzdali ozbrojeným jednotkám. Hrozí jim totiž až deset let vězení za výtržnictví. Ve čtvrtek 22. listopadu vydala hongkongská policie prohlášení, ve kterém žádá účastníky protestu, kteří ještě neopustili kampus univerzity, aby se vzdali. Přislíbili, že mladší 18 let nebudou stíháni. Někteří z univerzitního kampusu Polytechnické univerzity odešli a vzdali se policii.\n\nV neděli 8. prosince pochodovalo ulicemi Hongkongu na 800 tisíc osob, protesty proběhly většinou klidně. Následující neděli 15. prosince propukly další nepokoje, avšak menších rozměrů, než v předchozím měsíci. Policie zakročila proti několika prodemokratickým demonstrantům v obchodních domech. Použili na ně pepřové spreje a několik z nich zatkla. V úterý 24. prosince demonstrace proti vládě pokračovaly, policie opět nasadila slzný plyn. Nepokoje probíhaly zvláště v nákupních centrech, demonstranti nosili masky s vánoční tématikou. Na Hod Boží pokračovaly i nadále protesty proti vládě. Demonstranti se dožadují plně demokratických voleb či propuštění zadržovaných aktivistů a vyšetření všech policejních zákroků proti protestujícím, které byly brutální. Stejně i v tento den byly nasazeny policií proti demonstrantům slzný plyn, pepřové spreje a obušky.\n\nV srpnu 2019 otevřeně podpořily hongkongské demonstranty v Česku předseda Českomoravské konfederace odborových svazů Josef Středula a senátor Pavel Fischer. Oba nezávisle na sobě poslali otevřený dopis čínskému velvyslanci Ťien-minovi Čangovi v Praze a vyzvali čínskou vládu, aby ukončila represe proti demonstrantům. Na tyto názory si Čínské velvyslanectví v Praze stěžovalo a označilo je za „chybné\". Tím dle sinoložky Kateřiny Procházkové porušilo Vídeňskou úmluvu, která říká, že velvyslanectví nesmějí komentovat výroky politiků v zemi působení. České Centrum proti terorismu a hybridním hrozbám spadající pod Ministerstvo vnitra ČR reagovalo na výrok čínského velvyslanectví tak, že se v Česku od roku 1989 (sametová revoluce) termín „chybné názory\" nepoužívá, naopak Listina základních práv a svobod zavedla termín „svoboda projevu\".\n\n"}
{"id": "1522140", "url": "https://cs.wikipedia.org/wiki?curid=1522140", "title": "Markerová vakcína", "text": "Markerová vakcína\n\nMarkerová vakcína (marker vaccine) je značená vakcína. Po její aplikaci dokážeme odlišit protilátky postvakcinační od protilátek po prodělané nemoci. V anglicky mluvících zemích se všechny vakcíny na tomto principu označují jako DIVA (Differentiating Infected from Vaccinated Animals).\n\nPatogen je Antigen, vyvolá tvorbu protilátek. Klasické vakcíny se vytváří z patogenu, který se vyskytuje u pacientů (v přírodě), obsahují všechny jeho antigeny. Sérologické vyšetření metodou ELISA reaguje na soubor protilátek na přírodní antigeny, označí nemocné i vakcinované jedince za pozitivní. Pouze zdravé jedince (bez protilátek) označí za negativní. \nMarkerové vakcíny se vytváří z geneticky upraveného patogenu, kterému chybí jeden či více antigenů. Sérologické vyšetření metodou ELISA se provádí pouze na protilátky na tento antigen.<br>\nPokud je Sérum neobsahuje, pak je jedinec zdravý nebo vakcinovaný markerovou vakcínou. Pokud je sérum obsahuje, pak je (byl) jedinec nemocný nebo vakcinovaný klasickou vakcínou.\n\nU každé markerové vakcíny chybí minimálně jeden antigen viru. Antigenní struktura vakcíny je neúplná. Je pravděpodobné, že i imunitní odezva nebude stejně komplexní jako u reakce na přírodní virus (s plnou antigenní strukturou). Odstranit tento principiální nedostatek markerových vakcín je úkolem farmaceutických firem. Vývoj vakcín se tím podstatně prodlužuje a prodražuje, výsledek bývá diskutabilní.\n\nInfekční rinotracheitida skotu je v ČR považována za nebezpečnou nákazu. Zatímco většina států světa proti ní bojuje vakcinací polyvalentními vakcínami, v ČR je povolena pouze markerová vakcína.\n\nELISA test gE na markerovou vakcínu označí za negativní pouze zvíře bez protilátek nebo vakcinované markerovou vakcínou. ELISA test klasický (screening) označí za negativní pouze zvíře bez protilátek. Vakcinovaná zvířata a to jakoukoli vakcínou označí za pozitivní. Zvířata po prodělané nemoci (mají protilátky) označí pochopitelně oba testy ELISA za pozitivní.\n\nTitr protilátek určuje hladinu protilátek. Po prodělané nemoci je titr nejvyšší. Zvíře je v imunitě, nemůže znovu onemocnět. Vakcinační schéma má zajistit dostatečný titr protilátek. Ten ochrání jedince před infekcí. Obecně je titr protilátek po živých vakcínách vyšší než po inaktivovaných. Stejně tak bývá solidnější imunita po klasických vakcínách než po markerových.\n\nU všech markerových vakcín proti IBR je třeba provádět revakcinaci co 6 měsíců, zatímco u klasických stačí revakcinace jednou za rok. Obdobná zákonitost je i u testů ELISA. U testů na protilátky proti markerovým vakcínám (ELISA gE) bývá nižší validita laboratorního testu než u klasických testů (ELISA screening). Tento fakt může zmařit snahu ozdravit populaci, tedy vytěsnit patogen z prostředí.\n\n\"Markerové vakcíny nesplnily očekávání, jejich vývoj byl u mnohých nemocí zastaven.\"\n\n= Ozdravování pomocí markrové vakcíny =\nViry BRD (BRSV, IBR, BVD, PI3, adenoviry) jsou v populaci trvale přítomné. U některých jedinců probíhá nemoc skrytě a to buď po celý život nebo alespoň mnoho měsíců. Zvíře nemá protilátky ani klinicky neonemocní, je po určitou dobu bacilonosičem. Někdy šíří vir trvale, jindy vylučování patogenu vyvolá až stres (přesun, porod, změna krmení). \n\nDetekce viru v krvi je tou nejpřesnější metodou, jak s nemocemi BRD bojovat. Pokud lze detekovat vir, pak značení protilátek (markrova vakcína) nemá žádný smysl. Nikdo protilátky netestuje, protože nalezení viru je mnohem průkaznější.\n\nOzdravování pomocí markrovy vakcíny umí sledovat jen protilátky v krvi zvířat. S detekcí viru se vůbec nepočítá. \n\nVšichni jedinci s imunitou jsou považování za pozitivní, musí být z prostředí odstranění. Na jatka se posílají nejen zvířata s virem, ale zvířata zcela zdravá a odolná proti nemoci, očkovaná klasickou vakcínou. \n\nZůstanou pouze jedinci s protilátkami proti markrové vakcíně. Až jsou i ti odstranění, je chov považován za \"ozdravený\". Přítomnost viru v populaci však vyloučena není, latentních nosičů se pomocí žádné vakcíny nezbavíme. Pak je zde riziko globálního světa, kdy pohyb osob i zvířat nelze kontrolovat, náhodné zavlečení nákazy nelze vyloučit.\n\nVýsledek ozdravování pomocí markové vakcíny je, že nikdo v chovu nemá protilátky proti nemoci. Jakékoli zavlečení viru do chovu znamená jeho nakažení a likvidaci. \n\n= Alternativy =\nMísto investice do vývoje markerové vakcíny investoval vědecký svět do vývoje laboratorních testů na přímý průkaz viru. Tento vývoj byl úspěšný například u BVD (bovinní virová diarrhea). Přímý průkaz viru BVD je základním laboratorním testem. Díky tomu není třeba odlišovat postvakcinační protilátky od těch po prodělané nemoci. \n\nVýsledek je mnohem přesnější (přímý průkaz viru), bezpečnější (protilátky v krvi chrání jedince před nákazou), ekologičtější (nikdy se nebrakuje zvíře zdravé), levnější.\n\nPostup: Odebere se krev do hemosky (zkumavky) a vyšetří antigen viru:\n\nAntigen ELISA - prokazuje se antigen viru pomocí ELISA testu, který obsahuje protilátky proti virovému antigenu.\n\nOdebere se krev do zkumavky s protisrážlivým činidlem (EDTA) a vyšetří přítomnost nukleové kyseliny viru: \n\nPCR - přímý průkaz části nukleové kyseliny viru. Existuje několik odlišných PCR testů na stejný vir. \n\nIdeálem epidemiologů je mít chov virologicky negativní a sérologicky pozitivní (zdravý a navakcinovaný). \n\n"}
{"id": "1522141", "url": "https://cs.wikipedia.org/wiki?curid=1522141", "title": "Katie Bouman", "text": "Katie Bouman\n\nKatherine Louise Bouman (* 1989/1990) je americká informatička působící v oblasti počítačového vidění.\n\nVedla vývoj algoritmu pro zobrazování černých děr, který je známý jako Continuous High-resolution Image Reconstruction using Patch priors (CHIRP), a byla členkou týmu Event Horizon Telescope, který pořídil první snímek černé díry.\n\nOd června 2019 je odbornou asistentkou v oblasti výpočetních a matematických věd na Kalifornském technologickém institutu.\n"}
{"id": "1522142", "url": "https://cs.wikipedia.org/wiki?curid=1522142", "title": "Chaitén (město)", "text": "Chaitén (město)\n\nChaitén je město na jihu Chile v regionu Los Lagos. V minulosti bylo hlavním městem provincie Palena. Leží severně od ústí řeky Yelcho na východním pobřeží zálivu Corcovado, v severní části silnice Carretera Austral nedaleko sopky Chaitén. V roce 2008 došlo k její první erupci po více než osmi tisících let a město bylo evakuováno. Po několika dnech bylo celé zavaleno sopečným prachem. Později začala jeho rekonstrukce.\n"}
{"id": "1522144", "url": "https://cs.wikipedia.org/wiki?curid=1522144", "title": "Hyalitové sklo", "text": "Hyalitové sklo\n\nHyalitové sklo (také hyalit, z řeckého \"hyalos\", tj. sklo) označuje dokonale opakní černé sklo vyráběné v první polovině 19. století v buquoyských sklárnách.\n\nV roce 1816 poprvé experimentálně vytvořil černé sklo sklář Jakob Wagner ve sklárně v Jiříkově Údolí pro Jiřího Františka Augusta Buquoye, v roce 1817 vznikl černý hyalit a 1819 i jeho červená varianta. Od roku 1820 měl hrabě Buquoy na dvacet let privilegium na výhradní výrobu tohoto skla. Obliba výrazně opadla okolo poloviny století a kvůli technologické náročnosti nebyla nikdy obnovena. I přes vydané privilegium další sklárny (např. harrachovské sklárny Nový Svět) představily v druhé čtvrtině 19. století sklo obdobné.\n\nHyalitové sklo vznikalo přimícháváním kovových oxidů (struska) a dalších přísad do skloviny, výsledkem bylo velmi tvrdé a křehké sklo. Výrobky byly zdobeny řezáním, typické bylo střídání lesklých a matných ploch a dekorace zlacením.\n\n"}
{"id": "1522147", "url": "https://cs.wikipedia.org/wiki?curid=1522147", "title": "Biggles v boji s bílou smrtí", "text": "Biggles v boji s bílou smrtí\n\nBiggles v boji s bílou smrtí (v originále: \"Biggles combined operation)\" je dobrodružná kniha od autora W. E. Johnse z roku 1959. V Česku jí vydalo nakladatelství Riopress Praha v roce 2000 jako svou 174. publikaci.\n\nJames Bigglesworth se se svým přítelem Marcelem Brissacem vracel v noci z konference v Paříži, když je na ulici zastavil mladší muž jménem Eddie Ross. Ten se mu ani nemusel představovat, neboť o něm už četl v novinách, když hrdě vyhlašoval svůj boj proti mafiánským gangům, které vyrábějí speciální drogy ukryté ve sladkostech, čímž vytvářeli velký vliv na zvyšování závislosti převážně u nezletilých. Požádal Bigglese o pomoc v tomto případu a ten mu ji poskytl ihned, neboť si všiml jednoho muže, který je sledoval. \n\nBiggles proto zavedl Eddieho do hotelu, kde bydlel, a díky Marcelovi zjistil, že je sleduje Georges Macula. Ten měl údajně pracovat pro dalšího zločince jménem Del Grikko. Biggles si všimnul, jak se Macula před hotelem baví s jedním mužem, a požádal proto Gingera, aby tu osobu sledoval. Ginger se díky tomu dostal až do klubu Rozesmátý kůň, kde ale byl později zajat. Starostlivý Biggles se dokázal s Eddiem nepozorovaně dostat přes Maculu až do klubu. Zde se díky jednomu drogově závislému muži dověděl, že drogy do podniku dováží jistý Alfondez, který byl zrovna v tu dobu v klubu. Nařídil proto Eddiemu, aby ho sledoval, a sám se vydal zachránit Gingera, což se mu nakonec díky včasnému Marcelovu zásahu podařilo. \n\nGinger zjistil, že Del Grikko má ve městě konkurenci v podobě bohatého muže Maxe Bronnitze, a proto Gingera zajal, neboť se obával, že Ginger pro něho pracuje. Max byl ale ještě té noci zavražděn a Biggles nepochyboval o tom, že vrahem je Alfondez. Následující den se jim ozval Eddie, který pronásledoval Alfondeze až do Marseille, kde nastoupil na loď jménem Saphos a odplul. Biggles se vydal se svým letadlem s Eddiem, Bertiem a Gingerem loď sledovat a Bertieho později napadlo, že se jako \"trosečník\" nechá Saphosem zachránit, aby o něm zjistil více informací. Biggles (ač nerad) plán schválil, a Bertie díky tomu na palubě lodi nalezl surové opium, což byl důležitý důkaz. Bohužel vzbudil u posádky Saphosu velké podezření a po přistání na jednom ostrově mezi Řeckem a Tureckem ho odvedla až k hlavnímu šéfovi celého drogového podniku, jímž byl chlap jménem Nicolinos. Ten díky svým informacím brzy zjistil, že Bertie je policista, a začal ho vyslýchat. Bertie mu však kromě toho, že Alfondez zavraždil jeho hlavního spojence Bronnitze, neřekl nic. Nicolinos ho nechal zavřít do vězení. \n\nMezitím na ostrově přistál Biggles a vydal se společně s Gingerem a Eddiem ho najít. Cestou narazili na utíkajícího a zraněného Alfondeze, o jehož zradě se už vědělo, a Biggles mu poručil, aby mu pomohl najít Bertieho. Alfondez je odvedl až k Nicolinosově domu a sám jim poté v nestřežené chvíli utekl a informoval svého bratra Aliho, který jako jediný z Nicolinosovy bandy ho nechtěl zabít. \n\nAlfondez byl ale spatřen svými pronásledovateli a musel se znova dát na útěk. Biggles toho využil, vloupal se potají do domu a Bertieho osvobodil. Cestu ven jim ale zablokovala vracející se Nicolinosova parta a museli se proto ukrýt v jedné místnosti, kde se vyráběly ony sladkosti. Díky hořlavému alkoholu se jim podařilo místnost zapálit a krátce po vzplanutí vnikla do místnosti Nicolinosova banda a začala přestřelka. Biggles s přáteli využil výhodu velkého kouře a podařilo se jim uniknout. \n\nPři cestě ven si všimli, že Nicolinose zákeřně zavraždil Ali, který se chopil příležitosti pomstít Alfondezovu smrt. Po opuštění budovy se rychle vydali do přístavu, kde za pomoci benzínu zapálili Saphos ještě s jednou větší lodí a na ukradeném člunu se vydali zpět k letadlu, který hlídal Marcel. Na poslední chvíli stačili odletět z ostrova, kde se krátce po jejich odletu rozpoutala bouře. Cestou zpět narazili na anglickou letadlovou loď jménem Ark Royal, která jim doplnila zásobu paliva, aby mohli doletět na Korsiku a odtud poté do Francie. Zde se Marcel vydal zatknout Del Grikkovu bandu a Biggles se s Gingrem a Bertiem vrátil do Scotland Yardu.\n\n\n\n"}
{"id": "1522151", "url": "https://cs.wikipedia.org/wiki?curid=1522151", "title": "Valerie Aurora", "text": "Valerie Aurora\n\nValerie Anita Aurora je softwarová inženýrka a feministická aktivistka. Je spoluzakladatelkou Ada Initiative, neziskové organizace usilující o vyšší zastoupení žen v oblastech tvorby svobodného obsahu a otevřeného softwaru. Aurora je také známá mezi linuxovou komunitou jako advokátka nových implementací v souborových systémech jako ChunkFS nebo Union. Její rodné jméno bylo Val Henson, ale krátce před rokem 2009 si jej změnila a jako své nové druhé křestní jméno si zvolila křestní jméno počítačové vědkyně Anity Borg. V roce 2012 byla Aurora spolu se spoluzakladatelkou Ada Initiative Mary Gardiner zařazena mezi nejvlivnější osoby v oblasti počítačové bezpečnosti. V roce 2013 jí byla udělena O'Reilly Open Source Award.\n\n"}
{"id": "1522156", "url": "https://cs.wikipedia.org/wiki?curid=1522156", "title": "Mostek (nádraží)", "text": "Mostek (nádraží)\n\nMostek je železniční stanice v severozápadní části stejnojmenné obce v okrese Trutnov v Královéhradeckém kraji. Leží na jednokolejné trati 030. Stanice není elektrifikovaná.\n\nStanice byla vybudována jakožto součást Jihoseveroněmecké spojovací dráhy (\"SNDVB\"), autorem univerzalizované podoby stanice je pravděpodobně architekt Franz Reisemann, který navrhoval většinu výpravních budov této dráhy. Práce zajišťovala brněnská stavební firma bratří Kleinů a Vojtěcha Lanny. 1. června 1858 byl s mosteckým nádražím uveden do provozu celý nový úsek trasy z Jaroměře do stanice Horka u Staré Paky, odkud byla trať následujícího roku prodloužena dále do Liberce.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde dvě hranová nástupiště, jedno z nich je kryté.\n\n"}
{"id": "1522158", "url": "https://cs.wikipedia.org/wiki?curid=1522158", "title": "Svobodná církev", "text": "Svobodná církev\n\nSvobodná církev (něm. \"Freikirche\", angl. \"free church\") je označení užívané pro protestantské církve, které usilují o nezávislost na státu. Jiným jejich znakem je dobrovolné a angažované členství. Mezi svobodné církve se řadí například baptisté.\n\nProtikladem svobodných církví jsou lidové církve.\n\n\n"}
{"id": "1522168", "url": "https://cs.wikipedia.org/wiki?curid=1522168", "title": "Alzamaj", "text": "Alzamaj\n\nAlzamaj () je město v Irkutské oblasti v Ruské federaci. Při sčítání lidu v roce 2010 měl přes šest tisíc obyvatel.\n\nAlzamaj leží v severním předhůří Východního Sajanu na Toporoku, pravém přítoku Birjusy v povodí Angary. Od Irkutsku, správního střediska federace, je vzdálen přibližně 600 kilometrů severozápadně. Nižněudinsk, do jehož rajónu Alzamaj spadá, je vzdálen přibližně 75 kilometrů jihovýchodně.\n\nPřes Alzamaj prochází Transsibiřská magistrála (4586. kilometr od Moskvy) a dálnice M53 z Novosibirsku přes Irkutsk do Listvjanky.\n\nAlzamaj vznikl v roce 1899 v souvislosti s otevřením stejnojmenné stanice na Transsibiřské magistrále nedaleko starší stejnojmenné vesnice (později nazývané \"Stary Alzamaj\").\n\nOd roku 1955 je Alzamaj městem.\n"}
{"id": "1522170", "url": "https://cs.wikipedia.org/wiki?curid=1522170", "title": "Moganopterus", "text": "Moganopterus\n\nMoganopterus (\"křídlo (mistrů mečířů) jménem Kan Ťiang a Muo Jie\" - podle ostrých zubů ptakoještěra) byl rod obřího pterodaktyloidního ptakoještěra, který žil v období spodní křídy (geologické věky barrem až apt, asi před 125 miliony let) na území dnešní severovýchodní Číny (provincie Liao-ning, souvrství Yixian). Fosilie tohoto ptakoještěra byly formálně popsány týmem čínských paleontologů v roce 2012.\n\nHolotyp nese označení \"41HIII0419\" a představuje částečně zachovanou kostru s lebkou. Dochovaná část lebky je dlouhá 75 cm (spodní čelist 68,5 cm) a čtvrtý krční obratel měří na délku 14,5 cm. Jedná se tedy o největšího známého \"zubatého\" ptakoještěra, jehož rozpětí křídel je odhadováno přinejmenším na 5 metrů, pravděpodobně ale na 7 nebo i více metrů. Jednalo se tedy o jednoho z největších známých ptakoještěrů vůbec. V čelistech tohoto nejspíš rybožravého druhu ptakoještěra se nacházelo přinejmenším 62 ostrých, špičatých zubů.\n\nDruh \"M. zhuiana\" náležel do čeledi Boreopteridae a podčeledi Moganopterinae, jeho nejbližším vývojovým příbuzným (a sesterským taxonem) byl další čínský druh \"Feilongus youngi\", formálně popsaný v roce 2005. V zařazení do systému však u tohoto druhu přetrvává nejistota.\n\n\n"}
{"id": "1522172", "url": "https://cs.wikipedia.org/wiki?curid=1522172", "title": "José Eulogio Gárate", "text": "José Eulogio Gárate\n\nJosé Eulogio Gárate Ormaechea (* 20. září 1944) je bývalý španělský fotbalista. Hrál především za Atlético Madrid, v jehož dresu se stal 3× králem střelců španělské ligy.\n\nGárate hrál za SD Eibar, SD Indautxu a Atlético Madrid. V dresu Atlética se stal 3× za sebou králem střelců španělské ligy, ve všech případech se o titul dělil s jinými hráči.\n\nZa Španělsko hrál 18 zápasů a dal 5 gólů.\n\nAtlético Madrid\n\n"}
{"id": "1522173", "url": "https://cs.wikipedia.org/wiki?curid=1522173", "title": "Zdeněk Moučka", "text": "Zdeněk Moučka\n\nZdeněk Moučka (* 16. září 1953 Vysoké Mýto) je bývalý český hokejový obránce. \n\nV československé lize hrál za TJ Tesla Pardubice, TJ VSŽ Košice a TJ Zetor Brno. Odehrál 10 ligových sezón, nastoupil ve 348 ligových utkáních, dal 23 ligových gólů a měl 53 asistencí. V nižších soutěžích hrál i za TJ ŽĎAS Žďár nad Sázavou a během vojenské služby za Duklu Jihlava „B“ a VTJ Litoměřice.\n\n"}
{"id": "1522178", "url": "https://cs.wikipedia.org/wiki?curid=1522178", "title": "1,2,3,3,3-pentafluorpropen", "text": "1,2,3,3,3-pentafluorpropen\n\n1,2,3,3,3-pentafluorpropen je organická sloučenina se vzorcem HFC=C(F)CF3. Používá se na přípravu hydrofluoralkenů, které se používají jako chladiva v klimatizačních přístrojích.\n\nPřipravit jej lze dehydrofluorací 1,1,2,3,3,3-hexafluorpropanu. Vyskytuje se jako směs \"E\"- a \"Z\" izomeru.\n"}
{"id": "1522181", "url": "https://cs.wikipedia.org/wiki?curid=1522181", "title": "Turistická značená trasa 8604", "text": "Turistická značená trasa 8604\n\nStoupá prudce zpočátku zalesněným terénem, poté po travnatém hřebeni z obce Vyšná Revúca do sedla Ploské a odtud na vrchol Ploská.\n"}
{"id": "1522183", "url": "https://cs.wikipedia.org/wiki?curid=1522183", "title": "Michal Macháček", "text": "Michal Macháček\n\nMichal Macháček (* 18. února 1986) je český historik, známý jako autor medializované životopisné knihy o Gustavu Husákovi. Dílo vyšlo také jako audiokniha.\n\nAbsolvoval doktorské studium na Ústavu českých dějin Filozofické fakulty Univerzity Karlovy a zahraniční pobyty na Filozofické fakultě Univerzity Komenského v Bratislavě, Historickém ústavu Slovenské akademie věd a Historické fakultě Moskevské státní univerzity M. V. Lomonosova.\n\nZabývá se problematikou česko-slovenských a československo-sovětských vztahů a komunistického hnutí ve 20. století, přičemž se zaměřuje na jeho politické elity, zejména osobnost Gustáva Husáka.\n\n\nPublikoval řadu odborných i popularizačních textů, přednáší a spolupracuje na filmové tvorbě s historickou tématikou.\n\n\nByl oceněn cenou Česko-slovenské komise historiků a prestižní cenou Josefa Hlávky.\n\nZ rukou prezidenta Miloše Zemana získal státní vyznamenání České republiky – Medaili za zásluhy I. stupeň v oblasti kultury. \"Několik dní poté mi Akademie věd neschválila vědecký projekt na výzkum období normalizace,\" dodal Macháček. Macháček byl nucen opustit akademické prostředí a nyní píše dějiny pražské zoo. Je přesvědčen, že vyznamenání od prezidenta Miloše Zemana, které na podzim převzal ve Vladislavském sále, pro něj bylo polibkem smrti. Kdyby měl ale možnost vrátit čas, převzal by ho znovu. Akademie věd nařčení odmítá.\n"}
{"id": "1522185", "url": "https://cs.wikipedia.org/wiki?curid=1522185", "title": "Turistická značená trasa 8605", "text": "Turistická značená trasa 8605\n\nStoupá zpočátku zvolna zalesněným terénem Zelenou dolinoua proti proudu potoka Lopušná, v závěru prudce po travnatém svahu hory Chyžky.\n"}
{"id": "1522186", "url": "https://cs.wikipedia.org/wiki?curid=1522186", "title": "Prince Nico Mbarga", "text": "Prince Nico Mbarga\n\nPrince Nico Mbarga (1. ledna 1950 – 24. června 1997) byl nigerijsko–kamerunský zpěvák, hudebník a producent národnosti Igbo. Byl představitelem žánru highlife, hrál na elektrickou kytaru, xylofon, konga a bicí nástroje ve školních a hotelových kapelách, později založil ve městě Onitsha vlastní skupinu \"Rocafil Jazz\". V roce 1976 vydal skladbu „Sweet Mother“, která se s třinácti miliony prodaných nosičů stala mezinárodním hitem a vyhrála anketu BBC o nejpopulárnější africkou píseň všech dob. V osmdesátých letech úspěšně vystupoval v Anglii s rockověji zaměřeným repertoárem, později hudební činnosti zanechal a pracoval jako hotelový manažer. Zemřel při havárii na motocyklu ve věku 47 let. \n"}
{"id": "1522187", "url": "https://cs.wikipedia.org/wiki?curid=1522187", "title": "Praga E-211", "text": "Praga E-211\n\nPraga E-211 byl československý čtyřmístný hornoplošník celodřevěné konstrukce pro obchodní nebo nepravidelnou dopravu (aerotaxi), poháněný dvojicí tlačných invertních čtyřválcových řadových motorů Walter Minor 4-III. V soutěži Ministerstva dopravy o nové malé dopravní letadlo však stroj Praga E-211 neuspěl a vyhrálo moderněji řešené celokovové Aero Ae-45 s lepšími výkony a potenciálem dalšího vývoje. Letouny E-211 byly vyrobeny pouze ve dvou exemplářích. Výrobcem bylo letecké oddělení Praga společnosti Českomoravská Kolben-Daněk a.s., Praha-Karlín.\n\nKonstruktér ing. Jaroslav Šlechta navázal po druhé světové válce na předválečný prototyp Praga E-210 z roku 1936. Typ E-211 byl oproti E-210 značně zdokonalen, a to jak v provedení konstrukce draku, tak i ve vybavení a v aerodynamicky jemnějších tvarech. Prototyp byl vyroben v tehdejších Leteckých závodech, n.p., výrobně letadel III (Karlín) a byl zalétán 1. června 1947. Imatrikulace OK-BFA mu byla úředně přidělena 3.7.1947.\n\nDruhý prototyp OK-CEA byl podroben letovým zkouškám v srpnu až říjnu 1948 v Leteckém výzkumném ústavu. Konkurenční typ Aero Ae-45, jehož zkoušky tehdy rovněž probíhaly, byl však ve svém pojetí perspektivnější. Ještě v prosinci 1947 Čs. závody kovodělné a strojírenské, n.p., Praha XVII-Jinonice inzerovaly v časopisu Letectví oba letouny společně jako rychlá, spolehlivá a úsporná čtyřmístná letadla určená pro použití jako obchodní, cestovní a cvičná letadla, ale o rok později se psalo už jen o letounu Aero Ae-45, který se pak stal základem pro sériovou výrobu československých aerotaxi.\n\nV roce 1947 byla výroba letadel z ČKD Praga převedena do Rudého Letova a výroba motorů (konstrukční skupina ing. Jaroslava Kruliše) do tehdejších Leteckých závodů, n.p., Praha XVII-Jinonice (Walter/Motorlet). Rokem 1950 byl veškerý letecký vývoj v ČKD Praga ukončen.\n\nZákladní koncepce E-210 byla u letounu E-211 zachována. Výhodné pro dopravní aerotaxi především bylo, že podlaha kabiny byla nízko nad zemí, a to usnadnilo nastupování a vystupování. Nad trup posazené křídlo uvolnilo zcela výhled z kabiny, která byla takto vysunuta před křídlo. Letoun měl také jako E-210 trojitou svislou ocasní plochu. Motory vestavěné v tlačném uspořádání do odtokové hrany křídla zredukovaly na minimum hluk v kabině. Letové vlastnosti byly dobré a k modernímu vzhledu přispíval i tříkolový podvozek příďového typu, který však nebyl v „zatahovacím“ provedení. \n\nDruhý prototyp měl již vztlakové klapky, čímž se přijatelně snížila přistávací rychlost. \n\nPrvní prototyp OK-BFA 1.července 1947 (měsíc po svém zalétnutí, ale 3 dny před oficiálním přidělením imatrikulace) odletěl z Prahy do Bruselu na mezinárodní leteckou výstavu, která se konala od 4. července a kde letoun budil mnoho zájmu. Do Prahy se opět vzduchem vrátil 20. července. Po návratu následovaly oficiální zkoušky. Výsledky zkoušek byly povzbudivé, avšak projevila se při nich jedna vrozená vada. Pokud letoun nebyl zcela obsazen, byl velmi citlivý na vyvážení a běžnými prostředky se jen obtížně nevyváženost odstraňovala. Také přistávací rychlost byla relativně vysoká, protože letoun neměl vztlakové klapky. A oproti konkurentovi neměl zatahovací podvozek. \n\nOd září do října 1947 měl být vyslán na leteckou rallye do tehdejší belgické kolonie Kongo, aby v mezinárodní soutěži prokázal své schopnosti a vlastnosti. K tomuto nasazení však nedošlo. Byl však 7. září 1947 na mezinárodním leteckém dni v Praze – Ruzyni představen československé veřejnosti. Leteckého dne se podle Lidové demokracie zúčastnilo na statisíce diváků a Rudé právo spočítalo 400 000 diváků.\n\nDruhý prototyp OK-CEA (imatrikulace přidělena 27. 12. 1948) měl již vztlakové klapky a přistávací rychlost po této změně byla vyhovující (80 km/h), avšak příčná nestabilita při menším obsazení zůstala.\n\nPrvní prototyp OK-BFA byl vymazán z leteckého rejstříku v červenci 1951, druhý OK-CEA o měsíc později.\n\nÚdaje dle\n\n\n\n\n\n"}
{"id": "1522188", "url": "https://cs.wikipedia.org/wiki?curid=1522188", "title": "Citové vydírání", "text": "Citové vydírání\n\nCitové vydírání je termín popularizovaný psychoterapeutkou Susan Forwardovou pro ovládání lidí ve vztazích a teorie, že strach, povinnost, závazek a vina jsou transakční dynamikou ve hře mezi kontrolujícím a kontrolovanou osobou. Pochopení této dynamiky je užitečné pro každého, kdo se snaží vymanit se z kontrolujícího chování jiné osoby, a vypořádat se s vlastním nutkáním dělat věci, které jsou nepohodlné, nežádoucí, zatěžující nebo sebeobětující pro ostatní.\n\nPrvní zdokumentované použití spojení „citové vydírání“ (v originálu \"\") se objevilo v roce 1947 v časopise v článku „Klima citového vydírání“ (. Termín byl používán pro popsání jednoho typu problematického modelu vedení třídy často používaného učiteli. Argentinská lékařka Esther Vilarová také používala termín „citové vydírání“ v časných sedmdesátých létech 20. století při popisování rodičovskou strategii pozorovanou u některých matek s více dětmi.\n\nCitové vydírání se obvykle týká dvojice lidi, kteří si vytvořili blízký osobní nebo intimní vztah (rodič a dítě, manželé, sourozenci nebo dva blízcí přátelé). Také děti využijí zvláštní naléhání a citové vydírání k prosazování svých vlastních zájmů a seberozvoje v rámci rodinného systému.\n\nCitoví vyděrači používají ve svých vztazích strach, povinnost a vinu, aby zajistili, že ostatní se bojí je překročit, cítí se zavázání jim dát jejich cestu a budou zaplaveni vinou, pokud odolají. Vyděrači ví, že někdo jim blízký chce lásku, uznání nebo potvrzení identity a sebeúcty. Proto mohou vyhrožovat jejich zadržením (např. potlačit lásku), nebo jejich úplným odstranění, takže si druhý člověk myslí, že je musí získat dohodou. Strach, povinnost nebo vina se v angličtině běžně označují jako „FOG“ (první písmena slov a ). Vymyšlená zkratka FOG je hříčkou se slovem „mlha“ (), které popisuje něco, co zakrývá a zamlžuje situaci nebo něčí myšlenkové procesy.\n\nOsoba, která jedná řídícím způsobem, chce často od druhé osoby něco, co je legitimní chtít: může se chtít cítit milovaná, v bezpečí, cenná, doceněná, podporovaná, potřebná atd. To není problém. Problém je často spíše otázkou toho, jak se snaží dosáhnout toho, co chtějí, nebo že při dosahování nejsou citliví k potřebám ostatních. což je znepokojivé. Problematická bývá i reakce ostatních na takto vedenou snahu.\n\nPod tlakem se člověk může stát jakýmsi rukojmím, který je nucený jednat s tíhou hrozby zodpovědnosti za zhroucení druhého. Mohl by spadnout do vzorce chování, kdy nechává vyděrače ovládat jeho rozhodování a jednání, a být ztracený v tom, co Doris Lessingová označila jako „druh psychologické mlhy“.\n\nForward a Frazier identifikují čtyři typy vydírání, každý s vlastním manipulačním stylem:\n\nExistují různé úrovně požadavků: požadavky, které mají zanedbatelné následky, požadavky, které zahrnují důležité problémy nebo osobní integritu, požadavky, které ovlivňují zásadní životní rozhodnutí, nebo požadavky, které jsou nebezpečné nebo nezákonné.\n\nZávislí lidé často věří, že mít kontrolu je způsob, jak dosáhnout úspěchu a štěstí v životě. Lidé, kteří se řídí tímto pravidlem, jej využívají jako dovednost přežití a obvykle se jej naučili v dětství. Dokud určují pravidla, nikdo je nemůže poslat do kouta s jejich pocity.\n\nLidé s určitými duševními stavy jsou náchylní k řídicímu chování, včetně těch s paranoidní poruchou osobnosti, hraniční poruchou osobnosti, a narcistickou poruchou osobnosti.\n\nLidé s hraniční poruchou osobnosti budou zvláště pravděpodobně používat citové vydírání (stejně jako destruktivní narcisté). Jejich činy však mohou být impulzivní a hnané strachem a zoufalým pocitem beznaděje, než aby byly výsledkem jakéhokoli vědomého plánu.\n\nSpoluzávislost často obnáší kladení menšího důrazu na vlastní potřeby při nepřiměřeném zaujetí potřebami ostatních. Spoluzávislost může nastat v jakémkoli druhu vztahu, včetně rodinných, pracovních, přátelských, a také romantických, partnerských nebo komunitních vztahů.\n\nAffluenzu, nemoc z blahobytu aneb nejistotu postavení vyplývající z posedlosti udržování kroku se sociální třídou, spojil psycholog Oliver James se vzorcem výchovy v dětství, kdy byli trpící „vystaveni formě emočního vydírání jako batolata. Láska jejich matek byla podmíněna projevováním chování, které plnilo rodičovské cíle.“\n\nTrénink asertivity povzbuzuje lidi k tomu, aby se neúčastnili neplodné přetahované či bojů o moc s citovým vyděračem, ale aby opakovali neutrální prohlášení, například „Chápu, jak se cítíš“, nebo, je-li tlačen k jedení, řekli \"Ne, děkuji, nemám hlad.\" Naučí se, aby své výroky drželi v určitých mezích, aby nekapitulovali nátlakovém otravování, citovému vydírání nebo šikaně.\n\nMezi techniky, jak odolat citovému vydírání, patří posílení osobních hranic, odolávání požadavkům, vypracování \"prohlášení o moci\" – odhodlání vydržet tlak – a získání času na rozbití starých vzorců. Opětovné spojení s autonomními částmi sama sebe, které citový vyděrač přehlasoval, nemusí být snadné. Na základě citového vydírání se člověk může cítit provinile, i přesto, že vnímá vinu jako vyvolanou a iracionální; ale přesto musí být schopen odolat nadměrné kompenzaci a ignorovat pokus vyděrače získat pozornost tím, že má záchvat vzteku.\n\nDůsledné ignorování manipulace přátelským způsobem však může vést k jejímu zintenzivnění a hrozbám odloučení, nebo k obvinění z „bláznovství“ nebo označení za „domácí trosku“.\n\n\nDaniel Miller namítá, že v populární psychologii byla myšlenka citového vydírání zneužita jako obrana proti jakékoli formě společných pocitů nebo ohleduplnosti k druhým.\n\nOznačování této dynamiky pomocí štvavých termínů, jako je „vydírání“ a „manipulace“, nemusí být tak užitečné, protože je jak polarizační, tak implikuje promyšlenost a zákeřný záměr, což často neplatí. Ovládat a být ovládaný je transakce mezi dvěma lidmi, kde oba hrají roli.\n\n"}
{"id": "1522193", "url": "https://cs.wikipedia.org/wiki?curid=1522193", "title": "Jan Novotný (motocyklový závodník)", "text": "Jan Novotný (motocyklový závodník)\n\nJan Novotný (12. března 1941 – 31. prosince 2012) byl český silniční motocyklový závodník.\n\nJeho otec pracoval v týnecké Jawě a v padesátých letech na motocyklech Jawa závodil. Tragicky zahynul po havárii na plzeňském městském okruhu. Jan Novotný startoval poprvé v mistrovství republiky v roce 1962 ve třídě do 175 cm³ na motocyklu ČZ. V roce 1965 získal na motocyklu Jawa 250 cm³ svůj jediný titul mistra republiky a stal se továrním jezdcem Jawy. Kariéru ukončil po skončení vývoje závodních motocyklů v Jawě v roce 1978. V mistrovství republiky skončil v celkové klasifikace jednou první, třikrát druhý a dvakrát třetí ve třídách do 250 a do 350 cm³, v jednotlivých závodech mistrovství republiky třikrát vyhrál, jedenáctkrát skončil druhý a získal celkem 21 třetích míst.\n\n\n"}
{"id": "1522195", "url": "https://cs.wikipedia.org/wiki?curid=1522195", "title": "Karel Koschin", "text": "Karel Koschin\n\nKarel Koschin (15. září 1882, Praha – 10. července 1964, tamtéž) byl český soudce, vysokoškolský pedagog a překladatel.\n\nPůsobil jako senátní president Nejvyššího správního soudu. Uspořádal pět svazků judikaturní sbírky \"Sbírka zásadních rozhodnutí a usnesení volebního soudu\" (při citaci z této sbírky se užívá zkratky \"Kosch.\").\n"}
{"id": "1522197", "url": "https://cs.wikipedia.org/wiki?curid=1522197", "title": "Bob Paisley", "text": "Bob Paisley\n\nRobert Paisley (23. ledna 1919 Hetton-le-Hole, Durham – 14. února 1996 Liverpool) byl anglický fotbalista a trenér. V obou rolích byl spjat s FC Liverpool. Jako hlavní trenér vyhrál s Liverpoolem 6× ligu, 3× PMEZ a 1× Pohár UEFA.\n\nBob Paisley začínal v Bishop Auckland. V roce 1939 přestoupil do Liverpoolu, ale kvůli válce odehrál první soutěžní utkání za Liverpool až po válce. Za Liverpool hrál až do skončení hráčské kariéry v roce 1954.\n\nPaisley byl v letech 1954–1959 trenérem rezervního týmu Liverpoolu. V letech 1959–1974 byl v Liverpoolu asistentem trenéra Billa Shanklyho.\n\nV letech 1974–1983 byl hlavním trenérem Liverpoolu. V této době vyhráli 3× PMEZ, 1× Pohár UEFA, 6× anglickou ligu a 3× ligový pohár. Přes 30 let byl Paisley jediným trenérem, který dokázal vyhrát 3× PMEZ/LM.\n\n\n"}
{"id": "1522202", "url": "https://cs.wikipedia.org/wiki?curid=1522202", "title": "Croque monsieur", "text": "Croque monsieur\n\nCroque monsieur [\"krok mesjé\"] je druh sendviče pocházející z francouzské kuchyně. Název vznikl spojením slov „croquer“ (křupat) a „monsieur“ (pán). Croque monsieur vznikl v roce 1910 na Boulevard des Capucines, je typickou teplou přesnídávkou v pařížských kavárnách a zmiňuje se o něm ve svém díle Marcel Proust.\n\nPřipravuje se z bílého pečiva (brioška, pain de mie). Dva krajíčky o tloušťce minimálně 1 cm se nasucho opečou na pánvi, jeden z nich se potře bešamelovou omáčkou, položí se na něj plátek šunky, posype se vrstvou strouhaného sýra (comté, gruyère, ementál) a přiklopí se druhý krajíc. Vše se zapeče na grilu při teplotě 220 °C na tři až čtyři minuty.\n\nObměnou receptu je \"croque madame\", které obsahuje sázené vejce. Další variantou je \"croque auvergnat\", do kterého se používá plísňový sýr bleu d'Auvergne, nebo \"croque provençal\" s rajskými jablíčky.\n\n"}
{"id": "1522210", "url": "https://cs.wikipedia.org/wiki?curid=1522210", "title": "Eugen Ekman", "text": "Eugen Ekman\n\nEugen Oskar Georg Ekman (* 27. října 1937 Vaasa) je bývalý finský sportovní gymnasta švédské národnosti, člen klubu Vasa IS.\n\nNa mistrovství Evropy ve sportovní gymnastice 1959 získal stříbrnou medaili v disciplíně kůň našíř. Na olympijských hrách 1960 na tomtéž nářadí získal 19,375 bodu a rozdělil se o první místo s Borisem Šachlinem ze Sovětského svazu. Byla to jediná zlatá medaile pro Finsko z římské olympiády. Startoval také na LOH 1964, kde byl vlajkonošem finské výpravy. Žádnou další finálovou účast na olympiádě nezaznamenal, ve víceboji jednotlivců obsadil 30. místo v roce 1960 a 34. místo v roce 1964, ve víceboji družstev 6. místo v roce 1960 a 8. místo v roce 1964.\n\nByl také úspěšným podnikatelem; založil ve Vaase firmu Ekman Systems, obchodující s kancelářskými potřebami.\n\nV roce 2002 obdržel vyznamenání Pro Urheilu.\n"}
{"id": "1522213", "url": "https://cs.wikipedia.org/wiki?curid=1522213", "title": "Řád za vojenské zásluhy (Brazílie)", "text": "Řád za vojenské zásluhy (Brazílie)\n\nŘád za vojenské zásluhy \"(: Ordem do Mérito Militar)\" je brazilské vyznamenání založené v roce 1934 a udílené brazilskou armádou. Je udílen za vynikající služby a mimořádný přínos pro Brazílii. Velmistrem řádu je úřadující prezident Brazílie.\n\nŘád založil prezident Getúlio Vargas dne 11. června 1934 dekretem n.° 24660. Svým vzhledem vychází z Císařského řádu svatého Benedikta Avizského. Status řádu byl upraven dekretem ze dne 5. července 1960 a znovu v roce 2000.\n\nŘád je udílen příslušníkům brazilské armády za vynikající služby zemi, stejně jako příslušníkům námořnictva, letectva a pomocných sil za stejných podmínek. Udělen může být i příslušníkům zahraničních armád, které vykonaly činy pro Brazílii, především pro brazilskou armádu. Může být udělen civilním občanům Brazílie i zahraničním civilistům za služby brazilské armádě. Vyznamenaným nemusí být pouze fyzická osoba, ale také vojenská jednotka či občanská instituce, ať už brazilská či zahraniční, která se zasloužila o armádu. Řád může být udělen i posmrtně.\n\nFyzickým osobám je udílen vždy v určité třídě, v případě vojenských jednotek či institucí je udílen bez přiznané třídy.\n\nVelmistrem řádu je úřadující prezident republiky. V radě řádu je dále ministr obrany Brazílie, ministr zahraničních věcí Brazílie a vrchní velitel brazilské armády. Přijímání do řádu či povýšení se provádí na základě rozhodnutí prezidenta republiky případně ministra obrany.\n\nŘádový odznak má tvar stříbrného bíle smaltovaného avizského kříže. Uprostřed je zlatý medailon s vyrytou hlavou muže. Vnější obvod medailonu tvoří zeleně smaltovaný kruh se zlatým nápisem MERITO MILITAR.\n\nStuha je z hedvábného grogénu zelené barvy s užším a širším bílým pruhem při okrajích.\n\nInsignie se nosí v souladu s předpisy jednotlivých armád.\n\nŘád je udílen v pěti řádných třídách:\n\n\n\n"}
{"id": "1522219", "url": "https://cs.wikipedia.org/wiki?curid=1522219", "title": "Blackface", "text": "Blackface\n\nBlackface je forma divadelního make-upu, který používali především herci s bílou pletí, aby karikovali lidi s tmavou pletí. Ironické zpodobnění lidí tmavé kůže si získalo popularitu v USA 19. století a napomohlo šíření rasových stereotypů. Blackface byl používán nejdříve v tzv. minstrel show, ze kterých se v polovině 19. století stala svébytná forma amerického divadelnictví. Na začátku 21. století začalo být v USA používání blackface vnímáno negativně jako urážlivé a neuctivé, ovšem v jiných zemích bylo používáno i nadále. \n\nV USA se blackface používal zhruba jedno století od roku 1830. Technika se následně rozšířila do dalších zemí, zejména do Spojeného království, kde se používala ještě ve druhé polovině 20. století (např. v televizním pořadu stanice BBC s názvem \"The Black and White Minstrel Show\", který byl vysílán v letech 1958 až 1978). Blackface se nejdříve rozšířil v tzv. minstrel show a posléze se stal obecně známou technikou při karikování lidí s tmavou pletí. V roce 1910 byl blackface také použit např. při slavné mystifikaci na lodi Dreadnought. Prostřednictvím minstrel show se začaly do podvědomí širokého publika dostávat rasové stereotypy. Vedle nich ovšem také prvky černošské kultury, i když někdy zkreslenou formou. Z dnešního pohledu je ovšem na tento přínos pohlíženo částečně jako na vykořisťování a využívání Afroameričanů a jejich kultury. Od poloviny 20. století se s postupnou proměnou vnímání ras a rasismu začalo v USA od techniky blackface odstupovat.\n\nHistorický původ používání černého make-upu bílými herci není dosud uspokojivě datován. Americký novinář a komentátor John Strausbaugh označil blackface za součást tradice zobrazování a vystavování černochů pro účely pobavení a osvěty bílých diváků. Využívání černého make-upu datuje minimálně do začátku 17. století, kdy byl používán v Alžbětinském divadle, zejména ve hře \"Othello\" (premiéra r. 1604). Ovšem v těchto případech nešlo o zobrazování černochů jako karikatur, což je zásadní charakteristika termínu blackface. Bližším případem je hra \"The Padlock\" (premiéra r. 1769 v New Yorku), ve které bílý herec Lewis Hallam, Jr. ztvárnil roli opilého černocha Munga. Techniky blackface však zásadně zpopularizoval až bílý herec Thomas D. Rice, který v roce 1828 představil svůj výstup „Jump Jim Crow“ s písní a pitvořivým tancem karikujícím černochy. Rice vystupoval po celých tehdejších USA pod pseudonymem Daddy Jim Crow. Právě z jeho výstupu byl později přejat termín Jim Crow pro označení segregačních a diskriminačních zákonů Jima Crowa. Po celý zbytek 19. století byly Minstrel Show v USA velmi populárními představeními.\nV první polovině 20. století se technika blackface běžně používala také ve rychle se rozvíjejím filmovém průmyslu. Např. v rané adaptaci knižního bestselleru \"Chaloupka strýčka Toma\" (film z r. 1903) hráli všechny černochy běloši. Rovněž ve své době (r. 1915) velmi úspěšný a dnes kontroverzní film \"Zrození národa\" používal bílé herce pro role černochů. Pravidelné používání techniky blackface vydrželo v americkém filmu až do konce třicátých let 20. století, poté začal být více a více spojován s rasismem a předsudky. S blackface do té doby vystupovaly takové hvězdy, jako například: Bing Crosby, Fred Astaire, Buster Keaton, Joan Crawfordová, Laurel a Hardy, Shirley Temple nebo Judy Garlandová. Používání bylo tak rozšířené, že se objevilo například i v animovaných filmech, kde blackface nosil např. i Bugs Bunny, a to ještě ve snímcích ze začátku padesátých let.\n\nAčkoliv je dnes blackface v USA vnímán negativně, stále někteří američtí baviči či herci používají v jistých případech černý make-up, ovšem jejich vystoupení nejsou urážlivá či karikující. V Evropě se černý make-up stále používá při různých folklórních představení či tradicích, stejně jako při karnevalech. Používán je také např. v populární televizní show \"Your Face Sounds Familiar\" (v Česku vysíláno jako \"Tvoje tvář má známý hlas\").\n"}
{"id": "1522222", "url": "https://cs.wikipedia.org/wiki?curid=1522222", "title": "Northrop Grumman E-8 Joint STARS", "text": "Northrop Grumman E-8 Joint STARS\n\nNorthrop Grumman E-8 Joint Surveillance Target Attack Radar System (Joint STARS) je americký vojenský letoun, který představuje leteckou platformu na velení a řízení bojových operací. Dokáže lokalizovat, identifikovat, klasifikovat, sledovat a zaměřit pozemní cíle a předat tyto informace pomocí datového spojení americkému velení a úderným prvkům na souši, na moři nebo ve vzduchu.\n\nV 70. letech 20. století měly americké ozbrojené síly zájem o zdokonalené systémy sledování bojiště. To vedlo k vývojovým pracem ohledně vyspělého radaru se syntetickou aperturou (SAR), který by dokázal detailně mapovat zemský povrch. Tento projekt s kódovým označením PAVE MOVER zastřešovala agentura DARPA spolu s americkým letectvem.\n\nV téže době financovala americká armáda vývoj podobného systému sledování bojiště, jehož nosičem by byl vrtulník rodiny Sikorsky H-60. Projekt nesl označení Stand-Off Target Acquisition System (SOTAS), ale náklady na něj byly příliš vysoké a armáda byla nucena ho zrušit. Krátce nato v roce 1982 armáda a letectvo své programy sloučily. Následující dva roky strávily definováním svých požadavků a výsledkem byl systém Joint Surveillance Target Attack Radar System (Joint STARS).\n\nMelbourne Systems Division, divize společnosti Grumman, získala v roce 1985 zakázku na vývoj a výrobu dvou prototypů E-8A, které se staly leteckou platformou pro systém Joint-STARS. První prototyp E-8A se dostal do vzduchu v roce 1988, přičemž oba stroje byly operačně testovány již během války v Zálivu v roce 1991.\n\nMezitím byla v roce 1990 uzavřena smlouva na výrobu jednoho vylepšeného prototypu ve standardu E-8C, který absolvoval svůj první let v březnu 1994. Dodávky prvních letadel v této verzi začaly v roce 1995.\n\nE-8 je modifikované civilní letadlo série Boeing 707-300, které je vybaveno speciálním radarem, komunikačními, provozními a řídícími podsystémy. Je charakteristické radomem ve tvaru kanoe, který se nachází ve spodní části trupu a je dlouhý 8 metrů. V něm je umístěna fázová anténa s bočním vyzařováním, která má délku 7,3 metrů.\n\nRadarové a počítačové podsystémy E-8C dokáží shromažďovat a zobrazovat podrobné informace o pozemních silách na bojišti. Informace se přenášejí téměř v reálném čase na pozemní stanice armády a námořního sboru jakož i na jiné uzly velení, řízení a komunikace.\n\nAnténa AN/APY-3 může být nakloněna na obě strany letadla, přičemž má zorné pole 120 stupňů. Dokáže pokrýt téměř 50 000 km² a je schopná detekovat cíle na více než 250 km. Radar má také limitovanou schopnost detekovat helikoptéry jakož i nízko a pomalu letící letadla s pevným křídlem.\n\nAN/APY-3 pracuje ve čtyřech základních provozních režimech:\n\n\nDalším vylepšením letounu E-8 v porovnání s civilním Boeingem 707-300 je schopnost tankování paliva za letu. Umožňuje to objímka, která se nachází v horní části trupu za kokpitem. \n\nV interiéru se nacházejí dvě řady zobrazovacích a ovládacích konzolí pro specializované operátory. Celkově je zde 17 operátorských konzolí a jedna konzole \"obranných systémů\". Obranné systémy však nezahrnují žádné aktivní protiopatření a skládají se pouze z výstražných senzorů. Při standardní misi se posádka obvykle skládá z 21 osob, ale při dlouho trvajících letech je možné vzít na palubu až 34 lidí. V letadle se kromě kokpitu a operátorských stanovišť nachází také šest lůžek a odpočinková místnost. \n\nPrvní dvě letadla E-8A dorazila 11. ledna 1991 do Rijádu v Saúdské Arábii. Zde se zúčastnila operace Pouštní bouře, jejímž cílem bylo vyhnat irácké jedotky z Kuvajtu. E-8A provedly první misi 14. ledna, což bylo dva dny před začátkem letecké kampaně. Celkově absolvovaly 49 bojových letů, v rámci nichž strávily ve vzduchu více než 500 hodin. I když letadla byla vybavena pouze asi deseti operátorskými konzolami a toto nasazení bylo v zásadě pouze testovací, oba stroje se ukázaly být cennými bojovými prostředky. Snímky z E-4A zmapovaly pohyby iráckých vozidel na tzv. \"Dálnici smrti\" a přesně je označily pro potřeby leteckého útoku. \n\nOd prosince 1995 do března 1996 se letadla E-8A a E-8C zúčastnila operace Joint Endeavour, což byla mírová mise NATO v Bosně a Hercegovině. Stroje startovaly ze základny v Německu a absolvovaly 95 letů (více než 1 000 letových hodin). E-8C byly do této operace znovu nasazeny v říjnu 1996, kdy absolvovaly 36 operačních letů s více než 470 letovými hodinami.\n\n\n\n"}
{"id": "1522223", "url": "https://cs.wikipedia.org/wiki?curid=1522223", "title": "Émile Bernard (šéfkuchař)", "text": "Émile Bernard (šéfkuchař)\n\nÉmile Bernard (5. dubna 1826 – 31. srpna 1897) byl francouzský šéfkuchař, známý především jako autor řady knih s recepty \"La Cuisine Classique\", která se stala klasikou francouzské kuchyně. \n\nBernard byl synem řezníka Laurenta Bernarda a vnukem restauratéra Pierra Bernarda. Rodina jeho matky obchodovala s fajánskou keramikou. Kuchařskému řemeslu se vyučil v restauraci Viviana Jacquinota v Lons-le-Saunier. Poté se přestěhoval do Turína, kde pracoval v kuchyni svého strýce. Poté pracoval jako výpomoc v proslulém hotelu v Janově, kde si ho všiml a najal samotný guvernér Janova. Cestoval také do Říma, Paříže a Ruska, kde se setkal s kuchařem Urbainem Dubois. \n\nBěhem své dlouhé a úspěšné kariéry ve službách králů a knížat se z něj stal největší znalec chutí a pokrmů oblíbených u evropských panovníků. Na začátku 50. let 20. století pracoval pro guvernéra Varšavy hraběte Krasinského, poté v kuchyni francouzského ministerstva zahraničí. Později byl Bernard jmenován osobním šéfkuchařem prince Viléma I. Pruského, budoucího pruského krále a německého císaře, pro kterého vařil během jeho státní návštěvy v Lyonu. V lednu 1861 měl na starosti královský korunovační banket na hradě Königsberg. Avšak když v roce 1870 vypukla válka mezi Pruskem a Francií, své místo opustil a vrátil se do rodné země, kde působil v Château des Buvettes. \n\nBernard byl ve Francii ve druhé polovině 19. století průkopníkem nového způsobu servírování \"service à la russe\". Na rozdíl od tehdy obvyklého způsobu \"service à la française\", při kterém byly všechny chody připraveny naráz a naservírovány na stůl před hosta, \"service à la russe\" představoval zcela nový způsob stravování, protože jídla byla připravována, porcována a servírována už v kuchyni a do jídelny přinášena postupně. Díky tomu zůstávala v průběhu stolování stále teplá. \n\nBernard také napsal spolu s přítelem a kolegou šéfkuchařem Urbainem Duboisem, s nímž se setkal v Rusku, klasickou kuchařku 19. století \"La Cuisine, études pratiques, raisonnées et démonstratives de l'école française au service à la Russe\" (1856), která byla mnohokrát znovu vydávána, dokonce i na počátku 20. století.\n"}
{"id": "1522226", "url": "https://cs.wikipedia.org/wiki?curid=1522226", "title": "Béla Várady", "text": "Béla Várady\n\nBéla Várady někdy uváděný i jako Béla Váradi (12. dubna 1953 Gömörszőlős – 23. ledna 2014 Budapešť) byl maďarský fotbalista, útočník.\n\nV maďarské lize hrál za Vasas Budapešť. Dále hrál ve francouzské první a druhé lize za tým Tours FC a po návratu ze zahraničního angažmá znovu za Vasas a za Váci Izzó MTE. V maďarské lize nastoupil ve 365 ligových utkáních a dal 179 gólů. V roce 1977 získal s týmem Vasas SC mistrovský titul, v letech 1973, 1981 a 1986 získal se stejným týmem maďarský pohár a v roce 1983 Středoevropský pohár. V mistrovské sezóně byl se 36 góly nejlepším střelcem maďarské ligy a druhým nejlepším střelcem v Evropě. V Poháru mistrů evropských zemí nastoupil ve 2 utkáních, v Poháru vítězů pohárů nastoupil v 5 utkáních a dal 3 góly a v Poháru UEFA nastoupil ve 11 utkáních a dal 3 góly. Za maďarskou reprezentaci nastoupil v letech 1972–1982 ve 36 utkáních a dal 13 gólů. Byl členem maďarské reprezentace na Mistrovství světa ve fotbale 1978, ale kvůli zranění do zápasu nenastoupil. S olympijskou reprezentací Maďarska získal stříbrné medaile na LOH 1972 v Mnichově, nastoupil v 6 utkáních a dal 2 góly.\n\n"}
{"id": "1522228", "url": "https://cs.wikipedia.org/wiki?curid=1522228", "title": "Vistonida", "text": "Vistonida\n\nVistonida ( \"λίμνη Βιστωνίδα\", \"Buru göl\") je jezero v Řecku. Leží v kraji Východní Makedonie a Thrákie nedaleko Xanthi. Má rozlohu 45 km² a je čtvrtým největším jezerem Řecka. Maximální hloubka dosahuje 3,5 m. Do jezera se na severní straně vlévají řeky Kosynthos, Kompsatos a Travos, úzké kanály je na jihu propojují s mořem. Voda je brakická, slanost se zvyšuje směrem k jihu. Od Egejského moře je jezero odděleno úzkou šíjí, na níž leží vesnice Porto Lagos. \n\nJezero je pojmenováno podle starověkého thráckého kmene Bistonů; v legendě o Héraklovi je zmíněn bistonský král Diomédes, který choval lidožravé koně.\n\nVistonida oplývá množstvím ryb, k nimž patří úhoři, cípalové a jelci. Na březích roste tamaryšek, kotvice plovoucí a ječmenice písečná. Jezero s okolím patří k lokalitám chráněným Ramsarskou úmluvou a programem Natura 2000 – hnízdí zde 227 druhů ptáků, např. kolpík bílý, kachnice bělohlavá, lyska černá, kormorán malý, rybákovití, plameňáci a pelikáni. V říjnu 2018 byl v oblasti zaznamenán pozoruhodný úkaz, kdy krajinu pokryly stovky metrů pavučin. Příčinou bylo přemnožení čelistnatek, způsobené neobvykle teplým a vlhkým počasím.\n\nK intenzivně sledovaným skandálům řecké politiky patří dlouhodobý spor o vlastnictví pozemků v okolí jezera mezi státem a místním klášterem Vatopedi.\n\n"}
{"id": "1522229", "url": "https://cs.wikipedia.org/wiki?curid=1522229", "title": "II. třída okresu Náchod 1982/83", "text": "II. třída okresu Náchod 1982/83\n\nV soubojích fotbalové II. třídy okresu Náchod 1982/83, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1522230", "url": "https://cs.wikipedia.org/wiki?curid=1522230", "title": "Řád přátelství (Kazachstán)", "text": "Řád přátelství (Kazachstán)\n\nŘád přátelství (: Достық ордені) je státní vyznamenání Kazachstánu založené v roce 1995. Je udílen za podporu mezinárodní a občanské společenské souznění a za podporu míru, přátelství a spolupráce mezi národy.\n\nŘád byl založen v jediné udílené třídě dne 12. prosince 1995 zákonem č. 2676 \"O státních vyznamenáních republiky Kazachstán\". Zákonem č. 462-1 ze dne 26. července 1999 byl rozdělen do dvou tříd.\n\nŘádový odznak z pozlaceného stříbra má tvar vícestupňového kruhu složeného z podlouhlých trojúhelníkovitých paprsků. Uprostřed je zeměkoule s horní polovinou zeleně smaltovanou a se spodní polovinou smaltovanou červeně a s nesmaltovaným nápisem Достык. Uprostřed zeměkoule jsou dvě otevřené nesmaltované dlaně s bíle smaltovaným stylizovaným květem života. Průměr odznaku je 48 mm.\n\nŘádový odznak z pozlaceného stříbra má tvar devíticípé hvězdy, s cípy ve tvaru úzkých okvětních lístků. Cípy jsou z poloviny bíle a z poloviny světle modře smaltované. Mezi nimi je izometrická dekorace symbolizující sluneční paprsky. Ve středu hvězdy je kulatý medailon. Uprostřed něho je vyobrazena geografická mapa části Malé Asie. Kazachstán je ohraničen světle modrým smaltem stejně jako příslušná moře. Okolo medailonu je světle modře smaltovaný kruh se zlatým nápisem Достык ve spodní části. Odznak I. třídy řádu je větší než odznak II. řádu.\n\nŘádová hvězda je stříbrná a osmicípá. Jednotlivé cípy jsou tvořeny paprsky o různé délce a jsou světle modře smaltované. V některých cípech jsou zasazeny zirkony napodobující diamanty. Na hvězdu je položena zlatá osmicípá hvězda s kulatým medailonem uprostřed se stejným vyobrazením mapy Malé Asie jako je tomu u řádového odznaku. Medailon je ohraničen zlatým kruhem. V horní polovině v něm jsou vloženy rubíny a ve spodní polovině je nápis Достык.\n\nStuha je červená se dvěma žlutými středovými pruhy a se zeleným pruhem na pravém okraji a s modrým pruhem na levém okraji. Šířka stuhy řádu I. třídy je 100 mm.\n\nŘád byl původně udílen pouze v jediné třídě. Od roku 1999 je vyznamenání udíleno ve dvou řádných třídách:\n\n\n\n"}
{"id": "1522231", "url": "https://cs.wikipedia.org/wiki?curid=1522231", "title": "II. třída okresu Rychnov nad Kněžnou 1982/83", "text": "II. třída okresu Rychnov nad Kněžnou 1982/83\n\nV soubojích fotbalové II. třídy okresu Rychnov nad Kněžnou 1982/83, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1522232", "url": "https://cs.wikipedia.org/wiki?curid=1522232", "title": "Cerro Porteño", "text": "Cerro Porteño\n\nClub Cerro Porteño je paraguayský fotbalový klub z města Asunción. \n\nHraje na stadionu General Pablo Rojas Stadium, známém taky jako \"La Nueva Olla\". Je to největší stadion v Paraguayi. Barvami jsou červená a modrá.\n\nKlub byl založen v roce 1912.\n\n"}
{"id": "1522234", "url": "https://cs.wikipedia.org/wiki?curid=1522234", "title": "Dobrotice (tvrz)", "text": "Dobrotice (tvrz)\n\nDobrotice je zaniklá tvrz, jejíž pozůstatky se nachází asi 200 metrů severovýchodně nad stejnojmenné obce v okrese Kroměříž. Z tvrze se zachovaly pouze terénní pozůstatky – pahorek obklopený původním dvojitým příkopem a dvojitým valem. Severozápadní část valu je rozorána v přiléhající pole. Od roku 1973 je chráněna jako kulturní památka.\n\nNa valech roste planá hrušeň zapsaná na seznamu památných stromů v okrese Kroměříž.\n\nPrvní písemná zmínka o tvrzi pochází z roku 1269. Nalezená keramika umožnila datovat existenci tvrze do doby od poloviny třináctého do konce čtrnáctého století.\n\nTvrz nechali vystavět vladykové z Dobrotic, jako zakladatel a majitel tvrze se uvádí Vlk z Dobrotic, jehož rod vystavěl i blízký hrad Křídlo. Roku 1365 tvrz i s hradem koupil Vilém z Kunštátu. Tvrz zanikla nejspíše během husitských válek, protože roku 1437 už byla pustá.\n\nZ tvrze se dochovalo čtverhranné tvrziště na ostrohu nad řekou Rusavou. Centrální pahorek měří 12 × 15 metrů a obklopuje jej až šestnáct metrů široký a tři metry hluboký příkop. Šířka vnějšího příkopu se pohybuje od osmi do dvanácti metrů a hloubka dosahuje dva metry. Podle archeologických výzkumů, které se zde prováděly, se jednalo dřevěnou raně gotickou tvrz vystavěnou na kamenných základech.\n\n"}
{"id": "1522241", "url": "https://cs.wikipedia.org/wiki?curid=1522241", "title": "José Oscar Bernardi", "text": "José Oscar Bernardi\n\nJosé Oscar Bernardi (* 20. června 1954 Monte Sião, Minas Gerais, Brazílie), známý jen jako Oscar, je bývalý brazilský fotbalový obránce a trenér. Hrál hlavně za Ponte Preta a São Paulo. Byl na MS 1978, 1982 a 1986.\n\nOscar hrál za Ponte Preta, New York Cosmos, São Paulo a Nissan Motors.\n\nZa Brazílii hrál 59×. Byl na MS 1978 (3. místo), 1982 a 1986.\n\nTrénoval mnoho klubů v Brazílii, Japonsku a Saúdské Arábii.\n\n\n\n\n"}
{"id": "1522246", "url": "https://cs.wikipedia.org/wiki?curid=1522246", "title": "British Leyland", "text": "British Leyland\n\nBritish Leyland byl konglomerát automobilového inženýrství a výroby založený v roce 1968 ve Spojeném království jako British Leyland Motor Corporation Ltd (BLMC). Stalo se tak po sloučení společností Leyland Motors a British Motor Holdings. Celý koncern byl v roce 1975 částečně znárodněn a britská vláda vytvořila holdingovou společnost, kterou v roce 1978 přejmenovala na kratší British Leyland, později známé jen pod zkratkou BL. Celý holding zahrnoval velkou část britského automobilového průmyslu, který tvořil 40 procent britského trhu s automobily s kořeny sahajícími do roku 1895.\n\nPřestože původní koncern vlastnil portfolium ziskových značek jako byly především Jaguar, Rover, Land Rover a také nejprodávanější Mini, měl British Leyland problémovou historii, která nakonec vedla v roce 1975 k jeho zhroucení a následnému znárodnění. Po velké restrukturalizaci a odprodeji dceřiných společností byl holding v roce 1986 přejmenován na Rover Group, který se stal později dceřinou společností British Aerospace a následně BMW. V roce 2005 byla na poslední zbytek společnosti, již pod názvem MG Rover Group, uvalena nucená správa a tím byla ukončena éra masové výroby automobilů britskými výrobci. Značky MG, Austin, Morris a Wolseley se staly součástí čínského koncernu SAIC, se kterým se MG Rover pokusil sloučit ještě před svým zhroucením.\n\nDnes značky Mini (ve vlastnictví BMW), Jaguar Land Rover (Tata Motors) a Leyland Trucks (Paccar), tři nejvýznamnější bývalé části British Leyland, stále aktivně fungují v automobilovém průmyslu. MG Motor (někdejší MG Cars), který vlastní SAIC, vyráběl automobily v původní továrně Rover Group v Longbridge v malém počtu do roku 2016. Poté výrobu kompletně přestěhoval do Číny a na území továrny zůstal již jen technologický institut. Některé další související části bývalého BL, jako je Unipart, nadále fungují nezávisle.\n\n\n"}
{"id": "1522247", "url": "https://cs.wikipedia.org/wiki?curid=1522247", "title": "Český myslivecký svaz", "text": "Český myslivecký svaz\n\nČeský myslivecký svaz (ČMS) vznikl na základě ústavního zákona o československé federaci rozdělením Československého mysliveckého svazu do dvou federativních svazů: Českého mysliveckého svazu (Česká socialistická republika) a Slovenského poľovníckeho zväzu (Slovenská socialistická republika), jejichž společným koordinačním a poradním orgánem byl 25. června 1970 ustaven „Federální výbor mysliveckých svazů v ČSSR” (FV MS). Ustavující sjezd Českého mysliveckého svazu se konal v Praze 12. září 1969. ČMS byl socialistickou dobrovolnou společenskou organizací, která jako jediná na území ČSR sdružovala československé občany, vykonávající právo myslivosti. Při posledním sjezdu 12. září 1992 organizace zanikla a byla obnovena tradice demokratické myslivecké organizace pod názvem Českomoravská myslivecká jednota. \n\nNa IV. mimořádném sjezdu Československé myslivecké jednoty (28. a 29. ledna 1961) v Praze bylo přijato rozhodnutí o vytvoření jednotné celostátní myslivecké organizace Československý myslivecký svaz, sjezd schválil nové stanovy a novou organizační struktura ČSMJ (základní jednoty, okresní a krajské). Po vydání zákona č. 23/1962 Sb., o myslivosti, došlo k oddělení práva myslivosti od vlastnictví půdy. První sjezd Československého mysliveckého svazu se uskutečnil ve dnech 29.–30. května 1964.\n\nZákon o myslivosti č. 23/1962 upravoval oblast myslivosti až do nabytí účinnosti nového zákona o myslivosti v roce 2002. Po politických socializačních změnách v 50. letech, pro které postačoval zákon z roku 1947, se ÚV KSČ rozhodlo nahradit zákon novou socialistickou doktrínou, která by zahrnovala i zemědělství. Již úvodní ustanovení nového zákona charakterizovalo myslivost jako odvětví zemědělské a lesní výroby zajišťující podle potřeb socialistické společnosti v souladu se státním plánem rozvoje národního hospodářství řádný chov, zušlechťování, ochranu a lov zvěře, jakož i hospodářské zužitkování ulovené zvěře. Zákon z roku 1962 se odlišoval především tím, že právo myslivosti oddělil od vlastnictví půdy.\n\nZákon č. 162/1949 Sb., o zbraních a střelivu, nabyl účinnosti dnem 1. února 1950. Držet střelnou zbraň nebo střelivo mohl jen ten, kdo k tomu obdržel od okresního národního výboru povolení (zbrojní list), nosit jakoukoliv zbraň nebo střelivo směl pouze ten, komu k tomu bylo okresním národním výborem vydáno povolení (zbrojní pas), přičemž musela být splněna podmínka, že u osoby nebyla obava ze zneužití a musela taktéž prokázat potřebu zbraň nosit. Okresní národní výbor mohl určité osobě držení těchto zbraní zakázat.\n\nDržení a nošení brokových zbraní upravovala vyhláška ministerstev zemědělství a vnitra č. 7/1955 Ú.l., o loveckých zbraních. Držení a nošení kulových zbraní pak upravovala vyhláška ministerstva vnitra č. 124/1961 Sb., o střelných zbraních a střelivu, která povolovací řízení převedla na oddělení Veřejné bezpečnosti, ta také zavedla tzv. hromadné povolení.\nKe konci června roku 1962 byla nařízením ministerstva vnitra vydána tajná směrnice č. 34/1962, která podávala oddělením Veřejné bezpečnosti přesné instrukce k jejich povolovacímu řízení střelných zbraní (potažmo loveckých zbraní). Povolení pro držení a nošení loveckých kulových zbraní bylo zcela v kompetenci náčelníka VB (popřípadě zástupce náčelníka VB) a ten se řídil článkem 5 směrnice. Kulové zbraně mohly \"„držet a nosit jen prověřené a spolehlivé osoby oddané socialistickému zřízení”\". Zbrojní průkaz mohl opravňovat buď jen k držení zbraně, nebo i k jejímu nošení. U loveckých zbraní se zapisovalo povolení držet a nosit zbraň (zbraně) do loveckého lístku.\n\nZákon č. 147/1983 Sb., o zbraních a střelivu a související předpisy reagoval na změny v zájmových organizacích (Svazarm) a stanovil, že některé zbraně \"slouží obecně prospěšné zájmové činnosti a potřebám našich občanů, jako je například výkon práva myslivosti či sportovní střelba\". Držet a nosit kulovou zbraň mohl ten, komu bylo vydáno okresní správou Sboru národní bezpečnosti povolení k držení a nošení kulové zbraně. Zbrojní průkaz mohl být vydán osobě starší 18 let, občansky bezúhonné, fyzicky, duševně a odborně způsobilé k používání kulové zbraně, pokud tato osoba skýtala záruku, že zbraně nebude zneužito, a nebránil-li tomu veřejný zájem. Okresní správa SNB mohla zbrojní průkaz odejmout, jestliže nastala změna některé z těchto podmínek. Zákon umožňoval taktéž tzv. hromadné povolení pro kulové (a dále pro lovecké brokové) zbraně. K držení a nošení loveckých brokových zbraní (v nichž se používá brokových nábojů nebo kulových nábojů pro brokové zbraně) opravňoval lovecký lístek vydaný podle zákona č. 23/1962 Sb., o myslivosti. Organizacím bylo možné udělit hromadné povolení (např. k zabezpečení jejich činnosti, k výuce na lesnických školách, výcviku apod.)\n\nOd roku 1952 byl národní podnik zahraničního obchodu Čedok pověřen zcela novým úkolem realizace výzkumu v oblasti „\"zpřístupnění a hospodářského využívání přírodních hodnot a jiných zajímavostí cestovního ruchu\"”, dále obstaráváním „\"úkolů státního pohostinství pro zahraniční návštěvy republiky\"”. Právě s posledním úkolem souvisely služby Čedoku, který ve státních honitbách zprostředkovával pro zahraniční hosty (členy diplomatického sboru, jejich přátele a ostatní zahraniční hosty) i domácí lovecké hosty poplatkové odstřely a hony na zvěř všeho druhu.\n\nV letech 1948–1989 tvořili v Lánské oboře převážnou část loveckých návštěv hosté ze Sovětského svazu (například L. I. Brežněv, N. S. Chruščov, R. J. Malinovskij), z Jugoslávie (J. B. Tito), z NDR (E. Honecker), z Maďarské a Bulharské lidové republiky, velvyslanci Mongolska, Argentiny, Indonésie, Číny, KLDR, Kuby, Ghany, Mali, Libanonu, Tuniska, Turecka, Indie, Švýcarska, Francie, Itálie, Kanady, Nizozemí, Sýrie, Polska atd. V roce 1968 do Lán začínají jezdit první hosté (zejména ze SRN a Francie) za účelem poplatkových lovů. V šedesátých letech byla uprostřed Lánské obory postavena pro prezidenta Antonína Novotného lovecká chata „V Luhu”. V roce 1978 v Lánech lovil libyjský plukovník M. Kaddáfí. Lovy měly formu individuálních doprovodů na vybranou spárkatou zvěř, diplomatické návštěvy a představitelé vlády se účastnili honů na drobnou zvěř v „bažantnici Amálie”.\n\nV letech 1961–65 se myslivost řídila ročními plány (např. rozpis dodávky zvěřiny a odchyt živé zvěře). V roce 1966 ÚV KSČ na 13. sjezdu strany rozhodl o změně stanov ČSMS, které vycházely ze zásad, že základními organizacemi ČSMS budou myslivecká sdružení (základní organizace s honitbou). Dosavadní základní organizace (jednoty) a krajské výbory byly zrušeny, ponechané okresní výbory nadále řídil ústřední výbor ČSMS. Okresní výbory pak řídily myslivecká sdružení jako základní organizace, a to i po výrobní stránce. \n\nNavýšení počtu členů mysliveckých sdružení bylo dosaženo snížením stanovené výměry na jednoho člena, u polní honitby ze 40–50 ha na 30–50 ha, ze 70–100 ha na 50–100 ha u lesní honitby. Přičemž ČSMS měl i nadále organizovat a zajišťovat odchyt zvěře, její vývoz do zahraničí, nákup zvěře, komorování a odbyt zvěře v tuzemsku. Členové mysliveckých sdružení se podle nových stanov měli určitým procentem podílet na čistém zisku mysliveckého sdružení. Byl zrušen direktivní rozpis dodávek zvěřiny a od 1. ledna 1967 mohla myslivecká sdružení a ostatní uživatelé honiteb prodávat veškerou zvěřinu volně. Po navýšení cen za zvěřinu tak byly od 1. 1. 1967 zavedeny volné ceny, upraveny nákupní a prodejní ceny živé zvěře tak, aby myslivecká sdružení byla na zajišťování odbytu zvěře hmotně zainteresována. \n\nDosavadní závod „Odchyt zvěře Čs. mysliveckého svazu” (se středisky pro komorování zvěře: Praha-Spořilov, Bášť u Prahy, Hradec Králové, Tři Sekery u Chebu, Přerov, Napajedla a Židlochovice) byl v roce 1969 přeměněn na „Interlov”, hospodářské zařízení ČSMS. Interlov zajišťoval odchyt zvěře, její výkup, komorování i odchyt, umělý chov zvěře, doplňkovou zemědělskou výrobu, výrobu asfaltových terčů, poplatkové lovy pro zahraniční lovce, výkup zvěřiny, její odbyt a export (hlavně do Itálie, Francie, Švýcarska, NSR, Belgie a USA), preparaci úlovků, výrobu suvenýrů s mysliveckými motivy, jejich odbyt a poskytování služeb myslivcům.\n\n\n\n"}
{"id": "1522249", "url": "https://cs.wikipedia.org/wiki?curid=1522249", "title": "Boeing E-4", "text": "Boeing E-4\n\nBoeing E-4 Advanced Airborne Command Post (AACP), také Nightwatch nebo neoficiálně „doomsday aircraft“ („letadlo soudného dne“) je letadlo velení a řízení, které od roku 1974 slouží v americkém letectvu. Stroj má primárně sloužit jako mobilní velitelské stanoviště pro prezidenta Spojených států, a to hlavně v případě jaderné války. Je navrženo tak, aby odolalo elektromagnetickému pulsu jaderné exploze a zůstalo zcela neporušené. Minimálně jeden E-4B je neustále v pohotovosti, aby byl k dispozici americkému prezidentovi, ministru obrany a Hlavnímu štábu ozbrojených sil USA.\n\nAmerický prezident při svých návštěvách v zámoří obvykle používá Air Force One. Letoun E-4B se však vždy nachází na nedalekém letišti, aby byl k dispozici, pokud by se vyžadovala okamžitá evakuace v případě hrozící jaderné války.\n\nE-4 Nightwatch je z hlediska nákladů na provoz nejdražším letadlem amerického letectva. Náklady na letovou hodinu E-4 dosahují 159 529 dolarů.\n\nE-4 bylo zařazeno do služby v roce 1974, kdy nahradilo letadla EC-135J. Letadlo je modifikovanou verzí Boeingu 747-200.\n\nPrvní dvě letadla byla americkému letectvu dodána v roce 1973 pod označením E-4A, přičemž byly poháněny čtyřmi motory Pratt & Whitney JT9D. Ke konci roku 1975 se k této dvojici přidal i třetí stroj, avšak jeho pohon již zajišťovaly motory GE F103 (CF6). Čtvrté a zároveň poslední z těchto letadel bylo zavedeno v lednu 1980. Od předchozích tří strojů se odlišovalo dodatečným vybavením (včetně viditelného hrbu na vrchní části trupu) a neslo označení E-4B. V roce 1985 byly na tento standard upraveny i první tři letadla, přičemž první dva kusy získaly také motory CF6. K další a zatím poslední modernizaci celé letky došlo v roce 2005.\n\nHlavní paluba je rozdělena do šesti funkčních prostorů: pracovní místnost velení, konferenční místnost, briefingová místnost, pracovní místnost operačního týmu, komunikační místnost a odpočinková zóna. E-4B může přepravit až 112 osob včetně společného operačního týmu, posádky, personálu údržby a zabezpečení, komunikačního týmu a dalších vybraných osob.\n\nCharakteristický hrb na vrchní části trupu chrání robustní vysokofrekvenční a satelitní anténu pro komunikaci se zemí.\n\nMaximální dolet stroje je 11 000 km, může však být prodloužen díky schopnosti tankování paliva za letu. Letová vytrvalost E-4B je 12 hodin, za podpory tankerů však může vydržet ve vzduchu až 72 hodin. Letadlo dosahuje maximální rychlosti 965 km/ h ve výšce 9 100 m.\n\n\n\n"}
{"id": "1522253", "url": "https://cs.wikipedia.org/wiki?curid=1522253", "title": "Kyndyg", "text": "Kyndyg\n\nKyndyg ( Кындыҕ, კინდღი – Kindgi) je vesnice v Abcházii v okrese Očamčyra. Leží přibližně 18 km západně od okresního města Očamčyra na pobřeží Černého moře. Obec sousedí na západě s Adzjubžou a s Arakjačí, na severu s Atarou, na severovýchodě s Kutolem a na východě s Tamší, kde hranici obce tvoří řeka Toumyš. Obcí prochází silnice spojující abchazské hlavní město Suchumi s Gruzií a také železnice.\n\nOficiálním názvem obce je Vesnický okrsek Kyndyg \"(rusky Кындыгская сельская администрация, abchazsky Кындыҕ ақыҭа ахадара)\". Za časů Sovětského svazu byl okrsek rozdělen na Kindgský selsovět \"(Киндгский сельсовет)\" a Achali-Kindgský selsovět \"(Ахали-Киндгский сельсовет)\".\n\nSoučástí Kyndygu jsou následující části:\n\n\nJeště v 19. století byl Kyndyg součástí sousední obce Tamše a žili zde pouze abchazští rolníci.\n\nV době vlády Stalina v průběhu 30. let se do Kyndygu přistěhovalo mnoho Megrelů ze západní Gruzie, kteří se usadili v neobydlené západní části území obce, kde utvořili jednolité megrelské sídlo, jež bylo později z obce vyčleněno jako samostatný selsovět Nové Kindgi \"(Achali Kindgi)\". Od zhruba poloviny 20. století do roku 1993 se na území současného Kyndygu nacházely selsověty dva: Kindgský a Achali-Kindgský.\n\nNa konci války v Abcházii v letech 1992 a 1993 veškeré gruzínské a megrelské obyvatelstvo opustilo domovy a území Nového Kindgi bylo opětovně připojeno ke Kyndygu. Po válce zůstala obec následkem intenzivních bojů značně zpustošená a zdejší abchazské obyvatelstvo též odešlo, většinou do Suchumi. Část se později vrátila a v Novém Kyndygu proměnila několik domů a pozemků v apartmány či autokempy pro turisty, trávící dovolenou u moře nebo u termálních pramenů v nejzápadnějším cípu Nového Kyndygu. U mořských břehů na jihovýchod od Nového Kyndygu se nachází rozvaliny pevnosti Sv. Tomáše.\n\nDle nejnovějšího sčítání lidu z roku 2011 je počet obyvatel této obce 711 a jejich složení následovné:\n\n\nPřed válkou v Abcházii žilo v obci bez přičleněných vesniček 397 obyvatel a v Novém Kindgi 3174 obyvatel. V celém Kindgském selsovětu v roce 1959 žilo 602 obyvatel a v Achali-Kindgském selsovětu 1476 obyvatel.\n\n"}
{"id": "1522256", "url": "https://cs.wikipedia.org/wiki?curid=1522256", "title": "N-Acylethanolamin", "text": "N-Acylethanolamin\n\n\"N\"-Acylethanolaminy (zkráceně NAE) je označení pro skupinu amidů mastných kyselin vzniklých připojením acylové skupiny na dusíkový atom ethanolaminu. Lze je odvodit pomocí spojení molekuly mastné kyseliny s ethanolaminem za odštěpení vody, ovšem při známých biologických procesech vznikají odštěpením fosfolipidové jednotky \"N\"-acylfosfatidylethanolaminů pomocí fosfolipázy D. Dalším způsobem je transesterifikace acylových skupin fosfatidylcholinu pomocí \"N\"-acyltransferázy\n\nPříklady \"N\"-acylethanolaminů jsou:\n\n\nTyto bioaktivní lipidové amidy vznikají působením membránového enzymu \"N\"-acyl fosfatidylethanolamin-specifické fosfolipázy D, proces regulují žlučové kyseliny.\n\n\"N\"-acylethanolaminy jsou složky endokanabinoidomu, systému signálních lipidů složeného z více než sta derivátů mastných kyselin sloužících jako mediátory, a jejich receptorů, katabolických a anabolických enzymů a více než 50 bílkovin, které mají vliv na energetický metabolismus a jeho poruchy, stejně jako imunosupresi.\n\nHydrolýzou NAE vznikají volné mastné kyseliny a ethanolamin, polynenasycené NAE, jako například NAE 18:2, NAE 18:3 nebo NAE 20:4, mohou být také oxygenovány na oxylipiny, jako jsou prostamidy, které mají různé biologické účinky, například vykazují vyšší afinitu ke kanabinoidovým receptorům, než neoxygenované NAE, stejně jako oxygenované ethanolamidy eikosanoidů, prostaglandiny a leukotrieny, které patří mezi významné signální molekuly.\n\n\"N\"-acylethanolaminy mají, díky své schopnosti chránit buňky a mírnit následky stresu, možné využití při léčbě bakteriálních, houbových a virových infekcí, protože mají také protizánětlivé, protizbakteriální a antivirotické účinky.\n"}
{"id": "1522268", "url": "https://cs.wikipedia.org/wiki?curid=1522268", "title": "Siegfried I. Anhaltský", "text": "Siegfried I. Anhaltský\n\nSiegfried I. Anhaltský (1230 − po 25. březnu 1298 v Köthenu) byl anhaltský hrabě z rodu Askánců. Vládl mezi lety 1252 až 1298. \n\nNarodil se jako třetí syn anhaltského hraběte Jindřicha I., po jehož smrti bylo Anhaltsko rozděleno mezi jeho syny Jindřicha II. (Anhalt-Aschersleben), Bernarda I. (Anhalt-Bernburg) a Siegfrieda (Anhalt-Köthen). V roce 1273 byl Siegfried jedním z kandidátů na římskoněmeckého krále, kterým byl však nakonec zvolen Rudolf I. Habsburský. Siegfriedovou manželkou byla dcera švédského regenta Birgera Jarla Katharina Birgersdottirová. Na místě anhaltského hraběte Siegfrieda nahradil jeho syn Albrecht I. \n\n"}
{"id": "1522273", "url": "https://cs.wikipedia.org/wiki?curid=1522273", "title": "Rudi Altig", "text": "Rudi Altig\n\nRudi Altig (18. března 1937 Mannheim – 11. června 2016 Remagen) byl německý cyklista.\n\nZačínal jako dráhař, se starším bratrem Willim závodili v madisonu. Na mistrovství světa v dráhové cyklistice vyhrál v roce 1959 stíhací závod amatérů a v letech 1960 a 1961 stíhací závod profesionálů. Také vyhrál dvacet dva šestidenních závodů. Později se zaměřil na silniční cyklistiku. V roce 1962 vyhrál závod Vuelta a España a na Tour de France získal zelený trikot. V roce 1963 vyhrál Paříž–Lucemburk, v roce 1964 Kolem Flander a Kolem Andalusie, v roce 1965 byl druhý na mistrovství světa v silniční cyklistice a v roce 1966 se stal profesionálním mistrem světa. Byl zvolen nejlepším západoněmeckým sportovcem roku 1966. Vyhrál Giro del Piemonte 1966 a Milán - San Remo 1968. Známé bylo jeho odmítání dopingových kontrol se slovy: „Jsme profesionálové, ne sportovci“. Kariéru ukončil v roce 1970, působil jako sportovní ředitel týmu Puch-Wolber a komentoval televizní přenosy. V roce 1997 obdržel Záslužný řád Spolkové republiky Německo. Na jeho počest se na Nürburgringu jezdí závod Rudi Altig Race.\n\n"}
{"id": "1522279", "url": "https://cs.wikipedia.org/wiki?curid=1522279", "title": "Seznam generálních ředitelů Celní správy České republiky", "text": "Seznam generálních ředitelů Celní správy České republiky\n\nToto je seznam generálních ředitelů Celní správy České republiky. Celní správa České republiky (CS ČR) vznikla dne 1. ledna 1993 z Ústřední celní správy, která byla složkou Ministerstva zahraničního obchodu.\n\nSeznam generálních ředitelů:\n\n"}
{"id": "1522291", "url": "https://cs.wikipedia.org/wiki?curid=1522291", "title": "Milan Poulíček", "text": "Milan Poulíček\n\nMilan Poulíček (* 1966) je český celník, od července 2016 generální ředitel Celní správy ČR.\n\nVystudoval obor Právo, právní a veřejnosprávní činnost na Fakultě právnické Západočeské univerzity v Plzni. Jako celník pracuje od roku 1987, první čtyři roky v Plzni, posléze na Celním úřadě Rozvadov, kde byl od roku 1995 vedoucím pobočky. Mezi lety 2003 a 2008 působil na Celním ředitelství v Plzni jako zástupce ředitele a ředitel Odboru pátrání. Od roku 2009 pracuje na Generálním ředitelství cel, v roce 2016 se také stal zástupcem ředitele. Dne 25. července 2016 jej ministr financí Andrej Babiš pověřil výkonem funkce generálního ředitele Celní správy České republiky. Na této pozici nahradil Petra Kašpara, který v květnu toho roku rezignoval ze zdravotních důvodů.\n\nDne 8. května 2017 ho prezident Miloš Zeman jmenoval brigádním generálem a 8. května 2019 jej jmenoval generálmajorem.\n\nJe ženatý, má jedno dítě.\n"}
{"id": "1522295", "url": "https://cs.wikipedia.org/wiki?curid=1522295", "title": "Andrej Bogoljubskij", "text": "Andrej Bogoljubskij\n\nAndrej Bogoljubskij (rusky \"Андре́й Ю́рьевич Боголю́бский\"; kolem 1111 – 29. června 1174) byl velikým knížetem Vladimirsko-suzdalského knížectví od roku 1157 až do své smrti.\n\nPo smrti svého otce, kyjevského knížete Jurije Dolgorukého († 1154), se Andrej ujal vlády. V roce 1158 založil osadu Bogoljubovo nedaleko města Vladimir, které si zvolil za své hlavní město. 29. června 1174 ho spiklenci surově zavraždili v jeho ložnici. Kvůli své mučednické smrti byl později prohlášen za svatého.\n"}
{"id": "1522300", "url": "https://cs.wikipedia.org/wiki?curid=1522300", "title": "Fassmer", "text": "Fassmer\n\nFassmer je německá loděnice sídlící ve městě Berne na řece Vezeře. Roku 1850 ji založil Johannes Fassmer, jako loděnici zaměřující se na stavbu dřevěných a záchranných člunů. Loděnice zaměstnává cca 1100 pracovníků. Staví různé druhy plavidel jak pro civilní uživatele, tak pro vojenská námořnictva, pobřežní stráže a jiné ozbrojené složky. Zaměřuje se na stavbu hlídkových lodí různých kategorií, od malých hlídkových člunů, po velké oceánské hlídkové lodě.\n\n\n"}
{"id": "1522301", "url": "https://cs.wikipedia.org/wiki?curid=1522301", "title": "Třída Potsdam", "text": "Třída Potsdam\n\nTřída Potsdam je třída oceánských hlídkových lodí, jež patří německému Spolkovému ministerstvu vnitra a jež provozuje Spolková policie ve prospěch Německé spolkové pobřežní stráže (\"Küstenwache des Bundes\"). Celkem byly objednány tři jednotky této třídy. Ve službě jsou od roku 2019. Mezi jejich hlavní úkoly patří hlídkování v Baltském a Severním moři.\n\nPlavidla byla navržena německou loděnicí Fassmer. Zatímco prototypové plavidlo \"Potsdam\" postavila přímo loděnice Fassmer, stavbu trupů a jejich částečné vystrojení zadala litevské loděnici Western Baltija Shipbuilding (WBS) v  Klajpedě.\n\nJednotky třídy \"Potsdam\":\nPlavidla budou vyzbrojena jedním 57mm kanónem Bofors Mk.3 od společnosti BAE Systems. Na zádi se nachází přistávací plocha pro vrtulník Super Puma. Plavidla disponují prostorem pro uložení pěti kontejnerů se speciálním vybavením a dvěma rychlými čluny. Pohonný systém tvoří dva diesely Wärtsilä-Dieselmotoren 12V 26F, každý o výkonu 4080 kW, pohánějící dva lodní šrouby. Manévrovací schopnosti zlepšují dvě příďová dokormidlovací zařízení. Nejvyšší rychlost dosahuje 21 uzlů.\n"}
{"id": "1522304", "url": "https://cs.wikipedia.org/wiki?curid=1522304", "title": "Sibiřská gubernie", "text": "Sibiřská gubernie\n\nSibiřská gubernie (\"Сибирская губерния\") byla jedna z gubernií carského Ruska. Zaujímala oblast Uralu, Sibiře a Dálného východu, sahala k hranicím Číny, Tichému oceánu a Severnímu ledovému oceánu. Vznikla v roce 1708 administrativní reformou Petra I. Velikého, která rozdělila Rusko na osm gubernií. Byla zrušena v roce 1782, kdy bylo její území rozděleno na tři namestničestva: Tobolské, Kolyvaňské a Irkutské. Měla rozlohu 10,9 milionů km² a podle sčítání z roku 1766 v ní žilo 257 452 obyvatel. Gubernským městem byl Tobolsk.\n\n\n"}
{"id": "1522308", "url": "https://cs.wikipedia.org/wiki?curid=1522308", "title": "Michail Jurjevič", "text": "Michail Jurjevič\n\nMichail Vsevolodovič/\"Jurjevič\" (rusky: Михалко (Михаил) Юрьевич; zemřel 20. června, 1176) byl kyjevský kníže (1171) a veliký kníže Vladimirsko-suzdalského knížectví (1174, 1175–1176).\n\nByl synem Jurije Dolgorukého a bratr Andreje Bogoljubského.\n\nPo zavraždění jeho bratra Andreje se v červnu 1174 stal velkým knížetem Vladimirsko-suzdalského knížectví. Už na podzim 1174 ho ale na pár měsíců svrhl jeho synovec Jaropolk Rostislavič. Již v červnu 1175 jej Michail svrhl a znovu se ujal vlády, ale již následujícího roku nečekaně zemřel.\n\nV roce 1178 byla Michailova dcera provdána za strýce Vladimíra Svyatoslaviče, prince černigovského.\n"}
{"id": "1522314", "url": "https://cs.wikipedia.org/wiki?curid=1522314", "title": "Historia Slavorum Occidentis", "text": "Historia Slavorum Occidentis\n\nHistoria Slavorum Occidentis (ISSN 2084-1213) jsou česko-polským vědeckým recenzovaným časopisem, který je zaměřen na historii.\n\nČasopis byl založen v roce 2011 a jeho realizace je jedním z výsledků krátce předtím uzavřené dohody o spolupráci mezi Polským historickým sdružením a Sdružením historiků České republiky. Tematicky se periodikum zaměřuje na dějiny střední Evropy s akcentem na české a polské dějiny, zveřejňuje však také práce k dějinám Slovenska, Litvy, Ukrajiny, Německa, Rakouska a Maďarska. Hlavní část obsahu tvoří recenzované studie, které jsou doplňovány drobnějšími příspěvky typu recenzí či odbroných aktualit.\n\nŠéfredaktorem časopisu v současné době je prof. dr. hab. Józef Dobosz. Na vedení časopisu se podílí široký okruh vědců z několika evropských zemí, zejména z Polska a České republiky. Historia Slavorum Occidentis vycházejí v polském nakladatelství \"Wydawnictwo Adam Marszałek\". \n\n"}
{"id": "1522319", "url": "https://cs.wikipedia.org/wiki?curid=1522319", "title": "Mandlová pasta", "text": "Mandlová pasta\n\nMandlová pasta je vyrobena z mletých mandlí nebo mandlové mouky a cukru, smíchaných ve stejném poměru. Jako pojivo je v malém množství přidáván olej, vyšlehané vajíčko, glukózový sirup, smetana nebo kukuřičný sirup. Mandlová pasta je podobná marcipánu, který je jemný, sladký, často také barvený a tvarovaný do různých podob zvířat, květin atp. Na rozdíl od marcipánu má ale mandlová pasta hrubší texturu. Používána je jako náplň do pečiva nebo čokolády. V komerčně vyráběné mandlové pastě jsou někdy pro snížení výrobních nákladů používána mletá jádra meruněk nebo broskví. Tzv. persipán má ale lehce odlišnou chuť.\n\nMandlová pasta se používá v řadě kultur jako náplň do pečiva.\n\n"}
{"id": "1522320", "url": "https://cs.wikipedia.org/wiki?curid=1522320", "title": "Kostel svatého Antonína", "text": "Kostel svatého Antonína\n\nKostel zasvěcený svatému Antonínovi může mít více patronů:\n\n"}
{"id": "1522321", "url": "https://cs.wikipedia.org/wiki?curid=1522321", "title": "Elginovy mramory", "text": "Elginovy mramory\n\nElginovy mramory (někdy také nazývané jako Parthenónské mramory) je sbírka starořecké sochařské výzdoby, která byla pravděpodobně vytvořena asistenty (a pod dohledem) řeckého sochaře a architekta Feidiáse, a to přibližně v letech 447 až 438 př. n. l. Původně byly součástí chrámu Parthenónu v Athénách a rovněž i dalších budov v akropoli (Erechtheionu, Propylejí a Chrámu Athény Niké).\n\nV letech 1802 až 1811 byla sbírka díky iniciativě Thomase Bruce, 7. hraběte z Elginu, tehdejšího britského velvyslance v Cařihradu, odvezena do Velké Británie (z tohoto důvodu je užíván název Elginovy mramory). \n\nNa tento akt bývá některými nahlíženo jako na čin kulturního vandalismu a krádeže. Je předmětem desítky let trvajícího sporu mezi Velkou Británií, která Elginovy mramory dosud vystavuje v Britském muzeu v Londýně, a Řeckem, které usiluje o jejich návrat.\n\nSbírka z Parthenónu měří na délku přibližně 75 m a tvoří ji 17 soch a 15 metóp, které znázorňují bitvu mezi Lapithy a Kentaury. Z dalších míst na Akropoli se jedná o Karyatidu, nejrůznější starořecké architektonické prvky a vlysy.\n\nVýzdoba Parthenónu byla od svého vzniku přibližně z poloviny ztracena nebo zničena. Parthenón byl velmi poničen například během Velké turecké války v roce 1687. V jejím průběhu totiž 27. září benátská armáda ostřelovala turecké pozice, přičemž jedna střela zasáhla též samotný chrám, který byl používán jako muniční sklad, a následný výbuch jej silně poškodil.\n\nSochy, které dnes existují, jsou kromě Londýna uloženy např. v Louvru nebo ve Vatikánu. Část soch se rovněž nachází v Aténách.\n\nPřevoz Elginových mramorů byl kontroverzní již od počátku. Lord Byron prohlašoval akt odvezení soch za vandalství a přístup Británie vůči řecké kultuře zasadil též i do své básně Childe Haroldova pouť. John Keats naopak složil sonet na oslavu Elginových mramorů.\n\nV roce 2014 se v médiích objevila zpráva, že si Řecko najalo špičkové advokáty, kteří mají donutit Velkou Británii k navrácení Elginových mramorů. Členkou této skupiny advokátů byla též Amal Clooney, manželka herce George Clooneyho. \n\nV roce 2018 britský politik Jeremy Corbyn prohlásil, že pokud by byl zvolen britským premiérem, usiloval by o návrat soch do Řecka.\n"}
{"id": "1522322", "url": "https://cs.wikipedia.org/wiki?curid=1522322", "title": "František Mošnička", "text": "František Mošnička\n\nFrantišek Mošnička (191 – 24. ledna 1980) byl český fotbalový útočník. Jeho syn Emil Mošnička byl rovněž prvoligovým fotbalistou.\n\nOdchovanec pražského Motorletu (SK Praha XVII) hrál v nejvyšší soutěži za AFK Bohemians/Bohemia Vršovice v letech 1940–1943 za Protektorátu Čechy a Morava. V 57 prvoligových zápasech dal 14 gólů.\n\n"}
{"id": "1522323", "url": "https://cs.wikipedia.org/wiki?curid=1522323", "title": "Kostel svatého Antonína Poustevníka", "text": "Kostel svatého Antonína Poustevníka\n\nKostelů svatého Antonína Poustevníka může být více:\n\n"}
{"id": "1522326", "url": "https://cs.wikipedia.org/wiki?curid=1522326", "title": "Expedice 60", "text": "Expedice 60\n\nExpedice 60 byla šedesátou expedicí na Mezinárodní vesmírné stanici (ISS). Byla šestičlenná, tři členové přešli z Expedice 59, zbývající trojice na ISS přiletěla v Sojuzu MS-13. Začala 24. června 2019, skončila s odletem Sojuzu MS-12 3. října téhož roku.\n\nSojuz MS-12 a Sojuz MS-13 expedici sloužily jako záchranné lodě. \n\n"}
{"id": "1522327", "url": "https://cs.wikipedia.org/wiki?curid=1522327", "title": "Jadrtovac", "text": "Jadrtovac\n\nJadrtovac () je vesnice, přímořské letovisko a turisty často vyhledávaná lokalita v Chorvatsku v Šibenicko-kninské župě, spadající pod opčinu města Šibenik. Nachází se na východním břehu Morinjského zálivu, asi 6 km jihovýchodně od Šibeniku. V roce 2011 zde trvale žilo 171 obyvatel.\n\nNejvětší pokles obyvatel zaznamenala vesnice v roce 2011, kdy ze 444 obyvatel klesl na 202. Počet obyvatel klesá od roku 1961, kdy zde žilo 469 obyvatel, do té doby počet obyvatel stoupal.\n\nSousedními vesnicemi jsou Donje Polje a Žaborić.\n"}
{"id": "1522328", "url": "https://cs.wikipedia.org/wiki?curid=1522328", "title": "Brodarica", "text": "Brodarica\n\nBrodarica () je velká vesnice a turisty často vyhledávané přímořské letovisko v Chorvatsku v Šibenicko-kninské župě, spadající pod opčinu města Šibenik. Nachází se asi 3 km jihovýchodně od Šibeniku. V roce 2011 žilo v Brodarici trvale 2 534 obyvatel, během letní sezóny se tento počet ale výrazně zvyšuje.\n\nSousedními sídly jsou město Šibenik a vesnice Žaborić. Naproti Brodarici se nachází ostrov Krapanj se stejnojmenným letoviskem.\n"}
{"id": "1522330", "url": "https://cs.wikipedia.org/wiki?curid=1522330", "title": "Nové Mitrovice (zámek)", "text": "Nové Mitrovice (zámek)\n\nZámek Nové Mitrovice, někdy též zámek Přestavlky, je barokní zámek z roku 1736 postavený šlechtickým rodem Vratislavů z Mitrovic. Nachází se na severním okraji obce Přestavlky, části obce Sedlec-Prčice v okrese Příbram ve Středočeského kraji.\n\nVratislavové z Mitrovic vlastnili přestavlcké panství v letech 1670–1685 a 1724–1804. Za vlastnictví hraběte Jana Josefa, královéhradeckého biskupa, byl v roce 1736 na místě někdejší tvrze vystavěn zámek. Jde o patrovou budovu s mansardovou střechou s půdorysem ve tvaru písmene U se středovým rizalitem a bočními křídly. Fasáda je bohatě zdobena štukem. Budova zámku je obklopena parkem s cizokrajnými dřevinami, v současné době není zámek ani park veřejnosti přístupný. \n\nV letech 1867–1946 zámek vlastnila rodina Blaschkeových, kterým byl po druhé světové válce vyvlastněn. Od roku 1959 v zámku sídlila základní škola a dnes se zde nachází dětský domov, zámek proto není veřejnosti přístupný.\n\n"}
{"id": "1522331", "url": "https://cs.wikipedia.org/wiki?curid=1522331", "title": "Charlieho andílci (film, 2019)", "text": "Charlieho andílci (film, 2019)\n\nCharlieho andílci (v anglickém originále Charlie's Angels) je akční film, režírovaný Elizabeth Banksovou, která napsala i scénář podle námětu Evana Spiliotopoulose a Davida Auburna.\n\nJedná se o třetí díl filmové série Charlieho andílků, pokračování příběhu, který začal stejnojmenným televizním seriálem autorů Ivana Goffa a Bena Robertse a filmy \"Charlieho andílci\" z roku 2000 a \"\" z roku 2003.\n\nHlavní postavy ztvárnily Kristen Stewartová, Naomi Scott a Ella Balinska. Ve vedlejších rolích jim sekundují Elizabeth Banksová, Djimon Hounsou, Noah Centineo, Sam Claflin a Patrick Stewart.\nAmerická premiéra proběhla 15. listopadu 2019. \n"}
{"id": "1522332", "url": "https://cs.wikipedia.org/wiki?curid=1522332", "title": "Přebor Jihomoravského kraje 2019/20", "text": "Přebor Jihomoravského kraje 2019/20\n\nV soubojích 60. ročníku Přeboru Jihomoravského kraje 2019/20 (jedna ze skupin 5. fotbalové ligy) se utká 16 týmů každý s každým dvoukolovým systémem podzim–jaro. Tento ročník začal v sobotu 10. srpna 2019 úvodními šesti zápasy předehraného 2. kola a skončí v červnu 2020.\n\n\nBude doplněn po skončení ročníku.\n\nBude doplněna po skončení ročníku.\n\n"}
{"id": "1522334", "url": "https://cs.wikipedia.org/wiki?curid=1522334", "title": "Mamakanská vodní elektrárna", "text": "Mamakanská vodní elektrárna\n\nMamakanská vodní elektrárna (rusky \"Мамаканская ГЭС\") je vodní dílo na řece Mamakan v povodí Leny v Rusku. Elektrárna byla postavena v oblasti těžby zlata pro podporu místního těžebního průmyslu. \n\nŘeka Mamakan je levostranný přítok řeky Vitim, která patří mezi nejvýznamnější přítoky Leny. Na rozdíl od ostatních řek Sibiře se vyznačuje malým poměrem mezi zimním a průměrným průtokem. Poměr 1:8 umožňuje zásobovat potřebným minimem vody energetické vodní dílo v zimním období i při menším užitkovém objemu přehradní nádrže. Průměrný roční přítok v místě činí 5,8 km. \n\nŽelezobetonová gravitační hráz o celkové délce 345 m a výšce 57 m obsahuje přelivovou část o délce 135,5 m s osmi 12 m širokými přelivnými poli o celkové propustnosti 4 140 m/s. \n\nV budově elektrárny o délce 61,7 m a šířce 11,2 m pracují na spádu 45 m čtyři Kaplanovy turbíny o hltnosti 55,3 m/s a výkonu 21,5 MW. Celkový výkon elektrárny je 86 MW a dlouhodobá roční výroba 250 milionů kWh. \n\nVzedmutím hladiny vznikla Mamakanská přehradní nádrž o délce 30 km, ploše 10,8 km poskytující 0,1 km užitečného objemu. \n\nEnergii odvádí tři trasy 110 kV.\n\nÚspěšná podpovrchová těžba zlata v Zabajkalí, která se rozvíjela od poloviny 19. století, přivedla k pravostranným přítokům Leny i zájemce o vodní energii. Právě zde na řece Nygri v povodí Oljokmy byla koncem 19. století postavena první vodní elektrárna na Sibiří a jedna z nejstarších vodních elektráren v Rusku. Dálkový přenos energie o napětí 10 000 V a elektrifikovaná železnice mají v Rusku prvenství rovněž v Lenské důlní oblasti. Jeden z nejvelkorysejších hydroenergetických projektů z dob předrevolučního Ruska počítal s vybudováním 23 km dlouhého derivačního kanálu, přivádějícímu vodu ke spádu 38 m pro výkon přes 5 MW. Energie měla být odebrána doly v legendárním zlatokopeckém městě Bodajbo. \n\nTento projekt přerušila občanská válka a první plány elektrifikace Ruska s použitím vodní energie pro těžbu zlata nepočítaly. K myšlence vybudování vodní elektrárny v oblasti se vrátily až projekty v padesátých letech. Za místo byla vybrána soutěska divoké řeky Mamakan asi půl kilometru před jejím ústím do řeky Vitim. \n\nNa staveniště se v poválečné euforii jako první dostavily úderné brigády z moskevského Komsomolu a celá stavba byla realizována jako významná stavba mládeže. První přípravné práce byly započaty v roce 1958 a již v roce 1961 byly spuštěny dva první agregáty. Do stálého provozu byla elektrárna zařazena v říjnu 1966.  \n\nSoučástí projektu bylo i vybudování Telmamské vodní elektrárny na vyšším povodí řeky Mamakan, jejíž přehradní jezero mělo dostatečně regulovat odtok. Stavební práce na této elektrárně byly započaty v roce 1985 a v roce 1993 byly v důsledku rozpadu Sovětského svazu zastaveny pro nedostatek financí. \n\nEfektivita výroby elektřiny je omezena nedostavením Telmamské přehradní nádrže a hlavním zdrojem potíží provozu je nedostatečný užitečný objem vodního díla. V zimním období měsíční výroba nepřesahuje 4 miliony kWh a za vyšších průtoků nedokáže místní síť vždy odebrat energii, kterou je elektrárna schopna vyrobit. Přes 70% ročního průtoku je přepouštěno přes přepady hráze. \n\n\n"}
{"id": "1522335", "url": "https://cs.wikipedia.org/wiki?curid=1522335", "title": "Frontasius, Severinus, Severian a Silanus", "text": "Frontasius, Severinus, Severian a Silanus\n\nSvatí Frontasius, Severinus, Severian a Silanus byli v 1. století křesťanští mučedníci za vlády římského císaře Claudia.\n\nByli to křesťanští misionáři vyslání biskupem Frontem z Petragoria kázat Boží slovo do jížní Galie. Svou misi zahájili na území dnešního města Le Puy-en-Velay. Zde je římský guvernér Squiridonus za šíření křesťanství nechal uvěznit a nutil je k tomu, aby se vzdali víry v Krista, což odmítli. Rozzuřený pohanský guvernér Squiridonus nařídil, aby byli vyvedeni za město, kde byli přivázaní ke kůlu a vraženy hřeby do hlavy jako podoba trnové koruny. Poté byli sťati. Jejich svátek slaví římskokatolická církev 2. ledna a pravoslavná církev 4. června. \n\n"}
{"id": "1522337", "url": "https://cs.wikipedia.org/wiki?curid=1522337", "title": "Mučedníci z Piacenzy", "text": "Mučedníci z Piacenzy\n\nMučedníci z Piacenzy byli křesťanští mučedníci ve 3. či 4. století.\n\nByla to skupina křesťanů umučených za svou víru během vlády římského císaře Diocletiana. Zemřeli mučednickou smrtí u kostela Madonna di Campagna v Piacenze. Jejich svátek se slaví 2. ledna.\n\n"}
{"id": "1522339", "url": "https://cs.wikipedia.org/wiki?curid=1522339", "title": "Mučedníci z Lichfieldu", "text": "Mučedníci z Lichfieldu\n\nMučedníci z Lichfieldu byla skupina keltských křesťanů žijících ve 4. století v Anglii.\n\nBěhem perzekuce Diocletiana v roce 304 bylo v Lichfieldu (Lyke-field - pole mrtvých těl), kvůli své víře umučeno mnoho křesťanů, snad jich bylo kolem 1000 osob. Jména jednotlivých mučedníků se nedochovaly. Svátek \"Mučedníků z Lichfieldu\" se slaví 2. ledna.\n\n"}
{"id": "1522341", "url": "https://cs.wikipedia.org/wiki?curid=1522341", "title": "Panská kyselka", "text": "Panská kyselka\n\nPanská kyselka (dříve Štolní kyselka) je volně přístupný minerální pramen u obce Drmoul v okrese Cheb v Karlovarském kraji.\n\nMinerálka vyvěrá na severním úpatí Panského vrchu (658 m) v Českém lese, při hranici s Podčeskoleskou pahorkatinou. Vlastní vývěr zastřešeného pramene se nachází v těsné blízkosti levého břehu Panského potoka. Pramen vyvěrá v písčito-jílových nivních sedimentech, jejichž skalní podloží tvoří kontaktně metamorfované svory krystalinika.\n\nMinerální pramen patřil v minulosti k nejznámějším pramenům v okolí Drmoulu. Ve starých německých textech a mapách býval označován jako \"Kyselka u Malé Hleďsebe\" nebo \"Židovská kyselka\" podle blízkého židovského hřbitova. V roce 1920 koupil od místního sedláka mariánskolázeňský podnikatel Hans Haubner pozemek s pramenem za účelem obchodní spekulace. Rovněž koupil pozemek s Jedlovskou kyselkou u Staré Vody. Neměl však zájem minerálky stáčet, ale se ziskem je prodat městu Mariánské Lázně. Opravil jímání obou pramenů a stejně jako Jedlovskou kyselku tak i Panskou kyselku přejmenoval na \"Kristův pramen\" (\"Christusquellle\"). Nový název pramene se však neujal. Nakonec město Mariánské Lázně koupilo pouze Jedlovskou kyselku. V případě Panské kyselky z obchodu sešlo a spekulant prodal pozemek bez zisku dalšímu zájemci. Obyvatelstvu zůstal pramen veřejně přístupný.\nV roce 2009 provedla základní organizace Českého svazu ochránců přírody Kladská úpravu minerálního pramene. Díky příspěvku Karlovarského kraje byl pramen překryt stříškou, upravena byla i přístupová pěšina k prameni a postaven dřevěný povalový chodníček. Místo bylo doplněno informační tabulí s historií pramene.\n\nPramen je jímán mohutným dutým kmenem o průměru 70 cm a hloubce 80 cm. Jímka je opatřená přepadovým korýtkem, kyselka v ní je čirá se silným probubláváním oxidu uhličitého. Teplota pramene mírně kolísá mezi 7,5 až 8,5 °C, celková mineralizace činí přibližně 180 mg/litr. Obsah oxidu uhličitého je poměrně vysoký, dosahuje 1 900 mg/litr, což dodává minerálce perlivost a příjemnou chuť. Minerální voda má mírně zvýšený obsah železa v hodnotě 26 mg/litr. Hodnota pH je 4,9. Na informační tabuli nedaleko kyselky se uvádí, že kvalita minerální vody není pravidelně sledována a její pití je na vlastní nebezpečí.\n\nMinerální pramen je volně přístupný a je zakreslený v turistických mapách. Z cyklostezky č. 2069 a naučné stezky Panský vrch odbočuje k prameni lesní pěšina. Vzdálenost od odbočky k prameni činí asi 150 m, na pěšinu navazuje dřevěný povalový chodník.\n\n"}
{"id": "1522343", "url": "https://cs.wikipedia.org/wiki?curid=1522343", "title": "Gottfried Silbermann", "text": "Gottfried Silbermann\n\nGottfried Silbermann (též \"Johann Gottfried Silbermann\", 14. ledna 1683, Kleinbobritzsch – 4. srpna 1753, Drážďany) je jeden z nejvýznamnějších německých varhanářů a výrobců klávesových nástrojů období baroka. \n\nV jeho díle po celém Sasku je patrný alsaský vliv. Již za svého života dosáhl věhlasu skrze své nástroje. Z celkového počtu 50 Silbermannových varhan se dochovalo 31 nástrojů. Varhany, které stavěl on, jeho bratr Andreas Silbermann a jeho syn Johann Andreas Silbermann, jsou obecně známy jako „Silbermannovy varhany“. \n\nKromě varhan stavěl Gottfried Silbermann také další klávesové nástroje, například cembala, klavichordy a kladívkové klavíry, a urychlil jejich další rozvoj.\n\n"}
{"id": "1522344", "url": "https://cs.wikipedia.org/wiki?curid=1522344", "title": "Ludvík Bureš", "text": "Ludvík Bureš\n\nLudvík Bureš (18. října 1896 – 5. června 1972) byl český baptistický kazatel a politický vězeň.\n\nPůsobil jako baptistický kazatel v Litoměřicích a Lovosicích. V roce 1952 byl zatčen a následně odsouzen ke třem letům vězení, byl zbaven občanských práv a rodině byla zabavena polovina jmění. Po návratu se již nesměl vrátit ke kazatelské službě. Později v době politického uvolnění věnoval úsilí k získání a rekonstrukci tzv. Červeného kostela v Litoměřicích pro potřeby litoměřické stanice lovosického baptistického sboru.\n\n\n"}
{"id": "1522345", "url": "https://cs.wikipedia.org/wiki?curid=1522345", "title": "Václav Petrák", "text": "Václav Petrák\n\nVáclav Petrák (7. srpen 1920 Dolní Štěpanice – Dolní Štěpanice) byl český politický vězeň komunistického režimu.\n\nNarodil se v Dolních Štěpanicích. Byl manuálně mimořádně zručný. \nJako hluboce věřící člověk a přesvědčený demokrat se nedokázal smířit s únorovým pučem KSČ a ještě v roce 1948 navázal spojení s představiteli československého protikomunistického odboje. Aktivně se stýkal se členy ilegální skupiny, označované jako \"Lampa Václav a spol.\" Bohuslavem Šírem a též s dalšími členy odbojových skupin, napojených na agenta-chodce Josefa Zemana. \n\nDne 4. března 1952 byl v jednu hodinu v noci zatčen a převezen do vazební věznice StB v Liberci. Zde byl pod několikaměsíčním fyzickým nátlakem donucen k přiznání. K veřejnému jednání Státního soudu, které s cílem rozšíření publicity proběhlo jako výjezdní ve velkém sále jilemnického podniku Technolen se musel, stejně jako deset dalších obžalovaných naučit svou výpověď slovo od slova. Procesu, který byl v tisku označován jako Proces s velezrádci a špiony z Jilemnicka byla věnována rozsáhlá publicita v tisku, včetně zvláštního vydání týdeníku ONV Jilemnice Nová horská ves. Prokuraturou byl proces označován jako řízení proti ilegální skupině Pavla Kašťáka. Václavu Petrákovi bylo obžalobou (vedenou JUDr. Pavlem Barbašem) kladeno za vinu, že:\n\nRozsudkem Státního soudu 3 Ts I 70/52 ze dne 16. října 1952 byl shledán vinným spácháním trestného činu vyzvědačství podle § 89 odst. 2 písm. a/, odst. 1, tr.z., trestného činu velezrady podle § 78 odst. 2 písm a/ odst. 1 písm. c, tr.z. a odsouzen (dle stejného paragrafu) k trestu odnětí svobody na 17 let, podle § 86 odst. 4 a přihlížením k § 47 tr.z. k propadnutí celého jeho jmění, podle § 42 tr.z. k desetileté ztrátě čestných práv občanských a podle § 59 odst. 1 tr.z. k propadnutí věcí, které byly u něj nalezeny a zabaveny. Téhož dne nastoupil do NPT Vojna k výkonu trestu. Umístěn byl na Barák I, mezi nejtěžší vězně. Pracovně byl zařazen jako fedrák na šachtě 1, později byl přesunut na pozici povrchového narážeče a později pracoval jako mítač na šachtě 2. Své vzpomínky na táborový život líčí v knize Tábor Vojna ve světle vzpomínek bývalých vězňů. \n\nNa svobodu byl propuštěn v rámci amnestie prezidenta Antonína Novotného v roce 1960. Po propuštění žil a aktivně pracoval v Dolních Štěpanicích. Rehabilitován byl až po změně režimu v roce 1990. Nucené práce na těžbě uranu jej nezlomily a ačkoliv byl neustále zájmovou osobou StB, svými politickými názory se nikdy netajil.\n"}
{"id": "1522346", "url": "https://cs.wikipedia.org/wiki?curid=1522346", "title": "Fluorid neptuniový", "text": "Fluorid neptuniový\n\nFluorid neptuniový je nejvyšší fluorid neptunia, NpF. Je to oranžová, pevná, těkavá látka. Manipulace s ním je poměrně obtížná, jelikož jde o korozivní a radioaktivní sloučeninu.\n\nZa normálního tlaku taje při 54,4 °C a vře při 55,18 °C, jde o jedinou sloučeninu neptunia, kterou lze snadno převést do plynné fáze. Tuto vlastnost je možné využít při oddělování neptunia z vyhořelého paliva.\n\nPřipravuje se fluorací fluoridu neptuničitého silnými fluoračními čindily, např. elementárním fluorem.\n\nLze jej také připravit fluorací fluoridu neptunitého.\n"}
{"id": "1522349", "url": "https://cs.wikipedia.org/wiki?curid=1522349", "title": "Puntarenas (Kostarika)", "text": "Puntarenas (Kostarika)\n\nPuntarenas je největší a hlavní město stejnojmenné provincie v Kostarice. V roce 2018 zde žilo cca 77 tisíc obyvatel. Vládne zde tropické vlhké klima.\n\nPoprvé místo objevil Gil González Dávila v roce 1522. Město sloužilo jako stěžejní přístav na kostarickém pobřeží Tichého oceánu.\n\nNázev pochází ze složeniny španělských slov \"Punta\" (v překladu \"bod\") a \"Arenas\" (v překladu \"písek\"). Městu se též lidově říkalo Perla Pacifiku (španělsky \"La perla del Pacífico).\"\n"}
{"id": "1522352", "url": "https://cs.wikipedia.org/wiki?curid=1522352", "title": "Hanny Firla", "text": "Hanny Firla\n\nHanny Firla (* 17. září Šumperk) je český herec, moderátor, zpěvák a tanečník. Absolvoval Konzervatoř a VOŠ Jaroslava Ježka, trojobor herectví, zpěv a tanec. Získal tři Studentské Thálie a je členem divadelního projektu IMPRA. Nyní externě hostuje v divadlech v Praze, Chebu a Karlových Varech. Pro Red Bull natáčí podcast Tvoje Role.\n\n\n\n"}
{"id": "1522355", "url": "https://cs.wikipedia.org/wiki?curid=1522355", "title": "Charlieho andílci", "text": "Charlieho andílci\n\nCharlieho andílci (v anglickém originále \"Charlie's Angels\") můžou být:\n"}
{"id": "1522367", "url": "https://cs.wikipedia.org/wiki?curid=1522367", "title": "F &amp; M", "text": "F &amp; M\n\nF & M je druhé studiové album projektu Lindemann, na němž se podílejí zpěvák skupiny Rammstein, Till Lindemann a hudebník ze skupin Hypocrisy a Pain, Peter Tägtgren. Album obsahuje některé skladby, jež byly napsány pro divadelní představení Hänsel und Gretel právě Lindemannem a Tägtgrenem. Představení mělo premiéru v hamburském divadle Thalia. Původně se spekulovalo, že album se bude jmenovat právě jako divadelní představení, tedy Hänsel und Gretel. Dne 13. září 2019 vyšel první singl s názvem „Steh auf“, mimo jiné byl odhalen i seznam skladeb, jenž čítá 11 skladeb, jak je již Lindemannovým zvykem.\n"}
{"id": "1522368", "url": "https://cs.wikipedia.org/wiki?curid=1522368", "title": "Dedošová dolina (Velká Fatra)", "text": "Dedošová dolina (Velká Fatra)\n\nDedošová dolina je údolí na území pohoří Velká Fatra na Slovensku.\n\nSpolu s údolím potoka Selenec (údolím Selenec) vytváří Gaderskou dolinu. Protéká jí Gaderský potok. Údolí prochází okolo přírodní rezervace Biela skala a národní přírodní rezervace Tlstá. Z údolí vybíhají menší boční údolí Vrátná dolina, Drobkova dolina, Velké Studienky a Malé Studienky či Rovné Veterné a Dolné Veterné. se ve spodní části zařezává do vápencových hornin, horní část je tvořena slínovci, což podmiňuje rovnější reliéf než v její spodní části. Nad údolím se zvedají vrchy Skalná, Smrekov, Nad Uhliskami, Biela skala a Ostredok. \n\nZ chráněných druhů tu žijí šelmy medvěd hnědý, rys ostrovid a vlk dravý, dravci orel skalní, sokol stěhovaný, kulíšek nejmenší, sova obecná, sýc rousný, výr skalní a puštík bělavý, z hmyzu tesařík alpský či kozlíček hvozdík, ze sudokopytníků zde žije jelen lesní, srnec obecný a prase divoké. V l. 1956-1960 zde byli vypuštěni kamzíci dovezení z okolí České Kamenice a z Jeseníků. Zdržují se na skalnatých místech a v zóně nesouvislého lesa. V údolí se nacházejí téměř všechny chráněné druhy rostlin a živočichů, které rostou a žijí na celém území Velké Fatry. Jedná se o cca 3000 druhů bezobratlých, 110 druhů ptáků a 60 druhů savců.\n"}
{"id": "1522369", "url": "https://cs.wikipedia.org/wiki?curid=1522369", "title": "Matěj Pochop", "text": "Matěj Pochop\n\nMatěj Pochop (1901 – 1982 Benecko) byl český písmák, řezbář a jeden z posledních krkonošských ručních tkalců.\n\nŽil osamoceně v typické benecké roubené chalupě číslo popisné 22 v lesíku Poustka. Byl velmi sečtělý a kritický k přečtenému, rád se účastnil debat na všemožná témata a dokázal v nich výborně argumentovat. Živil se ručním tkalcovstvím, ale byl výborným a zručným řezbářem - kromě lipového dřeva používal k vyřezávání figurálních motivů i dřevo smrkové a borovicové. \n\nJeho rutinní dovednost v tkalcovském díle byla využita i filmaři. Poprvé to bylo ve filmu Karla Kachyni Pavlínka. Filmový štáb jej požádal, aby naučil herce Vladimíra Šmerala tkalcovským dovednostem, to se ale nezdařilo a tak Matěj Pochop v této roli za Šmerala zaskočil. V roli tkalce vystoupil i ve filmu Krakonoš a lyžníci.\n\n \n"}
{"id": "1522373", "url": "https://cs.wikipedia.org/wiki?curid=1522373", "title": "Kostel svaté Máří Magdaleny (Ostrov u Macochy)", "text": "Kostel svaté Máří Magdaleny (Ostrov u Macochy)\n\nKostel svaté Máří Magdalény je římskokatolický farní kostel v Ostrově u Macochy v okrese Blansko (Jihomoravský kraj). \n\nPrvní písemná zmínka o existenci zdejší fary pochází z roku 1437, ale kostel v Ostrově stál zřejmě již koncem 13. století. V jižní stěně kostela byl totiž nalezen zazděný gotický portálek z hrubého kamene pravděpodobně ze 13. či 14. století. \n\nV 16. a 17. století kostel sloužil protestantské bohoslužbě (držitelé Ostrova byli stoupenci Jednoty bratrské).\n\nRoku 1650 zachvátil Ostrov velký požár, při kterém kostel vyhořel. Místní poustevník pak začal sbírat almužny, ze kterých byl kostel znovu opraven. Roku 1779 byla přistavěna věž a o dalších šest let později došlo k rozšíření kostela. Velkou opravou prošel roku 1848. Dne 5. června 1851 však blesk zasáhl věž a zapálil ji. Roztavily se tak tři z pěti zvonů (mimo jiné i zvon z roku 1550 s reformačním nápisem „\"Slovo Páně zůstane na věky: Kdo sedá k stolu, nemodlí se k Bohu, jest přirovnán k volu. Amen. 1550\"“). Kolem kostela byl do roku 1898 hřbitov.\n\nKostel je přístupný kromě bohoslužeb také v rámci Noci kostelů.\n"}
{"id": "1522375", "url": "https://cs.wikipedia.org/wiki?curid=1522375", "title": "FROLINAT", "text": "FROLINAT\n\nFROLINAT (\"Front de libération nationale du Tchad\", tj. \"Fronta národního osvobození Čadu\") byla ozbrojená opoziční skupina v Čadu. Založil ji 22. června 1966 v súdánské Nyale Ibrahim Abatcha, člen vedení radikálně levicové Čadské národní unie. Programem hnutí FROLINAT byla obrana práv muslimských obyvatel severní části Čadu, mezi nimiž převažují Tubuové, proti autoritativnímu režimu prezidenta Françoise Tombalbayeho, upřednostňujícímu obyvatele jihu. FROLINAT podporovala Libye, která jeho prostřednictvím prosazovala svůj nárok na pohraniční území Aouzou.\n\nBojovníkům této organizace se podařilo ovládnout oblasti okolo města Faya-Largeau na severu Čadu. V roce 1968 byl v bojích s čadskou armádou zabit Abatcha a jeho nástupcem se stal Abba Sidick. V roce 1969 na Tombalbayeho žádost nasadila Francie své vojenské jednotky proti FROLINATu (Operace Bizon) a podařilo se jí povstání potlačit. V roce 1972 však boje vypukly znovu: příčinou byla vnitřní krize čadského státu i angažmá Muammara Kaddáfího, který uznal FROLINAT jako legitimní vládu Čadu. Organizace se poté rozštěpila na dvě frakce, jednu vedl Goukouni Oueddei, orientující se na spolupráci s Libyí, a druhou Hissène Habré. Po převratu v roce 1975 se stal hlavou čadského státu generál Félix Malloum, který přizval Habrého do vlády. V roce 1979 nastal další převrat, po němž byla sestavena prozatímní vláda národní jednoty a prezidentem se stal představitel FROLINATu Goukouni Oueddei. Boje však pokračovaly, v roce 1982 dobyl Habré se svými jednotkami N'Djamenu a prohlásil se prezidentem, Oueddei uprchl ze země a vytvořil exilovou vládu. \n\nV roce 1990 převzal moc v zemi dosavadní Habrého spojenec Idriss Déby. Občanská válka poté utichla a FROLINAT oficiálně ukončil činnost v lednu 1993.\n"}
{"id": "1522376", "url": "https://cs.wikipedia.org/wiki?curid=1522376", "title": "Van Dammeho memoriál 2019", "text": "Van Dammeho memoriál 2019\n\nVan Dammeho memoriál 2019 byl lehkoatletický mítink, který se konal 6. září 2019 v belgickém městě Bruselu. Byl součástí série mítinků Diamantová liga. \n"}
{"id": "1522377", "url": "https://cs.wikipedia.org/wiki?curid=1522377", "title": "Turistická značená trasa 8648", "text": "Turistická značená trasa 8648\n\nZ obce Blatnica velmi lehce stoupá Gaderskou dolinou po zpevněné cestě proti proudu Gederského potoka, míjí odbočku na hrad Blatnica (krátká odbočka 8648Z) a pokračuje k ústí Dedošové doliny. Tady je odbočit k Čertově bráně (krátká odbočka 8648I). Dedošovou dolinou trasa vystoupá, v závěru velmi prudce, okolo Kráĺovej skaly (krátká odbočka 8648V) k rozcestí Kráľova studňa - prameň..\n\n Turistická značená trasa 8648Z měří 0,8 km; spojuje rozcestí v Dedošové dolině Odbočka na hrad Blatnica a hrad Blatnica.\n\nPozvolně stoupá necelý kilometr zalesněným terénem od rozcestí Odbočka na hrad Blatnica ke zřícenině hradu Blatnica.\n\n Turistická značená trasa 8648I měří 0,5 km; spojuje rozcestí Dedošová dolina - ústie v Dedošové dolině a skalní útvar Čertova brána.\n\nVelmi pozvolně stoupá půl kilometru zalesněným terénem od rozcestí Dedošovská dolina - ústie ke skalnímu útvaru Čertova brána.\n\n Turistická značená trasa 8648V měří 0,2 km; spojuje rozcestí Pri Kráľovej skale a vrchol Kráľova skala.\n\nKrátká odbočka v prcvní části po louce, v závěru skalním terénem.\n"}
{"id": "1522378", "url": "https://cs.wikipedia.org/wiki?curid=1522378", "title": "Studio 6", "text": "Studio 6\n\nStudio 6 je zpravodajský pořad České televize, vysílaný od roku 2008.\n\nPořad je vysílán každý všední den od 5.59 na ČT1 a ČT24. V letech 2009–2011 bylo \"Studio 6\" vysíláno pouze na ČT24, ČT1 vysílala \"Dobré ráno\". Studio 6 nabízí kromě rozhovorů a aktuálních informací také každou čtvrthodinu zpravodajský blok, sportovní zprávy, předpověď počasí a dopravní informace. Zřídkakdy se v pořadu objevuje také blok \"kultura\" s kulturními reportážemi.\n\nV minulosti byly součástí pořadu kromě základního zpravodajství také různé rubriky, jako například:\n\n\nModerátory pořadu byly původně tři dvojice – Jiří Václavek s Jolkou Krásnou, David Borek s Danielou Písařovicovou a František Lutonský s Helenou Šulcovou, kterou v roce 2010 vystřídala Barbora Kroužková. V roce 2012 se z Františka Lutonského stal zástupce šéfredaktora zpravodajství ČT, a tak moderátoři začali pořad moderovat samostatně společně s moderátory zpráv, které byly původně vysílány z velína. Od roku 2013 moderovali \"Studio 6\" pouze Jiří Václavek a Jolka Krásná, k nim se v srpnu 2014 přidal Daniel Stach. V dubnu 2016 Daniela Stacha nahradil Pavel Navrátil.\n\n\"Studio 6 Víkend\" je víkendová varianta pořadu \"Studio 6\", vysílaná každou sobotu (a původně také neděli) v 7.00 od roku 2012. Pořad je obdobou \"Studia 6\". Původně jej moderovaly Petra Krmelová a Michala Hergetová. V roce 2015 ovšem Hergetová pořad opustila, a tak se v něm začali objevovat také Jiří Václavek a Jolka Krásná a následně rovněž Pavel Navrátil. V roce 2017 odešla z moderátorského postu taktéž Petra Krmelová.\n\n"}
{"id": "1522392", "url": "https://cs.wikipedia.org/wiki?curid=1522392", "title": "Krystyna Mikołajewska", "text": "Krystyna Mikołajewska\n\nKrystyna Mikołajewska (* 6. září 1939 Pabianice) je polská herečka. Jako studentka byla vítězkou celopolských recitátorských soutěží. Absolvovala v roce 1964 hereckou akademii v Krakově a byla v angažmá v divadlech v Kaliszi, Vratislavi, v krakovském Starém divadle a varšavském Národním divadle. Ve filmu hrála od roku 1962, největší úspěch jí přinesla role Sáry ve filmu Jerzyho Kawalerowicze \"Faraón\" (1966). Hrála titulní roli v adaptaci novely Arnošta Lustiga \"Dita Saxová\", kterou natočil v roce 1967 Antonín Moskalyk. Účinkovala také v maďarském historickém filmu \"Hvězdy na čepicích\" (režie Miklós Jancsó), ve sci-fi \"Okna do neznáma\" a ve východoněmecké indiánce \"Smrtelný omyl\".\n"}
{"id": "1522397", "url": "https://cs.wikipedia.org/wiki?curid=1522397", "title": "Prokljanské jezero", "text": "Prokljanské jezero\n\nProkljanské jezero (chorvatsky \"Prokljansko jezero\", popř. \"Prukljansko jezero\") nebo též jezero Prokljan je brakické jezero v Chorvatsku v Šibenicko-kninské župě. Je součástí národního parku Krka a jednou z oblíbených turistických destinací. Voda je převážně brakická, na dně je však slaná se salinitou 35 ‰. Jeho přítoky jsou řeky Krka a Guduča, odtokem je stejnojmenný Prokljanský kanál. Přímo u jezera leží vesnice Raslina a Bilice (pouze části \"Stubalj\" a \"Vrulje\"). Na severu je jezero velmi mělké (1-2 m), na jihu je však hluboké až 25 m. Na severu jezera se nachází ostrůvek Stipanac.\n"}
{"id": "1522398", "url": "https://cs.wikipedia.org/wiki?curid=1522398", "title": "Rogožarski R-313", "text": "Rogožarski R-313\n\nRogožarski R-313 byl jugoslávský víceúčelový bitevní letoun. Jednalo se o dvoumístný dvoumotorový stíhací, průzkumný a lehký bombardovací letoun vyvinutý bělehradskou společností Prva Srpska Fabrika Aeroplana Živojin Rogožarski koncem 30. let 20. století v době před druhou světovou válkou. Byl to velice slibný typ, ale nebyla příležitost jej využít. Byl postaven pouze jeden prototyp.\n\nKonstruktér ing. Sima Milutinovič v roce 1937 navrhl stíhací letoun původně označený jako SIM-XV (srbsky Рогожарски Р-313, resp. СИМ-XV), ale brzy na žádost velitelství Jugoslávského vojenského a námořního královského letectva (Jugoslovensko kraljevsko ratno vazduhoplovstvo i pomorska avijacija) projekt přejmenován na R-313. Stavba prototypu byla zahájena v roce 1938 a letoun byl dokončen na počátku roku 1940. První let se uskutečnil začátkem roku 1940. Jako pohon sloužily dva dvanáctiválcové vidlicové motory Walter Sagitta II-R o nominálním výkonu 500 k (367,6 kW) při 2500 ot/min. Stroj s těmito motory dosahoval maximální rychlosti 460 km/h. Při zkouškách vykazoval velký vývojový potenciál. Prototyp byl poškozen v průběhu útoku zemí Osy na Jugoslávii v dubnu 1941, kdy byl proveden pokus o jeho evakuaci do Řecka.\n\nRogozarski R-313 byl dvoumístný dvoumotorový stíhací / lehký bombardér / průzkumný letoun. Poháněly jej dva vidlicové motory Walter Sagitta II-R s kompresorem. Eliptický dřevěný trup byl charakteristický dlouhým, plně uzavřeným a bohatě proskleným prostorem pro posádku a byl pokryt překližkou, která byla také použita na lichoběžníkových křídlech se zaoblenými konci. Překližka byla potažena plátěným potahem. Motorové gondoly také obsahovaly podvozek francouzské firmy Messier. Hlavní dvoukolový podvozek i ocasní kolo byly zatahovací. Zadní část trupu ukončovaly dvojité ocasní plochy charakterizované svislými kormidly eliptického tvaru a jednoduchou vodorovnou výškovkou opatřenou jediným pohyblivým prvkem. Palivová nádrž o objemu 680 litrů byla umístěna ve střední části mezi křídly. Letoun byl také schopen nést další palivové nádrže, což by bylo důležité pro průzkumnou variantu těchto letadel. Průzkumná varianta tohoto letounu měla být vybavena flexibilně namontovanou kamerou, rádiem, pevným 20mm kanónem a jedním kulometem FN ráže 7,9 mm. Jako lehký bombardér by letadlo neslo čtyři pumy o hmotnosti 106 kg v uzavřené pumovnici umístěné pod kabinou pilotů uvnitř trupu.\n\nToto letadlo se nedostalo za fázi prototypu. Vlastnosti, jako jsou maximální rychlost, rychlost stoupání a vzdálenost potřebná k vzletu byly však v porovnání s tehdejšími současnými stíhacími letouny příznivější. Pouze relativní nedostatek výkonu motorů jej omezoval. Diskutovalo se o využití výkonnějšího motoru Daimler-Benz DB 601 nebo Rolls-Royce Merlin ale s vypuknutím války byly tyto úvahy opuštěny resp. nebylo je již možné uskutečnit. Celkem bylo plánováno vyrobit 25 letadel, průzkumné i lehké bombardovací verze.\n\nPrototyp se stal součástí 603. výcvikové perutě jugoslávského letectva, která byla umístěna v městečku Grab, poblíž Trebinje (dnešní Bosna a Hercegovina). Jeho případnému využití učinila konec tzv. Dubnová válka (Aprilski rat). Letoun byl poškozen 12. dubna 1941 při pokusu o vzlet z Grabu. O měsíc později se jej zmocnilo nacistické Německo, které stroj převezlo na letiště Surčin v Bělehradu. Následně jej prodalo spojeneckému ustašovskému Chorvatsku, které letoun opravilo v továrně „Ikarus“ v Zemunu. Chorvaté letadlo pojmenovali Neovisnog (srbsky Независног, česky Nezávislý) a po opravách byl 19. května 1942 proveden zkušební let. Stroj však byl poškozen sabotáží a jeho stav už byl tak vážný, že další opravy nebylo účelné provést. Takto skončilo letadlo, které bylo v literatuře populární jako „jugoslávské Moskito“, ačkoli bylo navrženo a postaveno před jeho legendárním protějškem.\n\n\nÚdaje dle\n\n\n\n\n\n\n"}
{"id": "1522401", "url": "https://cs.wikipedia.org/wiki?curid=1522401", "title": "Interview ČT24", "text": "Interview ČT24\n\nInterview ČT24 je pořad České televize, vysílaný od roku 2006.\n\nPořad je vysílán živě každý všední podvečer od 18.25 na ČT24. \n\nDo roku 2012 moderovali \"Interview ČT24\" František Lutonský a Daniela Drtinová. Poté, co se František Lutonský stal zástupcem šéfredaktora zpravodajství ČT, jej nahradily Daniela Písařovicová a Bohumil Klepetko. V letech 2013–2014 moderovala Drtinová pořad pouze sama, a to pod názvem \"Interview Daniely Drtinové\". Poté, co v roce 2014 Drtinová odešla z ČT, převzaly Interview Světlana Witowská a Zuzana Tvarůžková, výjimečně pořad moderovali také David Borek nebo Daniel Takáč. Od roku 2018, kdy Světlana Witowská začala moderovat \"Události\", ji nahradil Daniel Takáč. Pořad také výjimečně moderují zahraniční zpravodajové České televize, a to většinou v případě rozhovorů se zahraničními osobnostmi. \n\n\"Vědecké Interview\" je speciál \"Interview ČT24\", vysílaný v letech 2017–2018 na ČT24. Pořad se věnuje vědě a moderuje jej Daniel Stach.\n\n"}
{"id": "1522403", "url": "https://cs.wikipedia.org/wiki?curid=1522403", "title": "Izjaslav Jaroslavič", "text": "Izjaslav Jaroslavič\n\nIzjaslav Jaroslavič (rusky \"Изяслав Ярославич\"; 1024 – 3. října 1078) byl kníže Turova (před rokem 1054), novgorodský kníže (1152–1154) a kníže Kyjevské Rusi (1154–1068, 1069–1073 a 1077–1078. Byl nejstarším synem Jaroslava Moudrého a Ingegerdy Švédské.\n\nPo smrti svého otce se Izjaslav stal knížetem Kyjevské Rusi společně se svými bratry Vselovodem a Svjatoslavem. Této trojici se říkalo Jaroslavci, něco jako římský triumviát. Jaroslavci se ale už asi v roce 1070 rozpadli a bratři začali proti sobě válčit. První zemřel Svjatoslav poté, co mu měl být při chirurgickém zákroku odstraněn nádor. Poté zemřel Izjaslav v bitvě nedaleko Černigova po zákeřné ráně do zad.\n"}
{"id": "1522406", "url": "https://cs.wikipedia.org/wiki?curid=1522406", "title": "Bündner Torte", "text": "Bündner Torte\n\nBündner Torte je švýcarský pětivrstvý dort kruhového tvaru. První a pátou vrstvou dortu je sněhová pusinka z mletých lískových oříšků, bílků a cukru (tloušťka cca 0,5 cm). Ta se vyrobí tak, že se vyšlehají bílky s částí cukru. Zbývající cukr se smíchá s mletými lískovými oříšky, které se zlehka vmíchají (tzv. zabalí) do sněhu z bílků a cukru. Hmota se naplní do cukrářského pytlíku a nanese např. na pečicí papír a to ve formě spirály, která je pro tento dort typická. Spirála má být po upečení vidět. K získání přesného kruhového tvaru pusinky je někdy využívána šablona. Pusinka se peče v troubě při nižších teplotách, aby byla hezky křupavá a měla dobrou barvu. Pokud bude teplota příliš vysoká, bude pusinka příliš tmavá a gumová.\nNa hotovou pusinku se nanese pralinkový krém (vrstva asi 0,5 cm). Ten se získá smícháním pralinkové hmoty, másla a čokoládové polevy. Dokud je vzniklý krém měkký, nanese se na pusinku. Pusinka s krémem se dá poté vychladit, aby krém ztuhl, čemuž pomůže obsažená čokoládová poleva.\nPřesné složení pralinkové hmoty (Pralinémasse) používané pro tento dort není známo. Nicméně obecně jsou jejím obsahem pražené karamelizované ořechy, jako jsou lískové ořechy, mandle, pistácie či pekanové ořechy, které se následně semelou na jemnou pastu. Přidán může být cukr nebo karamel a koření, nejčastěji vanilka. S ohledem na region, lískooříškový charakter dortu a jeho cenu lze předpokládat, že se jedná o hmotu na bázi pražených karamelizovaných lískových ořechů, s případným podílem mandlí, která může být kořeněna vanilkou.\n\nLískooříškový piškot (tloušťky cca 2,5 cm) se získá vyšleháním vajec do pěny spolu s cukrem, následně je přidána mouka, mleté lískové oříšky a prášek do pečiva. Hmota se pak peče při asi 180° C po dobu asi 30 minut, dokud nezíská zlatohnědou barvu. Piškot se nechá řádně vychladnout. Poté se usadí na sněhové pusince na nanesený pralinkový krém. Na vršek piškotu se položí druhá sněhová pusinka a to naneseným pralinkovým krémem na piškot. Následně se ořízne přebytečný okraj, aby byl dort pěkně kulatý a rovnoměrný. Obvod dortu se potře čokoládovým krémem vyšlehaným do pěny a posype malými kousky pražených lískových oříšků. Kromě lepšího vzhledu je tím také zaokrouhlena chuť dortu. Dort je konzumován po celý rok, obvykle k čaji nebo kávě.\n\nDort je aktuálně vyráběn jediným producentem, kterým je společnost Gyger AG, která sídlí ve městě Thusis, které leží v regionu Viamala švýcarského kantonu Graubünden. Produkováno je cca 300 dortů měsíčně, přičemž na Vánoce je objem výroby asi dvojnásobný. Rovněž během turistické sezony je výroba vyšší. Dort je možné zakoupit přes internet nebo přímo v cukrárně výrobce. První historická zmínka o Bündner torte pochází z roku 1954, kdy dort získal v Bernu zlatou medaili na Hospes, což byla ve Švýcarsku výstava cestovního ruchu a mezinárodního kulinářského umění. Předpokládá se, že dort byl vymyšlen asi ve 40. či 50. letech 20. století. Receptura dortu se od té doby nezměnila a výše jmenovaný výrobce ji má patentovánu. \n\nRecepty na Bündner torte, které se objevují v kuchařkách tohoto regionu, nemají s výše popsaným dortem nic společného. Název se v domácnostech používá pro více různých výrobků. Například v 6. vydání kuchařky \"Bewährte Kochrezepte aus Graubünden\" z roku 1965 je jako Bündnertorte označeno lehké pečivo podobné bábovce s rozinkami, lískovými oříšky a sněhem z bílků. \n\nPodobným švýcarským dortem s lískovými oříšky, ovšem s máslovým krémem namísto pralinkového, je Solothurner Torte.\nPředevším turisté si často pletou Bündner torte a mnohem známější Bündner Nusstorte, což jsou ale dva zcela odlišné produkty.\n\n"}
{"id": "1522408", "url": "https://cs.wikipedia.org/wiki?curid=1522408", "title": "PWS-18", "text": "PWS-18\n\nPWS-18 byl polský vojenský cvičný letoun vyráběný firmou Podlaska Wytwórnia Samolotów jako upravená licenční verze britského typu Avro 621 Tutor. Polské letectvo jej užívalo v letech 1937 až 1939.\n\nPolská vláda v roce 1934 zakoupila dva letouny Avro Tutor a práva k licenční výrobě typu ve snaze zajistit pokračovací cvičný stroj pro vojenské letectvo. Jeho výroba byla zadána společnosti Podlaska Wytwórnia Samolotów (PWS), sídlící v Białe Podlaske. Konstruktér Antoni Uszacki konstrukci upravil tak aby lépe vyhovovala stavebním postupům a výrobním možnostem firmy PWS, zejména změnou konstrukce křídel z kovové na dřevěnou a úpravou jejich špiček z obdélníkových na zaoblené. Pohonná jednotka byla změněna na hvězdicový motor typu Wright Whirlwind, licenčně vyráběný v Polsku, s delším motorovým krytem než byl Townendův prstenec použitý u originálu a vstupem vzduchu do karburátoru na spodní straně. Změněny byly i některé další detaily, například ostruhové kolečka podvozku bylo nahrazeno kluznou patkou.\n\nV letech 1935–1936 vzniklo 40 sériových strojů, jimž byla přidělena vojenská evidenční čísla 80-1 až 80-40. Výroba typu dál nepokračovala vzhledem ke zkonstruování a zahájení výroby úspěšného domácího stroje pro pokračovací výcvik PWS-26, který užíval stejný typ motoru.\n\nPolské letectvo užívalo stroje jako cvičné v leteckém výcvikovém středisku v Dęblinu, ve škole poddůstojnického dorostu v Bydgoszczi a u cvičných eskader jednotlivých leteckých pluků. Ani jeden exemplář nepřežil druhou světovou válku.\n\n\nÚdaje podle\n\n\n\n\n"}
{"id": "1522415", "url": "https://cs.wikipedia.org/wiki?curid=1522415", "title": "Eddie Money", "text": "Eddie Money\n\nEddie Money, vlastním jménem Edward Joseph Mahoney (21. března 1949 – 13. září 2019), byl americký zpěvák. Pocházel z irské katolické rodiny. Před zahájením kariéry v hudebním průmyslu působil ve sboru Newyorské policie. V roce 1968 se odstěhoval do Kalifornie. Své první album vydal v roce 1977. Do své smrti jich vydal dalších jedenáct, přičemž to poslední, nazvané \"Brand New Day\", vyšlo dva měsíce před jeho smrtí. V srpnu 2019 oznámil, že mu byla diagnostikována rakovina jícnu. Nemoci podlehl o necelý měsíc později ve věku 70 let.\n"}
{"id": "1522418", "url": "https://cs.wikipedia.org/wiki?curid=1522418", "title": "Záchvat hněvu", "text": "Záchvat hněvu\n\nZáchvat hněvu, temperamentní záchvat nebo hysterický záchvat je emocionální výbuch. Obvykle je spojený s osobami v emoční nouzi, kterou typicky vystihuje tvrdohlavost, pláč, řev, násilí, vzdor, naštvané výkřiky, odolnost proti pokusům o uklidnění a v některých případech bití a jiné fyzicky násilné chování. Kontrola nad tělem může zmizet; osoba nemusí být schopná zůstat v klidu; a i když je „cíl“ osoby dosažen, nemusí se uklidnit. Záchvat hněvu může být vyjádřen v tirádě: zdlouhavá, rozzlobená řeč.\n\nZáchvaty hněvu jsou jednou z nejčastějších forem problematického chování u malých dětí, ale s rostoucím věkem jsou méně časté a zmenšuje se i jejich intenzita. U batolete je možné záchvaty hněvu považovat za normální, dokonce i za měřítko rozvíjející se síly charakteru.\nZatímco záchvaty hněvu jsou někdy považovány za ukazatel budoucího antisociálního chování, v jiném smyslu jsou jednoduše věku přiměřenou známkou nadměrné frustrace a časem vymizí při klidném a důsledném zacházení. Dítě může při záchvatu něco zdánlivě vyžadovat, ale skutečně může žádat rodičovské usměrnění, protože se samo o sobě nezvládne ovládat.\n\nSelma Fraibergová varovala před „přílišným tlakem nebo násilnými metodami řízení zvenčí“ při výchově dětí: „Pokud změníme každý případ, kdy se převlékají kalhoty, loví poklady, podřimuje, hraje v brouzdališti či vynášejí odpadky ve vládní krizi, můžeme snadno vyvolat divoký vzdor, záchvaty vzteku a všechny ty ohňostroje vzpoury ve školce.“\n\nNěkteří lidé s vývojovými poruchami, jako jsou autismus, ADHD a mentální postižení, by mohli být k záchvatům hněvu náchylnější než jiní, i když záchvaty vzteku může trpět kdokoli s poškozením mozku (dočasným nebo trvalým). Kdokoli může být občas náchylný na záchvaty vzteku, bez ohledu na pohlaví nebo věk. Avšak zhroucení způsobené smyslovým přetížením, které mohou zažít i neurotypické děti, není stejné jako záchvat hněvu.\n\nFreud usoudil, že vývoj temperamentních záchvatů hněvu Vlčího muže byl spojen s jeho svedením jeho sestrou: stal se „nespokojeným, podrážděným a násilným, urážel se při každé možné příležitosti, poté se rozběsnil vzteky a křičel jako divoch“. Freud spojil záchvaty vzteku s nevědomou potřebou trestu, který byl způsoben pocity viny - něco, o čem si myslel, že by mohlo být zobecněno na mnoho dalších případů záchvatů dětství.\n\nHeinz Kohut tvrdil, že záchvaty hněvu jsou narcistická běsnění, způsobené zmařením velkolepého exhibicionistického jádra dítěte. Splasknutí nafouknutému sebepojetí, když jsou přání dítěte (i když oprávněně) odmítnuta, vyvolává vztek, protože zasahuje pocit všemocnosti.\n\nŽárlivost nad narozením sourozence a výsledná agresivita může také vyvolat negativistické záchvaty hněvu, protože úsilí o kontrolu pocitů přetíží systém sebeovládání dítěte.\n\nOchota celebrit předvést záchvat hněvu při nejmenším zmaření plánu je druhem získaného situačního narcismu nebo vzteklého chování.\n\nPokud se záchvaty hněvu objevují u starších lidí, může často jít o příznaky nezralosti a mentálního postižení; nicméně, u mnoha lidí se mohou objevit při extrémním stresu.\n\n"}
{"id": "1522423", "url": "https://cs.wikipedia.org/wiki?curid=1522423", "title": "BFI Southbank", "text": "BFI Southbank\n\nBFI Southbank (v letech 1951 až 1957 National Film Theatre) je repertoárové kino v Londýně. Specializuje se na klasické, nezávislé a neanglicky mluvené filmy. Provozuje jej Britský filmový institut. National Film Theatre bylo původně otevřeno na dočasném místě (Telekinema) na Britském festivalu v roce 1951. Na současné místo, kde nahradilo restauraci Thameside, bylo přesunuto v roce 1957. Později bylo rozšířeno o další prostory. Nachází se na jižním konci Waterloo Bridge a je součástí kulturního komplexu na Jižním nábřeží.\n"}
{"id": "1522430", "url": "https://cs.wikipedia.org/wiki?curid=1522430", "title": "Irena Turkevycz-Martynec", "text": "Irena Turkevycz-Martynec\n\nIrena Turkevič-Martinec (; 25. prosince 1899 Brody ve Lvovské oblasti na Ukrajině – 5. července 1983 Winnipeg v Kanadě) byla primadonou v Národním akademickém divadle opery a baletu ve Lvově. Během své kariéry hrála v Paříži, Vídni, Berlíně, Praze a v dalších evropských městech.\n\nNarodila se jako třetí dítě v rodině kněze, sbormistra, katechety a hudebního kritika Ivana Turkeviče (Туркевич) a Sofie Kormošivové (Кормошів). Když jí bylo šest let, byl její otec jmenován katechetou učebního semináře v Zališikách (Заліщики), kde měli samostatný dům v blízkosti řeky Dněstr. S manželkou Sofií, hudebně nadanou klavíristkou, a dětmi byli duchem hudebního života města. První hudební lekce dostala od své matky a později se v jejich domě objevila i profesionální učitelka hudby. Od mládí tak získávala hudební a umělecké dovednosti a účastňovala se Ševčenkových koncertů.\n\nV roce 1911 byl její otec jmenován katechetou na druhém ukrajinském gymnáziu ve Lvově a rodina se tam přestěhovala. Irena byla zapsána na gymnázium Basilského řádu sv. Josafata, kde kromě svých školních hodin chodila na hodiny klavíru a Stanislav Ljudkevič (Станіслав Людкевич) ji učil teorii hudby.\n\nPřed začátkem první světové války odešla rodina do Vídně, kde zůstala až do roku 1916. Tam, v kostele sv. Barbory, řídil její otec pěvecký sbor, který byl v té době jedním z největších a nejlepších ukrajinských sborů v Evropě. Když se vrátili do Lvova, Irena pokračovala ve studiu u basilských sester.\n\nStudovala právnickou fakultu Lvovské univerzity. Hudbu studovala na Lvovské konzervatoři M. Lysenka pod vedením profesorů Flem-Plomenského (Флям-Пломенський) a Zaremby (Заремба). Dramatické umění pak u profesorů Kozlovského (Козловський) a Bogdana Vladimíroviče Kryžanivského (Крижанівський, Богдан Володимирович). Koncertní činnost zahájila v roce 1923 jako sólistka lvovského sboru \"Bandurist\" (Бандурист). V opeře účinkovala nejprve jako Mařenka v Prodané nevěstě od hudebního skladatele Bedřicha Smetany. Operu uvedl Josef Dmitrovič Stadnik (Стадник, Йосип Дмитрович) v Ukrajinském činoherním divadle (Театр Української Бесіди) ve Lvově (dnes Stádnikovo divadlo) u příležitosti stého výročí narozenin skladatele. 21. června 1929 vystupovala na jevišti Lvovské opery a baletu v inscenaci opery Fidelio od Ludwiga van Beethovena, ve které studenti starších ročníků Lvovské konzervatoře hráli pod vedením učitele Adama Soltise (Адама Солтиса). V recenzi deníku \"Diło\" (Діло)z 22. června 1929 bylo její vystoupení chváleno.\n\nUkázala také talent dramatické herečky. Spisovatel Zinovij Kniš (Зіновій Книш) ve svých vzpomínkách na hudební život ve Lvově píše, že v roce 1929 organizovala v domě svého otce divadelní klub a uvedla první představení \"Hřích\" (Гріх)od Volodymyra Wynnyczenka (Володимир Винниченкo) a \"Požáry svatého Jana\" (Огні Іванової ночі) Hermanna Zudermanna. Na jaře roku 1930 měla první sólový koncert, zazpívala árii Gorisłavy z opery Rusłan a Ludmila skladatele Michaila Ivanoviče Glinky a árii Cio-Cio-san z opery Madame Butterfly skladatele Giacoma Pucciniho a několik románských a ukrajinských lidových písní.\n\nV roce 1930 odešla do Berlína, kde v té době žila její sestra Stefanija a tři roky tam studovala na Berlínské univerzitě umění u profesora Weissenborna, který pracoval se studenty jako byl Dietrich Fischer- Dieskau. Ovládat hlas se naučila ve Státní opeře v Berlíně a dramatickou výchovu absolvovala na Hudební akademii v Berlíně (Hochschule für Musik Hanns Eisler Berlin).\n\nV roce 1933 se přestěhovala do Prahy, kde její sestra Stefanija vyučovala na Pražské konzervatoři hru na klavír a doprovázela. Absolvovala zde u učitelů Pražské konzervatoře hodiny zpěvu a zpívala také ve Státní opeře.\n\nProvdala se za politika Vladimira Martince (Мартинець Володимир Євгенович) a stěhovala se s ním do měst své práce. Vystupovala po celé Evropě. Jejich kočovný život trval dvanáct let. V létě roku 1942 se vrátila se svým manželem do Lvova a stala se zde sólistkou Lvovského divadla opery a baletu. Od roku 1942 do roku 1944 zpívala následující role:\n\nV létě roku 1943 společně s koloraturní sopranistkou Ninou Ševčenko a barytonem Michailem Olkhovem měla koncertní turné po městech a vesnicích Galicie. Její hlas byl často slyšet ve Lvovském rádiu. Na jaře 1944 odešla se skupinou lvovských operních umělců do Německa - týden před příchodem Rudé armády. Stala se vůdčí osobností operních souboru \"Duma\" (Дума) ve městě Karlsbad v Bádensku-Württembersku a souboru \"Orlik\" (Орлик) v Berchtesgadenu v Německu. Tyto soubory uvedly opery: \"Natalka Poltavka\" (Наталка Полтавка) od Mykoly Lysenka, jenž byl autorem i druhé takto uvedené opery \"Utonulá\" (Утоплена), což je lyricko-fantastická opera na libreto ukrajinského spisovatele a dramatika Mychajla Staryckyje (Старицький Михайло Петрович) podle povídky Nikolaje Vasiljeviče Gogola (Гоголь Микола Васильович) \"Májová noc\" (Майская ночь) ze sbírky \"Večery na samotě u Dikaňky\" (Вечера на хуторе близ Диканьки).\n\n28. ledna 1946 se v DP-Lager, který se nacházel poblíž Augsburgu, připojila k organizaci \"Asociace ukrajinských scénografů\" (Асоціація українських художників сцени).\n\nV roce 1949 emigrovala do Kanady a usadila se ve Winnipegu. Její manžel převzal funkci redaktora novin \"New Pathway\" a Irena se stala členem divadla \"Renaissance\". Od roku 1950 v Kanadě koncertovala.\n\nV roce 1960 se stala uměleckou ředitelkou dětské opery v Canadian-Ukrainian Institute \"Prosvita\" (Просвіта) na Pritchard Avenue a Arlington Street ve Winnipegu. Divadlo bylo vytvořeno ze studentů školy z iniciativy Natalie Leontovich-Bashuk, tehdejší předsedkyně Ústředního výboru ukrajinských žen Kanady. V repertoáru divadla byla opera \"Srdce Oksany\" od její sestry Stefanije Turkevič-Lukianovič (Туркевич-Лукіянович Стефанія Іванівна). Tato hudební skupina nacvičovala v prostorách Ukrajinské národní asociace na ulicích McGregor a Burroughs. Její přítomnost přitahovala okruh talentovaných hudebníků, choreografů, kostýmních návrhářů a divadelních dělníků. Stala se jádrem souboru nadaných dětí, které začala učit. Dětem byla známá jako paní Martynec (Пані Мартинець).\n\nV roce 1964 uvedla operu Mykoly Łysenka \"Koza-Dereza\" (Коза-Дереза), a o rok později operu \"Sněhová královna\" (Зимова Краля). Obě produkce se konaly v divadle Pantages Playhouse ve Winnipegu.\n\nV roce 1967 uvedla představení \"Koza-Dereza\" na mezinárodní výstavě Expo-67 v Montrealu, která se konala na oslavu stého výročí Kanady. Dále soubor ještě koncertoval v Ottawě.\n\nMnoho mladých lidí neslo ducha její společnosti po celou dobu své profesionální kariéry. Irina Velgash (Baerg), která v představení \"Koza-Dereza\" hrála \"Raka\", rozvinula svou operní kariéru v Severní Americe, kde vystupovala na pódiích hlavních operních domů. Genia Blum, tanečnice, spisovatelka a překladatelka, která tancovala roli \"Lady\" ve \"Sněhové královně\", studovala na baletní škole Royal Winnipeg Ballet, profesionálně tančila v Evropě pod svým jménem Eugenia Snihurowycz a založila baletní studio ve švýcarském Lucernu, kde podporuje umění prostřednictvím taneční nadace pojmenované po své matce Darii Nyzankiwské. Slavko Mikhailuk (Mitchell), který v představení \"Koza-Dereza\" hrál \"Králíka\", psal populární hudbu a komponoval též pro televizi a divadlo. Vedoucím programové sítě pro CBC se stal Miroslav (Slavko) Klimkov, který v představení \"Koza-Dereza\" hrál \"Medvěda\". Další členové její hudební skupiny se stali koordinátory a správci kanadských kulturních institucí.\n\nDne 7. října 1977 jí Ukrajinský kanadský kongres („Конґрес українців Канади\") udělil medaili Tarase Ševčenka (Тарас Григорович Шевченко).\n\nZemřela 5. července 1983 ve Winnipegu.\n\n\n"}
{"id": "1522431", "url": "https://cs.wikipedia.org/wiki?curid=1522431", "title": "Nik Kershaw", "text": "Nik Kershaw\n\nNicholas David Kershaw, známější jako Nik Kershaw (* 1. března 1958 Bristol) je anglický zpěvák, skladatel, multiinstrumentalista a producent. Kershaw se prosadil v roce 1984 jako sólový umělec. V následujících několika letech vydal osm singlů, které vstoupily do Top 40 žebříčků ve Velké Británii: „\"Wouldn't It Be Good\"“, „\"Dancing Girls\"“, „\"I Won't Let The Sun Go Down On Me\"“, „\"Human Racing\"“, „\"The Riddle\"“, „\"Wide Boy\"“, „\"Don Quijote\"“ a „\"When A Heart Beats\"“. Jeho 62 týdnů strávených v hitparádě UK Singles Chart v letech 1984 a 1985 bylo nejvíc ze všech sólových umělců v tomto období. Psal i pro jiné umělce, stojí například za úspěšným singlem „The One And Only“ Chesneyho Hawkese z roku 1991.\n\n"}
{"id": "1522433", "url": "https://cs.wikipedia.org/wiki?curid=1522433", "title": "Waco CG-13", "text": "Waco CG-13\n\nWaco CG-13 byl americký vojenský transportní kluzák vyvinutý v době druhé světové války. \n\n\"United States Army Air Forces\" si v září 1942 uvědomily potřebu kluzáku většího než typ CG-4A a jeho kluzáková sekce vypsala požadavky na předložení projektů. Několik společností na ně odpovědělo celkem pěti projekty větších kluzáků. Jedním z nich byl XCG-13 firmy Waco Aircraft Company z Troy v Ohiu.\n\nKontrakt na XCG-13 specifikoval třicetímístný kluzák s maximálním užitečným zatížením až 8 000 liber (3 628 kg), schopný letu rychlostí 174 mph (280 km/h) ve výši 12 000 stop (3 658 m). Letové zkoušky prototypu proběhly na letišti Clinton County Army Air Field a typ byl schválen 10. března 1943. Během testů bylo zjištěno, že vhodnější by bylo použití příďového podvozku a hydraulického systému pro usnadnění odklápění přídě trupu vzhůru. Tyto úpravy byly použity u druhého prototypu.\n\nVýroba předsériových exemplářů YCG-13 byla zadána firmám Ford Motor Company v Kingsfordu, Michigan a Northwestern Aeronautical ze St. Paul v Minnesotě, které také získaly zakázku na sériovou výrobu CG-13A. Společnost Waco sériovou zakázku nezískala. Firma Northwestern Aeronautical vyrobila 49 kusů a Ford 48 v třicetímístném provedení a 37 ve verzi pro přepravu až 42 vojáků, vzniklou přidáním lavice doprostřed nákladového prostoru. Zakázka na dalších celkem 268 kusů byla zrušena v prospěch výroby většího množství CG-4.\n\nMaximální užitečné zatížení kluzáku CG-13A bylo 10 200 lb (4 600 kg), včetně možnosti transportu 105mm houfnice M2 i s tažným Jeepem a obsluhou, nebo naloženého třínápravového terénního nákladního automobilu kategorie 2½ t. Pádová rychlost 79 mph (127 km/h) byla o 19 mph (30,5 km/h) větší než bylo předpokládáno. \nBojově byl nasazen jeden CG-13A v průběhu výsadku 11. výsadkové divize u Appari během bojů na Filipinách. Na evropském bojišti nebyly CG-13A nasazeny v boji, ale byly používány k přepravě nákladů mezi Anglií a Francií.\n\nÚdaje dle\n\n\n"}
{"id": "1522436", "url": "https://cs.wikipedia.org/wiki?curid=1522436", "title": "Duba (Chorvatsko)", "text": "Duba (Chorvatsko)\n\nDuba (před osamostatněním od vesnice Otok známá jako Otok-Duba) je malá, téměř zaniklá vesnička a přímořské letovisko v Chorvatsku v Dubrovnicko-neretvanské župě, spadající pod opčinu Slivno. Nachází se u stejnojmenné zátoky, asi 11 km jihozápadně od Opuzenu. V roce 2001 zde trvale žilo pouze 9 obyvatel.\n\nSousedními letovisky jsou Blace a Kremena, silničně spojena je Duba ale pouze s Kremenou.\n"}
{"id": "1522437", "url": "https://cs.wikipedia.org/wiki?curid=1522437", "title": "Reward", "text": "Reward\n\nReward je páté sólové studiové album velšské zpěvačky Cate Le Bon. Vydáno bylo v květnu roku 2019 společností Mexican Summer. Spolu se zpěvačkou jej produkovali Samur Khouja a Josiah Steinbrick a dále se na desce podíleli například H. Hawkline, Josh Klinghoffer a Kurt Vile. Album obsahuje například píseň „Home to You“, ke které vznikl i videoklip. Ten byl natočen na romském sídlišti Luník IX ve slovenských Košicích. Album se umístilo na 86. příčce Britské albové hitparády. Úspěchu se mu dostalo i ve Spojených státech amerických, kde mj. dosáhlo osmé příčky hitparády Top Heatseekers časopisu \"Billboard\". Album bylo nominováno na cenu Mercury Prize.\n\n\n"}
{"id": "1522439", "url": "https://cs.wikipedia.org/wiki?curid=1522439", "title": "Mistrovství světa ve florbale do 19 let 2021", "text": "Mistrovství světa ve florbale do 19 let 2021\n\nMistrovství světa ve florbale mužů do 19 let 2021 se bude konat v Česku. Český tým bude obhajovat první místo z předchozího mistrovství.\n\n"}
{"id": "1522442", "url": "https://cs.wikipedia.org/wiki?curid=1522442", "title": "Caleta Tortel", "text": "Caleta Tortel\n\nCaleta Tortel je vesnice v Chile. Založena byla v roce 1955 za účelem těžby dřeva. Dlouhodobě byla dostupná pouze lodní a leteckou dopravou, což se změnilo až v roce 2003, kdy byla postavena silnice spojující Caletu Tortel s Carreterou Austral. Nachází se zde převážně chůdové domy, které jsou rozprostřeny na několika kilometrech podél pobřeží. Ve vesnici nejsou konvenční ulice, domy jsou propojeny dřevěnými chodníky. V roce 1978 zde byla otevřena škola.\n\n"}
{"id": "1522443", "url": "https://cs.wikipedia.org/wiki?curid=1522443", "title": "Kamov Ka-18", "text": "Kamov Ka-18\n\nKamov Ka-18 (V kódu NATO: \"Hog\") byl sovětský čtyřmístný víceúčelový vrtulník, který poprvé vzlétl v roce 1955. Šlo o vývoj vrtulníku Kamov Ka-15 s delším trupem a silnějším hvězdicovým motorem Ivčenko AI-14V o výkonu 255 k. Mezi lety 1959 a 1961 bylo v Ulan-Ude vyrobeno asi 120 ks vrtulníků Ka-18.\n\n\n\n"}
{"id": "1522444", "url": "https://cs.wikipedia.org/wiki?curid=1522444", "title": "Who (album)", "text": "Who (album)\n\nWho je dvanácté studiové album anglické rockové skupiny The Who. Vydáno bylo 6. prosince 2019 společností Polydor Records. Jde o první řadové album kapely po třinácti letech – to poslední, nazvané \"Endless Wire\", vydali v roce 2006. Většinu písní pro album napsal Pete Townshend, který je zároveň spolu s Davem Sardym producentem alba. S produkcí zpěvu pomáhal Dave Eringa. Autorem obalu alba je Peter Blake, který s kapelou spolupracoval již v minulosti, na albu \"Face Dances\" (1981).\n\n"}
{"id": "1522446", "url": "https://cs.wikipedia.org/wiki?curid=1522446", "title": "Strakonická madona", "text": "Strakonická madona\n\nStrakonická madona (kolem 1300–1330) pochází z johanitské komendy ve Strakonicích, založené roku 1243. Jde o vzácně dochovanou raně gotickou plastiku, která má přímý vztah k francouzskému nebo porýnskému katedrálnímu sochařství 13. století. Je vystavena v expozici středověkého umění Národní galerie v Praze. \n\nPlně plastická socha z jedlového dřeva s nepatrnými zbytky polychromie, výška 184 cm, uvnitř dutá. Hlava a levá ruka dítěte byly zhotoveny z lipového dřeva. Do sbírek Národní galerie v Praze byla zakoupena roku 1947.\n\nKompoziční typ madony s otevřeným pláštěm je odvozen z francouzské katedrální plastiky (portál katedrály v Remeši, 1230–1233), odkud se rozšířil přes Porýní a Německo do střední Evropy. Ze souvislosti s katedrálním sochařstvím je odvozena i přehledná a dokonale vyvážená kompozice Strakonické madony, čistota tvaru, formální kultura a vytříbenost a kultivovanost gest. Svou hmotnou kompaktností, jednoduchostí a abstraktní plasticitou předznamenává nové pojetí plastiky ve 14. století. \n\nSocha nemá blízké paralely v německém sochařství a je pokládána za dílo zhotovené v Čechách. Tomu napovídá i jistá strnulost pohybu a blokovitost sochařského zpracování. Hlava Marie jen neznatelně reaguje na pohyb těla a její tvář má výraz nehybné masky. Socha byla původně kryta polychromií, která mohla výraz obličeje výrazně oživit. Přísnost sochy narušuje gesto dítěte i jeho košilka, která je volněji a pohyblivěji zřasena. Milostné gesto Ježíška, který se prstem pravé ruky dotýká matčiny brady, je vykládáno jako odkaz ke středověké mystice v tzv. \"Písni písní\". Tam Marie představuje zosobnění Církve a současně matku i nevěstu Kristovu. Zajímavým příkladem uplatňování mariánské úcty je odhalená levá nožka Ježíška, která mohla být připevněna na pohyblivém čepu. Bosé chodidlo dítěte je narážkou na Kristovo pozdější obětování. \n\nPodle Homolky má socha blízko k výzdobě předsíně Münsteru ve Freiburg im Breisgau nebo západnímu průčelí katedrály ve Štrasburku. Strakonická madona patří k období poklasické gotiky, která směřovala k lineární stylizaci a vertikálně komponovanému blokovému tvaru a reprezentují ji např. sochy západního průčelí a severní příčné lodi katedrály v Remeši. V Německu tuto linii představuje Naumburský mistr (2. čtvrtina 13. stol.) nebo řezenský Mistr náhrobku sv. Erminolda (80. léta 13. stol.). Východiskem v porýnské plastice mohla být Madona ze St. Goery v Épinalu nebo díla stavební huti v Bamberku. \n\nSochu mohl objednat majitel strakonického panství Bavor III. († 1318), příznivec královny Elišky Přemyslovny a purkrabí na stavbě královského hradu Zvíkov, který odtud povolal stavitele a kameníky ke stavbě strakonického hradu.\n\n"}
{"id": "1522450", "url": "https://cs.wikipedia.org/wiki?curid=1522450", "title": "Peter Blake", "text": "Peter Blake\n\nPeter Blake (* 25. června 1932 Dartford) je anglický výtvarník. Studoval na Gravesend Technical College a Royal College of Art. V roce 1967 vytvořil obal alba \"Sgt. Pepper's Lonely Hearts Club Band\" kapely The Beatles. Později pracoval na obalech alb \"Face Dances\" a \"Who\" (The Who), \"Stanley Road\" (Paul Weller), \"I Still Do\" (Eric Clapton), \"New Boots and Panties!!\" (Ian Dury) a dalších. V roce 1983 se stal komandérem Řádu britského impéria. V letech 1963 až 1979 byla jeho manželkou americká výtvarnice Jann Haworth, se kterou měl dvě dcery. V roce 1987 se oženil s Chrissy Wilson, s níž má jednu dceru.\n"}
{"id": "1522453", "url": "https://cs.wikipedia.org/wiki?curid=1522453", "title": "Olga Jiráková", "text": "Olga Jiráková\n\nOlga Jiráková (* 30. června 1934 Praha) je česká sopranistka, koncertní pěvkyně a hudební pedagožka.\n\nPrvní hudební vzdělání získala u Františka Friedricha a ve studiu dále pokračovala na Pražské konzervatoři u Jarmily Vavrdové-Tomašovové a na Hudební fakultě AMU u Zdeňka Otavy. Je laureátkou soutěže hudebních fakult AMU, JAMU a VŠMU, na níž roku 1957 získala první místo, a Mezinárodní hudební soutěže Pražské jaro 1960 se ziskem čestného uznání. Ztvárnila sólové role v operách Bohuslava Martinů či Jiřího Pauera, jinak působila především jako koncertní pěvkyně u nás i v zahraničí (Moskva, Leningrad, Záhřeb, Split, Vídeň). Zpívala s Českou filharmonií. Pedagogicky působila na Pražské konzervatoři – k jejím žákům patří Karolína Dvořáková či sólistka opery v Meiningenu Radka Loudová. Vyučovala též na hudebních školách v Mělníku a Lysé nad Labem. Současně s koncertní činností se věnovala také činnosti divadelní. Hostovala například v Národním divadle v Praze i v Bratislavě. \n\n\n\n"}
{"id": "1522458", "url": "https://cs.wikipedia.org/wiki?curid=1522458", "title": "Charlie Cole", "text": "Charlie Cole\n\nCharlie Cole (28. února 1955 – 5. září 2019) byl americký fotograf. Je jedním z pěti fotografů, kteří zachytili Muže před tankem při prostestech na náměstí Nebeského klidu v Pekingu v roce 1989. Za fotografii, kterou pořídil z hotelového balkonu, získal cenu World Press Photo. Později žil více než patnáct let na Bali. Zde také ve věku 64 let podlehl sepsi po nedávném zranění nohy.\n\nNarodil se 28. února 1955 v Bonhamu. V roce 1980 se přestěhoval do Japonska, kde pracoval pro časopisy a noviny včetně \"Newsweek\", \"Time\" a \"The New York Times\". Zemřel 5. září 2019 ve věku 64 let na Bali.\n\nCole je jedním z pěti fotografů, který zachytil ikonický obraz protestujícího muže před tankem. Muž se postavil proti řadě tanků ráno 5. června 1989 poté, co čínské ozbrojené složky násilím potlačily demonstrující lid na náměstí Nebeského klidu. Cole stihl schovat filmovou ruličku obsahující obrázek muže před tankem do vodní nádržky na toaletě, zatímco jeho hotelový pokoj byl prohledáván Úřadem pro veřejnou bezpečnost, kteří však film nenašli. Později se mu podařilo snímek úspěšně přenést do redakce. Charlie Cole, který v té době pracoval pro časopis \"Newsweek\", získal za svou fotografii cenu World Press Photo. Snímek se stal součástí fotografické knihy „100 fotografií, které změnily svět“, kterou vydala redakce časopisu \"Life\". \n\nDalší fotografii tohoto muže pořídil americký fotograf Jeff Widener, pracující pro Associated Press, z šestého poschodí hotelu asi 800 m od místa událostí, pomocí fotoaparátu Nikon FE2 a 800mm objektivu. Krátce předtím pořídil Stuart Franklin z Magnum Photos snímek, na němž je díky většímu zornému poli fotografa za protestujícím větší počet tanků. Další fotografii pořídil fotograf Arthur Tsang, který pracoval pro agenturu Reuters. Ke dvacátému výročí 5. června 2009 byl zveřejněn pátý snímek. Ten ukazuje „muže před tankem“, který čeká na přijíždějící tanky, přičemž první z kolony je ještě relativně daleko. Na fotografii projíždí na úrovni muže další osoba na jízdním kole, fotograf, který stál před stojany s jízdními koly na snímku zachytil ještě dva muže, muž vlevo v popředí jde téměř klidně, muž vpravo se ale v běhu snaží krýt před střelbou. Jde o jediný snímek, který pořídil Terril Jones z Associated Press, předtím než se stejně jako další lidé na ulici musel skrýt před střelbou přicházející ze směru přijíždějících tanků. Muže před tankem si všiml až později při prohlížení negativů. Zveřejnit snímek se z úcty k ikonickým fotografiím kolegů rozhodl až o 20 let později.\n\n"}
{"id": "1522459", "url": "https://cs.wikipedia.org/wiki?curid=1522459", "title": "Stampede Trail", "text": "Stampede Trail\n\nStampede Trail je stezka na Aljašce. Od východu začíná jako zpevněná silnice. Po třinácti kilometrech pevného povrchu však začíná být mnohem méně přístupnou stezkou. Na stezce se nachází historický autobus značky International Harvester, který zde zanechali stavaři silnic na počátku šedesátých let. Původně zde autobusů bylo více, ale po dokončení prací byly odstěhovány. Tento jediný, s číslem 142, zde kvůli poškození zůstal. Autobusu a stezce se dostalo širší pozornosti poté, co Jon Krakauer napsal článek a následně i knihu o Christopheru McCandlessovi, mladíkovi, který zde počátkem devadesátých let zemřel. Roku 2007 se snímek dočkal filmového zpracování.\n"}
{"id": "1522469", "url": "https://cs.wikipedia.org/wiki?curid=1522469", "title": "Shenyang J-15", "text": "Shenyang J-15\n\nShenyang J-15 (; ; známý také jako \"Létající žralok\" ()) je čínský palubní stíhací letoun, vyvinutý společností Shenyang (Shenyang Aircraft Industry Group - Skupina leteckého průmyslu Šen-jang). Stroj je konstrukčně velmi podobný ruskému Suchoji Su-33. Stíhačka je v Číně přezdívaná \"Létající žralok\".\n\nPodle vyjádření ruské delegace, která navštívila leteckou přehlídku v Ču-chaj v roce 2006, projevila Čína zájem o ruské palubní stíhačky Suchoj Su-33. Čína původně žádala pouze dvě letadla tohoto typu, což ovšem vzbudilo podezření, že nejde o nic jiného než o snahu, zkopírovat ruskou technologii. Nedůvěru Ruska umocňovala nedávná negativní zkušenost týkající se letadel Su-27SK, které Čína nejdříve vyráběla na základě licenční smlouvy s Ruskem. V roce 2000 produkci pod touto licencí předčasně ukončila a začala vyrábět vlastní letadla J-11, které konstrukčně vycházely z Su-27SK. Čína se tak vyhnula placení licenčních poplatků, což Rusko vnímalo jako porušení obchodní dohody. Proto byla ruská strana opatrná, i když Čína navýšila požadovaný počet stíhaček Su-33 na 14 kusů, které měly být dodány ve dvou várkách po 7 letadel. Rusko mělo navíc obavy, že pokud Čína převezme pouze prvních sedm stíhaček, výroba bude nerentabilní. Su-33 se v té době již nevyráběly a obnovení produkce by bylo značně nákladné. Nepomohly ani prohlášení Číny, že pro své letadlové lodě bude potřebovat až 50 letadel a jednání skončila neúspěchem.\n\nJe sporné, co Čína těmito jednáními s Ruskem sledovala. Protože několik zdrojů uvádí neověřenou informaci, že Číně se již v roce 2001 podařilo od Ukrajiny tajně koupit prototyp jednoho Su-33. Z letadla s označením T-10K-3 se pravděpodobně již několik let snažila reverzním inženýrstvím vyvinout svou vlastní palubní stíhačku. Tyto domněnky potvrzuje velká podobnost J-15 s Su-33. Hypotézu podporuje i fakt, že čínské pokroky při vývoji vlastního stroje byly velmi rychlé. Ačkoli jednání s Ruskem o nákupu Su-33 probíhala ještě v roce 2009, tak první let prototypu první čínské palubní stíhačky proběhl 31. srpna téhož roku. Z toho lze s určitostí usuzovat, že vývoj J-15 probíhal již několik let. Rovněž je zjevné, že čínští vývojáři okopírovali celý technický a konstrukční koncept prototypu T-10K-3.\n\nPrvní vzlet z cvičného odrazového můstku uskutečnila J-15 dne 6. května 2010 a 25. listopadu 2012 Čína úspěšně otestovala přistání J-15 na palubě své první letadlové lodi Liaoning. V prosinci 2013 byla zveřejněna informace, že sériová výroba stíhaček J-15 byla spuštěna. Piloti údajně ukončili výcvik a letadla jsou plně bojeschopná.\n\n\n\n\n"}
{"id": "1522471", "url": "https://cs.wikipedia.org/wiki?curid=1522471", "title": "Michinmávida", "text": "Michinmávida\n\nMichinmávida je neaktivní stratovulkán, nacházející se v jižní části Chile, západně od jezera Reñihue. Sopka má sedlovitý tvar a je tvořena převážně andezity a čediči. Její vrchol je ukončen kalderou s průměrem 3 km a je trvale zaledněný. V historické době byly zaznamenány tři erupce. První v roce 1742, druhou pozoroval Charles Darwin při plavbě ke Galapágám v roce 1834 a poslední se odehrála na přelomu února a března následujícího roku.\n"}
{"id": "1522475", "url": "https://cs.wikipedia.org/wiki?curid=1522475", "title": "São Jorge", "text": "São Jorge\n\nSão Jorge je ostrov v souostroví Azory v Atlantiku. Ostrov je 54 km dlouhý a jen 5 km široký a prakticky celý pokrývá neaktivní sopka. Vulkán eruptoval podél trhlinové zóny, táhnoucí se napříč celým ostrovem. Zpravidla klidné erupce čedičových láv si však vyžádaly i několik obětí na životech, v roce 1580 výbuch sopky usmrtil deset a v roce 1808 osm lidí. Poslední erupce se odehrála v roce 1907, přičemž šlo o podmořskou erupci u jižního kraje ostrova (v prodloužení trhlinového zlomu).\n\nNejvyšším vrcholem ostrova je Pico da Esperança s nadmořskou výškou 1053 m.\n"}
{"id": "1522476", "url": "https://cs.wikipedia.org/wiki?curid=1522476", "title": "Don João de Castro", "text": "Don João de Castro\n\nDon João de Castro je název velkého podmořského vulkánu, ležícího 14 m pod hladinou moře mezi ostrovy São Miguel a Terceira. Sopka dostala název podle portugalské výzkumné lodi, která prozkoumala mělčiny v roce 1941. Dne 8. prosince 1720 erupce vytvořila ostrov s délkou asi 1,5 km a výškou 250 m, který erozní činitele po dvou letech zarovnaly na hladinu moře. Vulkán je stále seizmicky aktivní a má i rozsáhlé aktivní fumarolové pole.\n"}
{"id": "1522478", "url": "https://cs.wikipedia.org/wiki?curid=1522478", "title": "Volcán Bárcena", "text": "Volcán Bárcena\n\nVolcán Bárcena (nebo jen Bárcena) je menší sypaný kužel na jižním okraji ostrova San Benedicto v Tichém oceánu, který vznikl během série erupcí v letech 1952 až 1953. Je to nejmladší vulkanická struktura na ostrově. Erupce začala v srpnu 1952 mohutnou explozí, při níž bylo vyvržených asi 2,8 km³ lávy a 27 km³ tefry a pyroklastik. Erupce skončila 24. února 1953.\n"}
{"id": "1522480", "url": "https://cs.wikipedia.org/wiki?curid=1522480", "title": "Bartolomé", "text": "Bartolomé\n\nBartolomé je ekvádorský ostrov, který spolu s dalšími ostrovy tvoří souostroví Galapágy. Je to sopečný ostrůvek nacházející se blízko pobřeží ostrova Santiago. Bartolomé je jeden z nejmladších ostrovů souostroví Galapágy. Tento ostrov a zátoka Sulivan Bay na ostrově Santiago dostaly jméno po námořním důstojníkovi Bartholomewovi Sulivanovi, přírodovědci a celoživotním příteli Charlese Darwina. Sulivan byl poručík na palubě HMS Beagle patřící Britskému královskému námořnictvu. Jméno ostrova Bartolomé je pošpanělštěné jméno Bartholomew. Bartholomew Sulivan spolu s Darwinem proslavili dané ostrovy.\n\nBartolomé má rozlohu 1,2 km² a jeho nejvyšší bod je 114 m. Na ostrově se nachází proslulý štít ve tvaru hrotu nazývaný \"Pináculo\" (v překladu štít). Tento štít se stal nejznámějším prvkem souostroví Galapágy. Na ostrově žije tučňák galapážský a lachtan hřivnatý. Dají se zde pozorovat také různé lávové útvary a sopečné kužely. Ostrov Bartolomé je vlastně vyhaslá sopka. Nachází se zde snadno přístupný sopečný kužel.\n"}
{"id": "1522481", "url": "https://cs.wikipedia.org/wiki?curid=1522481", "title": "Svjatoslav II. Jaroslavič", "text": "Svjatoslav II. Jaroslavič\n\nSvjatoslav II. Jaroslavič (; asi 1027 – 27. prosince 1076) byl kníže Vladimiru (v l. 1040–1054), černigovský kníže (1154–1173) a kníže Kyjevské Rusi (1173–1076). Byl synem Jaroslava Moudrého a Ingegerdy Švédské.\n\nPo smrti svého otce se Svjatoslavův starší bratr Izjaslav stal knížetem Kyjevské Rusi společně se svými bratry Vselovodem a Svjatoslavem. Této trojici se říkalo Jaroslavci, něco jako římský triumviát. Bratři se ale patrně už v roce 1070 rozešli a začali proti sobě válčit. V roce 1173 Svjatoslav společně s Vselovodem svrhl Izjaslava z trůnu a ujal se vlády. Zemřel už ale za tři roky, poté, co mu měl být při chirurgickém zákroku odstraněn nádor. \n\nLiteratura\n\n"}
{"id": "1522482", "url": "https://cs.wikipedia.org/wiki?curid=1522482", "title": "Wallis (ostrov)", "text": "Wallis (ostrov)\n\nWallis nebo Uvea je ostrov v jižní části Tichého oceánu, asi 240 km severovýchodně od ostrova Futuna. Patří pod správu francouzského zámořského společenství Wallis a Futuna. Pojmenován je po Samuelovi Wallisovi, cornwallském lodním navigátorovi, který ho objevil jako první Evropan.\n\nPrvotní osídlení ostrova dokládají archeologické nálezy s datováním přibližně 1400 let př. n. l. Ve 13. až 16. století byl součástí Tonžského impéria. Na ostrově se nacházejí i zbytky Tonžských opevnění Talietumu, které bylo postaveno přibližně v roce 1450. Jeho ruiny jsou dnes oblíbenou turistickou atrakcí.\n\nEvropané ostrov objevili ve druhé polovině 18. století, když při něm 16. srpna 1767 přistála fregata Britského královského námořnictva HMS Dolphin vedená Samuelem Wallisem. Tatáž loď předtím objevila i Tahiti. V 19. století na Wallis přišli francouzští misionáři s úlohou konvertovat místní obyvatelstvo na katolickou víru a od té doby je pod francouzskou správou.\n\nWallis má přibližně oválný tvar a plochu 77,5 km². Nejvyšší bod je Loka (143 m). Na ostrově se nachází několik jezer vulkanického původu. Wallis je obklopen bariérou korálových útesů, které spolu vytvářejí souostroví.\n\nTrvale na něm žije 10 000 obyvatel, naprostá většina z nich katolického vyznání. Na ostrově se nachází také správní středisko Matāʻutu.\n\nOstrov představuje erodovaný vrchol neaktivní štítové sopky, jejíž vznik se odhaduje na pleistocén. Wallis pokrývají četné čedičové lávové proudy, explozivní krátery (mnohé z nich jsou zalité vodou) a struskové kužely s datováním v rozmezí 0,5 až 0,08 milionu let. Nejmladší vzorky hornin jsou pravděpodobně holocénního věku.\n"}
{"id": "1522483", "url": "https://cs.wikipedia.org/wiki?curid=1522483", "title": "Žluč (náčelník)", "text": "Žluč (náčelník)\n\nŽluč, anglicky Gall, lakotsky Phizí (cca 1840 – 5. prosince 1894) byl indiánský náčelník kmene Hunkpapů. Byl jedním z velitelů spojených indiánských kmenů v bitvě u Little Bighornu. \n\nV brzkém věku se stal sirotkem. Byl adoptován mladším bratrem náčelníka Siouxů Sedícím býkem. Účastnil se mnoha střetů s americkými osadníky a vojáky armády Spojených států amerických. \n\nProslulost získal za své strategické schopnosti v bitvě u Little Bighornu, kdy se mu podařilo nalákat jednotky plukovníka Custera do pozice, která z hlediska obrany byla neudržitelná. Po vítězství pokračoval v bojích a ozbrojených potyčkách s americkou armádou. V květnu 1877 se společně se Sedícím býkem odebral do Kanady, nicméně vzhledem k tomu, že jim kanadská vláda neudělila rezervaci, se Žluč rozhodl opustit Sedícího býka a vrátit se USA a vzdát se armádě. \n\nNásledně se usadil v indiánské rezervaci Standing Rock, která se rozkládá na území Severní a Jižní Dakoty. V roce 1881 se stal farmářem a v roce 1889 byl jmenován soudcem u Soudu pro indiánské záležitosti (anglicky \"Court of Indian Affairs\")\n\nZemřel 5. prosince 1894. Je pohřben na episkopálním hřbitově Saint Elizabeth ve městě Wakpala v Jižní Dakotě.\n\n"}
{"id": "1522486", "url": "https://cs.wikipedia.org/wiki?curid=1522486", "title": "Doppelantentempel", "text": "Doppelantentempel\n\nDoppelantentempel je jeden z typů řeckého chrámu. Od chrámu antentempel se liší tím, že na zadní straně naosu nebo celly je zadní síň, opistodom. Ten je vytvořen stejně jako vstupní vestibul (pronaos) z ant, to jest z prodloužených bočních stěn celly a ze sloupů stojících mezi antami. Na rozdíl od vstupní haly není zadná síň spojena s cellou dveřmi.\n\nOpistodom může být také proveden pouze jako pseudo-opistodom, který má na zadní straně anten pilastry a polosĺoupy. Příkladem je chrám Apollónova syna, řeckého léčitele Asklepia, v Agrigentu („Asklepiostempel\")\n\n"}
{"id": "1522487", "url": "https://cs.wikipedia.org/wiki?curid=1522487", "title": "Kempeitai", "text": "Kempeitai\n\nKempeitai (někdy Kenpeitai, ) byla japonská tajná vojenská policie existující v letech 1881–1945. Zejména v období druhé světové války se jednalo o významný represivní orgán tehdejšího Japonského císařství, podílející se na rozsáhlých represích a masakrech. Organizace proslula užíváním mimořádně brutálních metod práce, včetně poprav a nejrůznějších způsobů mučení, které uplatňovala vůči domácímu obyvatelstvu i válečným zajatcům – díky těmto praktikám se jí někdy přezdívá „japonské Gestapo“.\n\nOrganizace byla založena v roce 1881 po vzoru francouzského četnictva, jakožto součást rychle se modernizující Japonské císařské armády – nicméně až do období po první světové válce nebyla její činnost nikterak významná. Přeměna Kempeitai v stěžejní prostředek policejního státu je spojena s působením generála Hidekiho Tódža, jenž stál v jejím čele v letech 1935 až 1937.\n\nOrganizace se postupně transformovala do podoby tajné vojenské policie s mimořádně rozsáhlými pravomocemi. Kromě jiného prováděla kontrašpionáž, pod její jurisdikci patřili také váleční zajatci a správa japonských zajateckých táborů, dále měla policejní pravomoc nad okupovanými územími a úplnou pravomoc nad loutkovým státem Mandžukuo. Příslušník Kempeitai (tzv. „kempei“) byl oprávněn zatknout příslušníka armády s hodností až o tři stupně vyšší, než měl on sám. Jelikož v tehdejším japonském právním systému neexistoval princip presumpce neviny ani institut \"habeas corpus\", organizace mohla zatýkat libovolné osoby a věznit je prakticky neomezeně dlouho. Některé zatčené rovněž soudila ve vlastních soudních procesech, jež se vymykaly jakékoli právní úpravě; souzené osoby se nesměly hájit, a někdy dokonce ani nebyly plně seznámeny se svým obviněním.\nTajná policie Kempeitai užívala mimořádně krutých metod mučení (včetně poprav, brutálního bití a nejrůznějšího tělesného poškozování), díky čemuž vešla ve známost jako „japonské Gestapo“. Těmto praktikám bylo kromě domácího obyvatelstva vystaveno zejména velké množství zajatých spojeneckých vojáků během války v Tichomoří; to souviselo zejména se starým japonským morálním kodexem bušidó, podle nějž měl voják raději zemřít, než aby se vzdal nepříteli – tito vojáci tedy podle japonského vidění ztratili veškerou čest a pak se s nimi zacházelo s odpovídající krutostí. Čínská část organizace byla rovněž zodpovědná za dodání mnoha osob pro nelidské experimenty na žijících lidech, související s vývojem biologických zbraní, které prováděla jiná složka japonské armády, tzv. Jednotka 731; pro tyto pokusy byly využívání i spojenečtí váleční zajatci.\n\nPo kapitulaci Japonska v roce 1945 byla většina záznamů organizace zničena (některé i se souhlasem velitele pacifických spojeneckých vojsk Douglase MacArthura), následkem čehož zmizely i důkazy o válečných zločinech Kempeitai. Většina členů organizace nebyla za své válečné zločiny nikdy potrestána.\n\n\n"}
{"id": "1522490", "url": "https://cs.wikipedia.org/wiki?curid=1522490", "title": "Kremena", "text": "Kremena\n\nKremena je malá vesnička a přímořské letovisko v Chorvatsku v Dubrovnicko-neretvanské župě, spadající pod opčinu Slivno. Nachází se u zátoky \"Soline\", asi 10 km jihozápadně od Opuzenu. V roce 2011 zde trvale žilo 56 obyvatel, což je výrazný nárůst oproti roku 2001, kdy zde žilo 14 obyvatel v 7 domech.\n\nSousedními vesnicemi jsou Duba a Raba.\n\nDo roku 2001 byla Kremena součástí vesnice Mihalj.\n"}
{"id": "1522493", "url": "https://cs.wikipedia.org/wiki?curid=1522493", "title": "Morane-Saulnier", "text": "Morane-Saulnier\n\nMorane-Saulnier byl francouzský letecký výrobce.\n\nSpolečnost byla založena pod názvem \"Société Anonyme des Aéroplanes Morane-Saulnier\" 10. října 1911 v Puteaux bratry Léonem a Robertem Moranem a jejich přítelem Raymondem Saulnierem.\n\nV průběhu historie zde vzniklo přibližně 140 různých typů letadel, mezi nimiž bylo 1 081 vyrobených kusů letounu MS.406, který byl před kapitulací Francie za druhé světové války nejvýznamnějším a nejdůležitějším stíhacím letounem francouzského letectva.\n\nZnámý francouzský stíhací pilot Roland Garros byl u firmy Morane-Saulnierem jako zkušební pilot.\n\n7. ledna 1962 ji získala společnost Potez a od té doby nesla název SEEMS (\"Société d'exploitation établissements Morane-Saulnier\"). Jméno Morane-Saulnier nakonec zmizelo v květnu 1966 a civilní modely se vyráběly pod značkou SOCATA, \"Societe de Construction d'Avions de Tourisme et d'Affaires\", kterou nakonec koupila Aérospatiale.\n"}
{"id": "1522495", "url": "https://cs.wikipedia.org/wiki?curid=1522495", "title": "Klek (Chorvatsko)", "text": "Klek (Chorvatsko)\n\nKlek je vesnice, přímořské letovisko a turisty často vyhledávaná lokalita v Chorvatsku v Dubrovnicko-neretvanské župě, spadající pod opčinu Slivno. Je střediskem stejnojmenné riviéry Klek a nachází se asi 15 km jihovýchodně od Opuzenu. V roce 2011 zde trvale žilo 230 obyvatel, což je výrazný nárůst oproti roku 2001, kdy zde žilo 159 obyvatel v 77 domech. Vzhledem ke své poloze je Klek nejjižnější přímořskou vesnicí ve vlastním Chorvatsku (nezahrnujícím Dubrovnickou exklávu a ostrovy).\n\nKlek sousedí s vesnicí Duboka a bosenským městem Neum. Dalšími sousedními vesnicemi jsou Badžula a Slivno Ravno. Kromě vlastní vesnice, Kleku, zahrnuje i další přímořská letoviska, jimiž jsou \"Radalj\" a \"Repić\".\n\nNa sever od Kleku se nachází hrad Smrdan grad, který je častým cílem turistů.\n"}
{"id": "1522497", "url": "https://cs.wikipedia.org/wiki?curid=1522497", "title": "Silnice D414", "text": "Silnice D414\n\nSilnice D414 () je silnice v Chorvatsku. Je dlouhá 64,7 km a je nejdůležitější silnicí na poloostrově Pelješac. Začíná na křižovatce se silnicí D8 nedaleko vesnice Zaton Doli a končí ve vesnici Orebić na trajektovém přístavu, z něhož lze trajektem pokračovat na Korčulu, kde na silnici navazuje silnice D118.\n\nSilnice prochází téměř celým poloostrovem, převážně ale ve vnitrozemí, lze z ní ale odbočit na letoviska ve východních částech poloostrova (jako např. Brijesta, Sreser, Osobjava nebo Trpanj), ale některými letovisky (Ston, Prapratno, Drače) přímo prochází. Jelikož končí na trajektovém přístavu, nepokračuje až na západ poloostrova do vesnice Lovište, tam ale pokračuje silnice 6215.\n"}
{"id": "1522501", "url": "https://cs.wikipedia.org/wiki?curid=1522501", "title": "Josef Vydra", "text": "Josef Vydra\n\nJosef Vydra (18. března 1836 Praha – 19. srpna 1911 Praha) byl pražský taneční mistr, hudební skladatel a amatérský vzduchoplavec. Nejpozději od 70. let 19. století pořádal taneční kurzy a komponoval pro ně vlastní skladby. Roku 1877 podnikl několik krátkých letů balónem, čímž se stal prvním českým pilotem.\n\nNarodil se 18. března 1836 na Starém Městě pražském jako syn malíře pokojů. Rovněž se tomuto řemeslu vyučil a věnoval se mu nejméně do začátku 70. let 19. století. Roku 1871 byl jako malíř přijat za člena Umělecké besedy. V dalších letech byl ale už uváděn jako taneční mistr.\n\nV letech 1874 a 1875 několikrát navštívili Prahu francouzští akrobaté Henri Beudet a B. Sivel. Pokaždé se vznesli balónem z Rajské zahrady a během letu předváděli početnému nadšenému obecenstvu cvičení na hrazdě. Jejich vystoupení měla velký ohlas a mnoho lidí se je pokoušelo napodobovat vypouštěním podomácku vyráběných balón(k)ů.\n\nBeudetovy lety inspirovaly i tanečního mistra Vydru. 14. července 1877 oznámil denní tisk, že od neděle za týden (tj. 22. července) uskuteční Vydra odvážný let ještě větším balónem z nuselské zámecké zahrady, ale termín bylo nakonec nutné posunout. 8. srpna na zkoušku vzlétl z nuselské zahrady a asi po deseti minutách bez problému přistál u letohrádku pana Bělského.\n\nPrvní let pro publikum proběhl 11. srpna. Na dvoře nuselského pivovaru byla postavena kamna, v nichž se topilo slámou a horký kouř byl vháněn do balónu, nataženého nad nimi. Asi za deset minut byl balón naplněn a za přítomnosti tří set diváků v zahradě a dalších na okolních návrších se po menších komplikacích vznesl a s Vydrou mířil směrem k Vyšehradu. Asi po pěti minutách začal prudce klesat a dopadl na záhon celeru v zahradě blázince na Slupi. Vydra se nezranil, ale balón se při pádu protrhl.\n\nO další let se pokusil hned následujícího dne, 12. srpna. Díry z předchozího pádu se mu ale nepodařilo dobře utěsnit a balón nevzlétl. Platící diváky ale zčásti uspokojil tím, že alespoň vypustil do vzduchu malý papírový balónek.\n\nTřetí a poslední pokus vykonal v neděli 26. srpna na Střeleckém ostrově. Stíhaly ho ale nehody. Hned na počátku praskla tyč, ke které byl balón připoután. Náhradou ho připevnili ke stromu, ten ale větvemi během vzletu protrhl látku. Balón příliš nevystoupal a po chvíli přistál na střeše domu ve Vladislavově ulici č. 12, kde shodil několik tašek a poškodil okap. Potlučený, s roztrhaným oblečením, se Vydra spustil dolů po provaze, nechal potrhaný balón svému osudu a odjel domů drožkou. Tím jeho letecká dobrodružství skončila. \n\nPodle dobových znalců byl jeho balón zhotoven z příliš řídké látky, v níž se rozředěný teplý vzduch nemohl udržet, a také jeho přípravy byly zcela nedostatečné. Nemohl tedy už od počátku počítat s tím, že by se snad mohl vyrovnat slavnému Beudetovi. Přesto je považován za prvního českého pilota.\n\nV následujících letech se nadále věnoval výuce tance. Reklamy na jeho kurzy se objevovaly v tisku zejména v 80. a 90. letech 19. století, a to v češtině i v němčině. Kolem roku 1910 přestal vyučovat.\n\nByl oblíbený, zejména mezi dalšími tanečními mistry, kterým nezištně komponoval skladby. Účastnil se také sokolského hnutí.\n\nZemřel 19. srpna 1911 chudý a opuštěný v pražském chudobinci sv. Bartoloměje. Pohřben byl na Olšanech za peníze poskytnuté několika spolky a tanečními mistry.\n\nSložil několik tanečních skladeb, např. Národní čtverylka, Rokokové tance, Junácké tance, Sirůček a Dětské tance se zpěvy. Knižně vyšly:\n\n21. října 1861 se v kostele Nejsvětější Trojice ve Spálené ulici oženil s Josefou Strankmüllerovou (1842–1904) ze Slaného. Manželka se od něj později odstěhovala a v matrice zemřelých byla uvedena jako obchodnice s prádlem.\n\nMěli dvě děti, syna Huga (1862–1862) a dceru Emilii (1863–1864), ale ani jedno se nedožilo prvního roku.\n\n"}
{"id": "1522505", "url": "https://cs.wikipedia.org/wiki?curid=1522505", "title": "Labra", "text": "Labra\n\nLabra ( Лабра, ლაბრა – Labra) je vesnice v Abcházii v okrese Očamčyra. Leží přibližně 14 km severozápadně od okresního města Očamčyra. Obec sousedí na severozápadě s Kutolem, na severovýchodě s Kvačarou, na jihovýchodě s Araduem a na jihu s Tamší.\n\nOficiálním názvem obce je Vesnický okrsek Labra \"(rusky Лабринская сельская администрация, abchazsky Лабра ақыҭа ахадара)\". Za časů Sovětského svazu se okrsek jmenoval Labrinský selsovět \"(Лабринский сельсовет)\".\n\nSoučástí Labry jsou následující části:\n\n\nLabra byla založena roku 1890 hemšínskými Armény, kteří se do Abcházie přistěhovali z tureckého města Ordu. Jedná se tedy o čistě arménskou vesnici a o první takovou, která byla založená na území historického regionu Abžua. Ve vesnici brzy vyrostla arménská škola, jež se zde nachází i v současnosti.\n\nV průběhu války v Abcházii zůstávalo zdejší arménské obyvatelstvo stejně jako Arméni žijící v jiných částech Abcházie dlouho neutrální. Ale poté, kdy gruzínská armáda Labru téměř kompletně vyrabovala, zničila a páchala na zdejších obyvatelích násilí, se Arméni žijící v Abcházii připojili do války na stranu Abchazů coby Batalion Bagramyan. Arméni totiž byli ze strany Gruzínců obětí násilných trestných činů od napadení po znásilnění, někteří obyvatelé byli dokonce vražděni.\n\nNásledkem války se většina zdejších Arménu rozhodla opustit zemi a již se nikdy nevrátila. V současnosti tvoří populaci Labry převážně starší generace.\n\nDle nejnovějšího sčítání lidu z roku 2011 je počet obyvatel této obce 566 a jejich složení následovné:\n\n\nPřed válkou v Abcházii žilo v obci bez přičleněných vesniček 445 obyvatel a celkově 1955 obyvatel. V celém Labrinském selsovětu v roce 1959 žilo 1380 obyvatel.\n\n"}
{"id": "1522507", "url": "https://cs.wikipedia.org/wiki?curid=1522507", "title": "Dům č. 34 v ulici Jacka Malczewskiego ve Štětíně", "text": "Dům č. 34 v ulici Jacka Malczewskiego ve Štětíně\n\nDům v ulici Malczewskiego 34 (v době výstavby \"Birkenallee 34\") je čtyřpatrový eklektický nájemní dům (polsky \"kamienica\") v centru polského města Štětín. Jedná se o jediný zachovaný předválečný dům ve čtvrti ulic Jana Matejki, Jacka Malczewskiego, Józefa Piłsudskiego a aleje Wyzwolenia. Je také jednou z mála dochovaných předválečných budov v této části města. Budova je chráněna jako kulturní památka (č. A-170 z 24. července 2004).\n\nFasáda do ulice Malczewskiego má sedm os. Výzdobu domu tvoří na úrovni suterénu a prvního patra bosáž. Nad okny podkroví je fasáda zakončena konzolovou římsou. Na čtvrté a páté ose jsou umístěné rizality, které v prvním patře nesou balkóny s balustrovým zábradlím. Ve druhém a třetím patře jsou další balkóny ve stejné části fasády.\n\nBěhem druhé světové války byly zničeny všechny budovy ulice Malczewskiego v úseku ulice Matejki – alej Wyzwolenia, s výjimkou nájemního domu č. 34 spolu se zadními křídly. Do roku 2016 byl dům ve vlastnictví města.\n\nNa průčelí přízemí činžovního domu bylo jedno z posledních dvou předválečných zařízení, které se používalo k volání hasičského sboru.\n"}
{"id": "1522511", "url": "https://cs.wikipedia.org/wiki?curid=1522511", "title": "Jeanne Balibarová", "text": "Jeanne Balibarová\n\nJeanne Balibarová (* 13. dubna 1968 Paříž) je francouzská herečka. Jejím otcem je filozof Étienne Balibar.\n\nVystudovala divadelní školu Cours Florent. Hrála v divadlech Comédie-Française a Théâtre du Vieux-Colombier, vystupovala na Divadelním festivalu v Avignonu a natočila přes čtyřicet filmů. Získala Stříbrnou mušli pro nejlepší herečku na Mezinárodní filmový festival v San Sebastiánu za film \"Fin août, début septembre\". V roce 2016 získala Řád umění a literatury. Za hlavní roli ve filmu \"Barbara\" jí byla udělena Cena bratří Lumièrů a César pro nejlepší herečku. Jako režisérka debutovala filmem \"Par exemple, Electre\", vytvořeným ve spolupráci s Pierrem Léonem.\n\nVěnuje se také zpěvu, vydala desky \"Paramour\" (2003) a \"Slalom Dame\" (2006).\n\nV letech 1996 až 2003 byla provdána za režiséra Mathieu Amalrica, s nímž má dva syny.\n\nByla členkou poroty na Filmovém festivalu v Cannes 2008. V roce 2015 podepsala Výzvu 58 na obranu svobody slova.\n\n"}
{"id": "1522512", "url": "https://cs.wikipedia.org/wiki?curid=1522512", "title": "Mount Tallac", "text": "Mount Tallac\n\nMount Tallac je jedna z dominantních hor v okolí jezera Tahoe, v severní části pohoří Sierra Nevada. Leží na východě Kalifornie, v blízkosti hranice s Nevadou, v El Dorado County.\nMá nadmořskou výšku 2 967 metrů.\nHora je považovaná za jeden z hlavních vysokohorských cílů v okolí jezera Tahoe.\n"}
{"id": "1522519", "url": "https://cs.wikipedia.org/wiki?curid=1522519", "title": "Benjamin (film)", "text": "Benjamin (film)\n\nBenjamin je britský hraný film z roku 2018, který režíroval Simon Amstell podle vlastního scénáře. Snímek měl světovou premiéru na Filmovém festivalu v Londýně 19. října 2018.\n\nBenjamin je mladý režisér, který právě dokončil svůj druhý film s autobiografickými prvky. V té době se seznamuje s hudebníkem Noahem, který který je Francouz a v Londýně studuje na hudební škole. Benjaminův film je uveden na Londýnském filmovém festivalu, kde je však přijat rozpačitě. Noah mu poté oznámí, že jejich vztah končí. Benjamin začne pracovat na dalším filmu. Po čase obnoví svůj poměr s Noahem. Nicméně Noah se po dokončení školy vrací zpět do Paříže. Benjamin se musí rozhodnout, zda odjede s ním, nebo se oba odloučí.\n"}
{"id": "1522530", "url": "https://cs.wikipedia.org/wiki?curid=1522530", "title": "Seznam kulturních památek v Českém Jiřetíně", "text": "Seznam kulturních památek v Českém Jiřetíně\n\n"}
{"id": "1522541", "url": "https://cs.wikipedia.org/wiki?curid=1522541", "title": "Necpalská dolina (Velká Fatra)", "text": "Necpalská dolina (Velká Fatra)\n\nNecpalská dolina je přibližně 12 kilometrů dlouhé údolí v západní části pohoří Velká Fatra na Slovensku.\n\nÚdolím protéká Necpalský potok. V hlubších částech doliny, v nadmořské výšce 740 – 840 m n. m., se na jeho postranních přítocích vytvořilo několik vodopádů. Nejznámější z nich je vodopád Revúcky mlyn, situovaný téměř na konci doliny pod vrchem Borišov. Jeho výška je přibližně 4 m. Kromě Revúckeho mlyna se v údolí nachází další tři vodopády, v jejichž pojmenování ale panuje mírný zmatek. Jedná se o Druhý, nebo také Dolný Necpalský vodopád (výška cca 2 m), Prvý, Horný, nebo také Veľký Necpalský vodopád (výška cca 4,5 m), Malý Necpalský vodopád (výška cca 1,2 m).\n\nNecpalskou dolinu ohraničuje hřeben Gaderské a Dedošové doliny, se vyznačuje velkým počtem charakteristických vápencových bralnatých útvarů, bašt a věží. Spodní část údolí tvoří širokou luční nivu, jen v přechodu přes dolomitovou kru tvoří skalní soutěsku (Jánošíkova a Ilčíkova skála).\n\nV Necpalské doline se nachází reliktní porosty borovice. Necpalský potok provází porosty devětsilů. Na loukách na jaře kvete prvosenka, v létě hvězdnatec zubatý, na vlhkých skalách kruhatka Matthioliho a soldanelka karpatská.\n\n"}
{"id": "1522542", "url": "https://cs.wikipedia.org/wiki?curid=1522542", "title": "Vaginální napařování", "text": "Vaginální napařování\n\nVaginální napařování, někdy zkrácené na V-napařování, známé také jako vaginální napářka, ženská bylinná napářka či yoni steam, je vědecky neověřená a riziková alternativní zdravotní léčba, při které žena dřepí nebo sedí nad párou stoupající z horké vody obsahující byliny, jako je například pelyněk, rozmarýn a bazalka. Napařování bylo praktikováno v Africe (Mosambik, Jižní Afrika), Asii (Indonésie, Thajsko) a Střední Americe (mezi obyvateli Kekči).\n\nVaginální napařování je léčebnými lázněmi popisováno jako dávné korejské léčení nemocí pohlavních orgánů a tvrdí, že má další přínosy. Žádný empirický důkaz tato tvrzení nepodporuje. Po propagaci herečkou Gwyneth Paltrowovou proniklo napařování v roce 2015 do celosvětových novinových titulků a pro ženy na Západě se stalo módním výstřelkem. Vandenburg a Braunová v článku pro časopis Culture, Health & Sexuality tvrdí, že rétorika vaginálního napařování odráží sexistické západní vnímání domnělé přirozené nečistoty ženského těla a že její požadavky na lepší plodnost a sexuální rozkoš udržují pohled, že ženské tělo existuje pro mužské sexuální potěšení a rození dětí.\n\nNapařování je v současnosti popisováno jako tradiční korejské léčení nemocí pohlavních orgánů. Bylinná napářka je dle gynekoložky Zuzany Čepické Líbalové zmiňována ve starých porodnických knihách a knihách domácího léčitelství.\n\nPodle studie Světové zdravotnické organizace o vaginálních praktikách, která byla zveřejněná v roce 2011, je jedním ze způsobů, jak ženy provádějí péči o pochvu, „vaginální napařování nebo zakuřování: ‚napařují‘ nebo ‚zakuřují‘ pochvu tím, že sedí nad zdrojem tepla (oheň, uhlí, horké kameny), na který se umisťuje voda, byliny nebo oleje, aby se vytvořila pára nebo kouř.“ V rámci této studie bylo na vaginální péči dotazováno více než 4 000 žen v Tete (Mosambik), KwaZulu-Natal (Jižní Afrika), Jogjakarta (Indonésie) a Chonburi (Thajsko). O vaginálním napařování či zakuřování byly získány velmi odlišné výsledky a získána velmi rozdílná odůvodnění: u Chonburi 67 % žen uvedlo praktikování vaginálního napařování či zakuřování, „což spojovaly s udržováním celkové kondice a ženské identity“, zejména po porodu (85,5 %). V Tete pouze 10 % žen praktikovalo napařování nebo zakuřování, „většinou mělo za cíl zvýšit sexuální potěšení mužů vyvoláním zúžení pochvy (64,1 % praktikujících) a vysušením (22,9 %)“. Ve dvou afrických lokalitách 37–38 % žen uvedlo, že napařování praktikovalo pro posílení „mužské sexuální rozkoše“; ve dvou asijských lokalitách stejně odpovědělo 0 % žen. Naopak z asijských žen 26 % uvedlo, že důvodem napařování je jejich „ženská identita“, ve srovnání s 0 % afrických žen.\n\nPravidelné podstupování vaginálního napařování může údajně zbavit nepříjemných menstruačních bolestí v podbřišku, křečí, premenstruačního syndromu a celkově zlepšit průběh cyklu. Praktikující mají prý přesnou menstruaci vždy po 28 dnech, z těla jim odchází pouze čirá krev bez zbytků sliznice či krvavých hlenů. Napářka údajně podporuje i plodnost, pomáhá po porodu a od zánětů. Rituál může pomoci k urychlení porodu, protože otevírá porodní cesty. Napařování je nabízeno pro vyrovnání ženských hormonů, čištění pochvy a obnovu dělohy. Je uváděna též detoxikace, zdravé poševní prostředí bez zápachu a vyrovnané pH v pochvě.\n\nZápadní lékařství je vůči vaginální napářce skeptické, protože nejsou známé žádné věrohodné důkazy potvrzující prospěšnost vaginálního napařování pro zdraví. Západní medicína vnímá napařování jako pouhé rizikové prohřátí pánevní oblasti, které nanejvýše působí na pohlavní orgány zvenku. Mezi vedlejší účinky a možná nebezpečí patří alergické reakce či popáleniny druhého stupně, je-li pára příliš blízko. Gynekologové zdůrazňují, že pochva ani děloha nepotřebují vůbec žádné „čištění“. V pochvě jsou přítomné bakterie, které ji chrání; napařování by mohlo zdravou bakteriální rovnováhu a hladinu pH narušit a způsobit podráždění, popř. zvýšit riziko infekce spojené s výtokem či zánětem. Samočistící funkce pochvy, chránící celé pohlavní ústrojí, zajišťuje, že se skrz pochvu do dělohy nic nedostane. Není-li pára zaváděna do pochvy pod vysokým tlakem, před čímž gynekoložka Jen Gunterová důrazně varuje, nedostane se z pochvy do dělohy. Gynekolog Erik Dosedla varuje před zvyšováním teploty v pochvě, které je vyloženě nevhodné. Profesorka gynekologie a porodnictví Deborah Batesonová varuje, že pára má negativní vysušující účinek na pochvu. Podle gynekologa Pavla Turčana může hrát ve vnímání účinků napářky roli placebo efekt.\n\nGynekoložka Jen Gunterová domnělé přínosy bylinného napařování shrnuje: „ať už napařujete vulvu či napařujete poševně čímkoliv, nemůže to vyvážit žádné reprodukční hormony, usměrňovat menstruační cyklus, léčit depresi nebo vyléčit neplodnost.“ Gynekolog David L. Finke doplňuje, že podle způsobu napařování mohou být účinky podobné jako v běžné sauně.\n\nBylinné napařování dle gynekoložky Zuzana Čepické Líbalové není vhodné při probíhající zánětlivém onemocnění či nezhojeném poranění v oblasti pánve, hráze, při krvácení neznámého původu, na počátku šestinedělí či po komplikovaném porodu. Vynechat by se měla u nádorových nemocí, epilepsie, po dobu 3 měsíců po hluboké žilní trombóze atd. Podle gynekoložky Marie Strunové nelze napářku v domácím prostředí doporučit.\n\nVaginální napařování je uváděno na trh s pseudovědeckými pojmy jako „vyrovnávání“ ženských hormonů a „revitalizace“ dělohy nebo pochvy. To je také nabízeno jako „čištění“ pochvy, což ale nedělá.\n\nHerečka Gwyneth Paltrowová v recenzi v kalifornských lázních v Santa Monice pro Goop popsala několik svých léčebných procedur. Jednu z nich popsala: „Sednete si na v podstatě minitrůn a kombinace infračerveného záření a pelyňkové páry čistí vaši dělohu, atd.“ Zpráva v The Guardian reagovala vyvrácením tvrzení, že teplo, pára a pelyněk mají jakýkoli užitek, a poznamenala, že by napařování mohlo být škodlivé.\n\nPrůzkum provedený Vandenburgem a Braunovou v roce 2017 (jehož titul je charakteristikou od jednoho pozorovatele – „V podstatě je to čarodějnictví pro vaši pochvu“) analyzoval „90 online položek souvisejících s vaginálním napařováním“, včetně novin a časopisů, blogů a poskytovatelů praxe. Identifikovali obecné téma „zlepšující se ženy“, které podle nich dokonale zapadá do moderních konstrukcí toho, co vědci nazývalo „neoliberální“ ženou, tedy ženou, která se bez vnějšího ovlivnění snaží optimalizovat sama sebe a své zdraví. V rámci tohoto tématu našli čtyři postoje, které propagují léčebné praktiky, jako je vaginální napařování:\n\n\nAutoři docházejí k závěru, že vaginální napařování je jednou z mnoha praktik, které se hodí k „neoliberálním, postfeministickým a zdravotnickým ideologiím, střetávají se s všudypřítomnými sociokulturním chápáním ženského reprodukčního těla jako jádra ženství a současně jako ‚ztělesněná patologie‘“.\n"}
{"id": "1522552", "url": "https://cs.wikipedia.org/wiki?curid=1522552", "title": "Zimní stadion Teplice", "text": "Zimní stadion Teplice\n\nZimní stadion Teplice (oficiálně \"Zimák\" přezdívaný také jako \"Zimní stadion Na Stínadlech\") je stadion v českých Teplicích určený pro lední hokej a krasobruslení. Nachází se přibližně sto metrů od Sportovní haly ve Sportovním areálu Teplice na západu města. Byl otevřen v únoru 2019. Slouží jako domácí stadion pro hokejový klub Teplice Huskies. Celý projekt stál přibližně 230 milionů korun.\n\nZimní stadion s kapacitou 6000 diváků se v Teplicích nacházel mezi roky 1976 až 2016. V roce 2007 z něj totiž odešel místní hokejový tým HC Stadion Teplice v roce 2011 i sportovní mládež. Stadionu se v roce 2011 zřítila střecha, město o něj nemělo zájem, a později bylo rozhodnuto o jeho demolici. Na jeho místě došlo k výstavbě nového obchodního centra.\n\nZahájení realizace nového stadionu počalo rozhodnutí Zastupitelstva města Teplic v roce 2013. Zastupitelé na základě zastavovací studie, zpracované teplickou architektonickou kanceláří MISE, odsouhlasili místo pro výstavbu stadionu v lokaci Na Stínadlech. Projektové práce zadalo město společnosti SIAL architekti a inženýři z Liberce v roce 2016.\n\nLedová plocha stadionu má rozměry 56 m x 26 m. Hlediště je pro 450 sedících a 300 stojících diváků (balkon kolem celé ledové plochy), dále vytápěný „mamabox\" pro doprovod trénujících sportovců (s kapacitou 15 osob). Je zde také 10 šaten pro 200 sportovců, 1 šatna pro veřejnost (40 osob) a převlékárna v hledišti.\n\n"}
{"id": "1522558", "url": "https://cs.wikipedia.org/wiki?curid=1522558", "title": "Mark Hollis", "text": "Mark Hollis\n\nMark David Hollis (4. ledna 1955 – 25. února 2019) byl anglický hudebník a zpěvák-skladatel, známý jako hlavní zpěvák skupiny Talk Talk. Největšího úspěchu dosáhl v 80. a 90. letech 20. století. Mark Hollis napsal většinu skladeb, včetně hitů jako \"It's My Life\" a \"Such A Shame\". V pozdějších pracích se vyvinul experimentální kontemplativní styl.\n"}
{"id": "1522559", "url": "https://cs.wikipedia.org/wiki?curid=1522559", "title": "Centre hospitalier intercommunal de Poissy-Saint-Germain-en-Laye", "text": "Centre hospitalier intercommunal de Poissy-Saint-Germain-en-Laye\n\nCentre hospitalier intercommunal de Poissy-Saint-Germain-en-Laye je veřejná fakultní nemocnice v Poissy a Saint-Germain-en-Laye ve francouzském regionu Île-de-France. Má přes 3400 zaměstnanců a roční rozpočet okolo 270 milionů eur. \n\nJe součástí \"Assistance publique – Hôpitaux de Paris\" a výukové nemocnice Univerzity Versailles Saint Quentin en Yvelines.\n\nByla založena v roce 1997. \n\nNemocnice v Saint-Germain-en-Laye navazuje na klášterní chudobinec založený v roce 1228. Ve stávající budově sídlí od roku 1881 a od roku 1956 je veřejnou nemocnicí. Nemocniční kaple podle projektu Alfreda-Nicolase Normanda je památkově chráněná.\n\nV Poissy založil špitál Ludvík IX. Francouzský. Moderní nemocnice byla otevřena v roce 1856. Plánuje se výstavba nové šestipodlažní budovy, která by měla být otevřena v dubnu 2020. \n\n"}
{"id": "1522563", "url": "https://cs.wikipedia.org/wiki?curid=1522563", "title": "Richard Donner", "text": "Richard Donner\n\nRichard Donner, rodným jménem Richard Donald Schwartzberg, (* 24. dubna 1930, Bronx, New York, USA) je americký filmový a televizní režisér a producent. Po úspěšné režii filmového hororu \"Přichází Satan!\" (1976) se proslavil režírováním prvního moderního filmu o superhrdinovi \"Superman\" (1978) s Christopherem Reevem v hlavní roli.\n\nPozději režíroval filmy jako \"Rošťáci\" (1985) a \"Strašidelné Vánoce\" (1988) a přitom filmovou sérií \"Smrtonosná zbraň\" znovuoživil žánr tzv. \"buddy-movies\", tedy filmů, jež stojí na ústřední dvojici charakterů.\n\nSpolečně se svojí ženou producentkou Lauren Shuler Donnerovou vlastní produkční společnost, která vešla do obecného povědomí zejména produkováním filmové série X-Men. \n\nV roce 2000 obdržel cenu prezidenta Akademie science-fiction, fantasy a hororových filmů. Podle filmového historika Michaela Barsona je Richard Donner jedním z nejspolehlivějších tvůrců akčních trháků v Hollywoodu.\nVzdělání: New York University\n\nKnihy: Superman Vs. Zod, Action Comics (1938-2011), Annual #10, další \n\nTelevizní pořady: Perversions of Science\n"}
{"id": "1522565", "url": "https://cs.wikipedia.org/wiki?curid=1522565", "title": "Pasterelóza", "text": "Pasterelóza\n\nPasterelóza (pasteurellosis) je infekční onemocnění vyvolané bakteriemi rodu Pasteurella. Vyskytuje se u zvířat i u lidí, jsou vzájemně přenosné (antropozoonóza). Nejčastější původce je \"Pasteurella multocida\". Vylučuje endotoxin, který komplikuje průběh nemoci. U zvířat je nejčastější kapénková infekce, je postižen dýchací aparát. U lidí je nejčastěji postižena kůže při poškrábání (kočka) či pokousání. Zvířata mohou být latentními nosiči mnoha druhů pasterelóz. U nich se nemoc neprojeví vůbec či probíhá skrytě, zato u člověka může vyvolat závažné onemocnění s celoživotními následky.\n\nV současné době zahrnuje skupina Pasteurellaceae pět rodů: Pasteurella, Actinobacillus, Haemophilus, Mannheimia a Lonepinella. Místo pasterelóza lze najít i pojem mannheimióza (mannheimiosis).\n\nHistoricky se u nás vyskytovala \"infekční rýma králíků\". Pokud se dostala do chovu, bylo obtížné ji vytěsnit. Klinicky se objeví kašel (prskání), otečou oči, výtok z nosu, na těle se mohou vyskytnout abscesy. Zápaly plic se přenáší jako kapénková infekce. Akutní projevy jsou hlavně u nově narozených, kde způsobují vysoký úhyn. U dospělých může nemoc přejít do chronického stádia, kdy zvíře nemá klinické příznaky, ale je nositelem nemoci.\n\nNa infekční rýmě králíků se podílejí v první fázi viry, poté Pasterella multocida, poté Staphylococcus arureus případně další bakteriální komplikace. Dnes se před názvem \"infekční rýma králíků\" preferuje laboratorní diagnóza – pasterelóza. Na její potvrzení je zapotřebí kultivační nález prováděný ze stěrů nosu nebo při úhynu přímo z plic (do ústavu se doručí čerstvě uhynulý králík).\n\nExistují vakcíny proti pasterelóze králíků, podávají se ramlicím. Vakcinace omezuje výskyt nemoci, ale neumí ji zcela vyloučit. K léčení se používají antibiotika podávaná ve vodě či přímo v granulovaném krmivu jako medikace. U velkochovů králíků je na prvním místě prevence. Nesmí se nakoupit infikovaný králík. Vozit králíky na výstavy je naprosto vyloučeno, tam je nakažení vysoce pravděpodobné. Důležitá je měsíční karanténa.\n\nČinčily chované ve velkochovech jako zdroj kůží jsou vysoce náchylné na plicní onemocnění. Bez klimatizace, turnusového chovu, naprostého sucha a vzdušné vlhkosti jen kolem 40% nelze zabránit infekci. Pasterelóza u činčil probíhá podobně jako u králíků. Bez vakcinace a dlouhodobé medikace krmiva ji není možné odstranit.\n\nBRD (\"bovine respirátory disease\") neboli Respirační syndrom skotu je komplex onemocnění dýchacího aparátu skotu. Začíná jako virová infekce, pokračuje jako bakteriální zápal plic. Nejčastěji onemocní telata a mladý dobytek.\n\n\"P. multocida a P.haemolytica\" jsou hlavními původci bakteriálních komplikací. Prevence se provádí plošnou vakcinací krav před porodem a telat po porodu širokospektrální vakcínou. Vakcína je hlavně na virové původce. Některé vakcíny obsahují i antigeny \"Pasterella multocida\".\n\nLéčení se provádí antibiotiky a to injekční formou. Moderní je technika „one shot injection“, kdy se jedinou aplikací depotního antibiotika zajistí celý léčebný cyklus (antibiotická clona na 5 a více dní). Důležitá je separace nemocných od zdravých, telat od jalovic a býčků. K tomu slouží vzdušný odchov. Turnusový provoz používá jako prevenci před pasterelózou kromě vakcinace i preventivní podávání antibiotik při přesunu a to v krmivu (vodě) po dobu 3-5 dní. Při přesunech je nutno dodržet karanténní opatření. Ty zahrnují separaci od zbytku stáda po dobu 1 měsíc.\n\nPasterelóza nastupuje často jako následné onemocnění při plicních parazitózách (Parazitární onemocnění). Stres je hlavním rizikovým faktorem. Na onemocnění se podílejí tři bakterie: \"Mannheimia haemolytica, Bibersteinia trehalosi, Pasteurella multocida\". Projevuje se jako akutní zápal plic a u jehňat a kůzlat mívá smrtelné následky. Léčení se provádí podáváním antibiotik a to ve vodě či injekční formou. \n\n\"P. multocida\" a \"P. caballi\" vyvolávají závažné pneumonie (zápal plic). Vakcinace se neprovádí, léčení pouze injekčními antibiotiky. Zápaly plic mohou u koní zanechat trvalé následky a \"artritis\" (zánět kloubů) s příznaky kulhání, je další projev pasterelózy. \n\n\"P. multocida\" vyvolává těžké zápaly plic. Zvláště u selat končívají úhyny. U prasnic může vyvolat potraty (aborty). \"Sípavka prasat\" je primárně způsobena bakterií \"Bordetella bronchiseptica\", ale \"P. multocida\" je závažná komplikace, které se na rozvoji nemoci podílí. \"P.aerogenes\" je důležitá při přenosu na člověka, který se děje kousnutím. \n\nProbíhá často jako sezónní onemocnění. Projevuje se výtokem z očí a nosu, zápalem plic. Dospělý jedinec může být latentní hostitel, koťata onemocní během několika týdnů po narození. U koťat bývá nemoc smrtelná, pokud není včas podáno antibiotikum. Akutní zánět dělohy či chronická endometritida je dalším projevem pasterelózy.\n\nKočka je hlavním přenašečem pasterelózy na člověka.\n\n\"P. canis\" se vyskytuje u mnoha zdravých jedinců a to nejen koček, ale i psů, koňů, fretek, králíků atd. U většiny nevyvolá žádné onemocnění. Vyskytuje se jako bakteriologický nález při zánětech vnějšího zvukovodu, při infekčních zánětech spojivek, rhinitid (Rýma) a osteomyelitid (Osteomyelitida). U koňů může být příčinou artritid (zánět kloubů).\n\nJe přenosná na člověka, u něhož způsobuje infekce různého typu od kůže přes oční a nosní aparát až po prostatu Předstojná žláza.\n\nProbíhá jako akutní zápal kůže a měkkých tkání. V místě napadení vzniká otok, zarudnutí, bolestivost, zvýšená citlivost. \nJako druhý je nejčastěji postižen dýchací aparát. Způsobuje zápaly plic, při dlouhodobém průběhu pak fibrózní zápal poplicnice a pohrudnice. Léčí se antibiotiky.\n\n\"P. stomatis\" se vyskytuje u psů a je přenosná na člověka kousnutím. Vyvolává zarudnutí kůže, které se může šířit na okolní tkáň a končit až sepsí.\n\n\"P. dagmatis\" je roznášena psím kousnutím, u lidí vyvolává horečnaté onemocnění podobné sepsi (otrava krve).\n\n\"P. langaa\" nevyvolá u psa onemocnění, ale může se přenést na člověka kousnutím.\n\nCholera drůbeže je nákaza vzácně přenosná i na člověka. Projevuje se jako zápal plic. Je způsobena \"P. multocida\". \nKlovnutí drůbeže může u lidí vyvolat kožní onemocnění, jehož původcem je \"P. anatis.\"\n\nZe všech zvířat je možný přenos na člověka Antropozoonóza, nejčastěji jako škrábnutí či kousnutí, méně často jako kapénková infekce (vdechnutí). \n\n\n\n"}
{"id": "1522569", "url": "https://cs.wikipedia.org/wiki?curid=1522569", "title": "Kategorie bytu", "text": "Kategorie bytu\n\nKategorie bytu byl v socialistickém Československu a následně v České republice údaj charakterizující kvalitu a stupeň vybavenosti bytu ústředním topením a základním příslušenstvím (koupelnou a záchodem). Obvykle se uváděl ve spojení s počtem obytných místností a kuchyní, např. „byt 3+1 I. kategorie“. V souvislosti s deregulací nájemného tato kategorizace v letech 2000–2010 postupně zanikla.\n\nV roce 1964 byla vyhláškou č. 60/1964 Sb. zrušena řada starších vyhlášek, vydaných v Úředním listu, například vyhláška č. 224/1946 Ú. l., o určení úplaty za užívání bytů a jiných místností v domech konfiskovaných podle dekretu č. 108/1945 Sb. v pohraničí, vyhláška č. 424/1948 Ú. l., o úplatě za používání osobního výtahu, vyhláška č. 411/1950 Ú. l., o úpravě nájemného z bytů a jiných místností dokončených po 5. květnu 1945, a obecně všechny předpisy vydané před 5. květnem 1945, pokud upravují určování úhrady za byty přenechané do užívání občanům a za služby spojené s užíváním těchto bytů. Není vyloučeno, že některý z těchto předpisů obsahoval nějakou kategorizaci bytů. \n\nJednotnou kategorizaci zavedla vyhláška Ústřední správy pro rozvoj místního hospodářství č. 60/1964 Sb., o úhradě za užívání bytu a za služby spojené s užíváním bytu, v § 4: \nZákladní příslušenství bytu I. a II. kategorie se považovalo za jeho součást, bylo-li přímo v bytě pod uzavřením anebo i mimo byt, avšak ve stejném podlaží a užíval je výhradně jen nájemce.\n\nRozdělení bytů do kategorií do čtyř kategorií podle rozsahu základního příslušenství a způsobu vytápění pro určení maximální výše nájemného stanovila poté vyhláška ministerstva financí č. 176/1993 Sb., o nájemném z bytu a úhradě za plnění poskytovaná s užíváním bytu, a to v § 4: \n\nMaximální základní měsíční nájemné za 1 m² podlahové plochy bytu podle § 5 vyhlášky 176/1993 Sb. činilo v bytě\n\nPro „nižší kvalitu bytu“, odstupňovanou různými dalšími parametry (např. elektrifikace, plynofikace, výtah, suterénní a vlhké byty), a podle umístění v části obce, chráněném území aj. pak byla stanovena možnost úpravy základního nájemného v procentech dolů i nahoru. \n\nVyhláška č. 176/1993 Sb. byla zrušena nálezem ústavního soudu č. 231/2000 Sb. na návrh skupiny senátorů, protože zákonem č. 135/1994 Sb. zaniklo zákonné zmocnění, na jehož základě byla vydána. \n\nZařazení bytu do kategorií I–IV bylo v České republice sledováno ještě při sčítání lidu v roce 2001. V roce 2001 bylo v České republice nasčítáno 3 827 678 bytů. Podíl bytů I. kategorie mezi lety 1991 a 2001 stoupl z 69,9 na 88,5 %. Do II. kategorie v roce 2001 spadalo 10,5 % bytů, do III. kategorie 2,8 % bytů, podíl bytů IV. kategorie mezi lety 1991 a 2001 klesl ze 4,9 na 1,3 %. Byty III. a IV. kategorie byly převážně v rodinných domech (kde do těchto kategorií spadalo zhruba 6 % bytů), zatímco v bytových domech jen kolem 1 % bytů.\n\nPodle tradované informace tato kategorizace bytů údajně zanikla účinností zákona č. 107/2006 Sb., o jednostranném zvyšování nájemného z bytu a o změně občanského zákoníku, ač tento zákon neobsahuje žádná zrušovací ustanovení.\n\nS dočasnou účinností od 31. března 2006 do 31. prosince 2010 zákon č. 107/2006 Sb. používá pojem „byt se sníženou kvalitou“, což podle § 2 písm. e) byl byt bez ústředního vytápění a s částečným nebo společným základním příslušenstvím, nebo byt bez ústředního vytápění a bez základního příslušenství, nebo byt s ústředním vytápěním bez základního příslušenství. Základním příslušenstvím se přitom rozuměly koupelna nebo koupelnový, popřípadě sprchový kout a splachovací záchod; základní příslušenství se považovalo za součást bytu, i když bylo v domě mimo byt, pokud jej užíval jen nájemce bytu. Ústředním vytápěním se rozumělo vytápění zdrojem tepla, který je umístěn mimo byt, nebo který je umístěn v místnosti k tomu určené, včetně sklepa v rodinném domě s jedním bytem, nebo jiné elektrické nebo plynové vytápění.\n"}
{"id": "1522570", "url": "https://cs.wikipedia.org/wiki?curid=1522570", "title": "Kate Millett", "text": "Kate Millett\n\nKatherine Murray Millett (14. září 1934 – 6. září 2017) byla americká feministická spisovatelka, pedagožka, umělkyně a aktivistka. Absolvovala Oxfordskou univerzitu. Je jí připisován klíčový vliv na druhou vlnu feminismu a proslavila se především svou knihou \"Sexual Politics\" (1970), která vycházela z její dizertační práce na Kolumbijské univerzitě.\n\nMillettové knihy vycházejí především z jejího aktivismu, především za ženská práva a reformu v péči o duševní zdraví. Dále napsala několik autobiografických memoárů, ve kterých se zabávala svojí sexualitou, duševním zdravím a vztahy. V šedesátých a sedmdesátých letech dvacátého století přednášela na Univerzitě Waseda, Bryn Mawr College, Barnard College a Kalifornské univerzitě v Berkeley. Mezi její později napsaná díla patří \"The Politics of Cruelty\" (1994) o státem povoleném mučení v mnoha zemích nebo \"Mother Millett\" (2001) o vztahu se svojí matkou. Mezi lety 2011 a 2013 získala ocenění Lambda Literary Award a Courage Award for the Arts a byla uvedena do National Women's Hall of Fame.\n\n"}
{"id": "1522571", "url": "https://cs.wikipedia.org/wiki?curid=1522571", "title": "Hezekiél Sepeng", "text": "Hezekiél Sepeng\n\nHezekiél Sello Sepeng (* 30. června 1974 Potchefstroom) je bývalý jihoafrický běžec na středních tratích. Byl známý pod přezdívkou \"Potchefstroom Express\". \n\nNa Hrách Commonwealthu v roce 1994 získal v běhu na 800 m stříbrnou medaili a vyhrál tuto trať na Univerziádě 1995. Ve finále osmistovky na olympiádě 1996 doběhl druhý za Norem Vebjørnem Rodalem a stal se prvním černým olympijským medailistou v historii jihoafrického sportu. Obsadil druhé místo na hrách Commonwealthu 1998 a na mistrovství světa v atletice 1999. Na Letních olympijských hrách 2000 skončil v běhu na 800 m čtvrtý.\n\nV letech 2005 až 2007 měl zastavenou činnost za užívání nandrolonu.\n\n"}
{"id": "1522572", "url": "https://cs.wikipedia.org/wiki?curid=1522572", "title": "Lisa Della Casa", "text": "Lisa Della Casa\n\nLisa Della Casa (2. února 1919 Burgdorf – 10. prosince 2012, Münsterlingen) byla švýcarská sopranistka známá především jako interpretka hlavních hrdinek v operách Wolfganga Amadea Mozarta a Richarda Strausse a německých písní. Byla také označována jako ve své době „nejkrásnější žena na operní scéně“. \n\nLisa Della Casa se narodila v Burgdorfu ve Švýcarsku italsko-švýcarskému otci Francescovi Della Casa a bavorské matce Margarete Mueller. Když jí bylo 15 let, začala studovat zpěv na konzervatoři v Curychu. Mezi její učitele patřila Margarete Haeser. \n\nV roce 1940 debutovala na operní scéně v titulní roli Pucciniho opery \"Madama Butterfly\" v Městském divadle Solothurn-Biel. V roce 1943 vstoupila do souboru Curyšské městské opery (zůstala její členkou až do roku 1950) a zpívala různé role, například Královnu noci v Mozartově \"Kouzelné flétně\" či Dorabellu v \"Così fan tutte\". Později zpívala i roli Fiordiligi. V roce 1946 zpívala roli Zdenky v opeře Richarda Strausse \"Arabella\" v Městské opeře v Curychu po boku Marie Cebotari v roli Arabelly. Maria Cebotari se uznale vyjádřila o jejím talentu, a prosadila její pozvání na festival v Salcburku v roce 1947. Zde zpívala opět Zdenku v inscenaci, kde v hlavních rolích zpívali Maria Reining a Hans Hotter. Po premiérovém představení sám Strauss její vystoupení komentoval: „Malá Della Casa bude jednoho dne Arabellou!“ (). Téhož roku, dne 18. října debutovala ve Vídeňské státní opeře a zpívala roli Neddy v Leoncavallově opěře \"Komedianti\". Brzy se přestěhovala do Vídně a stala se členkou souboru Vídeňské státní opery. V roce 1949 debutovala na scéně La Scaly v Miláně jako Sofie v Straussově \"Růžovém kavalírovi\" a Marzelline v Beethovenově \"Fideliovi\". Victor de Sabata, tehdejší hudební režisér opery La Scala, se ji pokusil přesvědčit, aby se přestěhovala do Milána, ale ona se rozhodla zůstat ve Vídni. \n\nNa britských scénách debutovala rolí hraběnky Almaviva v Mozartově \"Figarově svatbě\" na festivalu v Glyndebourne. Poprvé zpívala titulní roli v opěře \"Arabella\" v Bavorské státní opeře v Mnichově v roce 1951. Tato role se stala pro ni rolí charakteristickou. V roce 1952 zpívala part Evy ve Wagnerově opeře \"Mistři pěvci norimberští\" na Bayreuthském festivalu, to bylo ale jejím jediným vystoupením v Bayreuthu. \n\nV roce 1953 zpívala Arabellu v představeních bavorské státní opery v londýnské Covent Garden, a poprvé zpívala roli Oktaviána v \"Růžovém kavalírovi\" na salcburském festivalu. Dne 20. listopadu 1953 debutovala v Metropolitní opeře v New Yorku jako hraběnka Almaviva ve \"Figarově svatbě\". Od svého debutu zpívala v 173 operních představeních v MET, až do svého posledního představení dne 9. prosince 1967, opět jako hraběnka Almaviva. Její repertoár na MET byl následující: \n\n\nV roce 1955 poprvé zpívala roli maršálky v \"Růžovém kavalírovi\" Richarda Strausse; bylo to v sérii představení při příležitosti otevření obnovené vídeňské státní opery. Zpívala tedy postupně všechny tři hlavní ženské role v této opěře – Sofii, Oktaviána i Maršálku. V Curychu dokonce v jediném představení vystoupila jako Annina, když zaskočila za indisponovanou kolegyni. \n\nSalzburský festival byl jedním z nejdůležitějších míst v její kariéře. Ariadnu zpívala v Straussově \"Ariadně na Naxu\" a Donnu Elviru v Mozartově \"Donu Giovannim\" v roce 1954 a znovu v roce 1956, Chrysothemis v Straussově \"Elektrě\" a hraběnku Almaviva zde zpívala v roce 1957. Ve stejném roce také měla v rámci festivalu vlastní recitál, který byl nahrán na gramofvonové desky. Roli Arabelly zde zpívala v roce 1958. O jejím vystoupení v této roli se velice pochvalně vyjádřila její kolegyně Inge Borkh. \n\nV roce 1959 zpívala Paminu v \"Kouzelné flétně\". Dne 26. července 1960 byl provoz v nově postaveném salcburském Festspielhausu zahájen představením opery \"Růžový kavalír\" pod taktovkou Herberta von Karajana. V tomto představení zpívala roli Maršálky spolu se Senou Jurinac jako Oktaviánem a Hilde Gueden jako Sofií. Herbert von Karajan a filmový režisér Paul Czinner plánovali převést představení na filmové plátno. Požádali Lisu Della Casa, aby ve filmu zpívala roli Maršálky a ona s radostí souhlasila. Producent nahrávací společnosti EMI Walter Legge ale prosadil do filmu svou manželku, Elisabeth Schwarzkopf. Na druhou stranu Della Casa nahradila ve filmové produkci Mozartovy opery \"Don Giovanni\" z roku 1954 Schwarzkopfovou. \n\nAčkoli odzpívala všechna plánovaná představení sezóny (Maršálku a hraběnku Almaviva), překvapila veřejnost prohlášením, ze v Salzburgu už nikdy nebude zpívat () \n\nSvé publikum znovu překvapila, když se ujala titulní role v opeře \"Salome\" v Bavorské státní opeře v Mnichově v roce 1961. \n\nPo tomto roce vystoupila v několika dramatických rolích v italských operách. Uspěla zejména jako Desdemona ve Verdiho \"Otellovi\" a v hlavní roli v Pucciniho \"Tosce\", ale nakonec se vrátila k lyrickým rolím v operách Wolfganga Amadea Mozarta a Richarda Strausse. V roce 1964, kdy Elisabeth Schwarzkopf (nyní její kolegyně a rivalka v souboru Vídeňské státní opery) debutovala v Metropolitní opeře v New Yorku jako Maršálka v \"Růžovém kavalírovi\", zpívala Della Casa roli Oktaviána. Ačkoliv se očekával společenský skandál mezi rivalkami, nebyly během tohoto období mezi oběma sopranistkami patrné žádné konflikty. \n\nDalšími významnými rolemi, kterých se Lisa Della Casa ujala, byla Kleopatra v Händelově opeře \"Julius Caesar\", hraběnka v Straussově opeře \"Capriccio\", Ilia v Mozartově \"Idomeneovi\" a ženské role v opeře \"Der Prozess\" od Gottfrieda von Einem.\n\nV polovině šedesátých let začala její chuť vystupovat na operní scéně klesat a absolvovala méně představení. Připustila, že se jí „hudební obchod“ s jeho intrikami a marnostmi nelíbí.\n\nBěhem své kariéry kouřila. V televizním rozhovoru BBC z roku 1963 vedeném v angličtině, jí reportér položil otázku, zda kouření neškodí jejímu zdraví. S úsměvem odpověděla: \"„Víte, ve Vídni jsem navštívila lékaře – specialistu, a ten mi řekl, že zpěv je pro mě nebezpečnější než kouření, a přitom kouřím déle, než zpívám.„\" \n\nNahrála několik kompletních operních nahrávek především pro společnost Decca: její interpretace hraběnky Almaviva ve \"Figarově svatbě\" (dirigent Erich Kleiber) a titulní role v \"Arabelle\" (dirigent Sir Georg Solti) jsou považovány za nejlepší nahrávky těchto rolí. V roce 1953 nahrála pro Deccu první nahrávku cyklu \"Vier letzte Lieder\" (\"Čtyři poslední písně\") Richarda Strausse (dirigent Karl Böhm) a mnoho milovníků klasické hudby prohlašuje, že tato nahrávka je nejlepší dostupnou. Roli Elvíry v \"Donu Giovannim\", zpívala v obsazení, které bylo považováno za nejlepší ve své době. Titulní roli zde zpíval Cesare Siepi, dirigoval Wilhelm Furtwängler a nahrávka je k dispozici na CD i DVD. Nahrála nezapomenutelnou hraběnku Almaviva pod vedením Ericha Leinsdorfa v Metropolitní opeře v New Yorku, kde v hlavní roli hrál americký basbaryton Giorgio Tozzi. \n\nJako interpretka písní vystupovala často s německým klavíristou Sebastianem Peschkem a maďarským Arpadem Sandorem. Několikrát vystoupila v uznávaném americkém televizním \"hudebním\" pořadu \"The Bell Telephone Hour\" a pravidelně se objevovala ve švýcarské televizi. \n\nV říjnu 2007 a listopadu 2008 Lisa Della Casa, její rodinní příslušníci a její kolegové, souhlasili s tím, že vystoupí v rámci německého dokumentárního filmu \"Liebe einer Diva\" o jejím životě a kariéře., wunderlichmedien.com; zpřístupněno 1. července 2015. Film naposledy uvedla německá televizní stanice 3SAT dne 5. dubna 2010. Ve filmu jsou rozsáhlé dokumentární záběry i vzácné záběry z televizních pořadů. \n\nByla dvakrát vdaná. Její první manželství skončilo po krátké době rozvodem. V roce 1949 se provdala za jugoslávského novináře a houslistu Dragana Debeljeviče (1921–2014), se kterým měla dceru Vesnu.\n\nV roce 1970 její dcera Vesna Debeljevic, tehdy dvacetiletá, měla vážné zdravotní problémy (aneuryzma). Po jejím onemocnění začala Lisa Della Casa omezovat počet svých vystoupení. Vesna podstoupila náročnou operaci, která jí zachránila život, ale nezůstala bez následků. Lisa Della Casa se rozhodla ještě více omezit své koncertování a věnovat se ošetřování své dcery. Koupila dům ve Španělsku, kde rodina mohla v pohodlí žít po většinu roku.\n\nNaposledy vystoupila na veřejnosti dne 25. října 1973 ve Vídeňské státní opeře v roli Arabelly. Následujícího roku (ve věku 55 let) oznámila svůj odchod do důchodu. Její publikum bylo zmateno, protože odešla na vrcholu kariéry, „žádná vysvětlení, žádný návrat, žádné mistrovské kurzy, žádné rozhovory, žádná soukromá vystoupení“. Věnovala se pouze péči o svou dceru. Vesna v dokumentárním filmu \"Lisa Della Casa: Liebe einer Diva, Porträt der Sopranistin\" mluví o „neustálé, neomezené lásce“ své matky ().\n\nLisa Della Casa zemřela 10. prosince 2012 v Münsterlingenu ve Švýcarsku. Salcburský Festspielhaus vyvěsil černou vlajku jako oznámení její smrti. \n\n\n\n"}
{"id": "1522574", "url": "https://cs.wikipedia.org/wiki?curid=1522574", "title": "Zetor 12011", "text": "Zetor 12011\n\nZetor 12011 je základním typem traktorů Zetor 120xx vyráběných podnikem Zetor, n.p. od roku 1974 do roku 1980. Po roce 1980 se výroba traktorů UŘ II definitivně přemístila do n.p. ZTS Martin na Slovensko. Jeho modifikace s pohonem 4x4 je Zetor 12045. Do roku 1980 byl nejsilnějším traktorem vyráběným v národním podniku Zetor.\n\n\n\nV podniku ZTS Martin byly Zetory UŘ II modernizovány ve třech etapách: A, B, C (C měla provedení M 88, Super a M 99)\n\nZetor 12045 byl také vyráběn jako stavebnice/model VD (výrobní družstvo) IGRA v různých barvách. Je prodáván dodnes.\n"}
{"id": "1522578", "url": "https://cs.wikipedia.org/wiki?curid=1522578", "title": "Kathleen Booth", "text": "Kathleen Booth\n\nKathleen Booth (* 1922) vytvořila první jazyk symbolických adres a navrhla assembler pro první počítačové systémy na Londýnské univerzitě. Byla jedním z autorů návrhu tří různých strojů včetně ARC (Automatic Relay Calculator), SEC (Simple Electronic Computer) a APE(X)C.\n\n"}
{"id": "1522581", "url": "https://cs.wikipedia.org/wiki?curid=1522581", "title": "Ráječek", "text": "Ráječek\n\nRáječek (německy \"Klein Raasel\") je vesnice, součást města Zábřeh v okrese Šumperk. Tvoří jednu ze základních sídelních jednotek města. Nachází se u železniční tratě Česká Třebová – Přerov, která jej společně s Moravskou Sázavou odděluje od vlastního Zábřehu. Okrajem vsi vede silnice I/44.\n\nPrvní písemní zmínka o vsi pochází z roku 1273. Ráječek byl lénem olomouckého biskupa a spadal do mohelnické a následně do mírovské lenní provincie. Od roku 1613 patřil do mírovského panství. Po zrušení patrimoniální správy v roce 1848 byl samostatnou obcí. V roce 1950 se stal součástí Zábřehu a byl jeho místní částí. K 1. lednu 1976 byl tento status zrušen. Ráječek je jednou ze základních sídelních jednotek Zábřehu.\n"}
{"id": "1522582", "url": "https://cs.wikipedia.org/wiki?curid=1522582", "title": "Československé státní lesy a statky", "text": "Československé státní lesy a statky\n\nČeskoslovenské státní lesy a statky byl státní podnik, který vznikl na základě zákona č. 404 ze dne 18. prosince 1922 (o úpravě hospodaření ve státních závodech, ústavech a zařízeních, jež převahou nemají plniti úkoly správní) a vládního nařízení č. 206/1924 ze dne 25. září 1924 (kterým se provádí zákon o úpravě hospodaření ve státních závodech, ústavech a zařízeních, jež převahou nemají plniti úkoly správní) Sbírky zákonů a nařízení Ministerstvem zemědělství (ústřední ředitelství státních lesů a statků) v Praze. V roce 1921 bylo zřízeno výnosem Ministerstva zemědělství Generální (později Ústřední) ředitelství státních lesů a statků jako odbor Ministerstva zemědělství. Generální ředitelství řídilo a kontrolovalo hospodaření podniku, přičemž se jeho organizace několikrát měnila. Největší změny byly provedeny v roce 1935 (zánik Státního pozemkového úřadu) a za Protektorátu Čechy a Morava.\n\nV roce 1940 došlo k rozdělení na útvar státních lesů a státních statků. Ředitelství státních lesů a statků (ŘSLS) plnily až do roku 1935 funkci vrchní správy (pro Čechy, Moravu a Slezsko v Praze, Liberci, Třeboni, Frýdku, Hodoníně). Vedle nich pak na stejné úrovni pracovala ředitelství školních lesních statků (ŘŠLS), Semenářských závodů v Praze, Lesní taxační kancelář (LTK) v Brandýse nad Labem (od r. 1935) a 2 prodejny dřeva, na nichž se státní lesy účastnily (ČUPOD a Nákupní správa SLS). Nižší složku tvořila správa státních lesů (SSL) nebo správa státních lesů a statků (SSLS), dělená na polesí a dále na hájenství. Na stejnou organizační úroveň (jako SSL a SSLS) byly postaveny správy státních pil (SSP), správy státních skladů dřeva (SSSD) a správy státních lesních drah (SSLD).\n\n„Ředitelství císařských statků v Praze” bylo ústředním orgánem pro správu císařských statků v Čechách. Vzniklo po roce 1848, kdy došlo v důsledku přechodu českých statků toskánských vévodů do majetku habsburského rodu k přeměně dosavadního orgánu „Administrace toskánských statků v Čechách”. Názvy dvorského státního úřadu se v průběhu let různě měnily:\n\nPo roce 1848 dvorský státní úřad ředitelství sestával z vlastního ředitelství, stavební a lesní inspekce, účtárny a hlavní pokladny. Hlavní pokladna císařských soukromých a rodinných statků v Praze zajišťovala se svou účtárnou finanční správu veškerých císařských majetků v Čechách a do její působnosti náleželo hlavně odvádění financí z jednotlivých panství svému majiteli do Vídně, spravování fondů císařských velkostatků a dolů, kontrolování a revidování účtů těch císařských velkostatků, které ředitelství podléhaly. Hlavní pokladna tvořila sice jedno z pražských ředitelských oddělení, ale její agenda spadala do působnosti „Pokladny soukromých a rodinných fondů ve Vídni”. Pražské ředitelství a jeho pokladna spravovaly v Čechách rozsáhlý majetkový komplex.\n\nVe středních Čechách zahrnoval majetkový komplex doménu statků Buštěhrad, Kácov, Tachlovice a Zvoleněves, v severních Čechách statky Horní Police, Zákupy, Ploskovice se Svádovem a Zahořany, západních Čechách panství Červené Poříčí. K těmto původním velkostatkům přibyly roku 1875 Bystré, roku 1881 Bezno a Smiřice s Cerekvicemi a Nedělištěm. Bezno a Smiřice spravovala v letech 1902–1912 „Inspekce císařských soukromých a rodinných statků ve Smiřicích”, která účetně spadala pod hlavní pokladnu pražského ředitelství.\n\nV letech 1896–1898 spravovalo ředitelství také moravské statky Hodonín a Velké Pavlovice a na Slovensku Šaštín a Holíč. V roce 1898 vznikla pro jejich správu „Inspekce císařských soukromých a rodinných statků v Hodoníně”, taktéž podřízená ředitelství v Praze. Ještě téhož roku byla Inspekce v Hodoníně začleněna pod pravomoc „Ředitelství císařských soukromých a rodinných statků ve Vídni”, čímž byla ukončena podřízenost moravských a slovenských panství na pražské hlavní pokladně.\n\nPo vzniku nového Československa uvalilo ministerstvo zemědělství svým výnosem z 29. dubna 1919 na bývalé císařské velkostatky v Čechách vnucenou správa a dosavadní název ředitelství změnilo na „Ředitelství bývalých císařských statků v Praze”, jehož nástupnickým orgánem se roku 1921 stalo „Ředitelství státních lesů a statků v Praze”.\n\nZákonem ze dne 12. srpna 1921 č. 354/1921 Sb. o převzetí statků a majetku, připadlých podle mírových smluv československému státu, nabyl Československý stát všech statků a jmění rakouského státu a habsburské panovnické rodiny na území ČSR. V říjnu 1921 bylo zrušeno „Ředitelství císařských soukromých a rodinných statků v Praze” a zřízeno „Ředitelství státních lesů a statků v Praze”. Hospodářský celek státních lesů a statků se vytvářela postupně, přičemž základ státního pozemkového majetku tvořily státní a korunní lesy a statky bývalého Rakousko-Uherska, velkostatky příslušníků habsburského rodu a velkostatky převzaté státem při provádění pozemkové reformy. Kromě toho převzalo ministerstvo zemědělství statky náboženského a studijního fondu a správu nadačních statků. Vedle zemědělské půdy stát získal též zemědělskoprůmyslové podniky. V roce 1921 odkoupil nový československý stát od knížete Fürstenberga velkostatek v Lánech, který sloužila jako letní sídlo prezidenta republiky a Státní statek kanceláře prezidenta republiky. Převzetí velkostatků pod vnucenou správou do státního majetku se protáhlo až do roku 1923.\n\nČeskoslovenské státní lesy a statky sestávaly v roce 1921 jednak ze statků bývalého „Ředitelství císařských statků v Praze”, lesů a statků členů bývalé panovnické rodiny Habsbursko-Lotrinské (statků posledního panovníka Karla a jeho manželky Zity, pak dalších osob z rodiny, zvláště bývalého následníka trůnu Františka Ferdinanda d’Este a jeho potomků, statků arcivévody Bedřicha, ze statků rodinného fondu a statků Řádu německých rytířů u Opavy) a dále z majetku, získaného z prováděné pozemkové reformy (162 000 ha; 20 000 ha získaných směnou).\n\nV Čechách to byly velkostatky v Zákupech-Polici, Ploskovicích, Zvoleněvsi, Buštěhradě, Tachlovicích, Kácově, Korunním Poříčí (Červené Poříčí), Bystrém, Brandýse n. L., Bezně, Smiřicích, dále v Konopišti, Chlumu u Třeboně, Ostrově u K. Varů a cukrovary ve Zvoleněvsi a Smiřicích v celkové výměře 56 459 ha. Na Moravě se jednalo o velkostatky v Hodoníně a Velkých Pavlovicích, Židlochovicích a Ivanovicích v celkové výměře 18 964 ha; ve Slezsku velkostatky Frýdek a Těšínská Komora v celkové výměře 34 293 ha a na Slovensku velkostatky v Holíči, Šaštíně, Vigláši a Topolčankách v celkové výměře 50 450 ha.\n\nS dosavadní výměrou státních statků v Blatně (vyměněn r. 1929 za Rožmitál pod Třemšínem), Jáchymově, Jindřichově Hradci, nadačních statků Michli-Malešicích a Štěrboholech činila celková rozloha 63 772 ha, na Slovensku s lesním ředitelstvím v B. Bystřici, Žarnovici, Lip. Hrádku a Solném Hradě (234 131 ha) 284 583 ha a s ředitelstvím státních lesů v Užhorodě tak státní statky zaujímaly rozlohu 770 825 ha (3 900 000 měřic); z toho připadalo na země Čechy, Morava a Slezsko a Slovensko 407 073 ha, na Podkarpatskou Rus 363 752 ha.\n\nV roce 1924 byly vnucené správy zrušeny a všechny tyto velkostatky byly podrobeny v rámci příslušných zákonů a nařízení, obdobně jako jiné velkostatky nad určitou míru, první pozemkové reformě, při které stát získal další lesní plochy a půdu, k tomu nabyl i další menší plochy a objekty koupí a směnou. Vládním nařízením č. 206 z 25. září 1924, kterým se prováděl zákon číslo 404 z 18. prosince 1922 o úpravě hospodaření ve státních závodech a ústavech, byly za státní podnik, spravovaný podle zásad obchodního hospodaření uznány (mimo dalších):\n\nSprávou SLS a dozorem nad nadačními statky bylo již v roce 1919 pověřeno ministerstvo zemědělství (MZ), ostatní agendu vykonávala další ministerstva. Za účelem hospodářského, technického, komerčního a administrativního vedení SLS zřídilo MZ vlastní orgán - Ústřední ředitelství státních lesů a statků (ÚŘSLS). Charakter státního podniku, spravovaného podle zásad obchodního hospodářství ve smyslu zákona č. 404/1922 Sb., obdrželo vládním nařízením č. 206/1924 Sb., na jehož základě přináleželo vrchní vedení SLS i nadále ministerstvu zemědělství. Vedle tohoto nejvyššího rezortního orgánu byl 1. ledna 1926 zřízen i Správní sbor. Do působnosti správního sboru patřily záležitosti vrchního vedení podniku SLS. Předsedou a zástupcem předsedy správního sboru byli ústřední ředitel státních lesů a statků a jeho náměstek. Kromě toho fungoval správní sbor pro školní statky státních zemědělských škol, státní výzkumné zemědělské ústavy a Státní diagnostický a seroterapeutický veterinární ústav v Ivančicích na Moravě. ÚŘSLS rozhodovalo jako orgán třetí instance.\n\nOd 1. ledna 1924 přiřadilo ministerstvo zemědělství správu státních lesů a statků v Židlochovicích u Brna a v Uherčicích u Jemnice na Moravě, které dosud podléhaly přímo ministerstvu zemědělství, ředitelství státních lesů a statků v Praze-Bubenči jako II. správní instanci.\n\nÚstřednímu ředitelství státních statků a lesů, v jehož čele stál od počátku generální ředitel Dr. inž. Karel Šíman a jeho náměstek inž. Oskar Čermák, podléhalo v roce 1928 jedenáct ředitelství: čtyři v Čechách, jedno na Moravě, tři na Slovensku a tři na Podkarpatské Rusi:\n\n\nÚstřední ředitelství sestávalo v roce 1928 ze šesti oddělení, které v odboru ministerstva zemědělství tvořily oddělení 16 až 21: šestnácté oddělení pro záležitosti všeobecné organizace, rozpočtové a osobní, v sedmnáctém pro záležitosti organizace a inspekci lesního hospodářství a věci honební, v osmnáctém pro záležitosti statistik, inspekce a evidence, v devatenáctém pro záležitosti polního hospodářství, rybářství a pozemkové reformy, v dvacátém pro věci stavební a ve dvacátém prvním právní oddělení. Vedle toho Ústřední ředitelství státních statků a lesů mělo i několik menších správních jednotek: ředitelství školního lesního statku Adamov (Školní statek „Masarykův les” Křtiny) se 7 000 ha státní půdy, téměř vesměs lesní; inspekce státních statků v Bratislavě, která prováděla dozor nad skoro 8 000 ha převážně zemědělské pronajaté státní půdy na jihozápadním Slovensku, správy fondovních statků a nadačních státních cukrovarů atd.\n\nStátní lesy zaujímaly v podniku Čsl. st. lesy a statky k 1. srpnu 1928: v Čechách 8,1 %, na Moravě 7,6 %, ve Slezsku 21,3 %, na Slovensku 19,9 %, v Podkarpatské Rusi 55,3 %, celkem v celém Československu 18,8 %. Stav nebyl samozřejmě konečný, jelikož stát počítal se zestátněním dalších ještě asi 750 000 ha lesů (zejména pohraničních): z majetků ve Vimperku, Přimdě, Smržovce, Kuřivodech a Křivoklátu.\n\nV roce 1938 ministerstvu zemědělství podléhala „Správa státních lesů a statků” jako samostatné IX. oddělení, které spravovalo ve III. instanci 12 ředitelství SLS, dále též ředitelství školního lesního statku «Masarykův Les» vysoké školy zemědělské v Brně, ředitelství školního lesního statku Kostelec nad Černými Lesy vysoké školy zemědělského a lesního inženýrství v Praze a Lesní taxační kancelář státních lesů v Brandýse n. L.\n\nVedle lesů a polí spravoval podnik Československé státní lesy a statky četné průmyslové závody (lesní i zemědělské): 37 pil s parním pohonem a 14 pil s vodním pohonem, celkem se 122 rámy a 22 hoblovačkami, na nichž činila roční výroba kolem 470 000 m³ kulatiny. Ve vlastní režii provozoval podnik 41 pil, ostatních 10 se nacházelo v pronájmu, k tomu patřilo 16 dřevoskladů.\n\nК zemědělským průmyslovým závodům patřily 2 moderně vybavené cukrovary ve vlastní režii (ve Zvoleněvsi a ve Smiřicích), 8 pivovarů (z nichž 2 se nacházely v pronájmu) s roční výrobou 140 000 hl piva, 15 lihovarů (z nichž 3 se nacházely v pronájmu družstev, roční výroba lihovarů ve vlastní režii činila asi 6000 hl), 1 čistírna lihu ve vlastní režii, zpracující ročně 4 570 hl surového lihu, 1 parní mlékárna ve vlastní režii, zpracující ročně 1 mil. litrů mléka a 54 000 litrů smetany, dále 7 mlýnů, z nichž byly 2 parní a 5 vodních (3 vodní se nacházely v pronájmu), 5 sýráren ve vlastni režii, z nichž 1 byla parní, 1 sladovna v pronájmu, 1 olejna na řepkový olej ve vlastní režii, zpracující ročně 2 000 q řepky.\n\nDále pak průmyslové závody jako 50 kamenolomů, z nichž 33 bylo ve vlastní režii a 17 se nacházelo v pronájmu, 15 cihelen, z nichž bylo 12 ve vlastní režii a 3 v pronájmu, 4 vápenky ve vlastní režii, těžba rašeliny probíhala na ploše 95 ha, z nichž bylo 74 ha ve vlastní režii. Roční těžba rašeliny činila kolem 100 vagonů. Dále to byl „Semenářský závod státních lesů v Praze” a „Šlechtitelská stanice ve Velkých Pavlovicích”. Pozemková držba činila v historických zemích Čechy, Morava a Slezsko 285 960 ha, na Slovensku 299 236 ha a na Podkarpatské Rusi 367 454 ha půdy.\n\nNa zestátněných velkostatcích převzala nová republika také chov plemenných koní. V Čechách to byl hřebčín Kladruby n. Lab., v němž se pokračovalo v chovu anglických polokrevníků a starokladrubského bělouše. Na Moravě to byl hřebčín Napajedla s chovem anglických plnokrevníků, na Slovensku hřebčín Topoľčianky s chovem arabských plnokrevníků, lipicánů a chovem plemena „Nonius” (původem z hřebčína Mezőhegyes), zemský hřebčín v Pohořelicích s polokrevníky. Státní výzkumný ústav zemědělský vlastnil pokusný hřebčín ve Slatiňanech u Chrudimi, který se zabýval regenerací starokladrubských Vraníků. Další státní hříbárna se nacházela v „Nových Dvorech” u Písku s objekty Nové Dvory, Humňany u Ražic a Čihovice u Týna n. Vlt. Na Moravě to byla hříbárna u státního hřebčince v Tlumačově, na Slovensku hříbárna u hřebčína v Topoľčiankách. Dále se v Československu nacházely dva vojenské hřebčíny v Hostouni na Šumavě a v Horních Motěšicích na Slovensku, kde se chovali vojenské koně. Státní hřebčince se nacházely v Písku, Nemošicích a Tlumačově.\n\nStát měl ve vlastni režii také 466 945 ha honby lesní a 46 610 ha honby polní; v pronájmu provozoval 365 502 ha lesní a 41 780 ha honitby polní. Na státních statcích se nacházely tři zestátněné reprezentační honitby pro diplomatické hony a lovy vzácných hostů: na Moravě v Židlochovicích (kolem 12 000 ha), Topoľčianky (8 000 ha) a Konopiště (3 750 ha). V roce 1928 bylo v těchto reprezentačních honitbách uloveno: 23 500 bažantů, 12 000 koroptví, 3 300 zajíců, 600 jelenů, 53 daňci, 13 muflonů, 1 440 kusů srnčího atd. Mimo to bylo na státních revírech střeleno 11 medvědů, 24 vlci, 3 rysové, 25 divokých koček, 534 lišky, 311 kanců, 62 tetřívci a 81 tetřevů, 4 460 divokých kachen, 82 divoké husy a 216 sluk, 174 tchoři atd.\n\nV roce 1920 utržilo Ústřední ředitelství státních statků a lesů za zvěř ze státních revírů 279 000 Kč, v roce 1927 za 112 000 kusů 1 540 000 Kč. V letech 1920-28 bylo ze škodné na státních honitbách zastřeleno 20 000 kusů toulavých koček (za odstřel jedné Kč 5.—), v roce 1928 1 873 toulavých psů (za odstřel jednoho Kč 5.—), za odstřel veverky se platilo 1,50 Kč, za jestřába 10 Kč, za krahujce 5 Kč, za ostříže 3 Kč, za vránu a straku 2 Kč, za volavku 10 Kč, za odstřel vlka 100 Kč, za rysa, divokou kočku a kance i lišku po 50 Kč atd.\n\nS nastupující hospodářskou krizí nastala katastrofální situace také v lesním a dřevařském hospodářství. Na konci roku 1932 padlo rozhodnutí ke zřízení polostátní akciové společnosti „Československá ústřední prodejna dříví” (ČUPOD) se sídlem v Praze. Akciový kapitál této společnosti ve výši 3 mil. Kč měl být 51% upsán podnikem SLS (s převzetím fy J. Körner, akc. spol. dřevařské v Praze) a ze 49% Anglo-československou bankou v Praze a Pražskou úvěrní bankou v Praze. Vedle vedle Ústřední prodejny dřeva, která měla organizovat prodej dřeva ze státních lesů, byl založen „Dřevařský syndikát” (za účelem snížení těžby a uvolnění dřevařského trhu, docílení rentabilních cen lesních produktů) a „Lesní syndikát” (za účelem úpravy oblastních cen dříví tak, aby se zamezilo podbízení, pro lesy soukromé, státní, církevní, obecní, nadační a veřejných samosprávných korporací).\n\nVládním nařízením ze dne 17. května 1934, čís. 97 Sb. z. a n. byly s účinností dnem 1. ledna 1935 statky zemědělských škol a výzkumných zemědělských ústavů z podniku „Státní lesy a statky” vyloučeny a prohlášeny za samostatné podniky:\n\nRolnická škola ze Záturčí byla přeložena do Turč. Sv. Martina, škole pro lesní hajné ve Svalavě dala země Podkarpatoruská do užívání polesí „Nelipeno” ve výměře 178 ha, odborná škola hospodářská v Nitře zahájila hospodaření na statku o výměře 28 ha. Ke školní vinici v Modré byla od státních výzkumných ústavů zemědělských odebrána a přiřazena vinice o výměře 3,56 ha (z majetku města bezplatně propůjčená do r. 1936). Zelinářské zahrady v Bratislavě byly přeloženy na školní statek v Eberhartu. Školní pokusný objekt v Oseku u Rokycan byl prodán, školní lihovary v Košicích (Státní vyšší hospodářská škola) a v Sabinově byly na konci roku 1933 združstevněny.\n\nPo odstoupení pohraničních území se přes 800 zaměstnanců státních lesů a statků české národnosti vrátilo do Československa, ti měli být přiděleni do zbylých českých státních hospodářství a do ústředního ředitelství. Ze Slovenska, kde pracovalo přes 200 českých zaměstnanců, se vrátilo jen asi 7 vyšších úředníků. Čs. ústřední prodejna dříví „Čupod”, která obstarávala po 3 roky prodej dříví ze státních lesů, šla do likvidace. Slovenská vláda odmítla nadále využívat služby Čupodu a rozhodla se prodávat dříví přímo. Naopak firmu „Dredoma” (Drevo do Maďarska) si nově zřízené Slovenské státní lesy hodlaly udržet a rozšířit ji pro vývoz do jiných států. V obdobné situací se nalézala i Podk. Rus, která si hodlala podržet i většinu českých lesních odborníků a hodlala nadále spolupracovat s organizací gen. ředitelství stát. lesů a statků v Praze.\n\nPo zřízení Protektorátu Čechy a Morava vytvořila jednotlivá ředitelství Státních lesů a statků tzv. „Likvidační skupiny”. Počítalo se i s rozdělením do menších celků, aby tak mohli být zaměstnáni pracovníci SLS vracející se z pohraničí a Slovenska (Vládní nařízení č. 15/1939 Sb. II. z. a n., o úpravě některých otázek, týkající se odborných lesních hospodářů a ochranných a dozorčích orgánů). Na jaře 1939 byla na Ústřední ředitelství Státních lesů a statků uvalena komisařská správa a jeho název byl změněn na Generální ředitelství lesů a statků – VIII odbor ministerstva zemědělství, od června byl zaveden dvojjazyčný styk, který byl v praxi pouze německý. U všech instancí prvního stupně (správních, provozních, pracovních) byl od r. 1939 vynechán v názvu výraz „státní” a nahrazen „Protektorátu Čechy a Morava”.\n\nOd 1. ledna 1940 došlo k rozdělení podniku Lesy a statky na skupinu lesního hospodářství a polního hospodářství, každá měla komisařského vedoucího, samostatnou podatelnu, výpravnu a spisovnu. Podle říšskoněmeckého vzoru musely být změněny názvy správ na „lesní úřady”. V obou okupovaných oblastech spravovaly lesní úřady nejen státní majetek, ale i menší majetky obcí a vykonávaly dohled i nad hospodařením v soukromých lesích. Polnohospodářský majetek byl převeden na „Bodenamt-Entschädigungsfond”. Třístupňovou správu zemědělského majetku tvořily na nejnižší úrovni Správy státních statků, které se zřizovaly vždy pro několik dvorů a obstarávaly zemědělský provoz. Vrchním správám státních statků náleželo administrativní vedení a kontrola dvorů. Oblastní ředitelství byla zrušena, takže vrchní správy spadaly přímo pod ústřední ředitelství „Pozemkového úřadu pro Čechy a Moravu” (Bodenamt für Böhmen und Mähren), které mělo zvláštní skupinu pro správu státních statků.\n\nDne 1. dubna 1942 byl vládním nařízením č. 241/1942 Sb. z. a n. znovu vytvořen „Pozemkový úřad pro Čechy a Moravu” (PÚČM) - Bodenamt für Böhmen und Mähren, na který přešla agenda odborů ministerstva zemědělství a lesnictví (MZAL) a další kompetence ve věcech obchodu s pozemky. PÚČM měl plnit úkoly vyloženě politické a germanizační. Formálně podléhal předsedovi protektorátní vlády, ale prakticky fungoval jako nástroj politiky berlínského Rasse- und Siedlungshauptamt SS (RuSHA). Ve stejný den jako PÚČM byla zřízena též „Českomoravská zemědělská společnost” (Böhmisch-Mährische Landgesellschaft), která svou činností navazovala na vyvlastňovací činnosti „Bodenamtu”, realizovala politiku osídlovací a prakticky se jednalo o pobočku berlínské Německé osídlovací společnosti (Deutsche Ansiedlungsgesellschaft). Úzce spolupracovala s osídlovacím štábem pobočky RuSHA v Praze i hlavním úřadem Berlíně, zrovna tak prosazovala zájmy říšského komisaře pro upevnění němectví (Reichskomissar für die Festigung des deutschen Volkstums, RKFDV).\n\nNejvětší změna v nově zavedeném válečném řízeném hospodářství nastala se založením trhových svazů, které kopírovaly říšskou výstavbu „Hauptvereinigungen”:\n\nVzhledem k tomu, že trhové svazy měly pouze řídící funkci, byly pro veškerý výkup a prodej zemědělských produktů zřízeny monopolní (privilegované) obchodní společnosti (české „Reichstellen”):\n\nNa podkladě vládního nařízení ze dne 22. srpna 1942 č. 294/1942 Sb., o organisaci zemědělství a lesnictví v Čechách a na Moravě byl zřízen „Svaz zemědělství a lesnictví pro Čechy a Moravu” (SZAL), coby zastřešující a jednotná organizace protektorátního zemědělství (český \"Reichsnährstand\"). V průběhu roku 1942 byl ustaven „Ústřední svaz zemědělských družstev”, který podléhal ministerstvu zemědělství a lesnictví a organizačně nepodléhal SZAL.\n\nPředsednictvím protektorátního Svazu zemědělství a lesnictví byl pověřen ministr zemědělství Adolf Hrubý (dosavadní předseda České zemědělské rady). Ten vydal k vládnímu nařízení č. 294 dne 5. listopadu 1942 první prováděcí vyhlášku, uveřejněnou ve Sbírce zákonů a nařízení pod číslem 375, která určovala způsob výstavby Svazu zemědělství a lesnictví a jeho uvedení do života. Na prvním místě vyhláška upravovala členství ve „Svazu” (nevztahovala se na Protektorát Čechy a Morava, svazky územní samosprávy, jejich zaměstnance, osoby zaměstnané v generálním ředitelství zemědělských a průmyslových závodů a osoby zaměstnané v generálním ředitelství lesů):\n\n\n\n\n\nPodle vyhlášky ministr zemědělství a lesnictví jmenoval a odvolával předsednictvo „Svazu”, sestávající z předsedy a dvou dalších členů. Ostatní členy (členy výboru „Svazu”, předsednictev a výborů „Zemských svazů” a předsednictev „Okresních spolků”, jmenoval a odvolával předseda „Svazu” se souhlasem ministra zemědělství a lesnictví. Ostatní orgány svazových složek jmenoval a odvolával předseda „Zemského svazu”. К plnění úkolů přikázaných Zemským svazům zřídil „Svaz” se souhlasem ministra zemědělství a lesnictví pro obvod několika okresů pobočky, které vykonávaly jménem Zemského svazu činnost, kterou na ně přenesl.\n\nDnem 1. prosince 1942 byly do „Svazu” včleněny: Česká zemědělská rada v Praze, Česká zemědělská rada v Brně a Německá zemědělská rada v Brně. Čímž zemědělské rady zanikly a jejich agenda, jmění a úřednictvo přešlo do „Svazu”. Včlenění do „Svazu” znamenalo zánik i pro další jiné zemědělské nebo lesnické organizace. Členský příspěvek (pokud byl vybírán jako přirážka k dani pozemkové) se vybíral zároveň s daní pozemkovou, počínajíc berním rokem 1943. Výši přirážky stanovil na návrh „Svazu” ministr zemědělství a lesnictví po dohodě s ministrem financí a Nejvyššího cenového úřadu.\n\nSvaz zemědělství a lesnictví tvořily dva zemské svazy (Zemský svaz pro Čechy a Zemský svaz pro Moravu), které měly společné ústředí. Oběma zemským svazům podléhaly na další úrovni pobočky SZAL (15 Aussenstellen), dále okresní zemědělské spolky (67 Bezirksvereine) a místní spolky zemědělství a lesnictví (8 000 Orstvereine).\n\nNa podkladě vládního nařízení č. 242/1942 Sb., o svazech výdělkových a hospodářských společenstev, proběhla další reorganizace protektorátního zemědělského družstevnictví. Vyhláškou ministra zemědělství a lesnictví ze dne 9. září 1942 byla zřízena vrcholná organizace všeho zemědělského družstevnictví „Ústřední svaz zemědělských družstev pro Čechy a Moravu”, vyhláškami z 12. ledna 1942 byla dnem 15. ledna 1943 zřízena zemské revisní ústředí „Svaz zemědělských družstev v Čechách” a „Svaz zemědělských družstev na Moravě”. Ministr zemědělství a lesnictví současně jmenoval představenstva obou zemských svazů, jejichž prvořadým úkolem mělo být provedení odluky revisních svazů od dosavadních družstevních ústředí: 1. „Ústřední jednoty hospodářských družstev v Praze” a 2. „Moravské jednoty záložen, raiffeisenek a družstev v Brně”, které se dnem zřízení uvedených zemských „Svazů” přeměnily v „Peněžní ústředí zemědělských družstev pro Čechy a pro Moravu”. Peněžní ústředí na Moravě bylo současně sloučeno s „Raiffeisen-Zentralkasse in Brünn”, dosavadním peněžním ústředím německých družstev v Protektorátě.\n\nLesnictví ve Svazu zemědělství a lesnictví bylo vytyčeno § 2 vládního nařízení č. 294/1942 a vztahovalo se zejména na hájení zájmů lesnického stavu. Výkonem činnosti v oboru lesnického stavu bylo pověřeno „lesnické oddělení” Zemských svazů (v Praze náleželo zvláštnímu odbornému oddělení „E, lesnictví”, které bylo rozděleno na 5 referátů). S totálním válečným nasazením byly vyhlášeny změny i v lesnictví. V dubnu 1944 byli z důvodů lepšího plnění válečných úkolů lesního hospodářství při všech složkách obou Zemských svazů jmenováni jako poradní orgány čestní lesničtí činovníci z řad majitelů lesů a vedoucích podniků:\n\nVe středu 19. dubna 1944 se konala ustavující schůze Lesnického poradního sboru při „Zemském svazu zemědělství a lesnictví v Praze”, který měl zastávat funkci poradního orgánu předsednictva Zemského svazu v oboru lesního hospodářství pro všechny majetkoprávní a stavovské otázky. V něm byla zastoupena také lesohospodářská oddělení zemského úřadu v Praze a vnucené správy. Vedle předsedy protektorátního Svazu zemědělství a lesnictví ministra Adolfa Hrubého a členů poradního sboru se ustavující schůze účastnili právě jmenovaní lesničtí důvěrníci okresních spolků zemědělství a lesnictví a lesničtí důvěrníci poboček Zemského svazu. Ustavující schůzi zahájil a řídil předseda „Zemského svazu zemědělství a lesnictví pro Čechy” Otakar Havlík. Tímto byli mezi členy protektorátního Svazu zemědělství a lesnictví zahrnuti také majitelé lesů. Předsedou „Lesnického poradního sboru” byl ustanoven Jan hrabě Harrach a místopředsedou lesmistr Schiffner z velkostatku Mcely u Nymburka.\n\nLesnický poradní sbor byl v dubnu 1944 zřízen také „Zemského svazu zemědělství a lesnictví v Brně”, předsednictvím byl pověřen hrabě Ernst Thun-Hohenstein z Kvasic. Pro každý okresní spolek byl jmenován jeden lesnický důvěrník, který zastával funkci lesnického poradce předsedy okresního spolku zemědělství a lesnictví, v oboru lesního hospodářství, ve všech majetkoprávních a stavovských otázkách. V jeho kompetenci bylo také svolávání schůzí majitelů lesů a vedoucích lesních podniků. U každé pobočky Svazu zemědělství a lesnictví byl též jmenován předseda a místopředseda lesnického poradního sboru pobočky, jehož členy se stali všichni lesničtí důvěrníci okresních spolků. V běžných lesohospodářských záležitostech měl poradní funkci předseda, v důležitějších otázkách celý poradní sbor. Za tímto účelem mohlo být také svoláno shromáždění majitelů lesů, lesních hospodářů a vnucených správců.\n\nLesnický referát obstarával informační službu pro lesnickou veřejnost. Vydával též „Lesnické zpravodajství” (náhradou za bývalé oběžníky „Volného sdružení lesních správ”). Prováděl ochranu a zastupování zájmů lesních zaměstnanců a zemědělců zaměstnaných při odvozu dříví, péči o lesní zaměstnance a sezónní dělnictvo, pořádal dřevorubecké kurzy. Zároveň působil při řízení pracovních a mzdových podmínek, dále sledoval pojišťování a oceňování lesního majetku a vedení lesnických knih. Spolupůsobil při řízení spotřeby a ochrany dřeva a zajišťoval náhradní stelivo pro zemědělství.\n\nVe smyslu vládního nařízení č. 168/40 spolupůsobil lesnický referát ve správním výboru „Svazu lesních společenstev”, sledoval záležitosti lesních družstev a vykonával převzatou činnost ústředního výboru „Volného sdružení lesních správ”. V oboru obytného a hospodářského stavitelství vypracoval projekty a rozpočty na lesnické stavby, novostavby nebo adaptace lesoven, hájenek, domů pro dřevaře a lesní personál, pozorovacích věži a pod. V oboru dopravního stavitelství projekty a rozpočty jednotlivých úseků a dopravních zařízení. Kromě této činnosti měl v lesnictví podporovat zlepšování lesnického strojnictví a zavádět normované lesnické nářadí a provádět lesní meliorace.\n\nProvádění myslivosti upravovala vládní nařízením č. 127 a č. 128 z roku 1941. Každý, kdo se chtěl na myslivosti podílet, musel být organizován v jediném povoleném mysliveckém svazu, kterým byla Česká myslivecká jednota a která byla téměř v každém soudním okrese zastoupena okresním mysliveckým spolkem. Všichni myslivci byli jako držitelé a uživatelé loveckých zbraní jednotně pojištěni proti následkům zákonné odpovědnosti, a sice při hromadném úrazu až do částky 400 000 K a pro věcné škody do 20 000 K. Kromě toho každý z myslivců odebírá povinně svazový časopis „Stráž myslivosti“. Časopis přinášel kromě úředních vyhlášek poučné články z myslivosti a chovu loveckých ohařů. Po splnění těchto podmínek mohli myslivci žádat o vydání platného honebního lístku. Pokud žadatel nebyl starší 25 let a žádal o první honební lístek, musel předem úspěšně složit mysliveckou zkoušku. V případě pronájmu honebního okrsku (dříve revíru) se prokazovalo nejméně tříleté držení honebního lístku. Vládní nařízení nájemcům honiteb kromě toho ukládalo povinnost starat se v době nouze o řádné krmení zvěře a chovat upotřebitelného loveckého ohaře. Dozorčími orgány byly myslivecké úřady (nižší, vyšší a nejvyšší).\n\nLesnické zákonodárství se mělo v rámci totálního válečného nasazení omezovat jen na otázky těžby a dopravy surové dříví. Lesnicko-politické otázky obecného rázu neměly být nadále projednávány. Lesnické zkušebnictví a pokusnictví se omezovalo jen na válečné úkoly. Zalesňování pozemků, které nedosahovaly plné výnosnosti, ležících mimo les nebo jejich plánování bylo odloženo na dobu po ukončení války. Taxace lesů zůstala, ale otázky technického zařizování lesů připadaly v úvahu jen v případě, jestliže mělo jít o těžbu surového dříví. V oblasti hrazení vodních toků a bystřin se nadále prováděly jenom nezbytné nouzové práce. Lesnicko-statistické práce přicházely v úvahu, pokud šlo o statistiky surové dříví a o jeho přidělování průmyslovým podnikům. Stavby lesních cest byly povolovány jen pokud se jednalo o cesty pro těžbu surového dříví. Odborné školy lesnické byly uzavřeny, povolen byl jen čtvrtý ročník Vyšší lesnické školy v Písku. Otázky ochrany přírody a krajiny nepřicházely v úvahu. Myslivecká nařízení se omezovala na úpravu odstřelu k zabránění škod, způsobených zvěří v hospodářství zemědělském a lesnickém.\n\nV roce 1945 byla obě generální ředitelství státních lesů a statků v Praze a Bratislavě spojena pod VIII. odbor ministerstva zemědělství (výnosem čj. 51710-2) ze dne 28. května 1945 jako ÚŘSLS. Třístupňová správní soustava, která byla na státních statcích zavedena za Protektorátu Čechy a Morava zůstala zachována. Správu státních statků, administrativa a dozor zůstaly v kompetenci „Vrchní správy státních statků a rybníků”. „Ústřední ředitelství státních lesů a statků” (samostatný odbor ministerstva zemědělství) zůstalo pro podnik Státní lesy a statky nejvyšší instancí a stejně jako za Protektorátu sestávalo ze dvou oddělených skupin: pro správu státních lesů a správu státních statků.\n\nDne 28. května 1945 ministr zemědělství Július Ďuriš svolal schůzku zástupců stran Národní fronty a předložil jim připravenou vyhlášku č. 11 ke zrušení „Svazu zemědělství a lesnictví pro Čechy a Moravu” a návrh na zvolení přípravného výboru Jednotného svazu českých zemědělců (JSČZ), která byla tentýž den publikována v Úředním listě č. 12/1945. Předsedou přípravného výboru byl jmenován Václav Mikuláš, bývalý předseda Ústřední jednoty československých malozemědělců a následně provedena volba ostatních členů přípravného výboru. Předsedou likvidační komise „Svazu zemědělství a lesnictví pro Čechy a Moravu” byl jmenován Josef Nepomucký, který připravil programové prohlášení JSČZ a směrnice pro ustavení místních skupin. Zakládání okresních a místních organizací probíhalo po celý zbytek roku 1945. Přípravný výbor ukončil činnost likvidační komise 31. prosince 1945 a interním oběžníkem z 18. prosince 1945 ohlásil, že i když JSČZ zatím nemá právní subjektivitu, zahájil svaz k 1. lednu 1946 svou činnost. Ústavodárné Národní shromáždění republiky Československé vydalo zákon o organisaci zemědělců republiky Československé č. 145/1947 Sb. až 11. července 1947, kterým oficiálně zřídilo „Ústřední radu zemědělců republiky Československé se sídlem v Praze” a dva zemské svazy:\n\n\nVládním nařízením ze dne 8. ledna 1946 byl zrušen podnik „Státní statky zemědělských škol a výzkumných ústavů zemědělských” a nahrazen samostatnými podniky:\n\nVládním nařízením ze dne 26. února 1946 byla od podniku „Státní lesy a statky” oddělena slovenská část, která se podle nařízení dělila na dva samostatné podniky:\n\nMezi další orgány státní správy v oblasti zemědělství náležely Národní pozemkový fond, Osídlovací úřady a Fond Národní obnovy, který byl založen u každého Osídlovacího úřadu jako samostatná právnická osoba.\n\nDne 5. března 1948 vláda KSČ nařízením č. 25 rozhodla o sloučení podniků „Státní lesy a statky” v České a Moravskoslezské zemi s podniky „Státní statky” a „Státní lesy” na Slovensku v jeden státní podnik „Státní lesy a statky”. Vládní nařízením ze dne 30. prosince 1948 zřídila (počínaje dnem 1. ledna 1949) národní podniky:\n\nDnem 1. října 1951 vstoupil národní podnik „Československé státní statky” do likvidace. Z dosavadních jednotlivých statků a z dalších výrobních a obchodních složek národního podniku „Československé státní statky” zřídila československá vláda KSČ dnem 1. ledna 1952 samostatné zemědělské národní podniky, tzv. „státní statky”.\n\n"}
{"id": "1522583", "url": "https://cs.wikipedia.org/wiki?curid=1522583", "title": "Mount Monadnock", "text": "Mount Monadnock\n\nMount Monadnock je hora v Cheshire County v americkém státě New Hampshire, 100 km severozápadně od Bostonu. Je vysoká 965 metrů a je tvořena kvarcitem a svorem. Vrchol tvoří rozvodí mezi řekami Connecticut a Merrimack. Název „monadnock“ pochází z jazyka Abenakiů a v angličtině slouží jako obecné označení skalního suku. Lokalita byla zařazena na seznam National Natural Landmark. V oblasti žije medvěd baribal.\n\nVrchol hory zdolal jako první v roce 1725 kapitán Samuel Willard. Díky snadné dostupnosti a dalekým výhledům do kraje je Mount Monadnock druhou nejnavštěvovanější horou na světě po japonské Fudži. O hoře psali ve svých dílech Ralph Waldo Emerson, Henry David Thoreau, Margaret Fuller, Howard Phillips Lovecraft a Galway Kinnell (sbírka \"Hledání květin na hoře Monadnock\"), Alan Hovhaness jí věnoval skladbu \"Monadnock, Op. 2\", maloval ji přední americký krajinář Rockwell Kent.\n\n"}
{"id": "1522584", "url": "https://cs.wikipedia.org/wiki?curid=1522584", "title": "Oleg Veretennikov", "text": "Oleg Veretennikov\n\nOleg Veretennikov (* 5. ledna 1970 Revda) je bývalý ruský fotbalista a trenér. Hrál v mnoha klubech, nejdéle v Rotoru Volgograd, v jehož dresu se stal 3× králem střelců ruské ligy.\n\nOleg Veretennikov hrál za Uralmaš, Metallurg Sverdlovsk, CSKA Moskva, SKA Rostov, Rotor Volgograd, řecký Aris Soluň, belgický Lierse, Sokol Saratov, Lisma-Mordovia Saransk, Uralan Elista a kazašské kluby Ženis Astana a Irtyš Pavlodar.\n\nV dresu Volgogradu se stal 3× králem střelců ruské ligy. Se 143 góly je dokonce historicky nejlepším střelcem samostatné ruské ligy \"(platné k srpnu 2019)\".\n\nZa Rusko nastoupil ve 4 zápasech.\n\n\n\n"}
{"id": "1522586", "url": "https://cs.wikipedia.org/wiki?curid=1522586", "title": "Fluorid neptuničitý", "text": "Fluorid neptuničitý\n\nFluorid neptuničitý je chemická sloučenina se vzorcem NpF, jedná se o pevnou zelenou látku.\n\nFluorid neptuničitý lze připravit reakcí fluoridu neptunitého s plynnou směsí kyslíku a fluorovodíku za teploty 500 °C:\n\nDalší možností je reakci oxidu neptuničitého s fluorovodíkem:\n"}
{"id": "1522593", "url": "https://cs.wikipedia.org/wiki?curid=1522593", "title": "Cetingrad", "text": "Cetingrad\n\nCetingrad je vesnice a sídlo stejnojmenné opčiny v Chorvatsku v Karlovacké župě. Nachází se blízko hranic s Bosnou a Hercegovinou, asi 6 km jihozápadně od Veliké Kladuše (BiH), 18 km severovýchodně od Slunje a asi 48 km jihovýchodně od Karlovace. V roce 2001 žilo v Cetingradu 351 obyvatel, v celé opčině pak 2 746 obyvatel.\n\nV opčině se nachází celkem 36 vesnic. Největší vesnicí je středisko opčiny Cetingrad (351 obyvatel), nejmenší vesnicí je Maljevačko Selište, kde žije 1 obyvatel.\n\n\nV opčině se nachází hrad Cetin, podle něhož je opčina pojmenována.\n"}
{"id": "1522595", "url": "https://cs.wikipedia.org/wiki?curid=1522595", "title": "Lattimerský masakr", "text": "Lattimerský masakr\n\nLattimerský masakr byla událost, při které bylo dne 10. září 1897 zastřeleno nejméně 19 neozbrojených stávkujících horníků ve městě Lattimer v Pensylvánii ve Spojených státech amerických. Desítky dalších horníků byly zraněny. Na horníky, kteří byli z velké části imigranti ze střední a východní Evropy (Poláci, Slováci, Němci nebo Litevci), střílel šerif okresu Luzerne, jeho zástupci a dobrovolníci (tzv. Posse comitatus). \n\nDůvodem k protestům byly nízké mzdy horníků (horníci žádali o zvýšení 10 centů za den) a nově zavedená daň pro cizince. Horníci museli platit za každý odpracovaný den tři centy; tuto daň jim strhával zaměstnavatel. Dále se stávkovalo za zrušení povinnosti využívat podnikový obchod a podnikového lékaře; služby byly předražené.\n\nDne 10. září 1897 se odhadem 300 až 400 horníků vydalo na pochod k dolu, který vlastnil podnikatel Calvin Pardee. Proti demonstrantům vyrazil šerif James F. Martin společně s takřka 80 dobrovolníky, kteří byli vybaveni puškami Winchester. Při konfrontaci vyzval šerif horníky k rozchodu, ti to odmítli, přičemž se následně spustila palba. Střelba pokračovala i v okamžiku, kdy horníci začali utíkat; někteří byli střeleni do zad. Svědci uváděli, že střelci stříleli s jasným záměrem zasáhnout co nejvíce lidí.\n\nPo masakru povolal guvernér Pensylvánie do oblasti národní gardu, aby se předešlo dalším násilnostem. Události se věnovaly pensylvánské noviny a vzbudila velký rozruch mezi imigranty. Protest vzneslo velvyslanectví Rakousko-Uherska, neboť některé oběti z jeho zemí pocházely. V následném soudním procesu se šerif přiznal, že vydal rozkaz ke střelbě, nicméně proto, že to byla jeho povinnost a musel zastavit dav, který chtěl pochodovat dále. Porota, ve které nebyl žádný imigrant ze střední nebo východní Evropy, rozhodla, že všichni obvinění jsou nevinní.\n\n\n"}
{"id": "1522596", "url": "https://cs.wikipedia.org/wiki?curid=1522596", "title": "Ochsenauge", "text": "Ochsenauge\n\nOchsenaugen (česky \"Volské oči\") nebo též Vogelnestli (česky \"Ptačí hnízda\") jsou sladké pečivo vyráběné ve Švýcarsku a Německu. Základem tohoto pečiva je kolečko vykrojené z jemné hnětýnky z křehkého těsta vyválené na tloušťku asi 3 mm. Na vykrájená kolečka se nanese cukrářským pytlíkem se zdobící špičkou ve tvaru hvězdy prstenec z mandlové hmoty. Ta je směsí mletých mandlí, cukru, vaječných bílků a případně citronové kůry. Hmota se nanáší tak, aby ozdobný okraj vykrojeného kolečka byl po upečení vidět. Mandle bývají někdy nahrazeny lískovými oříšky. Po upečení a řádném vychladnutí se doprostřed prstence z mandlové hmoty nalije marmeláda a nechá se ztuhnout. Někdy jsou používány marmelády jednodruhové, jindy vícedruhové, čímž se dosahuje barevného efektu (červená, žlutá nebo zelená marmeláda), kdy má každé volské oko jinou barvu.\nPečení je někdy z důvodu dosažení lepších vlastností mandlového prstence (například z důvodu použití menšího množství cukru) rozděleno do dvou fází. V první fázi je předpečeno vykrojené kolečko z křehkého těsta. Po vychladnutí je na něj aplikován prstenec z mandlové (lískooříškové) hmoty, který se nechá do druhého dne zaschnout. Poté se vše upeče. Tím je prstenec na povrchu křupavý a uvnitř vláčný.\n\n"}
{"id": "1522597", "url": "https://cs.wikipedia.org/wiki?curid=1522597", "title": "William Hazlitt", "text": "William Hazlitt\n\nWilliam Hazlitt (10. dubna 1778, Maidstone, Kent - 18. září 1830, Soho, Londýn) byl anglický romantický literární historik a kritik, esejista, novinář a malíř, společně s Charlesem Lambem přední představitel eseje 19. století.\n\nNarodil se jako syn unitářského duchovního reverenda Williama Hazlitta. Vyrůstal v Irsku a v Nové Anglii, kde jeho otec založil v Bostonu první unitářský kostel. Podle přání svého otce se měl stát také duchovním, ale studium teologie nedokončil. Začal se podobně jako jeho bratr John a sestra Margaret malířstvím, ale postupně se jeho pozornost začala obracet k literatuře. Studoval filosofii a jeho první prací bylo pojednání \"An Essay on the Principles of Human Action\" (1805, \"Esej o principech lidského jednání\").\n\nV té době se již znal s předními představiteli anglického literárního romantismu (Coleridge, Wordsworth, Keats, Lamb. Obdivoval Lambovu sestru Mary, ale nakonec se roku 1808 oženil s její přítelkyní Sarah Stoddartovou (1775-?), sestrou novináře Johna Stoddarta. Od roku 1812 začal publikovat své eseje v týdeníku \"The Examiner\" a literární kritiky v novinách \"The Morning Chronicle\". Později následovala jejich knižní vydání. Otevřenost, s níž Hazlitt vyjadřoval své názory, mu vynesla celou řadu nepřátel, zejména v táboře konzervativců, kteří proti němu vedli novinářskou válku.\nJeho manželství se Sarah skončilo v roce 1823 v důsledku aféry se služkou Sarah Walkerovou. Roku 1824 se podruhé oženil s Isabellou Bridgewaterovou (1791–1869), se kterou podnikl dlouhou cestu po Evropě, na které se seznámil se Stendhalem. Roku 1827 se pro neshody jeho syna s nevlastní matkou jeho druhé manželství prakticky rozpadlo. Roku 1830 pak zemřel na rakovinu žaludku.\n\nHazlitt je jedním z nejvýznamnějších esejistů 19. století. Jeho eseje jsou intimní, citové a autobigraficky zaměřené, psané živým hovorovým jazykem a odrážejí jeho literární znalosti a šíři jeho zájmů. Společně s Leighem Huntem a Charlesem Lambem tvořil jádro tzv. \"cockneyské školy\", což byl hanlivý název pro jejich styl, který měl někdy blízko k londýnskému lidovému nářečí (v angličtině \"cockney\"). Psal rovněž literáněkritické práce, které zahrnují poezii, prózu i drama od středověku, přes renesanci až k romantismu.\n\n"}
{"id": "1522598", "url": "https://cs.wikipedia.org/wiki?curid=1522598", "title": "Alois Jirák", "text": "Alois Jirák\n\nMons. ThDr. Alois Jirák (29. ledna 1848 Černovice u Tábora – 21. dubna 1907 Jindřichův Hradec) byl český římskokatolický duchovní, někdejší vyučující a později rektor v kněžském semináři v Českých Budějovicích. V letech 1900–1907 infulovaný probošt (v pořadí 23.) v Jindřichově Hradci.\n\nAlois Jirák pocházel z městečka Černovic u Tábora z chudých poměrů. Vystudoval gymnázium v Jindřichově Hradci, kde v roce 1868 maturoval. Následně studoval teologii v kněžském semináři v Českých Budějovicích a v roce 1872 přijal z rukou biskupa Jirsíka kněžské svěcení. Následně byl ustanoven kaplanem v Počátkách, kde pak působil až do roku 1883. Jelikož v letech 1873–1877 dále studoval ve Vídni, šlo v této době spíše o pouze formální ustanovení. V roce 1877 byl ve Vídni promován doktorem teologie.\n\nV roce 1883 odešel z kaplanského místa v Počátkách a začal působit v českobudějovickém kněžském semináři jako spirituál bohoslovců. V rámci jejich studia navíc vyučoval starozákonní biblistiku a církevní právo. Již v následujícím roce byl z postu spirituála uvolněn a jmenován rektorem v témže semináři. V témže roce byl jmenován sídelním kanovníkem českobudějovické katedrální kapituly. V roce 1896 byl jmenován papežským komořím s titulem Monsignore. Působil rovněž na diecézním církevním soudu jako \"defensor vinculi\". Byl znám jako člověk širokého vzdělání a velké píle.\n\nJako jediný uchazeč se ucházel o jmenování do úřadu probošta v Jindřichově Hradci. Ke dni 23. dubna 1900 byl skutečně do tohoto úřadu jmenován.\n\nCoby jindřichohradecký probošt podporoval výrazně místní školství. Angažoval se také v českých vlasteneckých spolcích. V roce 1902 doprovázel českobudějovického biskupa Říhu do Říma a účastnil se jeho audience u papeže Lva XIII., kde získal dovolení udělit jindřichohradeckým věřícím papežské požehnání. Toto požehnání udělil v zastoupení papeže na Hod Boží svatodušní roku 1902, záhy poté, co se z Říma vrátil.\n\nZávěr života probošta Jiráka byl poznamenán vleklými spory s jindřichohradeckými evangelíky. Ti se domnívali, že probošt záměrně vyhradil pro pohřeb jedné dívky evangelického vyznání na hřbitově potupné místo. Celá záležitost byla velmi emotivní a záhy se do ní vložil levicový a protestantský tisk. Probošt Jirák celou věc vnímal jako projev protikatolického hnutí a zareagoval sérií veřejných přednášek. Spor uhasl až tři roky po Jirákově smrti rozhodnutím Správního soudu, který stížnosti evangelíků odmítl jako nedůvodné s tím, že o žádném místě na hřbitově nelze říkat, že by bylo neslušné, nebo dokonce potupné.\n\nProbošt Jirák byl ještě v počátku roku 1907 zmiňován jako další možný českobudějovický biskup. Dne 21. dubna 1907 však zemřel.\n\n\n"}
{"id": "1522599", "url": "https://cs.wikipedia.org/wiki?curid=1522599", "title": "Řád Vasco Núñeze de Balboa", "text": "Řád Vasco Núñeze de Balboa\n\nŘád Vasco Núñeze de Balboa \"(: Orden de Vasco Núñez de Balboa)\" je panamské státní vyznamenání založené v roce 1941. Je udílen za vynikající diplomatické služby a za přínos k mezinárodním vztahům mezi Panamou a dalšími státy. Velmistrem řádu je prezident Panamy a jeho jménem je i udílen.\n\nŘád byl založen Národním shromážděním Panamy dne 1. července 1941 na základě zákona \"Ley No 94 de 1 de julio de 1941\". Pojmenován byl po zakladateli první stálé evropské kolonie v oblasti dnešního panamského státu, Vasco Núñezi de Balboa.\n\nŘádový odznak má tvar zlaceného stříbrného, bíle smaltovaného kříže s rameny propojenými zeleně smaltovaným vavřínovým věncem. Uprostřed je kulatý bíle smaltovaný medailon se zlatým profilovým vyobrazením Vasco Núñeze de Balboa. Ve vnějším kruhu medailon obklopuje zlatý nápis ORDEN DE VASCO NUNEZ DE BALBOA.\n\nŘádová hvězda má tvar řádového odznaku položeného na osmicípé hvězdě.\n\nStuha je fialová se širokým žlutým pruhem uprostřed.\n\nŘád je udílen v pěti řádných třídách:\n\n\n"}
{"id": "1522604", "url": "https://cs.wikipedia.org/wiki?curid=1522604", "title": "Gaztelugatxe", "text": "Gaztelugatxe\n\nGaztelugatxe je neobydlený skalnatý ostrůvek v Biskajském zálivu, který patří Španělsku. Nachází se nedaleko města Bermeo v Baskickém autonomním společenství a s pobřežím je spojen umělým kamenným mostem. Je dlouhý 270 metrů, široký 80 metrů a jeho nejvyšší bod se nachází 70 metrů nad mořskou hladinou. Ostrov je součástí stejnojmenného chráněného biotopu a patří k největším turistickým atrakcím baskického pobřeží.\n\nNázev pochází z baskických slov \"gaztelu\" (hrad) a \"gaitz\" (nepřístupný). Na ostrově se nachází středověká poustevna zasvěcená Janu Křtiteli (první písemná zmínka o ní pochází z roku 1053), k níž vede od pobřeží 241 schodů. Nachází se zde otisk nohy připisovaný Janu Křtiteli a zvonek, na který návštěvníci podle tradice zvoní pro štěstí. S místem jsou spjaty četné legendy místních rybářů. V roce 1978 kostelík vyhořel a v roce 1980 byl obnoven, pravidelné bohoslužby se zde však nekonají.\n\nOstrov byl využit pro natáčení seriálu \"Hra o trůny\". Místo je také vyhledáváno sportovními potápěči.\n\n"}
{"id": "1522606", "url": "https://cs.wikipedia.org/wiki?curid=1522606", "title": "TeamCity", "text": "TeamCity\n\nTeamCity je server pro správu sestavování aplikace a průběžnou integraci od JetBrains. Poprvé byl vydán 2. října 2006. Jedná se o komerční proprietární software.\n\nTeamCity podporuje tyto systémy správy verzí:\n\n"}
{"id": "1522609", "url": "https://cs.wikipedia.org/wiki?curid=1522609", "title": "Červený Hrádek (zámek, Sedlčany)", "text": "Červený Hrádek (zámek, Sedlčany)\n\nZámek Červený Hrádek je novogotická zámecká stavba se secesními prvky. Nachází se ve stejnojmenné osadě, která je čtvrtí města Sedlčany asi dva kilometry východně od centra. Zámek je od roku 1965 chráněn jako kulturní památka.\n\nPrvní zmínka o vsi s tvrzi Hrádek pochází z roku 1285. Majiteli panství byli Jan, Mírek, Jaksa a Chalata z Hrádku. \nNa místě dnešního zámku původně stávala opevněná gotická tvrz ze 13. století. Z dochovaných zbytků hráze lze soudit, že při zadržení vody z kolem protékajícího potoka Mastníku fungovala jako vodní tvrz, včetně padacího mostu. Z původní gotické tvrze, na jejímž místě byl postaven současný zámek, se dodnes dochovala zadní věž pětiúhelníkového půdorysu, zřejmě ze druhé poloviny 15. století. Také vstupní portál je goticky zaklenut. Jako Červený Hrádek byla tvrz nazývána od 16. století za valstnictví Břekovců z Ostromeče, snad podle krytiny nebo barvy omítky ozdobené červenými pruhy. \n\nSkrze dědictví sídlo v době pobělohorské získali páni z Vrby a boje třicetileté války se zdejšího území zřejmě příliš nedotkly. V roce 1669 tvrz zcela zničil rozsáhlý požár. Po něm zůstala poměrně dlouho v rozvalinách a znovu vybudována byla až kolem roku 1711. Po roce 1788 zámek sloužil jako obydlí knížecího úřednictva a majitelé se velmi často střídali, než nakonec od roku 1837 stavbu zakoupil František Mladota ze Solopysk. Mladotové ze Solopisk provedli řadu stavebních úprav objektu, z nichž poslední secesní na konci 19. století provedl mladý Jan Kotěra, tehdy ještě student architektury. \n\nZa druhé světové války se část vsi severně od železniční trati Olbramovice – Sedlčany stala součástí vojenského cvičiště Zbraní SS Benešov a její obyvatelé se museli 31. října 1943 vystěhovat. \n\nČlenové rodu Mladotů ze Solopisk byli majiteli zámku až do roku 1948, kdy jej stát vyvlastnil. Prostory poté využívalo sedlčanské Vlastivědné muzeum a příbramský okresní archiv. Po roce 1989 byl Mladotům v restituci vrácen zpět a ti jej postupně zvelebovali jako své soukromé sídlo. Prvním porevolučním majitelem zámku se stal Jan Mladota ze Solopisk (1917–2001), který zemřel v dubnu 2001. Jeho manželka Henrietta Goldegg-Lindenburgová (1917–2011), se kterou se v roce 1945 na Červeném Hrádku oženil, zemřela o deset let později. Závětí přešel zámek na Nikolause Lobkowicze (* 1978 Mnichov) z mělnické větve rodu, jehož otec, majitel zámku Drahenice Johannes Lobkowicz (* 1954 Mnichov) je bratranec majitele mělnického zámku Jiřího Jana (* 1956 Curych).\n\nSoučasná podoba zámku je z let 1844–1894, kdy byl přestavěn v romantickém (historizujícím) stylu. Po roce 1893 přestavbu řídil pražský stavitel Josef Freyn, kterému asistoval jeho příbuzný, tehdejší student Vídeňské akademie výtvarných umění, Jan Kotěra. Po roce 1895 už stavbu vedl Kotěra sám. Přestavba proběhla z iniciativy barona Johanna Mladoty von Solopisk. Exteriér je v novogotickém stylu, zatímco v interiérech převládá inspirace secesí. Ze stejné doby pochází i věž s cimbuřím a sedlovou střechou. \n\nPodle Soupisu památek z roku 1898 zůstaly z původní stavby zachovány pouze následující detaily:\n\nDále je zmiňován cenný mobiliář:\n\nZámek je veřejnosti otevřen jen příležitostně, např. v době konání koncertů či svateb. Volně přístupný je pouze zámecký park v anglickém stylu.\n\nZámek a jeho park posloužily jako jedna z lokalit při natáčení české komedie Trhák (rež. Zdeněk Podskalský, 1980).\n\n\n"}
{"id": "1522611", "url": "https://cs.wikipedia.org/wiki?curid=1522611", "title": "Pramice P550", "text": "Pramice P550\n\nPramice P550 je třídová pramice českých vodních skautů. Vývoj pramice začal v roce 1994. Pramice je vyrobena z laminátu a uveze až 7 členů posádky, v závodní sestavě 4–5 pro sjezd a 2–3 pro plachtění. Pramice je vybavena ploutvovou skříní a je tak možné ji využívat jak ke splouvání řek, tak k plachtění. K vidění je pramice například na závodech Prahou přes tři jezy či na skautské regatě. \n"}
{"id": "1522612", "url": "https://cs.wikipedia.org/wiki?curid=1522612", "title": "Rogožarski SIM-XII-H", "text": "Rogožarski SIM-XII-H\n\nRogožarski SIM-XII-H (srbsky: Рогожарски СИМ-XII-Х) z roku 1938 byl jugoslávský cvičný jednomotorový dvoumístný hydroplán se dvěma plováky EDO. Byl vyvinut bělehradskou společností Prva Srpska Fabrika Aeroplana Živojin Rogožarski koncem 30. let 20. století v době před druhou světovou válkou. Byl určen pro pilotní výcvik v letectvu Království Jugoslávie a byl osazen řadovým invertním řadovým šestiválcem Walter Major 6 s dvoulistou dřevěnou vrtulí.\n\nJugoslávské královské letectvo chtělo vybrat nejvhodnější hydroplán pro výcvik pilotů, a tak se v roce 1937 obrátilo na továrnu Rogožarski a zadalo provedení projektu cvičného hydroplánu, který by svým vlastnostmi odpovídal školnímu letadlu SIM-X. Protože nebylo možné provést jednoduchou úpravu (přizpůsobení stávajících letadel SIM-X) pro instalaci plováků EDO, navrhl hlavní konstruktér Sima Milutinovič nový, větší letoun s výkonnějším motorem Walter Major 6 (190 k/139,7 kW). Tento letoun měl oproti svému předchůdci oválnější trup a zvětšenou vodorovnou ocasní plochu. Během roku 1937 se projekt dostal do fáze realizace a již na konci roku byl prototyp připraven k testování. Zkušební let provedl 7. února 1938 pilot Ivan Koroš na námořní základně Divulje. Protože letadlo dosáhlo při zkouškách uspokojivých výsledků, byla objednána první dodávka 4 letounů. Ty byly dodány v polovině roku 1939.\n\nTyp SIM-XII-H byl hornokřídlý jednoplošník s eliptickým průřezem trupu převážně dřevěné konstrukce a byl pokryt překližkou. Křídlo se zaoblenými konci bylo rovněž dřevěné a potažené plátnem. Na obou stranách bylo křídlo neseno dvojicí skloněných vzpěr připojených k trupu. Střední část křídla byla nesena trubkovým baldachýnem. Kormidla byla svařena z ocelových trubek a byla potažena plátnem.\n\nV motorovém loži byl pružně zavěšen motor Walter Major 6. Byl zakryt plechovým krytem s odklopnými postranními částmi. Palivová nádrž byla umístěna ve střední části mezi křídlem. Na první sérii letadel byly instalovány vždy dva kovové plováky EDO Model 47.\n\nLetoun byl dvoumístný se dvojím řízením. Přední sedadlo bylo umístěno v těžišti letadla a do kokpitu se vstupovalo postranními dvířky, která se otáčela ve vodorovných závěsech na spodní straně. To umožňovalo i případný, snadný seskok za letu.\n\nZkušenosti pilotů i technického perzonálu s používáním letadel SIM-XII-H nazývanými „malý SIM“, byly velmi pozitivní, proto 15. července 1940 vedení letectva objednalo druhou sérií těchto letadel, rovněž v počtu 4 exemplářů s podmínkou, že tyto hydroplány budou již mít výcvikové vybavení pro noční lety. Rogožarski dodal tato letadla za pět měsíců, ale bez plováků, protože dodávka plováků z Kanady byla o několik měsíců zpožděna. Po dohodě s námořnictvem továrna Rogožarski navrhla pro tato letadla vývoj plováků domácí provenience, ale tento projekt bohužel nedosáhl dokončení v důsledku vypuknutí dubnové války v roce 1941.\n\nV předválečném období (1940) havarovala dvě letadla SIM-XII-H při letu u námořní základny v Boce Kotorské a byla určena k likvidaci. Z obou těchto letadel po souhlasu vedení letectva byly plováky přemontovány do nových letadel (letadla SIM-XII-H druhé řady). Tím bylo umožněno použít 2 letadla z druhé série ještě před vypuknutím války.\n\nNeexistují žádné informace o použití letadel SIM-XII-H během dubnové války ani o použití italským královským letectvem během druhé světové války.\n\n\nÚdaje dle\n\n\n\n\n\n"}
{"id": "1522617", "url": "https://cs.wikipedia.org/wiki?curid=1522617", "title": "Čičánek", "text": "Čičánek\n\nRybník Čičánek je rybník o rozloze vodní plochy asi 1,8 ha, zhruba lichoběžníkovitého tvaru tvaru, nalézající se v polích na bezejmenném potoce asi 1,5 km severně od centra obce Nepasice v okrese Hradec Králové. Je zakreslen již na mapovém listě č. 96 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522620", "url": "https://cs.wikipedia.org/wiki?curid=1522620", "title": "Frešle", "text": "Frešle\n\nRybník Frešle je rybník o rozloze vodní plochy asi 2,4 ha, zhruba obdélníkovitého tvaru, nalézající se polích na bezejmenném potoce na severním okraji obce Librantice v okrese Hradec Králové. Je zakreslen již na mapovém listě č. 96 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522621", "url": "https://cs.wikipedia.org/wiki?curid=1522621", "title": "Rohlíčky (Librantice)", "text": "Rohlíčky (Librantice)\n\nRybník Rohlíčky je rybník o rozloze vodní plochy asi 2,9 ha, zhruba obdélníkovitého tvaru o rozměrech asi 190 x 160 m, nalézající se polích na bezejmenném potoce na východním okraji obce Librantice v okrese Hradec Králové. Je zakreslen již na mapovém listě č. 96 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522624", "url": "https://cs.wikipedia.org/wiki?curid=1522624", "title": "Franz Andraschko", "text": "Franz Andraschko\n\nFranz Andraschko (22. ledna 1875 České Žleby – 12. dubna 1946 Mouřenec u Annína) byl německý římskokatolický duchovní působící v českobudějovické diecézi.\n\nFranz Andraschko pocházel z prosté šumavské venkovské rodiny z Českých Žlebů (tehdy \"Böhmisch Röhren\"). Jeho rodiče obhospodařovali malou rolnickou usedlost na samotě na Krásné Hoře u Českých Žlebů. Franz studoval teologii v kněžském semináři v Českých Budějovicích a v roce 1899 byl českobudějovickým biskupem Martinem Josefem Říhou vysvěcen na kněze. K přijetí svěcení musel ovšem obdržet dispens, neboť měl omezenou hybnost jedné ruky.\n\nV roce 1901 přijal kněžské svěcení také Franzův mladší bratr Johannes (primiční Mši svatou sloužil v Českých Žlebech 4. srpna 1901), který však začal záhy působit jako kněz a katecheta ve Vídni. Sestra obou bratří kněží, Anna, odešla s Johannesem do Rakouska a vedla mu domácnost.\n\nFranz Andraschko nastoupil od podzimu roku 1899 jako kaplan do farnosti Mouřenec. S tímto místem, vzdor drsným místním životním podmínkám (a tomu, že sám byl poměrně choulostivý a zimomřivý), spojil celý zbytek svého života. V roce 1902 rezignoval na mouřenecké beneficium dosavadní farář Alois Winter a Franz Andraschko byl jmenován na jeho místo. Svou kněžskou službu konal obětavě, mezi farníky byl oblíben a byl znám také osobitým humorem. Byl znám jako člověk náchylný k nemocem, přísný, ale zároveň srdečný. Postupem času se stal téměř legendární postavou. Podporoval chudé rodiny ve své farnosti a traduje se, že každou neděli někoho z chudých zval k sobě na faru na oběd. Velkou péči věnoval také nemocným, nehledě příliš na své vlastní zdraví. Jeho činnost ocenil českobudějovický biskup udělením titulu děkana ad personam.\n\nV roce 1908 se dostal do sporu s majitelem zámku v Kundraticích, které patří do území mouřenecké farnosti. Tento majitel zámku byl protestantského vyznání a v katolické zámecké kapli dovolil konání nekatolických bohoslužeb, aniž by žádal církevní orgány o souhlas. Andraschko jeho aktivity oznámil svému nadřízenému, arciděkanovi v Kašperských Horách a ten záležitost postoupil českobudějovické konzistoři. Nekatolické bohoslužby musely ustat a zámecká kaple byla znovu vysvěcena. Andraschko byl poté nicméně vláčen nekatolickým tiskem a musel se obhájit písemným prohlášením, uveřejněným v novinách. Důrazně také dbal na to, že sebevrazi neměli tehdy právo na církevní pohřeb, což vedlo pozůstalé po sebevrazích k tomu, že se dohodli s příslušným lékařem a ten sebevraždy v hlášeních pro farní úřad různě kamufloval tak, aby farář po skutečné příčině úmrtí nepátral a sebevrahy pohřbil. Andraschko toto posléze prohlédl, ale přidržel se oficiálních oznámení. Sebevraha pak skutečně pohřbil, nicméně pozůstalým poté sdělil, že o tomto obcházení církevních předpisů ví.\n\nZa první světové války se mu podařilo uchránit před rekvizicí nejstarší mouřenecký kostelní zvon z roku 1329. Stejně tak za druhé války. Postupně se však zhoršovalo jeho už tak křehké zdraví. Od roku 1943 musel přestat osobně vyučovat náboženství, neboť již nezvládal cesty z mouřenecké samoty do přifařených škol. V roce 1944 dostal na výpomoc kaplana, R.D. Johanna Landwehra, patřícího k Schönstattskému hnutí. Andraschko, vzdor tomu, že jeho zdraví se dále zhoršovalo, vytrvale odmítal převoz do nemocnice, kde by o něj mohlo být lépe postaráno. Po skončení války byl zařazen mezi Němce určené k odsunu, jeho zdravotní stav se dále prudce zhoršoval. Zemřel na mouřenecké faře 12. dubna 1946 ještě předtím, než byl jeho odsun zrealizován. Pohřben byl na mouřeneckém hřbitově u farního kostela. Na Mouřenci byl posledním sídelním duchovním správcem. Jeho kaplan musel z Mouřence také odejít. Tamní farnost začala po Andraschkově smrti upadat a postupná devastace pak pokračovala až do začátku 90. let 20. století.\n\n"}
{"id": "1522626", "url": "https://cs.wikipedia.org/wiki?curid=1522626", "title": "Řád José Martího", "text": "Řád José Martího\n\nŘád José Martího \"(: Orden José Martí)\" je třetí nejvyšší kubánské státní vyznamenání založené v roce 1972. Pojmenován je na počest kubánského národního hrdiny José Martího. Vzhled řádu je dílem kubánského sochaře José Delarra. Udílen je v jediné třídě občanům Kuby i cizím státním příslušníkům za zásluhy o mír či zásluhy v kulturní, vědecké, sportovní nebo umělecké oblasti.\n\nŘád byl založen dne 2. prosince 1972 zákonem č. 1239. Jeho status byl upraven vyhláškou Státní rady Kubánské republiky č. 30 \"O řádech, vyznamenáních a odznacích\" ze dne 12. října 1979.\n\nŘád je udílen občanům Kuby i cizím státním příslušníkům za významný přínos pro mír a lidství a za vynikající úspěchy v oblasti vzdělávání, kultury, vědy a sportu.\n\nDo roku 1979 byl řád udílen zahraničním hlavám států a vlád a vůdcům politických stran za boj proti imperialismu, kolonialismu a neokolonialismu a těm ve spojení s Revoluční socialistickou Kubou.\n\nŘádový odznak měl tvar zlatého kotouče o průměru 40 mm a tloušťce 3 mm s reliéfním vyobrazením José Martího v pravé části a s půlkruhovým nápisem ORDEN NACIONAL JOSÉ MARTÍ v levé části.\n\nStuha byla bílá.\n\nŘádový odznak má tvar disku, který je tvořen paprsky vycházejícími ze středu odznaku. Na disku je umístěna pěticípá hvězda s cípy spojenými vavřínovými listy. Uprostřed hvězdy je zlatý kulatý medailon s reliéfním vyobrazením José Martího. Medailon je ohraničen bíle smaltovaným kruhem se zlatým nápisem JOSÉ MARTÍ • 1853 – 1895. Na zadní nesmaltované straně je vyrytý státní znak Kuby, který je obklopen nápisem REPUBLICA DE CUBA • CONSEJO DE ESTADO. Odznak je na stuze zavěšen na kroužku procházejícím horním cípem hvězdy.\n\nStuha je bílá s červeným, bílým a modrým pruhem na pravém okraji.\n\n"}
{"id": "1522630", "url": "https://cs.wikipedia.org/wiki?curid=1522630", "title": "Koniarky (Velká Fatra)", "text": "Koniarky (Velká Fatra)\n\nKoniarky (1377 m n. m.) jsou sedlo mezi Suchým vrchem a vrchem Chyžky v centrální části pohoří Velká Fatra na Slovensku.\n\n"}
{"id": "1522632", "url": "https://cs.wikipedia.org/wiki?curid=1522632", "title": "Hospodářský dvůr Vranov", "text": "Hospodářský dvůr Vranov\n\nKomplex bývalého hospodářského dvora Vranov se nalézá asi 3 km jižně od městečka České Meziříčí v okrese Rychnov nad Kněžnou u silnice III. třídy vedoucí do obce Jílovice.\nPrvní písemná zmínka o hospodářském dvoře Vranov pochází z roku 1549, kdy byl majetkem Viléma Trčky z Lípy. Dvůr zůstal příslušenstvím opočenského panství a po roce 1848 i zdejšího velkostatku až do pozemkové reformy v roce 1924, kdy se stal majetkem cukrovaru v Podzámčí. V roce 1948 v rámci revize 1. pozemkové reformy byl dvůr postaven pod národní správu a nakonec znárodněn. Hospodářský dvůr je v roce 2019 nevyužíván, budova mimo uzavřený areál dvora je již jen ruina.\n\nAreál hospodářského dvora Vranov sestává z pěti budov ohraničujících čtvercový areál s jednou budovou uprostřed dvora a jedné budovy mimo tento uzavřený areál.\n"}
{"id": "1522641", "url": "https://cs.wikipedia.org/wiki?curid=1522641", "title": "Manono", "text": "Manono\n\nManono je třetí největší ostrov v souostroví Samoa a patří republice Samoa. Nachází se mezi ostrovy Upolu a Savai’i a jeho rozloha je asi 3 km². Cesta lodí od ostrova Upolu sem trvá přibližně 20 minut. Celkový počet obyvatel ostrova je 889 (sčítání lidu v roce 2006). Elektřina zde byla zavedena v roce 1995 a stojí zde několik „Fale“, což jsou obchůdky a bary vyrobené ze dřeva a slámy. \nV blízkém okolí jsou ostrovy Apolima a malý ostrov Nu'ulopa. Ostrov Manono je součástí okresu Aiga-i-le-Tai, ale většina lidí okresu žije na ostrově Upolu.\n\nNa ostrově se nacházejí čtyři vesnice, které mají dohromady 889 obyvatel:\n\nZe čtyř obydlených ostrovů na Samoi je ostrov Manono třetí největší co se týče rozlohy, ale i počtu obyvatel. Na ostrově nejsou žádná auta ani cesty, hlavní dopravní tepnou ostrova jsou chodníky kolem pobřeží ostrova. \n\nNa západ od ostrova se nacházejí tři ostrovy. Nejbližší je malý neobydlený ostrov Nu'ulopa, za ním se nachází ostrov Apolima. Oba se nacházejí v průlivu Apolima. Poslední a na západ nejvzdálenější samojský ostrov je Savai'i. Východně od ostrova leží ostrov Upolu, který je vzdálen lodí asi 20 minut a nejvýchodnější ostrovy od ostrova Manono, ale i celého souostroví Samoa, jsou ostrovy Aleipata, které se skládají ze čtyř ostrovů.\n"}
{"id": "1522645", "url": "https://cs.wikipedia.org/wiki?curid=1522645", "title": "Hospodářský dvůr Ostrov", "text": "Hospodářský dvůr Ostrov\n\nBudovy bývalého hospodářského dvora Ostrov se nalézají na východním okraji městečka České Meziříčí v okrese Rychnov nad Kněžnou u křižovatky silnic vedoucích do města Opočno a obce Pohoří.\n\nBývalý hospodářský dvůr Ostrov byl vybudován v roce 1869 tehdejším majitelem opočenského panství Josefem Františkem Jeronýmem Colloredo-Mansfeldem. Hospodářský dvůr Ostrov byl až do parcelace majetků šlechty po 1. světové válce a vzniku Československa majetkem Colloredo-Mansfeldů jako součást knížecího velkostatku Opočno a v roce 1922 byl v rámci pozemkové reformy zestátněn. Následně byl přidělen jako zbytkový statek \"Hospodářskému nájemnímu, stavebnímu a bytovému družstvu Praha\". V letech 1924-1948 obhospodařovalo pozemky jako „Zemědělské výrobní družstvo Ostrov” Od roku 1937 byl vedoucím zdejšího hospodářství s přestávkou v době okupace až do roku 1972 Václav Korsa. \n\nV roce 1951 bylo hospodářské družstvo přeměněno na Jednotné zemědělské družstvo Ostrov-České Meziříčí. V rámci socialistických organizačních změn ministerstva zemědělství bylo JZD v letech 1951-1962 sloučeno do Státního statku se zaměřením na šlechtitelství a semenářství a statek nesl název „Šlechtitelská stanice Ostrov, Sempra n.p. Choceň” (Krajský podnik pro osiva a satbu, n.p. Choceň) a v letech 1963-1977 zařazeno pod závod Sempra n.p. Hradec Králové (Sempra, generální ředitelství Praha, závod Hradec Králové). V roce 1978 zařazeno pod přímou správu národního podniku „Sempra Praha” (1950-1995) pod názvem Šlechtitelská stanice Ostrov-České Meziříčí. Státní podnik Šlechtitelská stanice Sempra Ostrov ukončil činnost v roce 1995 a na základě schváleného privatizačního projektu přešla od 1. července 1995 do soukromého vlastnictví Miloše Černého pod obchodním názvem \"SEMOS České Meziříčí\".\n\nAreál hospodářského dvora Ostrov sestává z pěti budov ohraničujících zhruba čtvercový areál.\n"}
{"id": "1522646", "url": "https://cs.wikipedia.org/wiki?curid=1522646", "title": "Maug", "text": "Maug\n\nMaug je skupina tří menších neobydlených ostrůvků, nacházejících se v souostroví Severní Mariany v Tichém oceánu. Ostrovy představují okraje 2,3 km široké kaldery, jejíž dno leží v průměrné hloubce 200 m pod hladinou moře. V kaldeře se nachází sopečný dóm, jehož vrchol je jen 20 m pod hladinou. Expedice NOAA z roku 2004 zjistila geotermální aktivitu v kaldeře.\n"}
{"id": "1522647", "url": "https://cs.wikipedia.org/wiki?curid=1522647", "title": "Dům č. 55 u zvonice", "text": "Dům č. 55 u zvonice\n\nDům č. 55 u zvonice je roubený dům v Opočně stojící na místě, kde se dle nálezů keramiky žilo už ve 13. století. Jedná se o jednu z nejstarších budov ve městě. V Opočně je tato stavba významná tím, že je nejstarším tamním dochovaným měšťanským domem. \n\nDnešní podobu získal tento dům v 18. století. V roce 2008 byl objekt ve velmi špatném stavu zakoupen Pavlem Střihavkou, který jej poté ve spolupráci s muzeem v Rychnově nad Kněžnou zrekonstruoval. \n\nV červenci roku 2018 zde byla u příležitosti 950 let od první písemné zmínky o městě otevřena stálá muzejní expozice s názvem Opočno v zrcadle času, jejíž součástí je i časová schránka. V ní zanechalo město Opočno a jeho obyvatelé vzkazy době za padesát let, kdy si město bude připomínat tisícileté výročí od první zmínky. Expozice je přístupná od června do září. V letních prázdninových měsících je otevřená každý den s výjimkou pondělí, v červnu a září pouze o víkendech.\n"}
{"id": "1522649", "url": "https://cs.wikipedia.org/wiki?curid=1522649", "title": "Atuel", "text": "Atuel\n\nAtuel je řeka v argentinských provinciích Mendoza a La Pampa. Je přítokem řeky Desaguadero. Jde o nejdelší řeku v provincii Mendoza. Vytéká ze stejnojmenného ledovcového jezera v Andách ve výšce 3250 m n. m. Má průměrný průtok je 31,8 kubických metrů za sekundu a její povodí zahrnuje 13 tisíc kilometrů čtverečních. V letním období je průtok větší. Nedaleko za městem San Rafael byla na řece vybudována přehradní nádrž El Nihuil. Za nádrží se koryto řeky zužuje do kaňonu a tok zde tvoří peřeje. Kaňon je dlouhý přibližně 60 km a v jeho délce řeka padá z 1250 na 700 m n. m.\n"}
{"id": "1522652", "url": "https://cs.wikipedia.org/wiki?curid=1522652", "title": "Mikulášské lípy", "text": "Mikulášské lípy\n\nMikulášské lípy jsou skupina památných stromů lip malolistých (\"Tilia cordata\") ve Žluticích. Stromy rostou v nadmořské výšce 600 m na návrší u ohradní zdi hřbitova při kostele svatého Mikuláše, asi 800 metrů východně od vesnice Verušice, části města Žlutice v okrese Karlovy Vary. Z původních deseti chráněných lip se jich dochovalo osm. Dvě lípy byly skáceny v lednu 1995. Převažují stromy s hustými, vysoko založenými sekundárními korunami. Obvody kmenů se pohybují mezi 300–500 cm, koruna nejvyššího stromu sahá do výšky 25,5 m (měření 2009).\nStromy jsou chráněny od roku 1986 jako krajinná dominanta.\n\n"}
{"id": "1522653", "url": "https://cs.wikipedia.org/wiki?curid=1522653", "title": "Hokejová bitka", "text": "Hokejová bitka\n\nBitka v ledním hokeji je událost v průběhu zápasu ledního hokeje, kdy se v rozporu s oficiálními pravidly pustí dva nebo více hráčů do pěstního souboje. Avšak dle slov Garyho Bettmana, prvního komisaře NHL, jsou bitky neodmyslitelnou součástí ledního hokeje. V Severní Americe se jedná o neoficiální tradici s dlouhou historií od profesionálů z NHL až po amatérské ligy, kdy se některé staly součástí hokejových dějin. Lední hokej je totiž jediným sportem, kde jsou bitky mezi hráči do jisté míry tolerovány a nemají pro účastníky na rozdíl od jiných sportů zvlášť závažné důsledky.\n\nV NHL se do bitek obvykle zapojují hráči, jejichž rolí je ochrana hvězd týmu nebo provokace soupeře (tzv. enforceři, vymahači, bitkaři) a účastníci hokejových bitek dodržují systém nepsaných pravidel, kterým sami hráči, trenéři, ale i rozhodčí nebo funkcionáři říkají \"kodex bitkaře.\" Někdy dojde k bitce v zápalu hry během hokejového utkání, jindy je mezi dvěma soupeři dohodnutá předem. Rozhodčí po jejím skončení účastníkům bitky rozdají tresty za hrubost a obvykle takové situace řeší na svém zasedání disciplinární komise dané soutěže.\n\nBitky v ledním hokeji stávají terčem kritiky ze strany některých fanoušků nebo odborné veřejnosti kvůli jejich názoru, že do hokeje nepatří, nebo kvůli bezprostřední hrozbě zranění pro účastníky nebo dlouhodobých zdravotních následků. Zastánci hokejových bitek naopak považují hokejové bitky za neodmyslitelnou součást hry, která by nevymizela ani v případě zákazů. Dále dle nich přitahují tomuto sportu pozornost a v Americe chodí někteří diváci na hokej primárně proto, aby nějakou bitku uviděli, dále hrozba bitek slouží jako prevence před jinými typy nedovolené a nebezpečné hry, pro ochranu hvězdných hráčů týmu před nefér útoky soupeře, navíc mezi spoluhráči vytváří pocit sounáležitosti a solidarity.\n\nPěstní souboje během hokeje byly součástí tohoto sportu již v 19. století, kdy docházelo k prudkému nárůstu jeho popularity v Kanadě. Existuje množství teorií, proč se bitky mezi hráči v ledním hokeji staly běžnými, například kvůli nejasným pravidlům v počátcích tohoto sportu, kdy byli hráči cíleně nabádáni k fyzickému napadání soupeře, aby nad ním získávali výhodu. Dalším faktorem, který nahrával bitkám, bylo zavedení modrých čar oddělujících třetiny ledové plochy v roce 1918 a pravidel pro postavení mimo hru, neboť v prostoru kolem nich docházelo k častým fyzickým střetům protihráčů. Proto nedlouho poté vybraní hráči týmů začali nést speciální roli ochránců útočníků držících kotouč před drsnými zákroky soupeře, kteří se obětovali k tomuto účelu pro tým a po bitce byli vyloučeni z utkání.\n\nV roce 1922 bylo v NHL zavedeno pravidlo 56, které poprvé formálně stanovilo pravidla pro bitky neboli pro boje se shozenými rukavicemi \"(fisticuffs)\". Místo trestu do konce utkání začali bitkařům rozhodčí udělovat pouze pětiminutové větší tresty. Přestože bylo toto pravidlo zavedeno pouze pro NHL, brzy proniklo i do nižších zámořských soutěží a dokonce i do tamních juniorských soutěží. Promotér Tex Rickard z Madison Square Garden, který kromě hokejových zápasů organizoval i boxerské turnaje, spatřil ve 20. letech 20. století v hokejových bitkách finanční příležitost a zahájil marketingovou kampaň, soustředěnou na rivalitu mezi týmy a jejich bitkaři. V současných pravidel pro NHL bylo pravidlo pro bitky \"(fisticuffs)\" odstraněno a tento prohřešek nyní spadá pod pravidlo 46. Rozhodčím tedy byla dána volnost v posuzování bitek a ve vyměření trestů. Největší změnou však je, že mohou být uděleny tresty zvlášť těm hokejistům, kteří dle sudích bitku vyprovokovali a těm, kteří si před ní sundali helmu.\n\nAčkoliv se od konce 20. let až do 60. let staly poměrně vzácným jevem, byly často v té době vedeny velmi brutálním způsobem. Ross Bernstein je okomentoval slovy, že místo moderního hokeje spíše připomínaly rugby na bruslích. Tehdy také hvězdní hráči upřednostňovali bojovat sami za sebe a bitkaři vymizeli. V roce 1936 také došlo k vůbec první hromadné bitce mezi všemi hráči, tedy i těch na střídačce, když se hrálo finále o Stanley Cup mezi Detroit Red Wings a Toronto Maple Leafs, což byla v té době událost nevídaná. Jakmile došlo na konci 60. let k rozšíření NHL mimo Original Six, došlo k rozmělnění hvězdných hráčů mezi více týmů a na scénu se opět vrátili bitkaři, nyní nazývaní ranaři \"(goons)\", kteří nevládli hokejovému umění tak dokonale. Tehdy se bitkám začalo dostávat velké mediální pozornosti.\n\nSlavnou se stala například bitka mezi Tedem Greenem z Boston Bruins a Waynem Makim ze St. Louis Blues během přípravného utkání v roce 1969, kdy spolu bojovali do krve nejen pěsti, ale i hokejkami a Green skončil v nemocnici s frakturou lebky a zraněním mozku. NHL poté Makiho potrestala zákazem startu na 30 dní a Greena na 13 soutěžních zápasů. Další slavnou bitkou byla v roce 1978 v soutěži World Hockey Association mezi bitkařem Davem Hansonem z Birmingham Bulls a Bobbym Hullem Winnipeg Jets, při které se Hanson zmocnil Hullovy paruky. Tento boj se dostal do hlavního televizního vysílání a po zápase se rozzuření fanoušci Winnipegu pokusili Hansona napadnout, když odcházel z arény.\n\nJedna z nejslavnějších bitek byla hromadná bitka mezi juniorskými reprezentanty Kanady a Sovětského svazu během mistrovství světa juniorů v ledním hokeji 1987. Oba celky byly za své počínání z turnaje vyloučeny a Kanada přišla o v té době již jistou medaili.\n\nDle aktuálních pravidel ledního hokeje, vydaných IIHF, spadá bitka pod pravidlo č. 141 a je definována jako hráčův opakovaný úder soupeře při šarvátce v průběhu utkání.\n\n\nVýše uvedené tresty budou uplatněny v soutěžích pořádaných IIHF, tedy např. na Mistrovství světa v ledním hokeji nebo během olympijských her. Pro jednotlivé ligy může být způsob trestání hokejových bitek odlišný.\n\nPravidla NHL, nižších severoamerických profesionálních soutěží a juniorských soutěží nařizují potrestat účastníky bitky větším trestem pět minut, avšak rozhodčí mají volnou ruku v ukládání trestů bitkařům v konkrétních případech, aby jim byla dána možnost spravedlivě rozsoudit závažnost provinění. Bitky upravuje v těchto soutěžích pravidlo 46.\n\n\n"}
{"id": "1522654", "url": "https://cs.wikipedia.org/wiki?curid=1522654", "title": "Ivan Donoval", "text": "Ivan Donoval\n\nIvan Donoval (* 1987, Liptovský Mikuláš) je slovenský YouTuber, urbexer, elektrikář, dobrodruh, cestovatel a průzkumník. Je známý svými videi ze zkoumání opuštěných míst a budov nejen na Slovensku.\n\nPochází z Liptovského Mikuláše. Vystudoval Sdružené střední školu elektrotechnickou v Liptovském Hrádku. Pracuje jako elektrikář a ve volném čase i jako YouTuber. Po zhlédnutí videa natočeného v starých kožedělných závodech v Liptovském Mikuláši (dnes již neexistující budova) začal Donoval zkoumat opuštěné místa a budovy. Prvním opuštěným místem, které navštívil, byly bývalé lázně v Korytnici a považuje ho za své druhé nejoblíbenější místo jaké navštívil. Prvním nejoblíbenějším místem je bývalý vojenský újezd Javorina nedaleko Kežmarku. Na začátku roku 2019 navštívil labyrinty již nefunkční doly Bankov při Košicích, ve kterých našel zachován výtisk novin ze dne 4. května 1999.\n\nSvůj kanál na YouTube založil 27. dubna 2015, ale jeho pravidelná týdenní videa začaly vznikat až na začátku roku 2017. Od začátku tvorby vystřídal velké množství kamer, jako například Sony CX405, CX730E, AS20, DJI Osmo a Oympus TG tracker. Videa stříhá v Corel VideoStudio X9 na notebooku Asus ROG 533. Při cestování používá navigaci Google Maps nebo Osmand.\n\n"}
{"id": "1522655", "url": "https://cs.wikipedia.org/wiki?curid=1522655", "title": "Panský rybník (Kouty u Bystrého)", "text": "Panský rybník (Kouty u Bystrého)\n\nPanský rybník je rybník o rozloze vodní plochy asi 0,6 ha, zhruba obdélníkovitého tvaru, nalézající se v lese na Janovském potoce asi 600 m jihozápadně od obce Janov v okrese Rychnov nad Kněžnou. Leží na katastru obce Bystré. Na hrázi rybníka se nalézá rozcestí červené turistické značené trasy 0414 a žluté turistické značené trasy 7257. Je zakreslen již na mapovém listě č. 97 z prvního vojenského mapování z let 1764–1768. \n\nRybník je využíván pro chov ryb.\n"}
{"id": "1522657", "url": "https://cs.wikipedia.org/wiki?curid=1522657", "title": "William Parry", "text": "William Parry\n\nWilliam Edward Parry (19. prosince 1790 Bath, Anglie – 9. června 1855 Bad Ems) byl britský polární objevitel, kontradmirál Britského královského námořnictva a hydrograf. Je známý pro své objevitelské výpravy s cílem najít Severozápadní průjezd, při kterých zároveň prozkoumal velké části Arktidy.\n\nNarodil se jako syn lékaře Caleba Hilliera Parryho a Sarah Rigbyové. Studoval v Bathu na King Edward's School. V červnu roku 1803 vstoupil do Britského královského námořnictva. V témže roce získal hodnost námořního kadeta. Během Napoleonských válek sloužil na několika lodích v oblastech Lamanšského průlivu a Baltského moře. V letech 1806 až 1817 vykonával službu u pobřeží Francie, v severních mořích, včetně moří u Severní Ameriky.\n\nV letech 1818 až 1827 se účastnil celkem pěti expedicí; cílem bylo najít Severozápadní průjezd. Během těchto výprav prozkoumal Baffinův záliv, Melvillův ostrov, Foxův záliv a řadu dalších míst v Arktidě.\n\nV únoru roku 1821 byl zvolen členem Královské společnosti.\n\nNa poslední výpravě v roce 1827 se mu podařilo dosáhnout 82°45′ s. š., přičemž tato rekordní zeměpisná šířka nebyla překonána dalších 49 let. O této výpravě vydal publikaci pod názvem \"Vyprávění o pokusu dobýt Severní pól\" (anglicky \"Narrative of the Attempt to reach the North Pole, & c\").\n\nV pozdním věku zůstával nadále aktivní. Ačkoliv se již neúčastnil žádných námořních výprav, tak se díky svým znalostem a zkušenostem společně Jamesem Clarkem Rossem nebo Francisem Beaufortem stal v roce 1848 členem tzv. Arktické rady (anglicky \"Arctic Council\"), jejímž cílem bylo najít ztracenou Franklinovu expedici. V roce 1852 byl povýšen do hodnosti kontradmirála.\n\n\n"}
{"id": "1522658", "url": "https://cs.wikipedia.org/wiki?curid=1522658", "title": "David Harewood", "text": "David Harewood\n\nDavid Harewood, MBE (* 8. prosince 1965 Birmingham, Anglie, Spojené království) je britský herec. Studoval na Královské akademii dramatického umění v Londýně. Je známý tím, že ztvárnil ředitele CIA pro boj proti terorismu Davida Estese v seriálu \"Ve jménu vlasti\" (2011–2012). Od roku 2015 působí v seriálu \"Supergirl\", kde hraje J'onna J'onzze.\n\nHarewood se narodil a vyrostl ve čtvrti Small Heath v jihovýchodním Birminghamu v metropolitním hrabství West Midlands. Jeho rodiče pocházejí z Barbadosu a do Anglie se přestěhovali koncem padesátých a začátkem šedesátých let. Otec byl řidičem nákladního automobilu a matka pracovala jako kuchařka. Má sestru Sandru a dva bratry, Rodgera a Paula. Navštěvoval Základní školu Sv. Benedikta a střední školu ve Washwood Heath. K divadlu jej přivedlo členství v charitativní organizaci Národní divadlo mládeže. V mládí pracoval ve vinárně Albert v Dale Endu v centru Birminghamu. V osmnácti letech byl přijat na prestižní Královskou akademii dramatického umění.\n"}
{"id": "1522662", "url": "https://cs.wikipedia.org/wiki?curid=1522662", "title": "West Hill Cliff Railway", "text": "West Hill Cliff Railway\n\nWest Hill Cliff Railway nebo West Hill Lift je pozemní lanová dráha ve městě Hastings ve Východním Sussexu v Anglii a zabezpečuje dopravu osob na kopec West Hill k hradu a jeskyním svatého Klementa. Podzemní lanovka je chráněným objektem II. stupně vedeným v seznamu budov pod číslem 1043546 z 14. září 1976.\n\nPozemní lanová dráha se nachází ve starém městě (Old Town) Hastings. Spojuje přístavní a promenádní pobřežní část starého města s promenádní částí na vrcholu kopce West Hill s hradem a jeskyněmi svatého Klementa. Výstavba podle projektu P. H. Palmera byla zahájena v roce 1899 firmou A. H. Holme & C. W. King z Liverpoolu. Pro odpor místních obyvatel se stavba protáhla až do roku 1891, kdy byla 28. srpna lanovka slavnostně otevřena. Kvůli dlouhé době byly překročeny náklady na výstavbu o více než 50 %, což dovedlo v roce 1894 firmu ke krachu. Pozemní lanovku převzala firma Hastings Passenger Lift Company, která ji provozovala až do roku 1947, kdy ji koupila Hastings Borough Council. V roce 1991 byla u příležitosti stého výročí rekonstruována.\n\nLanová dráha je dvoukolejná se sklonem 1:2,9, vede tunelem o délce 5,4 m a výšce 5,7 m. Tunel byl proražen v útesu a vyzděn. Po výjezdu z tunelu se naskýtá úžasný pohled na moře a okolní krajinu.\n\nDolní stanice se nachází v ulici George street. Byla postavena firmou Elliot's Patent Stone Company. Vchod do stanice je zakončen obloukovým závěrem, po stranách je zdoben pilastry a nad hlavní římsou je umístěna balustráda. Horní stanice je vsazena do moderní budovy.\n\nPohon lanovky umístěný v horní stanici zajišťoval plynový motor Crossley s výkonem 40 HP až do roku 1924, pak byl nahrazen dieselovým motorem Tangye. Od roku 1971 zabezpečuje pohon elektromotor. Původní kabiny s kapacitou 16 osob byly vyrobeny společností Midland Railway Carriage & Wagon Company, při rekonstrukci v roce 1991 byly nahrazeny novými.\n\n"}
{"id": "1522664", "url": "https://cs.wikipedia.org/wiki?curid=1522664", "title": "Tom Ritchey", "text": "Tom Ritchey\n\nTom Ritchey (* 1956) je americký tvůrce rámů kol, závodník, konstruktér, návrhář a zakladatel společnosti Ritchey Design. Ritchey je americkým průkopníkem v moderní stavbě rámu a prvním výrobcem horských kol v historii sportu.\n\nJe inovátorem komponentů, které byly použity na vítězných jízdních kolech na největších cyklistických soutěžích na světě, včetně mistrovství světa v UCI, Tour de France a olympijských her. V roce 1988 byl Ritchey uveden do Mountain Bike Hall of Fame v Crested Butte v Coloradu (nyní se nachází v Fairfaxu v Kalifornii) a 2012 byl uveden do Cyklistické síně slávy Spojených států v Davisu v Kalifornii.\n\n"}
{"id": "1522667", "url": "https://cs.wikipedia.org/wiki?curid=1522667", "title": "Feodora Dánská", "text": "Feodora Dánská\n\nFeodora Dánská (Feodora Luisa Karolína Matylda Viktorie Alexandra Frederika Johana; 3. července 1910, Gentofte – 17. března 1975, Dolní Sasko) byla dánskou princeznou jako dcera prince Haralda a vnučka krále Frederika VIII.\n\nPrincezna Feodora se narodila 3. července 1910 ve venkovském domě Jægersborghus v Gentofte severně od dánského hlavního města Kodaně.\n\nByla prvorozeným dítětem prince Haralda Dánského, syna krále Frederika VIII. a Luisy Švédské. Její matkou byla Helena Adléta Šlesvicko-Holštýnsko-Sonderbursko-Glücksburská, dcera vévody Fridricha Ferdinanda Šlesvicko-Holštýnského a Karolíny Matyldy Šlesvicko-Holštýnsko-Sonderbursko-Augustenburské.\n\nFeodora se 9. září 1937 na zámku Fredensborg na dánském ostrově Sjælland provdala za svého bratrance, prince Christiana ze Schaumburg-Lippe. Princ byl synem Bedřicha ze Schaumburg-Lippe a princezny Luisy Dánské, sestry Feodořina otce Haralda. Princ Christian byl hlavou mladší větve pánů z Lippe, která sídlila v Náchodě v Čechách.\n\nFeodora měla s Christianem čtyři dětiː\n\n\nPrinc Christian zemřel 13. července 1974, Feodora pak 17. března následujícího roku.\n\n"}
{"id": "1522668", "url": "https://cs.wikipedia.org/wiki?curid=1522668", "title": "Zliv (nádraží)", "text": "Zliv (nádraží)\n\nZliv je železniční stanice v jihozápadní části města Zliv v okrese České Budějovice v Jihočeském kraji u břehů Zlivského rybníka a rybníka Bezdrev. Leží na trati 190, která je elektrizovaná soustavou 25 kV, 50 Hz AC.\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nKe starší staniční budově byla na její jižní straně později přistavěna otevřená zastřešená čekárna. Elektrická trakční soustava zde byla zprovozněna 29. listopadu 1968.\n\nZ plzeňského zhlaví trať 190 pokračuje jako dvoukolejná, na opačnou stranu do Českých Budějovic jako jednokolejná. Nacházejí se zde tři nekrytá jednostranná nástupiště a jedno ostrovní nástupiště s příchodem pomocí ocelového nadchodu.\n\n"}
{"id": "1522670", "url": "https://cs.wikipedia.org/wiki?curid=1522670", "title": "Mikulov na Moravě (nádraží)", "text": "Mikulov na Moravě (nádraží)\n\nMikulov na Moravě je železniční stanice v jihozápadní části města Mikulov v okrese Břeclav v Jihomoravském kraji. Leží na jednokolejné neelektrizované trati 246. Před staniční budovou se nachází městské autobusové nádraží.\n\nStanice byla vybudována jakožto součást propojovací dráhy mezi již existujícími železnicemi v úseku z Břeclavi do Hrušovan nad Jevišovkou c. k. privilegovanou společností \"Dráha Břeclav-Mikulov-Hrušovany\" (k. k. privilegierte Lundenburg-Nikolsburg-Grußbacher Eisenbahn), pravidelný provoz zde byl zahájen 30. prosince 1872.\n\nPo zestátnění některých soukromých společností v Rakousku-Uhersku v roce 1908 obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNacházejí se zde dvě úrovňová nástupiště, jedno vnější a jedno jazykové.\n\n"}
{"id": "1522672", "url": "https://cs.wikipedia.org/wiki?curid=1522672", "title": "Netlink", "text": "Netlink\n\nNetlink je programové rozhraní linuxového jádra pro meziprocesovou komunikaci mezi jádrem a procesy uživatelského prostoru. Jedná se o soketové rozhraní, přesněji o rozhraní unixových soketů, které je na rozdíl od síťových soketů určeno pro komunikaci v rámci jednoho počítače. K adresaci tak typicky používá číslo procesu.\n\nSvou funkcí je Netlink nástupcem ioctl, oproti kterému má být flexibilnější. Je detailně popsán v RFC 3549.\n\nJako součást jádra Linuxu je Netlink naprogramován v Céčku a je uvolněn pod licencí GNU GPL. Soketové rozhraní Netlink je součástí jádra od verze 2.2, v dřívějších podverzích řady 2.0 byl Netlink zaváděn jako rozhraní používající soubor zařízení.\n\nMezi typická použití Netlinku patří řízení firewallu, filtrace paketů a logování.\n\n"}
{"id": "1522673", "url": "https://cs.wikipedia.org/wiki?curid=1522673", "title": "Klášterní medicína", "text": "Klášterní medicína\n\nKlášterní medicína je pojem označující medicínu praktikovanou křesťanskými mnišskými kláštery, založenou především na důkladných znalostech léčivých bylin a jejich účinků. Vznikla a největšího rozkvětu dosáhla v prostředí basiliánských a benediktinských klášterů a na konci starověku a během většiny středověku představovala vrchol lékařské péče v křesťanském světě, takže se o této fázi historie lékařské vědy na Západě mluví jako o „věku klášterní medicíny“. \n\nBenediktini zřizovali při svých klášterech špitály, v klášterních zahradách byly ve středověku standardně cíleně pěstovány léčivky. Klášterní knihovny měly rozsáhlá oddělení věnovaná medicíně a bylinkářství, kde mniši přechovávali stará díla, která doplňovali vlastními. Později u klášterů vznikly místy i školy pro léčitele. V klášterech byla též vyvinuta řada stále užívaných bylinných likérů.\n\nZánik klášterní medicíny coby dominantního směru přineslo 12. století. Na jeho počátku stál koncil v Clermontu, který zpřísnil pravidla mnišského života natolik, že se s nimi provozování špitálů mnichy stalo v mnoha případech neslučitelným. V církevním prostředí tak postupně péči o nemocné převzala od mnišských řádů laická ošetřovatelská společenstva a specializované špitální a ošetřovatelské řády. V řadě mnišských klášterů však přetrvala rezidua klášterní medicíny alespoň ve farmaceutické oblasti, kdy byly při klášterech provozovány lékárny a obchody s bylinkami a bylinnými likéry, vypěstovanými a vyprodukovanými v klášterech.\n\n"}
{"id": "1522680", "url": "https://cs.wikipedia.org/wiki?curid=1522680", "title": "RWD-11", "text": "RWD-11\n\nRWD-11 byl polský dopravní letoun, který od roku 1933 vyvíjel tým RWD (Rogalski, Wigura, Drzewiecki) resp. jeho konstruktéři Stanisław Rogalski a Jerzy Drzewiecki. Dopravní letoun schopný přepravit 6 cestujících dostal označení RWD 11 a roku 1935 byl vyroben dílnami DWL (Doświadczalne Warsztaty Lotnicze) z Okęcie. Lehký dopravní letoun byl použitelný i pro dopravu pošty a pro výcvik armádních osádek dvoumotorových letadel.\n\nPrototyp byl původně vedením polského ministerstva dopravy uvažován k výcviku pilotů na dvoumotorových letadlech. Konstrukce prototypu začala podle podmínek stanovených ministerstvem pro letoun PZL-27, ale vedení ministerstva od smlouvy na projekt od továrny DWL později odstoupilo. Přesto se vedení DWL rozhodlo v pracích pokračovat a letoun byl dokončen na konci roku 1935. Tento letoun byl přímým konkurentem stroje PZL-27, který překonal výkonem a letovými vlastnostmi. Byly postaveny dva draky, z nichž jeden byl určen pro statické testování. V únoru 1936 byl letoun zalétán továrním pilotem DWL Aleksandrem Okujekem. Jeho další osud však byl ovlivněn konfliktem mezi velením letectva usilujícím o znárodnění polských leteckých továren vyrábějících letadla pro armádu a vedením DWL. V důsledku toho armáda nejen nevyužila nabídku na nákup letadel, ale také kategoricky vyzvala polské aerolinie LOT, aby odstoupily od případného nákupu. \n\nV období od září do prosince 1936 absolvoval zkoušky na Leteckém ústavu ITL a v roce 1937 osvědčení a (imatrikulaci SP-ASX). \n\nTovárna DWL na projektu dále pracovala a celkem vznikly 4 verze tohoto modelu. Především se jednalo o změny v konstrukci zlepšující letové vlastnosti letadla. V roce 1937 byl nos trupu prodloužen a současně bylo odstraněno zasklení střechy kabiny posádky. Konečná podoba měla i dvojité ocasní plochy, čímž byla vylepšena stabilita a směrová kontrola. \n\nVšechny tyto verze byly vybaveny motory Walter, které si v Polsku zvláště u společnosti DWL získaly značnou oblibu. Licenčně byly v Polsku vyráběny motory Junior 4 a Major 4 v továrnách Państwowe Zakłady Inżynierii v Ursusu a také ve WSK Rzeszów. Z letadel vyráběných továrnou DWL byly osazeny motorem Junior 4 turistický dvoumístný letoun RWD-5, cvičný letoun RWD-8 a sportovní letoun RWD-9. Motor Walter Bora byl instalován na sportovním letounu RWD-10, Major 4 poháněl sportovní a turistický letoun RWD-13 a konečně RWD-11 byl vybaven 2 motory Major 6. \n\nSamonosný dolnoplošník měl smíšenou konstrukci s jednodílným dřevěným křídlem, které bylo pokryto překližkou k přednímu nosníku a spodní strana byla potažena plátnem. Čtyři sekce automatických slotů Handley-Page byly namontovány na náběžné hraně křídla (vně motorových gondol).\n\nTrup RWD-11 měl svařovanou konstrukci z chrom-molybdenových trubek, která byla pokryta překližkou a plátnem. Dvě hlavní zatahovací podvozkové nohy umístěné v gondolách motorů byly zasouvatelné směrem dozadu a vybaveny byly olejo-pneumatickými tlumiči s pneumaticky brzděnými koly Dunlop. Nezatahovací zadní ostruhové kolečko bylo typu Dowty. Později bylo doplněno vybavení pro montáž zatahovacího podvozku zadního kola hydraulickým mechanizmem.\n\nPilotní kabina byla umístěna v přední části trupu před křídlem a před motory, proto se kokpit vyznačoval velmi dobrým výhledem pro oba piloty, kteří seděli vedle sebe před pohodlným prostorem pro cestující. Stroj byl vybaven dvojím řízením a společnou přístrojovou deskou. Kabina pro pasažéry byla vybavena ve třech párech nastavitelnými sedadly a dále elektrickým osvětlením, řízeným větráním a regulovatelným ohřevem vzduchu z tepelných výměníků od výfukových plynů motoru. Stěny a strop kabiny, izolované proti vnějšímu hluku, včetně postranních otevíratelných oken byly z nehořlavého materiálu. Kabina měla nákladový prostor za sedadly a mohla být přeměněna na nákladní (až 600 kg nákladu), sanitní nebo poštovní verzi.\n\nV křídle vedle motorů byly umístěny dvě palivové nádrže o objemu 140 l s olejovými nádržemi o objemu 20 l, které byly uloženy přímo v motorových gondolách. Letoun původně poháněly dva invertní řadové šestiválcové letecké motory Walter Major 6-I o nominálním výkonu 190 k (139,7 kW) při 2100 ot/min a vzletovém výkonu 205 k (150,8 kW) při 2350 ot/min. Byly uloženy v gondolách na motorovém loži z ocelových trubek pružně prostřednictvím gumových tlumičů. Na konečné verzi z roku 1938 byly použity motory Walter Major 6-II o nominálním výkonu 200 k (147 kW) a vzletovém výkonu 220 k (162 kW).\n\nV listopadu 1937 letadlo znovu podstoupilo testy ITL a bylo schváleno k použití. RWD-11 byl nabídnut polským aeroliniím LOT pro přepravu cestujících a pošty na místních trasách. Porovnání s PZL-27 se ukázalo, že vlastnosti RWD-11 jsou lepší. Vojenská varianta byla vyvinuta pro výcvik posádek před přechodem na dvoumotorové bombardéry PZL.37 Łoś nebo na těžké stíhačky PZL.38 Wilk. Sanitní verze byla také nabídnuta s kapacitou pro 4 pacienty na nosítkách. Poštovní, vojenská i sanitní verze však nepřekročily fázi návrhu. Rumunské vojenské letectvo mělo zájem o nákup letadel RWD-11, ale transakce neproběhla. \n\nPrototyp RWD-11 byl používán pouze pro zkušební a výzkumné lety. RWD-11 nakonec zůstal firmě, posloužil i jako rekvizita ve filmu. Letadlo si \"zahrálo\" ve filmu „Dívka hledá lásku“ (Dziewczyna szuka miłości) z roku 1938 režiséra Romualda Gantkowského, podle scénáře Wacława Sieroszewského, Ferdynanda Goetla, Antoniho Cwojdzińského a Tadeusze Królikiewicze. V roce 1938 došlo během jednoho z letů k poškození podvozku při přistání a letadlo se nestihlo před 1. zářím 1939 opravit. Kvůli nefunkčnosti podvozku byl letoun ponechán v továrně. Po vypuknutí druhé světové války byl letoun ukořistěn Německem, které ho používalo během války jako spojovací letoun.\n\n\nÚdaje pro konečnou verzi podle\n\n\n\n\n\n\n"}
{"id": "1522685", "url": "https://cs.wikipedia.org/wiki?curid=1522685", "title": "Dagmar Dánská (1890)", "text": "Dagmar Dánská (1890)\n\nDagmar Dánská (\"Dagmar Luisa Alžběta;\" 23. května 1890, Charlottenlund – 11. října 1961, Kongstedlund) byla nejmladším dítětem dánského krále Frederika VIII. a jeho manželky Luisy Švédské.\n\nPrincezna Dagmar se narodila 23. května 1890 na zámku Charlottenlund v Dánsku. Jméno dostala po své tetě, carevně Marii Fjodorovně, která se narodila jako princezna Dagmar Dánská.\n\nDagmar se 23. listopadu 1922 ve Fredensborgu v Dánsku provdala za Jørgena Castenskjolda (30. listopadu 1893 – 21. listopadu 1978), syna Antona Castenskjolda, královského komorníka, a jeho manželky Žofie Steensen-Lethové z dánské šlechty. Dagmar měla s Jørgenem pět dětíː\n\n\nPrincezna Dagmar zemřela v dánském Kongstenlundu 11. října 1961 jako poslední žijící dítě krále Frederika VIII. a královny Luisy. Byla pratetou dánské královny Markéty II., řecké královny Anne-Marie, norského krále Haralda V. a belgických králů Baudouina I. a Alberta II.\n"}
{"id": "1522686", "url": "https://cs.wikipedia.org/wiki?curid=1522686", "title": "Mistrovství světa v zápasu řecko-římském 2019", "text": "Mistrovství světa v zápasu řecko-římském 2019\n\nMistrovství světa v zápasu řecko-římském za rok 2019 proběhlo v Barys Areně v Nur-Sultanu (Astaně), Kazachstán ve dnech 14.-17. září 2019. Turnaj mistrovství světa byl zároveň první fází olympijské kvalifikace pro olympijské hry v Tokiu v roce 2020.\n\n\n\n\n\"podrobně zde\"\n\nMistrovstvím světa v Nursultanu byla započata 1. fáze kvalifikace na olympijské hry v Tokiu v roce 2020. Klasici, kteří se utkali o medaile v olympijských váhových kategoriích zároveň získali pro svou zemi olympijskou účastnickou kvótu.\n\n\n"}
{"id": "1522688", "url": "https://cs.wikipedia.org/wiki?curid=1522688", "title": "Jaroslav Murgaš", "text": "Jaroslav Murgaš\n\nJaroslav Murgaš (21. srpna 1963, Zlaté Moravce - 5. května 2015, Banská Bystrica) byl slovenský hokejový obránce.\n\nV československé lize hrál za TJ Zetor Brno. Nastoupil v 16 ligových utkáních a měl 3 asistence. V nižších soutěžích hrál i za TJ Iskra Smrečina Banská Bystrica, TJ Lokomotiva Ingstav Brno a Slávii Ekonóm Bratislava. V roce 1981 reprezentoval Československo na Mistrovství Evropy juniorů v ledním hokeji 1981, kde tým skončil na 2. místě.\n\n"}
{"id": "1522709", "url": "https://cs.wikipedia.org/wiki?curid=1522709", "title": "Naučná stezka Čutkovská dolina", "text": "Naučná stezka Čutkovská dolina\n\nNaučná stezka vede Čutkovskou dolinou od jejího ústí k Tiesňave za dierou, cestou jsou dvě odbočky - k Jelenímu vodopádu a k Jamišným vodopádům. Autory projektu naučné stezky jsou Štefan Koreň a Milan Kmeť. \n\n\n"}
{"id": "1522711", "url": "https://cs.wikipedia.org/wiki?curid=1522711", "title": "Kjøbenhavns Boldklub", "text": "Kjøbenhavns Boldklub\n\nKjøbenhavns Boldklub, zkráceně KB, je dánský sportovní klub sídlící v Kodani.\n\nKlub je znám především díky fotbalovému týmu, který byl 15× mistrem Dánska. KB je nejstarší fotbalový klub v kontinentální Evropě. V roce 1992 se však profesionální fotbalový tým sloučil s Boldklubben 1903, aby vznikl FC Kodaň. Současný fotbalový tým KB hraje jen v nižších soutěžích.\n\nBarvami jsou modrá a bílá.\n\nKlub byl založen v roce 1876. Fotbal a kriket byly přidány v roce 1879, tenis v roce 1883. Dále je provozován badminton, plavání a pétanque. KB je nejstarší fotbalový klub v kontinentální Evropě.\n\nFotbalový tým byl 15× mistrem Dánska. V roce 1992 se však profesionální fotbalový tým sloučil s Boldklubben 1903, aby vznikl FC Kodaň. Současný fotbalový tým KB hraje jen v nižších soutěžích. Do roku 2008 hrál rezervní tým FC Kodaň pod názvem KB.\n\n\n\n\n\n"}
{"id": "1522724", "url": "https://cs.wikipedia.org/wiki?curid=1522724", "title": "Mlhovina Kalifornie", "text": "Mlhovina Kalifornie\n\nMlhovina Kalifornie (NGC 1499) je difúzní mlhovina v souhvězdí Persea.\nSvůj název získala díky svému protáhlému vzhledu, který může připomínat Kalifornský poloostrov.\n\nMlhovina leží v jižní části souhvězdí severně od hvězdy 4. magnitudy s názvem ξ Persei (Ksí Persei). Na obloze má protáhlý tvar směřující od severozápadu na jihovýchod a její rozměry jsou 4°×1,5°. Tyto rozměry má ovšem pouze na fotografiích, vizuálně je velmi obtížně pozorovatelná, protože má nižší povrchovou jasnost než většina ostatních emisních mlhovin. Její jasnější část pozorovatelná dalekohledem má rozměry 160′×40′. Pod velmi tmavou oblohou může být v náznaku vidět i prostýma očima.\n\nTuto mlhovinu objevil Edward Emerson Barnard 3. listopadu 1885 pomocí šestipalcového dalekohledu (průměr 150 mm).\nO šest let později ji pozoroval také Friedrich Simon Archenhold, který ji nezávisle spoluobjevil 27. října 1891.\nBarnard mlhovinu několikrát fotografoval a jeden její podrobný šestihodinový snímek zveřejnil v roce 1895. Mlhovina byla objevena pouhých pár let před vydáním astronomického katalogu New General Catalogue, ve kterém je zařazena pod pořadovým číslem 1499.\n\nMlhovina leží ve vzdálenosti 1 340 světelných let od Země a její skutečný rozměr je asi 100 světelných let. Pravděpodobně je ozařována hvězdou ξ Persei, což je modrobílá hvězda hlavní posloupnosti, které byla přiřazena spektrální klasifikace O7e. Tato hvězda patří do OB asociace s názvem Perseus OB2, jejímž nejjasnějším členem je hvězda ζ Persei (Zéta Persei).\n\n"}
{"id": "1522725", "url": "https://cs.wikipedia.org/wiki?curid=1522725", "title": "Fred Herzog", "text": "Fred Herzog\n\nFred Herzog (21. září 1930 Bad Friedrichshall – 9. září 2019) byl kanadský fotograf známý svými snímky dělníků v městském prostředí Vancouveru v Britské Kolumbii. Herzog byl jedním z průkopníků umělecké barevné fotografie. Na začátku své kariéry dosáhl mírného úspěchu, svou první velkou výstavu v umělecké galerii ve Vancouveru však uskutečnil až v roce 2007. Poté vydal celou řadu knih. \n\nHerzog pracoval profesionálně jako lékařský fotograf. Byl přidruženým ředitelem Katedry biomedicínské komunikace UBC a vyučoval také na Univerzitě Simona Frasera. \n\nHerzog se narodil a vyrostl ve Stuttgartu v Německu, ale z města byl evakuován během leteckého bombardování za druhé světové války. Jeho rodiče zemřeli ještě během války na tyfus a rakovinu, poté odešel ze školy a našel si práci jako námořník na lodích. V roce 1952 Emigroval do Kanady, krátce žil v Torontu a Montréalu a poté se v roce 1953 přestěhoval do Vancouveru. Od dětství fotografoval příležitostně, po přestěhování do Kanady se začal věnovat fotografii hlouběji. \n\nJeho osobní práce se zaměřovala především na dělnické třídy a jejich spojení s městem. Pracoval s diapozitivy (většinou Kodachrome), což technicky omezovalo možnost vystavovat. Také v 50. a 60. letech 20. století byl na okraji uměleckého světa, jelikož většina uměleckých děl byla černobílých. Později byl však uznán jako jeden z průkopníků umělecké barevné fotografie.\n\nFred Herzog zemřel 9. září 2019 ve věku 88 let.\n\n\n\n\n"}
{"id": "1522729", "url": "https://cs.wikipedia.org/wiki?curid=1522729", "title": "Juliana Žofie Dánská", "text": "Juliana Žofie Dánská\n\nJuliana Žofie Dánská (18. února 1788, Kodaň – 9. května 1850, Kodaň) byla dánskou princeznou, dcerou dědice dánského a norského trůnu Frederika Dánského, mladšího syna krále Frederika V. a jeho druhé manželky Juliany Marie Brunšvické.\n\nJuliana Žofie se narodila jako nejstarší dcera a druhé dítě korunního prince Frederika a jeho manželky Žofie Frederiky Meklenbursko-Zvěřínské, dcery vévody Ludvíka Meklenbursko-Zvěřínského a Šarloty Žofie Sasko-Kobursko-Saalfeldské. Měla několik sourozenců včetně budoucího krále Kristiána VIII. Její rodiče neměli v prvních deseti letech manželství žádné dítě, které by přežilo, nakonec však měli čtyři děti.\n\nO skutečném otcovství princezny Juliany a jejích tří sourozenců se diskutovalo a obecně se věřilo, že otcem dětí Žofie Frederiky byl pobočník prince Frederika, Frederik von Blücher.\n\nKdyž se Juliana narodila, byl dánským panovníkem její nevlastní strýc Kristián VII., ale ve skutečnosti vládl její nevlastní bratranec, korunní princ a budoucí král Frederik VI.\n\nNěkolik let před Julianiným narozením byla vláda monarchie v rukou její babičky, královny vdovy Juliany Marie, po níž dostala princezna Juliana jméno, a jejího otce, převrat korunního prince však její rodinu zbavil moci. Napětí mezi dvěma větvemi královské rodiny kvůli převratu trvaly po celé Julianino dětství, nakonec se však prostřednictvím sňatků usmířily.\n\nV prvních letech života žila Juliana se zbytkem královské rodiny v paláci Christiansborg, po ničivém požáru v roce 1794 se však princ Frederik s rodinou přestěhoval do velkého domu v Amalienborgu. Její matka Žofie Frederika zemřela toho roku krátce po přestěhování.\n\nV roce 1808 měla Juliana Žofie společně s bratrem Kristiánem a sestrou Luisou Šarlotou v kapli paláce Frederiksberg, letním sídle královské rodiny, biřmování.\n\n22. srpna 1812 se v paláci Frederiksberg princezna Juliana Žofie provdala za lankraběte Viléma Hesensko-Philippsthalsko-Barchfeldského (10. srpna 1786 – 30. listopadu 1834). Vilém byl synem Adolfa Hesensko-Philippsthalsko-Barchfeldského a Luisy Sasko-Meiningenské.\n\nVilém žil od mládí v Dánsku, měl úspěšnou vojenskou kariéru a v dánském hlavním městě byl oblíbeným a respektovaným mužem.\n\nManželství založené na skutečných citech obou manželů bylo šťastné. Pár však neměl děti, zřejmě proto, že se Juliana bála, že zemře při porodu. Vilém měl milenku, s níž měl pět dcer. Pár měl panské sídlo v Kodani a jako letní residenci užíval zámek Fredensborg severně od hlavního města.\n\nKrál Frederik VI. neměl syny, a tak se dědicem dánského trůnu stal Julianin starší bratr Kristián. V roce 1821 byla se svou větví královské rodiny povýšena z Výsosti (běžný titul dětí mladších synů dánského krále) na královskou Výsost.\n\nKdyž se v roce 1848 stal králem její bezdětný synovec Frederik VII., stala se Juliana druhou v pořadí následnictví dánského trůnu po svém bezdětném bratrovi Ferdinandovi, který byl kromě krále jediným mužským členem královské rodiny. Dánská monarchie se skládala z několika států s různými zákony, a v některých z nich nesměla dědit žena, bylo tak rozhodnuto o jiném dědici, což Juliana akceptovala.\n\nJuliana Žofie zemřela 9. května 1850, krátce před rozhodnutím o dědici Kristiánovi, zeti její sestry.\n"}
{"id": "1522730", "url": "https://cs.wikipedia.org/wiki?curid=1522730", "title": "Boldklubben 1903", "text": "Boldklubben 1903\n\nBoldklubben 1903, zkráceně B 1903, je dánský fotbalový klub sídlící v Kodani.\n\nTým byl 7× mistrem Dánska. V roce 1992 se však profesionální tým sloučil s Kjøbenhavns Boldklub, aby vznikl FC Kodaň. Současný fotbalový tým B 1903 hraje jen v nižších soutěžích.\n\nBarvami jsou černá a bílá.\n\nKlub byl založen v roce 1903. Tým byl 7× mistrem Dánska. V roce 1992 se však profesionální tým sloučil s Kjøbenhavns Boldklub, aby vznikl FC Kodaň. Současný fotbalový tým B 1903 hraje jen v nižších soutěžích.\n\nNejvětším úspěchem na mezinárodní scéně bylo čtvrtfinále Poháru UEFA v ročníku 1991/92, když tým dokázal ve 2. kole doma rozdrtit Bayern Mnichov 6:2. \n\n\n\n\n"}
{"id": "1522732", "url": "https://cs.wikipedia.org/wiki?curid=1522732", "title": "Červený kostel (Litoměřice)", "text": "Červený kostel (Litoměřice)\n\nČervený kostel v Litoměřicích, bývalý Evangelický kostel v Litoměřicích je novogotickým kostelem ze začátku 20. století, který v průběhu dějin sloužil několika nekatolickým církvím. Nachází se v Litoměřicích-Předměstí v Jiráskových sadech.\n\nKostel byl vystavěn v letech 1901–1902 litoměřickým stavitelem Mannem podle plánu lipského architekta Paula Langeho jako filiální pro potřebu litoměřických německých luteránů spadajících pod farní sbor v Habřině. Nesl název Kostel Vykupitele (\"Erlöserkirche\"). Pozemek pro stavbu věnoval Ferdinand Kutscher. Základní kámen byl položen 21. dubna 1901; dostavěný kostel byl posvěcen 1. června 1902. Od roku 1906 byl farním kostelem nově ustaveného sboru v Litoměřicích. Po rozpadu Rakousko-Uherska náležel Německé evangelické církvi v Čechách, na Moravě a ve Slezsku. Po jejím zrušení a konfiskaci majetku církve po 2. světové válce kostel krátce užívala Českobratrská církev evangelická a následně jej získala do vlastnictví Církev československá. Kostel chátral a dokonce sloužil jako skladiště při výstavbě nedalekého sídliště Kocanda. V období politického uvolnění tzv. pražského jara převzal zchátralý kostel sbor Bratrské jednoty baptistů, který jej začal po opravě užívat od roku 1970. Od roku 1973 jsou baptistický sbor a husitská náboženská obec spoluvlastníky objektu. V letech 1986–1989 byl interiér kostela komplexně rekonstruován pod vedením Ing. Slavomíra Slámy, kdy byla loď horizontálně přepažena.\n\nJeden z typických tzv. \"červených kostelů\" v dříve německy mluvícím pohraničí. Kostel s hranolovou lodí, odsazeným polygonálně ukončeným presbytářem a věží v čele západního průčelí. Postaven z režného cihelného zdiva v novogotických formách. V původním evangelickém kostele bylo kolem 350 míst k sezení. Po úpravě z 80. let 20. století je interiér předělen patrem. V horní části vznikl bohoslužebný prostor a v přízemí bylo vybudováno zázemí (místnost pro děti a dorost, kancelář, kuchyňka a sociální zařízení). Nad vstupním portálem je reliéf Krista.\n\n"}
{"id": "1522743", "url": "https://cs.wikipedia.org/wiki?curid=1522743", "title": "Výšivkové stehy", "text": "Výšivkové stehy\n\nVýšivkový steh je definován jako pohyb vyšívací jehly od rubní k lícní straně textilie a zpět. Steh se nazývá také linka, smyčka nebo uzlík, které se tímto způsobem vytváří z vyšívací niti na povrchu plošné textilie. Steh je základní prvek pro sestavení výšivkového vzoru.\n\nNěkolik set druhů stehů pro ruční vyšívání, které vznikly a vznikají živelně po celém světě, se odborníci pokoušejí různým způsobem systematicky seřadit. Jeden z uznávaných systémů tvoří 4 základní druhy: plochý (\"satin stitch\"), křížkový (\"cross stitch\"'), smyčkový (\"loop stitch\") a uzlíkový steh \"(knot stitch\") - od kterých jsou odvozeny všechny dosud vzniklé stehy.\n\nsestává z rovných povrchových stehů v různých délkách a směrech. Stehy se označují jako ploché, protože tvoří plochu, která výrazně nepřevyšuje povrch vyšívané tkaniny. Od plochého stehu jsou např. odvozeny:\n\npřední (\"running\"), zadní (\"back\"), kruhový (\"stem\"), malování jehlou (\"encroaching\"), rozpichovaný (\"split\"), rovný (\"straight\"), hladký (\"satin\"), drobný (\"seed\"). \n\ntvoří dvě nožky, které se vzájemně překřižují. Do této skupiny patří např.:\npodlouhlý (\"long-armed\"), stonkový (\"herringbone\"), košíkářský (\"basket\"), klikatý (\"zigzag\"), listový (\"leaf\"), \n\nsestává ze smyček tvořených drobnými stehy. Patří sem:\n\nřetízek (\"chain\"), oddělený řetízek (\"lazy daisy\"), obrubový (\"blanket\"), pestrý ř. (\"checkered chain\"), otevřený (\"open chain\"), péřový (feather), krétský (\"cretan\") \nvýrazně tvaruje povrch vyšívané textilie. Vzniká tak, že se tvoří smyčky kolem jehly a pak se protáhnou jehlou tak, že se na povrchu textilie tvoří uzel nebo zakroucená nit. Do skupiny patří např.:\n\nfrancouzský uzel (\"french knot\"), korálkový (\"coral\"), \"bullion\", spirálový (\"scroll\"), křížkový uzlík (\"four-legged\"), zadrhávaný řetízek (\"knotted chain\")\n\nNázvy některých stehů se překládají do češtiny v několika verzích.\n\nStrojní vyšívání je ve 2. dekádě 21. století zpravidla řízeno počítačovým programem. K vyšívacím strojům je nabízena řada speciálních programů s různě koncipovanými systémy, použitelné druhy stehů a jejich zařazení není jednotné. K nejpoužívanějším patři systém s 5 základními typy stehů:\n\nNa nákresu vpravo je schematicky znázorněn obsah běžně používaného počítačového programu \n(Tatami je vyplňovací vzor, jehož stehy jsou sestaveny v pravidelných vodorovných, kolmých nebo diagonálních řadách). \n\n\n"}
{"id": "1522744", "url": "https://cs.wikipedia.org/wiki?curid=1522744", "title": "The Hu", "text": "The Hu\n\nThe Hu je mongolská folkrocková skupina založená v roce 2016. Hraje s tradičními mongolskými instrumenty, včetně Morin khuur či mongolským zpěvem v krku. Skupina nazývá svůj styl hudby \"hunnu rock\", kde \"hu\" je mongolským slovem pro \"člověka\". Jejich producent se jmenuje Dashdondog Bayarmagnai, aka \"Dashka\". V roce 2019 vydali své první studiové album, které nese název The Gereg. \n\n\n\n\n"}
{"id": "1522749", "url": "https://cs.wikipedia.org/wiki?curid=1522749", "title": "Boldklubben af 1893", "text": "Boldklubben af 1893\n\nBoldklubben af 1893, zkráceně B.93, je dánský fotbalový a tenisový klub, sídlící v Kodani. Patří k nejúspěšnějším v zemi, devětkrát byl mistrem. Klubovými barvami jsou modrá a bílá.\n\nKlub byl založen v roce 1893. Provozuje fotbal a tenis a do roku 1959 provozoval i kriket.\n\nFotbalový tým byl 9× mistrem.\n\n"}
{"id": "1522763", "url": "https://cs.wikipedia.org/wiki?curid=1522763", "title": "Boldklubben 1909", "text": "Boldklubben 1909\n\nBoldklubben 1909, zkráceně B 1909, je dánský fotbalový klub sídlící v Odense. Tým byl dvakrát mistrem Dánska. Klubovými barvami jsou červená a bílá.\n\nKlub byl založen v roce 1909. 1. ligu začal hrát až po druhé světové válce. Byl dvakrát mistrem Dánska. V roce 2006 se sloučil s Boldklubben 1913 a Dalum IF, čímž vznikl FC Fyn. Ten zanikl v roce 2013 a původní kluby byly obnoveny.\n\nNejvětším úspěchem na mezinárodní scéně bylo čtvrtfinále PVP v ročníku 1962/63. \n\n\n"}
{"id": "1522766", "url": "https://cs.wikipedia.org/wiki?curid=1522766", "title": "Vysokoškolská práce", "text": "Vysokoškolská práce\n\nVysokoškolská práce (angl. \"\") je školní práce, kterou obhajují studenti na vysokých školách. Jde o obsáhlejší práci (tzv. závěrečnou, nebo kvalifikační), která by měla být na odpovídající úrovni, a jejíž úspěšná obhajoba je pro studenta zpravidla jednou z podmínek pro řádné ukončení studia na Vysoké škole.\n\n"}
{"id": "1522768", "url": "https://cs.wikipedia.org/wiki?curid=1522768", "title": "Kelsea Balleriniová", "text": "Kelsea Balleriniová\n\nKelsea Nicole Balleriniová (* 12. září 1993 Mascot, Tennessee) je americká countryová zpěvačka, skladatelka a kytaristka.\n\nPo otci je částečně italského původu. Zpívala ve školním a kostelním sboru, ve dvanácti letech napsala svoji první píseň. Navzdory tomu, že pochází z Tennessee, se podle vlastních slov začala o country zajímat až v dospělosti, jejím vzorem byli Keith Urban, Taylor Swiftová a Shania Twainová. Studium na Lipscomb University nedokončila a stala se profesionální zpěvačkou. Vydala alba \"The First Time\" (2015) a \"Unapologetically\" (2017). Čtyři její singly („Love Me Like You Mean It“, „Dibs“, „Peter Pan“ a „Legends“) se dostaly na první místo žebříčku Country Airplay. Hostovala na nahrávce dua The Chainsmokers „This Feeling“. Vystupovala také v televizním pořadu \"Songland\".\n\nV roce 2017 byla mezi pěticí nominovaných na Cenu Grammy pro objev roku a v roce 2019 bylo \"Unapologetically\" nominováno na Grammy pro countryové album roku. Je držitelkou dvou cen Academy of Country Music a v dubnu 2019 se stala nejmladší členkou Grand Ole Opry.\n\nJejím manželem je australský zpěvák Morgan Evans.\n\n"}
{"id": "1522770", "url": "https://cs.wikipedia.org/wiki?curid=1522770", "title": "István Halász", "text": "István Halász\n\nIstván Halász (12. října 1951 Rakamaz – 4. června 2016) byl maďarský fotbalista, záložník.\n\nV maďarské lize hrál za Tatabánya Bányász, Vasas SC a Nyíregyháza VSSC. V maďarské lize nastoupil ve 217 ligových utkáních a dal 40 gólů. V roce 1981 získal s Vasasem maďarský pohár. V Poháru vítězů pohárů nastoupil ve dvou utkáních. Za maďarskou reprezentaci nastoupil v letech 1977–1978 ve 4 utkáních a dal 2 góly. Byl členem maďarské reprezentace na Mistrovství světa ve fotbale 1978, nastoupil v utkání s Itálií.\n\n"}
{"id": "1522776", "url": "https://cs.wikipedia.org/wiki?curid=1522776", "title": "Kamenistá dolina", "text": "Kamenistá dolina\n\nKamenistá dolina je název dvou údolí na Slovensku:\n\n"}
{"id": "1522779", "url": "https://cs.wikipedia.org/wiki?curid=1522779", "title": "II. třída okresu Chrudim 1982/83", "text": "II. třída okresu Chrudim 1982/83\n\nV soubojích fotbalové II. třídy okresu Chrudim 1982/83, jedné ze skupin 8. nejvyšší fotbalové soutěže, se utkalo 14 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1522800", "url": "https://cs.wikipedia.org/wiki?curid=1522800", "title": "María Cristina Španělská", "text": "María Cristina Španělská\n\nMaría Cristina Španělská (\"Doña María Cristina Teresa Alejandra María de Guadalupe María de la Concepción Ildefonsa Victoria Eugenia de Borbón y Battenberg;\" 12. prosince 1911, Královský palác v Madridu – 23. prosince 1996, Villa Giralda v Madridu) byla pátým dítětem krále Alfonse XIII. a jeho manželky Viktorie z Battenbergu.\n\nInfantka María Cristina se narodila 12. prosince 1911 v Palacio Real ve španělském Madridu. V roce 1931 opustila španělská královská rodina kvůli republikánům zemi a usadila se v Paříži, odkud se odstěhovali do Fontainebleau.\n\nV roce 1933 se král Alfons s dcerami Beatriz a Maríou Cristinou přestěhoval do Říma. Jejich otec nápadníky dcer varoval před nebezpečím dědičné choroby hemofilie, kterou mohly jeho dcery přenášet. Tuto nemoc již přenesla jejich matka na dva královy syny Alfonsa a Gonzala.\n\nMaría Cristina se zřekla svých dědických práv na zaniklé španělské království a 10. června 1940 se v Římě morganaticky provdala za Enrica Eugenia Marone-Cinzana (15. března 1895, Turín – 23. října 1968, Ženeva). 13. května 1940 ho král Viktor Emanuel III. jmenoval 1. hrabětem Marone. Marone byl synem Alberta Marone a jeho manželky Paoly Cinzano a vdovcem po Noemí Rosa de Alcorta y García-Mansilla, s níž měl několik dětí.\n\nMaría Cristina měla s Enricem čtyři dceryː\n\n\nInfantka María Cristina se vrátila do Španělska a strávila tam nějaký čas, nikdy tam však nežila natrvalo. Zemřela 23. prosince 1996 na infarkt během vánočního setkání královské rodiny ve Villa Giralda, sídle její sestřenice a švagrové, hraběnky z Barcelony. 24. prosince 1996 se sloužila za infantku v kapli Královského paláce v Madridu pohřební mše. Infantka María Cristina byla pohřbena 26. prosince 1996 v panteonu Marone-Cinzano v Turínu.\n\n"}
{"id": "1522801", "url": "https://cs.wikipedia.org/wiki?curid=1522801", "title": "Ramiro de Maeztu", "text": "Ramiro de Maeztu\n\nRamiro de Maeztu y Whitney (4. května 1874, Vitoria – 29. října 1936 Aravaca, Madrid) byl španělský novinář, publicista, literární kritik, diplomat a politik. Patřil ke spisovatelské Generaci 98. V mládí byl ovlivněn Nietzschem a sociálním darwinismem, později fabiánským socialismem a nakonec se stal distributistou a korporativistou.\n\nStál u zrodu pojmu \"„Hispanidad“\" popisující všechny národy užívající španělštiny jako mateřského jazyka.\n\nRamiro de Maeztu byl zavražděn republikány v Madridu několik měsíců po vypuknutí španělské občanské války. Posmrtně obdržel titul \"hraběte Maeztu\".\n\nRamiro de Maeztu se narodil jako nejstarší syn v rodině kubánského inženýra a statkáře s původem z Navarry, Manuela de Maeztu Rodriguez a jeho ženy Juany Whitney, dcery britského diplomata, jeho rodiče se však nikdy nevzali. Sourozenci Ramira byli pedagožka María de Maeztu a malíř Gustavo de Maeztu, kromě toho měl sestru Ángelu a bratra Miguela.\n\nV roce 1891 odcestoval na Kubu, aby tam pomohl otci s jednáním, následně byl zaměstnán na různých pozicích zejména v tabákovém průmyslu. V roce 1893 krátce navštívil New York a poté, co jeho otec zemřel v roce 1894, se vrátil do Španělska, kde se zbytek rodiny přestěhoval do Bilbaa. Po cestách na Kubu a do Paříže se začal věnovat novinařině.\n\nSpolu se spisovateli José Martínezem Ruizem \"(Azorínem)\" a Píem Barojou patřil k mladé španělské generaci, která byla ovlivněna ponižující porážkou Španělska ve španělsko-americké válce a následnou ztrátou Kuby a Filipín v roce 1898. První sbírku esejí vydal v roce 1898 pod názvem \"Hacia otra España\". Jeho socialistické přesvědčení se změnilo během 1. světové války, kdy působil jako španělský korespondent v Londýně – po návratu upřednostňoval zejména katolické řešení sociální problematiky.\n\nStal se velkým obhájcem diktatury Miguela Primo de Rivery a v letech 1928–1930 sloužil jako španělský velvyslanec v Argentině. Po nastolení Druhé republiky se vrátil do Španělska a zapojil se do monarchistického hnutí.\n\nPo vypuknutí španělské občanské války byl zadržen republikány a vězněn. Během zátahů a čistek, které republikánští vojáci čas od času prováděli, byl bez soudu 29. října 1936 zastřelen na hřbitově v Aravace (dnes Moncloa – Aravaca v Madridu). Jeho poslední slova zněla: \"„Nevíte, proč mě zabíjíte, ale já vím, proč umírám: aby vaši synové byli lepší, než jste vy!“\".\n"}
{"id": "1522803", "url": "https://cs.wikipedia.org/wiki?curid=1522803", "title": "Sojuz 6 (nosná raketa)", "text": "Sojuz 6 (nosná raketa)\n\nSojuz 6 () je vyvíjená ruská raketa střední třídy, která vychází ze základu nového nosiče Irtyš (Sojuz 5). Raketa by měla nahradit rakety Sojuz 2 s podobnou nosností.\n\n\n\n\n"}
{"id": "1522807", "url": "https://cs.wikipedia.org/wiki?curid=1522807", "title": "Naučná stezka Gaderská dolina", "text": "Naučná stezka Gaderská dolina\n\nNaučná stezka byla otevřená při příležitosti vyhlášení Národního parku Velká Fatra v roce 2002.\n\n"}
{"id": "1522809", "url": "https://cs.wikipedia.org/wiki?curid=1522809", "title": "Naučná stezka Ľubochňa – Ľubochnianska dolina", "text": "Naučná stezka Ľubochňa – Ľubochnianska dolina\n\nNaučná stezka vede Ľubochnianskou dolinou od jejího ústí ke kamenolomu a zpět nenáročným terénem po zpevněné cestě.\n\n"}
{"id": "1522813", "url": "https://cs.wikipedia.org/wiki?curid=1522813", "title": "Thil-Manneville", "text": "Thil-Manneville\n\nThil-Manneville je francouzská obec v departementu Seine-Maritime v regionu Normandie. Žije zde obyvatel.\n\nObec leží 8 km od pobřeží Lamanšského průlivu.\n\n"}
{"id": "1522814", "url": "https://cs.wikipedia.org/wiki?curid=1522814", "title": "Vormärz", "text": "Vormärz\n\nVýraz Vormärz (německy doslova \"předbřezní\", tedy \"období před březnem\") označuje předrevoluční období v německých dějinách poloviny 19. století.\n\nVýraz \"Vormärz\" zavedl rakouský spisovatel Franz Grillparzer v souvislosti s rozjitřeným společenským klimatem a nepokoji v Německu, které předcházely neúspěchu revoluce v roce 1848. Tyto nepokoje způsobilo zvyšování cen a zvyšování nerovnosti ve společnosti v důsledku sílící industrializace v německých zemích.\n\nNa rozdíl od definice biedermeieru, kritikou užívaného pouze ve 20. století pro označení jednoho uměleckého a literárního stylu, výraz \"Vormärz\" se brzy dostal do obecného slovníku jako označení druhu zpolitizované liberální literatury stojící v opozici k absolutistickému pojetí vlády. \n\nMezi nejvýznamnější autory patří Georg Büchner, Heinrich Heine a Ludolf Wienbarg.\n"}
{"id": "1522820", "url": "https://cs.wikipedia.org/wiki?curid=1522820", "title": "Adrián Bíreš", "text": "Adrián Bíreš\n\nAdrián Bíreš (* 18. května 1969 Banská Bystrica) je bývalý slovenský lyžař, sjezdař. Jeho starší bratr Marián reprezentoval Československo na následujících XVI. ZOH v Albertville 1992.\n\nNa XV. ZOH v Calgary 1988 reprezentoval Československo v alpském lyžování. Nejlépe skončil ve slalomu na 15. místě, ve sjezdu skončil na 33. místě, v super-G na 23. místě, obří slalom nedokončil a v kombinaci obsadil 8. místo. \n\n"}
{"id": "1522823", "url": "https://cs.wikipedia.org/wiki?curid=1522823", "title": "Jaroslav Čermák (Vlajka)", "text": "Jaroslav Čermák (Vlajka)\n\nJaroslav Čermák (16. července 1894, Ústí nad Labem – 27. června 1946, Praha, věznice Pankrác) byl bývalý příslušník československých legií v Rusku. Za první republiky byl majitelem továrny na lepenkové zboží. V roce 1939 se zapojil do vedení fašistické a kolaborantské organizace Vlajka. Od února 1940 do února 1941 velel ozbrojené složce Vlajky – paramilitantním Svatoplukovým gardám (SG). Po roztržce s Janem Rysem-Rozsévačem byl 8. března 1941 vyloučen z Vlajky. V roce 1944 se neúspěšně pokusil o přijetí do zbraní SS (Waffen-SS). Po druhé světové válce byl odsouzen k trestu smrti. (Společně s nejvyšším představitelem Vlajky Janem Rysem-Rozsévačem a jeho zástupcem v organizaci Vlajka Josefem Burdou).\n\nBěhem první světové války sloužil Jaroslav Čermák v rakousko–uherské armádě. Na ruské frontě přešel do nepřátelského zajetí a spolu se svými dvěma bratry se stal příslušníkem československých legií. Po skončení první světové války se vrátil do Československa v hodnosti kapitána, oženil se se zámožnou ženou a stal se majitelem továrny na lepenkové zboží v Praze-Záběhlicích. Politicky se Jaroslav Čermák během první republiky nikterak neangažoval. V roce 1939 se zapojil do činnosti fašistické a kolaborantské organizace Vlajka a to brzy přímo do jejího vedení. (Na podporu činnosti českých fašistů věnoval Jaroslav Čermák částku 100 tisíc korun.) Od února roku 1940 velel ozbrojené složce Vlajky – paramilitantním Svatoplukovým gardám (SG). Jaroslav Čermák propagoval bezvýhradné spojenectví s Německem, obdivoval Adolfa Hitlera a jeho továrna (původně na lepenkové zboží) vyráběla raketové nábojnice v rámci nacistické zbrojní produkce. Jaroslav Čermák byl velice aktivní český fašista, který se osobně účastnil některých ozbrojených akcí: protižidovských útoků (pogromů) v Příbrami, poškození synagogy v Dobříši (22. července 1939) jakož i útoku (7. srpna 1940) několika stovek vlajkařů na sídlo Národního souručenství (NS) v pražské Dušní ulici. Radikální postoje Jaroslava Čermáka ale vyústily v neshody s vedením Vlajky a skončily 19. února 1941 jeho rezignací na veškeré funkce, které ve Vlajce dosud zastával. Spolu s Františkem Teunerem (a dalšími) přešel Jaroslav Čermák do služeb ministra školství a národní osvěty Emanuela Moravce. Emanuel Moravec jmenoval Jaroslava Čermáka vedoucím Veřejné osvětové služby v Praze III–VI. Jaroslava Čermáka a několik členů bývalého vedení Vlajka Jan Rys-Rozsévač dne 8. března 1941 z Vlajky vyloučil. Jaroslav Čermák v únoru 1942 propůjčil svůj byt na Palackého nábřeží k neúspěšné schůzce Jana Rysa-Rozsévače s Emanuelem Moravcem. Tím ovšem jeho aktivní role na scéně českého fašismu definitivně skončila. Jaroslav Čermák zůstal i nadále nadšeným příznivcem nacismu. V roce 1944 se neúspěšně pokusil o přijetí do zbraní SS (Waffen-SS). Po skončení druhé světové války byl Jaroslav Čermák zatčen. V procesu s činiteli fašistické a kolaborantské organizace Vlajka byl Jaroslav Čermák odsouzen k trestu smrti oběšením v pankrácké věznici v Praze. Spolu s ním byli oběšeni ještě téhož dne (27. června 1946) odpoledne i Jan Rys-Rozsévač a mecenáš Vlajky Josef Burda. \n\nSoudní přelíčení s obžalovanými vedoucími představiteli Vlajky (Jan Rys-Rozsévač, Jaroslav Čermák, Václav Aleš Cyphelly, Jindřich Streibl, Jindřich Thun-Hohenstein a Josef Burda) začalo 20. května 1946 před mimořádným Národním soudem v justičním paláci na pražském Karlově náměstí, trvalo celkem 19 soudních dnů a v jeho závěru padly tři tresty smrti. Ačkoliv dobový tisk označoval tento proces s „vlajkaři“ za přelíčení s „nejhnusnějšími zrádci českého národa“, byla tato událost „mediálně zastíněna“ procesem s protektorátní vládou (probíhal od dubna 1946 až do srpna 1946) a procesem s K. H. Frankem (probíhal od března 1946 až do května 1946). Během procesu s vlajkaři se všichni obžalovaní (a později i odsouzení) chovali klidně bez jediného slova. Uprchlý Otakar Polívka byl odsouzen k trestu smrti oběšením v nepřítomnosti; Jindřich Thun-Hohenstein byl odsouzen na doživotí; Václav Aleš Cyphelly odešel s trestem 20 let odnětí svobody a Jindřich Streibl dostal vyměřeno osm let odnětí svobody.\n"}
{"id": "1522831", "url": "https://cs.wikipedia.org/wiki?curid=1522831", "title": "Josef Cipr", "text": "Josef Cipr\n\nJosef Cipr, příjmení psáno též Cipper (16. února 1881 Dolní Kounice – 27. října 1956 Brno) byl český (moravský) básník–epigramista a prozaik, povoláním drážní úředník.\n\nNarodil se jako nejstarší potomek v rodině obuvníka v Dolních Kounicích Josefa Cippera a jeho manželky Evy, rozené Kuželové. Maturoval v roce 1901 na brněnské \"I. české státní reálce\" a poté nastoupil jako drážní úředník ve Felixdorfu u Vídně, později ve Vídni. Ve Vídni dosáhl hodnosti revidenta.\n\nPo vzniku Československa odešel z Vídně do Brna, kde se stal vrchním inspektorem drah. Byl členem Moravského kola spisovatelů.\n\nPodle vlastního vyjádření byly jeho první příspěvky otištěny v Moderní revue. Zásluhou Ivana Olbrachta, který ve vídeňských \"Dělnických listech\" soustředíl české, ve Vídni žijící literáty, byly v Dělnických listech zveřejňovány i Ciprovy příspěvky.\n\nDále otiskoval své satirické verše např. v Lidových novinách, \"Besedách Času\"\na dalších časopisech a denících. Ciprova poezie byla satirického charakteru, někdy formou veršovaných pohádek. Prózu tvořily drobné obrázky z moravského venkova a Vídně.\n\n\n\n"}
{"id": "1522835", "url": "https://cs.wikipedia.org/wiki?curid=1522835", "title": "Petr Čejka", "text": "Petr Čejka\n\nPetr Čejka (12. srpna 1964 Benešov – 17. srpna 2019 Praha) byl český zpěvák. Zemřel na leukemii.\n\nHrál ve skupinách Kentaur, Karamel a Čejka Band. Mezi jeho největší hity patří Přízrak 7. B, Vzácný nápoj a Kluci z ročníku X se skupinou Karamel a Večerníček pro dospělé (Jednou je málo) s kapelou Čejka Band.\n\n"}
{"id": "1522841", "url": "https://cs.wikipedia.org/wiki?curid=1522841", "title": "Mastnoplod", "text": "Mastnoplod\n\nMastnoplod (\"Elaeocarpus\") je rod rostlin z čeledi mastnoplodovité. Jsou to povětšině stromy se střídavými jednoduchými listy a čtyř nebo pětičetnými květy v hroznovitých květenstvích. Plodem je peckovice. Květy jsou opylovány hmyzem, semena šíří především plodožraví ptáci. Rod zahrnuje téměř 500 druhů a je rozšířen v tropech Starého světa s výjimkou Afriky. Největší počet druhů roste na Nové Guineji a v jihovýchodní Asii. Některé druhy jsou těženy pro dřevo, mají význam v domorodé medicíně nebo jedlou dužninu plodů.\n\nMastnoplody jsou stálezelené nebo řidčeji opadavé stromy nebo výjimečně keře. Listy jsou střídavé, někdy spirálně uspořádané (výjimečně vstřícné), na okraji pilovité nebo celokrajné, se zpeřenou žilnatinou. Řapíky jsou dlouhé a na obou koncích mají nápadnou ztlustlinu (pulvinus). Palisty bývají čárkovité nebo listovité, u některých druhů brzy opadavé. Květy jsou oboupohlavné, čtyř nebo pětičetné, uspořádané v úžlabních hroznovitých květenstvích. Řidčeji jsou květenství klasovitě stažená nebo latovitá. Kalich je na vnější straně chlupatý. Korunní lístky jsou bílé, volné, většinou s dřípeným okrajem, někdy celokrajné a sepaloidní. Tyčinek je 5 až mnoho a mají krátké nitky, vyrůstající z disku a/nebo od báze semeníku. V květech je žláznatý, většinou laločnatý disk. Semeník je svrchní a obsahuje 2 až 5, řidčeji až 7 komůrek, v nichž je po 2 až 16 vajíčkách. Čnělka je čárkovitá nebo šídlovitá. Plodem je peckovice, obsahující jedno až 5 semen. Plody jsou u mnoha druhů jasně modré a mají na povrchu poněkud kovový lesk. Pecka je tvrdá.\n\nRod mastnoplod zahrnuje asi 350 druhů a je největším rodem čeledi mastnoplodovité. Je rozšířen v tropech a subtropech Starého světa od Indie přes jižní Čínu po Japonsko a Koreu a přes Indočínu a jihovýchodní Asii po Austrálii, Nový Zéland a Tichomoří. Vyskytuje se také na Madagaskaru, Mauriciu, Ostrově lorda Howa a Havaji. Centrum druhové diverzity je na Nové Guineji (asi 85 druhů), Borneu (asi 70) a Filipínách (asi 50 druhů). Z Číny je uváděno 39 druhů, z toho 14 endemických. Na Madagaskaru roste 8 druhů, v Japonsku 2. Z Havaje je uváděn jeden druh.\nV Austrálii roste asi 25 druhů, které jsou rozšířeny pouze při východním a severním pobřeží. V západní Mikronésii tvoří mastnoplody spolu se zástupci morušovníkovitých, zapotovitých, myrtovitých a různými druhy stukačů dominantní složku druhově chudých lesních porostů na korálových ostrovech.\n\nOdborný název \"Elaeocarpus\" je odvozen od podobnosti plodů mastnoplodu s plody olivovníku.\n\nKvěty mastnoplodů jsou opylovány hmyzem.\nNa Jávě navštěvují květy mastnoplodu \"Elaeocarpus ganitrus\" pěvci z rodu kruhoočko, kteří zde sbírají nikoliv nektar, ale hojné roztoče. Semena rozšiřují plodožravá zvířata (zejména ptáci), konzumující dužninu plodů.\nVe studii šíření semen druhu \"Elaeocarpus grandis\" bylo zjištěno, že největší podíl plodů (celkem 70 %) zůstává do 100 metrů od mateřského stromu, 4 % se pak dostala dále než 400 metrů. Největší zaznamenaná vzdálenost byla 2,3 km.\nPlody novozélandských a australských mastnoplodů opadávají za zralosti na zem a díky modrému povrchu s kovovým leskem jsou v opadu snadno viditelné. Na šíření semen se podílejí nelétaví ptáci (kiviové, kasuárové). Poměrně velká semena procházejí trávicím traktem těchto ptáků bez poškození a jsou pak schopna klíčení. Plody také konzumují různí savci, jmenovitě hlodavci, netopýři, prasata, cibetky, kočky, makakové a medvěd pyskatý.\n\nMastnoplody obsahují alkaloidy odvozené od indolizidinu, např. elaeokarpilin (\"Elaeocarpus dolichostylus\"), elaeokarpidin (\"E. archboldianus\", \"E. densiflorus\", \"E. polydactylus\"), rudrakin (\"E. ganitrus\") aj. Dále byly zjištěny flavonoidy a terpenoidy\n\nRod \"Elaeocarpus\" je v rámci čeledi \"Elaeocarpaceae\" řazen do tribu \"Elaeocarpeae\". Nejblíže příbuzným rodem je \"Aceratium\" (20 druhů od jihovýchodní Asie po Tichomoří a v severovýchodní Austrálii).\n\nNěkteré druhy mastnoplodů jsou těženy pro dřevo. V Malajsii je obchodováno pod názvem \"sengkurat\", v Indonésii jako \"jenitri\". Je měkké až středně tvrdé a lehké až středně těžké. Ve východní Austrálii jsou těženy druhy \"Elaeocarpus cyaneus\" a \"E. kirtoni\", na Novém Zélandu \"E. dentatus\".\nPlody \"Elaeocarpus ganitrus\" jsou v indické medicíně používány při léčení epilepsie a bolestí hlavy, kůra snižuje hladinu krevního cukru. Listy \"Elaeocarpus serratus\" slouží na revma, plody proti úplavici. Plody některých asijských druhů (\"E. serratus\", \"E. floribundus\", \"E. munroii\") mají jedlou dužninu.\n\n"}
{"id": "1522848", "url": "https://cs.wikipedia.org/wiki?curid=1522848", "title": "Eric Carmen", "text": "Eric Carmen\n\nEric Howard Carmen (* 11. srpna 1949 Cleveland, Ohio) je americký zpěvák, skladatel, kytarista a klávesista. V sedmdesátých a osmdesátých letech skóroval četné hitové písně, nejprve jako člen skupiny Raspberries (který měl milion prodaných singlů, jako např. \"Go All The Way\") a poté svou sólovou kariéru, včetně hitů jako \"All By Myself\", \"Never Gonna Fall In Love Again\", \"She Did It\", \"Hungry Eyes\", a \"Make Me Lose Control\".\n"}
{"id": "1522849", "url": "https://cs.wikipedia.org/wiki?curid=1522849", "title": "Thil", "text": "Thil\n\nThil je název nebo součást názvu více obcí ve Francii:\n\n"}
{"id": "1522852", "url": "https://cs.wikipedia.org/wiki?curid=1522852", "title": "Philippe Lacheau", "text": "Philippe Lacheau\n\nPhilippe Lacheau [\"filip lašó\"] (* 25. června 1980 Fontenay-sous-Bois, Val-de-Marne) je francouzský herec, režisér, scenárista a moderátor. \n\nJeho kariéra začala v roce 2002 na francouzské televizní stanici Fun TV, kam do pořadu \"Morning Live\" poslal kazetu se svou skečí a dostal se později i do televizní soutěže \"Casting Live\", určenou lidem, kteří se chtěli stát televizními moderátory. Po tomto pořadu dostal šanci v pořadu \"Total Fun\", který moderoval ve dvojici s Audrey Sarrat. Kromě moderování též točil skeče se skupinou kamarádů, pod názvem La Bande à Fifi a brzy se proslavil. V září 2004 se pořad \"La Bande à Fifi\" začal vysílat na televizním kanálu Canal+.\n\nJeho první filmová role přišla v roce 2010, ve filmu Pascala Chaumeila, \"(K)lamač srdcí\". V roce 2012 ztvárnil v televizního moderátora ve filmu \"Velký závod\". O rok později měl premiéru film \"Paris à tout prix\", ke kterému napsal scénář společně s Reem Kherici. V červnu roku 2013 začalo natáčení filmu \"Babysitting\", který se stal jeho režijním debutem (režíroval ho spolu s Nicolasem Benamouem, s nímž se setkal ve Fun TV). K filmu též napsal scénář a i si v něm zahrál. V roce 2015 natočil pokračování, s názvem \"Léto All Exclusive\", které se odehrává v Brazílii.\n\nV roce 2017 natočil komedii \"Alibi na klíč\", kterou taktéž napsal a režíroval. O rok později režíroval film \"Nicky Larson et le parfum de Cupidon\", k němuž též napsal scénář a ztvárnil v něm titulní roli. \n\nV roce 2004 chodil s herečkou Reem Kherici. Od roku 2016 tvoří pár s herečkou Élodie Fontan. Jeho bratr, scenárista Pierre Lacheau, se objevil v několika jeho filmech.\n\n"}
{"id": "1522858", "url": "https://cs.wikipedia.org/wiki?curid=1522858", "title": "Zdeňka Měchurová", "text": "Zdeňka Měchurová\n\nZdeňka Měchurová (* 17. května 1955 Ostrava) je česká archeoložka, kurátorka pro podsbírku archeologii středověku v Moravském zemském muzeu. Pracuje v Moravském zemském muzeu (MZM) v Brně, v rámci grantové činnosti spolupracuje externě v Ústavu archeologie a muzeologie Filozofické fakulty Masarykovy univerzity v Brně. Je členkou redakční rady časopisu Acta Musei Moraviae, Scientiae sociales.\n\nPo maturitě na Gymnáziu na ulici Dr. Šmerala v Ostravě (dnes Matiční gymnázium v Ostravě) studovala v letech 1974–1979 archeologii a historii na dnešní Filozofické fakultě Masarykovy univerzity (FF MU) v Brně (bývalé Univerzity Jana Evangelisty Purkyně UJEP). Od roku 1979 až do současnosti působí v Archeologickém ústavu Moravského zemského muzea. V roce 1980 získala titul PhDr. za práci \"Součásti koňských postrojů v 9.–10. století na území ČSSR\".\n\nV 90. letech se věnovala hmotné kultuře středověké vesnice, jako kandidátskou disertační práci zpracovala v roce 1992 archeologický materiál z výzkumu zaniklé středověké vsi Konůvky u Slavkova \"Hmotná kultura středověké vesnice na Moravě\". Věnovala se také problematice osudů archeologických lokalit po ukončení terénního výzkumu a možnosti využití těchto lokalit v rámci naučných stezek pro region a veřejnost (především grantový projekt naučné stezky údolím zaniklé vsi Konůvky ve Ždánickém lese, 1999–2002). V rámci grantu Ministerstva kultury České republiky se zabývala elektronickým zpracováním tzv. staré sbírky archeologie středověku v MZM (2007–2010).\n\nSoučástí její odborné činnosti je studium archeologických dokladů středověké každodennosti (keramika – kachle, drobná středověká plastika, kovové předměty) zaměřené na interdisciplinární spolupráci s dalšími obory, zejména s etnografií a historií umění, také příspěvky k dějinám bádání a okrajově záchranné archeologické výzkumy v areálu muzejních budov brněnského městského jádra (Kapucínské náměstí, Biskupský dvůr, Dietrichstejnský palác).\n\nV letech 1993–2003 pracovala na částečný úvazek v Ostravském muzeu. Zde publikovala \"Kovové a luxusní nálezy z hradu Landeku u Ostravy\", zpracovala dějiny archeologického bádání na Ostravsku, věnovala se přednáškové a výstavní činnosti.\n\nKnižní publikace\n\n\nČlánky\n\n\n\n"}
{"id": "1522859", "url": "https://cs.wikipedia.org/wiki?curid=1522859", "title": "Renault Talisman", "text": "Renault Talisman\n\nRenault Talisman je nástupcem modelů Renault Laguna a Renault Latitude. Tento sedan a kombi střední třídy je v Jižní Koreji označován jako Renault Samsung SM6. Verze automobilu pro Evropu byla poprvé představena na zámku Chantilly v červenci 2015.\n\nRenault Talisman je postaven na platformě \"CMF-CD\", kterou společně vyvinuli Renault a Nissan. Původně měl vůz pět úrovní výbavy: \"Life, Zen, Business, Intens\" a \"Initiale Paris\". V březnu 2018 přibyla sportovní edice \"S\" disponující motorem 1,8 l 165 kW. \n\nK vybavení patří například 8,7\" dotykový displej, adaptivní tempomat, varování před opuštěním jízdního pruhu, detekce dopravních značek s výstrahou nadměrné rychlosti a výstraha mrtvého úhlu. Automobil splňuje emisní normy EURO6 a při zahájení prodeje získal plný počet pěti hvězd v bezpečnostních testech Euro NCAP.\n\n"}
{"id": "1522860", "url": "https://cs.wikipedia.org/wiki?curid=1522860", "title": "Jenkins (software)", "text": "Jenkins (software)\n\nJenkins je free a open-source server napsaný v Javě. Jenkins slouží k automatizaci procesu vývoje softwaru v podobě automatizace průběžné integrace. Podporuje systémy pro správu verzí včetně AccuRev, CVS, Subversion, Git, Mercurial, Perforce, TD/OMS, ClearCase a RTC. Umí spouštět projekty využívající Apache Ant, Apache Maven a sbt a libovolné shellové skripty a dávkové soubory. Jenkins je vydaný pod licencí MIT, jedná se tedy o svobodný software.\n\nSestavování může být v Jenkinsu vyvoláno různými způsoby, například commitem v systému správy verzí, nastavením cronového mechanismu nebo požadavkem na konkrétní URL. Funkcionalita Jenkinse může být rozšířena pomocí pluginů.\n\n"}
{"id": "1522865", "url": "https://cs.wikipedia.org/wiki?curid=1522865", "title": "Ethanolamin", "text": "Ethanolamin\n\nEthanolamin (zkráceně ETA nebo MEA) je organická sloučenina se vzorcem HOCHCHNH (CHNO). Patří zároveň mezi primární alkoholy i primární aminy. Jedná se o bezbarvou kapalinu s amoniakovým zápachem.\n\nJeho deriváty mají široký výskyt v přírodě, například lipidové deriváty, ethanolamin je prekurzorem mnoha \"N\"-acylethanolaminů, které ovlivňují některé fyziologické procesy u živočichů a rostlin, například klíčení semen, interakce rostlin s patogeny, vývoj chloroplastů a kvetení. S kyselinou arachidonovou vytváří endokanabinoid anandamid.\n\nEthanolamin patří mezi aminoalkoholy. Mezi deriváty ethanolaminu patří mnohé látky s antihistaminickými účinky, například karbinoxamin, klemastin, dimenhydrinát, difenhydramin a doxylamin.\n\nEthanolamin se vyrábí reakcí ethylenoxidu s vodným roztokem amoniaku; při této reakci rovněž vznikají diethanolamin a triethanolamin. Množství těchto produktů lze ovlivnit poměrem množství reaktantů.\n\nV organismech je ethanolamin syntetizován dekarboxylací serinu:\n\nEthanolamin je druhou nejčastější skupinou tvořící „hlavu“ fosfolipidů, látek tvořících buněčné membrány. Také je součástí molekul jako palmitoylethanolamid, které ovlivňují CB1 receptory.\n\nPro ethanolamin se často používá zkratka MEA, a to za účelem jeho odlišení od diethanolaminu (DEA) a triethanolaminu (TEA). Používá se na výrobu detergentů, emulgátorů, leštidel, léčiv a inhibitorů koroze a také na výrobu dalších látek.\n\nPříkladem je reakce ethanolaminu s amoniakem za vzniku ethylendiaminu, z něhož se dále získává Kyselina ethylendiamintetraoctová používaná jako chelatační činidlo.\n\nPodobně jako ostatní aminy patří i ethanolamin mezi slabé zásady, což se využívá při čištění plynů. Monoethanolaminy mohou velmi účinně z plynů vzniklých spalováním uhlí, methanu či bioplynu účinně odstraňovat oxid uhličitý (CO). Tento postup se také používá k obnovování vzduchu na palubách ponorek.\n\nMEA ionizuje kyselé látky obsažené v těchto plynech, čímž se jejich molekuly stávají polárními a tak i lépe rozpustnými.\n\nČisticí roztoky MEA mohou být regenerovány pomocí regeneračních zařízení. Při zahřání MEA uvolňuje rozpuštěné HS a CO, čímž opět vzniká čistý roztok.\n\nVe farmacii se MEA obvykle používá na přípravu emulzí nebo tlumivých rozroků. Lze jej využít též v kosmetice jako regulátor pH.\n\n"}
{"id": "1522876", "url": "https://cs.wikipedia.org/wiki?curid=1522876", "title": "Kiffa", "text": "Kiffa\n\nKiffa je město v Mauritánii. Nachází se 600 km jihovýchodně od Nuakšottu a je administrativním střediskem regionu Assaba. Žije v něm okolo 50 000 obyvatel (podle sčítání 2013) a je třetím největším městem v zemi. Nejpočetnějším etnikem jsou Soninkové.\n\nMěsto má aridní podnebí, v období od dubna do června dosahují teploty až 45 °C. Východně od Kiffy se nachází proláklina Aoukar, kde žije ve volné přírodě kriticky ohrožený adax núbijský.\n\nKiffa byla založena v roce 1907 jako opěrný bod francouzských kolonizátorů. Je obchodním centrem rozsáhlé spádové oblasti, buduje se zde velká solárně-termální elektrárna. Městem prochází nejdůležitější silnice v zemi Route de l'Espoir, má také letiště. V minulosti byla Kiffa etapovým městem Rallye Dakar.\n\nKiffa proslula výrobou korálků z různobarevné skleněné drti, nošených jako talisman.\n\nMěsto je také známé mezi astronomy díky pádu meteoritu, k němuž došlo 23. října 1970.\n\n"}
{"id": "1522881", "url": "https://cs.wikipedia.org/wiki?curid=1522881", "title": "Drahenice (zámek)", "text": "Drahenice (zámek)\n\nZámek Drahenice na Příbramsku je původně renesanční objekt s dvěma barokními přestavbami. Tvoří ho dvě jednopatrová křídla ve tvaru písmene L s mansardovou střechou. Ve styku obou křídel je hranolová věž s bání. U zámku je park s rybníkem a zahradou. Zámek není veřejnosti přístupný. \n\nPůvodní tvrz je písemně doložena v roce 1638. Na konci 17. století patřilo panství Valdštejnům a poté v 18. století Nosticům, kteří nechali starou renesanční budovu tvrze barokně přestavět. V roce 1796 koupili panství Hartmanové z Klarštejna, za nichž byly provedeny další barokní úpravy zámku. V roce 1870 získali drahenické panství Lobkowiczové. Těm byl po roce 1989 zámek v restituci navrácen a hlavní budova pak byla opravena. Současným majitelem zámku je Johannes Lobkowicz (* 1954 Mnichov), jehož dědeček Jan Adolf Lobkowicz (1885–1952) a otec Mikuláš (Nikolaus, 1931–2019, pozdější rektor univerzity v Mnichově a Eichstättu) odešli z Československa po Únoru 1948. Johannes je bratranec majitele mělnického zámku Jiřího Jana (* 1956 Curych).\n\nAreál zámku se nachází ve středu obce Drahenice. Kromě hlavní dvoukřídlé budovy jej tvoří i hospodářský dvůr a zámecký park s rybníkem a zahradou, který je od zámeckého komplexu oddělen hlavní silnicí. Západní křídlo zámku je vstupní a jeho hlavní průčelí se zřejmým barokním členěním je orientované do ulice. Jižní křídlo hlavní budovy je severní stranou obráceno do zahrady a k rybníku, je delší a je v něm umístěna i zámecká kaple Neposkvrněného početí Panny Marie s oválnými okny. Na jižní straně sousedí s tímto křídlem hospodářský dvůr. Západně od zámku se na druhé straně silnice rozkládá někdejší anglický park, který je ohraničen na mnoha místech rozvalenou zdí.\n\n"}
{"id": "1522883", "url": "https://cs.wikipedia.org/wiki?curid=1522883", "title": "Naučná stezka Hubovský okruh", "text": "Naučná stezka Hubovský okruh\n\nNaučná stezka stoupá ze Švošova Kútnou dolinou pod vchy Malý a Velký Smerkovec do sedla Kútnikov kopec, odtud opět klesá do obce Hubová.\n\n\n"}
{"id": "1522887", "url": "https://cs.wikipedia.org/wiki?curid=1522887", "title": "Gvada", "text": "Gvada\n\nGvada ( Ҕәада, ღვადა – Gvada) je vesnice v Abcházii v okrese Očamčyra. Leží přibližně 23 km severně od okresního města Očamčyra. Obec sousedí na západě s Džgjardou, na východě se Člou, kterou odděluje řeka Kumarča, a na jihu s Kvačarou. Na sever od obce se nachází těžko prostupný horský terén Kodorského hřbetu. Obcí protéká potok Dgamyš.\n\nOficiálním názvem obce je Vesnický okrsek Gvada \"(rusky Гвадская сельская администрация, abchazsky Ҕәада ақыҭа ахадара)\". Za časů Sovětského svazu se okrsek jmenoval Gvadský selsovět \"(Гвадский сельсовет)\", ale nejprve byl součástí Džgerdského selsovětu \"(Джгердский сельсовет)\".\n\nSoučástí Dvady jsou následující části:\n\n\nAž do druhé poloviny 20. století byla Gvada součástí sousední obce Džgjarda a odjakživa se zdejší abchazské obyvatelstvo věnovalo zemědělství. Ačkoliv nejsou zprávy, že by se válka v letech 1992-1993 této odlehlé podhorské obce nějak zvlášť dotkla, zaznamenala po jejím skončení mohutný odliv obyvatelstva do měst. Zůstali převážně starší lidé a důchodci, kteří již nemohou pracovat, a tak začala obec i polnosti v okolí pustnout. I když byla kolem roku 2012 opravena zdevastovaná silnice vedoucí do obce, stále se nedařilo přilákat zpět mladé lidi, aby obnovili zemědělský význam obce.\n\nV Gvadě se narodil politik a bývalý předseda Abchazského lidového shromáždění (2002-2012) Nugzar Ašuba.\n\nDle nejnovějšího sčítání lidu z roku 2011 je počet obyvatel této obce 371 a jejich složení následovné:\n\n\nPřed válkou v Abcházii žilo v obci bez přičleněných vesniček 292 obyvatel a celkově 677 obyvatel. Ve Džgerdském selsovětu v roce 1959 žilo 2077 obyvatel.\n\n"}
{"id": "1522893", "url": "https://cs.wikipedia.org/wiki?curid=1522893", "title": "Ivana Ebelová", "text": "Ivana Ebelová\n\nIvana Ebelová, rozená Firlová (* 4. ledna 1961 České Budějovice), je česká archivářka, historička, pedagožka, od roku 2019 vedoucí Katedry pomocných věd historických a archivního studia FF UK.\n\nPo absolvování Gymnázia J. V. Jirsíka v Českých Budějovicích studovala dva roky (1980–1982) na Fakultě vnitřního lékařství UK v Praze, poté začala pracovat ve Státním ústředním archivu a v letech 1983–1987 studovala archivnictví na FF UK, kde pokračovala interní vědeckou aspiranturou v letech 1988–1993. Od roku 1993 působí na téže katedře jako odborný asistent a v roce 2019 převzala vedení katedry po prof. Marii Bláhové.\n\nV odborné práci se věnuje novověké latinské paleografii, dějinami stavebních řemesel, židovským dějinám, dějinám samosprávy včetně vydávání městských knih.\n\n"}
{"id": "1522895", "url": "https://cs.wikipedia.org/wiki?curid=1522895", "title": "Walter W-V", "text": "Walter W-V\n\nWalter W-V byl dvanáctiválcový vidlicový motor vyráběný společností Akciová továrna automobilů Josef Walter a spol., která v roce 1929 zakoupila licenci na vodou chlazené dvanáctiválcové vidlicové letecké motory značky FIAT (FIAT Aviazione) s různými variantami zdvihových objemů a výkonů, které produkovala pod označeními W-V až W-VIII. Většina členů této řady existovala i v reduktorové verzi označené za názvem typu písmenem R a existovaly také překomprimované výškové verze označené písmenem A.\n\nOd roku 1929 byly připraveny k výrobě licenční italské motory Fiat z typové řady Fiat A (A.20/W-V, A.22/W-VI, A.24/W-VII, A.25/W-VIII). Italské motory navržené konstruktérem Tranquillem Zerbim a vyráběné po celá 20. léta 20. století byly úspěšně nasazeny např. na letounech CANT, Caproni, Fiat, Macchi, Piaggio, SIAI a Savoia-Marchetti (Savoia-Marchetti S.55A, Savoia-Marchetti S.64, Savoia-Marchetti S.66). Byly to osvědčené motory a konstrukce byla zčásti unifikovaná, takže mnohé součásti jednotlivých typů byly společné a navzájem zaměnitelné. Modifikované verze W-V A a W-VI A pro vysokou nadmořskou výšku měly zvýšený kompresní poměr a kalibrované karburátory. Jako palivo se u těchto komprimovaných motorů používala směs složená z 55% leteckého benzínu, 23% ethanolu a 22% benzenu. \n\nVšechny motory Walter byly homologovány na 100 hodin. Přestože se jednalo o licenci směla továrna Walter exportovat tyto motory do \"celého\" světa.\n\nMotorová skříň byla podélně dělená ve vertikální rovině a byla odlita z hliníkové slitiny s výjimkou typu W-VII A, kde byl použit elektron. V horní části skříně byl zalomený klikový hřídel, uložený v sedmi ložiscích, a na něm byly upevněny válce. Spodek skříně měl funkci pouze jako sběrač oleje. Ložiska zalomeného hřídele měla ocelové pánve, lisované v zápustkách.\n\nTepelně zpracované písty byly z hliníkové slitiny odlévané do kokil. Každý píst měl 2 (popř. 3) těsnící pístní kroužky a 2 stírací. Ojnice průřezu H byly výlisky. Typy W-V až W-VII měly hlavní ojnici s okem pro vedlejší ojnici, u typu W-VIII byly obě klikové hlavy rozvidlené.\n\nHlavy válců byly rovněž odlity z hliníkové slitiny. Ve hlavách byly uloženy vačkové hřídele rozvodu OHV. Rozvod byl řízen dvěma vačkovými hřídeli pro každou řadu válců, jedním pro ventily sací, druhým pro ventily výfukové. Válce byly výkovky z oceli a byly uspořádány po šesti na každé straně pod úhlem 60°. \n\nDvojité karburátory původní konstrukce Fiat využívaly předehřátou (vodou ohřívanou) palivovou směs a byly umístěny v ose motoru uprostřed mezi řadami válců. Zapalovací magneta Scintilla byla vybavena automatickou změnou předstihu až o 45°. Typy W-V až W-VII měly 2 magneta, W-VIII čtyři. Všechny náhony a příslušenství (magneto, vodní čerpadlo, olejová pumpa) byly umístěny na zadním víku motoru.\n\nVodní chlazení motoru uvádělo do činnosti vodní čerpadlo, které bylo umístěno vzadu pod motorem. Olejová pumpa s náhony pro mazání motoru tlakovým olejem byla uložena na zadním víku skříně. Jedno čerpadlo bylo tlakové a dvě čisticí v jedné jednotce.\n\nMotory existovaly pouze ve vzorcích dovezených z Itálie. Měly se v jinonické továrně vyrábět pouze v případě projeveného zájmu některou z československých leteckých továren. Ten se však neobjevil, protože československé vojenské letectvo se zaměřilo na licenční motory francouzské firmy Hispano Suiza, které vyráběla ve 30. letech 20. století letňanská továrna Avia (Avia V-36, Avia Vr-36 a Avia HS 12Ydrs). Neopakovala se tak historie s úspěšnou licenční výrobou motorů W-III (1923), W-IV (1923–8), Jupiter (1927–32) a Merkur (1931–4).\n\nÚdaje dle \n\n\n"}
{"id": "1522902", "url": "https://cs.wikipedia.org/wiki?curid=1522902", "title": "Port of Liverpool Building", "text": "Port of Liverpool Building\n\nPort of Liverpool Building (někdy nazývaná Dock Office, dříve též Mersey Docks and Harbour Board Offices) je novobarokní administrativní budova v Liverpoolu v Anglii postavená dle návrhu Arnolda Thornleyho. Nachází se v centru města na nábřeží řeky Mersey v místě zvaném Pier Head. Společně s budovami Royal Liver Building a Cunnard Building tvoří tzv. liverpoolské \"Tři Grácie\" a řadí se mezi památky seznamu světového dědictví UNESCO.\n\nPostavena byla v letech 1904 až 1907 v novobarokním stylu typickým pro Eduardovské období. Nosnou konstrukci budovy tvoří železobetonový skelet, zatímco fasáda je provedena z Portlandského kamene, což je speciální druh vápence, hojně využívaný jako stavební materiál na Britských ostrovech.\n\nV roce 1898 se společnost \"Mersey Docks and Harbour Company (MDBH)\" rozhodla uzavřít dok, který se nacházel v místech dnešního Pier Headu. Většinu pozemku, který vznikl vyplněním původního doku, prodala v roce 1900 městské správě a ponechala si pouze jeho menší část na jižním okraji. Zde její zástupci zamýšleli postavit administrativní budovu, ve které by sídlilo vedení firmy.\n\nV roce 1900 byl založen výbor, který měl za úkol připravu a plánování nového sídla společnosti. Následovalo vyhlášení soutěže, do které byla pozvána většina místních architektů. Komise přizvala k účasti na rozhodování renomovaného architekta a liverpoolského rodáka Alfreda Waterhouse, autora ceněných staveb jako je radnice v Manchesteru či budova Přírodopisného muzea v Londýně. Tři nejlépe hodnocené návrhy byly oceněny finančními odměnami ve výši 300, 200 a 100 liber. Ze sedmi podaných návrhů komise vyhodnotila jako nejzdařilejší dílo architektů Arnolda Thornleyho a F. B. Hobse ve spolupráci s ateliérem Briggs and Wolstenholme. Z důvodu posunu hranic pozemku musel být projekt dodatečně upravován, nejzásadnější změna se týkala kopule, o jejímž definitivním umístění padlo rozhodnutí v posledním možném okamžiku.\n\nV roce 1903 vydala MDBH dokumentaci pro výběr zhotovitele, která vycházela ze schválené změny projektu. Do výběrového řízení se přihlásilo 30 stavebních firem, vítěznou nabídku podala společnost \"William Brown & Son of Manchester\". Práce započaly v roce 1904, prvních devět měsíců probíhalo budování základové konstrukce. Vzhledem nedostatečné únosnosti svrchních vrstev podloží se hloubka založení pohybovala v rozmezí 9 až 12 metrů. Nosnou konstrukci tvoří železobetonový skelet, na fasádu a obklady byl použit vápenec z ostrova Portland. Tato kombinace materiálů zaručuje značnou požární odolnost budovy. Stavba byla dokončena v roce 1907. Náklady na budovu dosáhly výše liber, pokud však započítáme i prostředky na nábytek a vnitřní vybavení, tak se dokonce vyšplhaly na téměř liber. Zaměstnanci z ředitelství společnosti se do nově dokončeného objektu nastěhovali 15. července 1907, zatímco personál z ostatních úseků, do té doby působící v různých jiných prostorách ve městě, se přestěhoval později v průběhu roku.\n\nV době druhé světové války se Liverpool stal terčem náletů německé Luftwaffe a při jednom z nich v květnu 1941 vybuchla bomba v suterénu na východní straně budovy. Poškození východního křídla bylo viditelné, avšak statika objektu výraznější újmu neutrpěla, takže po krátkých opravách mohla být většina prostor opět používána ke svému účelu. Teprve po skončení války proběhla celková rekonstrukce za vynaložení značných finančních prostředků, které dokonce přesáhly výši pořizovacích nákladů.\n\nBudova sloužila jako hlavní sídlo společnosti \"MDBH\" (od roku 1972 pod názvem \"Mersey Docks and Harbour Company\") po dobu 87 let. V roce 1994 se firma přestěhovala do prostor v severní části města, kde se nachází nově vybudovaný systém doků. Budova nicméně zůstala ve vlastnictví společnosti, a to až do roku 2001; poté ji prodala liverpoolské developerské skupině Downing.\n\nV roce 2005 schválila městská rada další nezbytnou rekonstrukci, která zahrnovala velké množství prací jak v interiéru, tak i v exteriéru budovy. Práce probíhaly v letech 2006 až 2009. Plány rekonstrukce počítaly i se zpřístupněním budovy pro veřejnost, včetně vybudování vyhlídkové terasy a pasáže s obchody, kavárnami a restauracemi. Na místě střešních nástaveb, které byly poškozeny během války a následně odstraněny, vzniklo 18 luxusních bytů. První etapa prací, která zahrnovala opravu vápencové fasády na hlavním průčelí budovy, skončila na začátku roku 2008, práce v interiéru trvaly ještě o rok déle. Celkové náklady na rekonstrukci přesáhly částku 10 milionů liber.\n\nPort of Liverpool Building je jednou ze \"Tří Gracií\", tedy honosných budov, které lemují prostor Pier Headu a jejichž velkolepost měla demonstrovat význam Liverpoolu pro rozvoj celého Britského impéria. Avšak vzhled budovy, tak jak je známý dnes, se poněkud liší od původního návrhu. Prvotní plán počítal s hlavním vchodem umístěným v jihozápadním rohu, ale protože došlo ke změně hranic pozemku, musel být přesunut a budova tak získala svůj dnešní symetrický vzhled. V původním návrhu také nefigurovala kopule, která v současnosti tvoří hlavní dominantu stavby. Inspirováni později pozměněným architektonickým návrhem Liverpoolské katedrály, přidali tvůrci zmíněnou kopuli, aby budově dodali impozantní vzhled. Toto rozhodnutí se neobešlo bez jisté kontraverze, když se ozývaly hlasy, že zástupci vedení přístavu by neměli rozhodovat o “zkrášlování města”. Navzdory těmto odmítavým názorům se však kopule stala nedílnou součástí stavby a její hlavní dominantou.\n\nPřestože byla budova navržena ve stylu eduardovského baroka, tak je její podoba spíše přirovnávána k renesančním palácům. Její půdorysné rozměry jsou přibližně 80×66 metrů; s výškou 67 metrů je čtrnáctou nejvyšší budovou ve městě. Hlavního pětipodlažní blok budovy (tedy bez kopule) je vysoký 24 metrů. Hlavní vchod se nachází v samém středu západního průčelí směrem k nábřeží řeky Mersey. Obklopují ho dvě třímetrové kamenné sochy žen, z nichž jedna má symbolizovat obchod a druhá průmysl. Rohy budovy jsou zkosené a nad každým z nich je šestiboká věžová nástavba zastřešená kopulí. Mohutná hlavní kopule je hlavním důvodem, že budova bývá často přirovnávána k mnoha obdobným stavbám ve Spojeném království i ve světě: například k radnici v Belfastu, Kapitolu ve Washingtonu, Svatopetrskému dómu ve Vatikánu a katedrále svatého Pavla v Londýně.\n\nNosná konstrukce je tvořena železobetonovými rámy, což zajišťuje mechanickou a požární odolnost budovy. Protože na pozemku býval v minulosti dok a podloží bylo nestabilní, bylo nutno provést základovou konstrukci v poměrně značné hloubce. Vzhledem k blízkosti řeky Mersey byla vysoká pozornost věnována provádění asfaltové hydroizolace podzemních prostor.\n\nV samém středu budovy je rozsáhlý sál ve tvaru osmiúhelníku, rozprostírající se přes všechna podlaží a zastřešený mohutnou kopulí. V každé z osmi stěn sálu je prostup zaklenutý lomeným obloukem a umožňující vstup do ostatních částí budovy. Podlahu tvoří mozaika znázorňující světové strany na kompasu. Přístup ze sálu ke kancelářským prostorám je dlouhými chodbami, které jsou zdobeny kalkatským mramorem. Velká část z celkových nákladů (přibližně 25 %) byla použita na výzdobu a různé doplňky. Tomu odpovídají použité materiály; na dřevěné konstrukce je použit španělský mahagon nebo dub z Gdaňsku, kování je z bronzu a stěny jsou obloženy bílým mramorem. Nepřehlédnutelnou konstrukcí v interiéru je mohutné žulové hlavní schodiště, osvětlené řadou vitráží s vyobrazením motivů souvisejících s tématikou námořnictví; například Poseidon, kotvy, lodní zvony a mušle.\n\n\n"}
{"id": "1522911", "url": "https://cs.wikipedia.org/wiki?curid=1522911", "title": "Kanton Saint-Omer", "text": "Kanton Saint-Omer\n\nKanton Saint-Omer ( ) je francouzský kanton v departementu Pas-de-Calais v regionu Hauts-de-France. Tvoří ho 16 obcí. Zřízen byl v roce 2015.\n\n"}
{"id": "1522913", "url": "https://cs.wikipedia.org/wiki?curid=1522913", "title": "John Richardson", "text": "John Richardson\n\nSir John Richardson (5. listopadu 1787 Dumfries – 5. června 1865 Grasmere) byl skotský objevitel, námořní lékař, přírodovědec a ichtyolog.\n\nNarodil se ve měste Dumfries ve Skotsku. Jeho otcem byl Gabriel Richardson, probošt a soudní úředník, matka se jmenovala Anne Mundellová. Vzdělání získal na Dumfries Grammar School. Později studoval medicínu na Edinburské univerzitě a dále botaniku, geologii nebo řečtinu.\n\nJakmile absolvoval studium medicíny, přihlásil se do Britského královského námořnictva, odjel do Londýna a zde rovněž vstoupil do Královské společnosti lékařů (anglicky \"The Royal College of Surgeons of England\"). Během napoleonských válek vykonával v letech 1806 až 1814 službu na šesti lodích v moři Baltském a Středozemním, dále u břehů Portugalska nebo Afriky.\n\nPozději se v letech 1819 až 1822 společně s Johnem Franklinem zúčastnil tzv. Copperminské expedice, která měla za cíl najít severozápadní průjezd přes Severní ledový oceán. V roce 1825 se společně vydali do Kanady s cílem dojít k ústí řeky Mackenzie. \n\nDne 24. února 1825 byl zvolen členem Královské společnosti. V roce 1846 jej královna Viktorie pasovala na rytíře.\n\nV roce 1848 se dobrovolně přihlásil k pátrací akci po Franklinově expedici. Této pátrací expedice se účastnil spolu se skotským polárníkem Johnem Raem. \n\nDne 19. února 1855 byl zvolen členem Edinburské královské společnosti (anglicky \"Royal Society of Edinburgh\")\n\n\nJsou po něm pojmenovány některé živočišné druhy, např.:\n\n\n"}
{"id": "1522921", "url": "https://cs.wikipedia.org/wiki?curid=1522921", "title": "La Chaussée (Seine-Maritime)", "text": "La Chaussée (Seine-Maritime)\n\nLa Chaussée je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1522922", "url": "https://cs.wikipedia.org/wiki?curid=1522922", "title": "La Chaussée", "text": "La Chaussée\n\nLa Chaussée je název dvou obcí ve Francii:\n\n"}
{"id": "1522926", "url": "https://cs.wikipedia.org/wiki?curid=1522926", "title": "Florian Hernych", "text": "Florian Hernych\n\nFlorian Hernych (4. května 1855, Ústí nad Orlicí – 9. prosince 1923, Ústí nad Orlicí) byl český průmyslník a podnikatel v oboru textilní výroby. V době největšího rozmachu rodinné firmy na přelomu 19. a 20. století patřil k nejvýznamnějším producentům bavlněného, vlněného a lněného zboží ve východních Čechách a zaměstnával 2 500 dělníků. Ještě za jeho života došlo k hospodářskému úpadku, jeho potomci ale působili ve vedení podniku až do roku 1945. Významnou památkou na rodinu je Hernychova vila v Ústí nad Orlicí.\n\nPocházel z české rodiny původem ze Žamberka, která se domácí výrobě textilu v Ústí nad Orlicí věnovala několik generací od poloviny 18. století. Florianův otec Jan Hernych (1819–1884) zahájil tovární výrobu na ručních tkalcovských stavech v roce 1855. Florian vstoupil do firmy jako společník ve dvaceti letech v roce 1875, po otcově smrti převzal sám správu podniku (1884). Okamžitě rozšířil výrobu, provedl kompletní výměnu ručních stavů za mechanické, stále rozšiřoval jejich počet a přikupoval další provozy potřebné pro výrobu bavlněné produkce. Na tkalcovny přebudoval několik vodních mlýnů (Vamberk, 1899; Hnátnice, 1900; Nekoř, 1901; Jihlava, 1908), koupil také tkalcovnu v Chrudimi (1899) nebo pivovar v Milíně u Příbrami (1898). V roce 1901 převzal vyhořelou přádelnu bavlny v Nadelbergu u Vídeňského Nového Města a znovu ji uvedl do provozu, další přádelnu vybudoval v Doudlebech nad Orlicí přestavbou cukrovaru koupeného v roce 1906. \n\nNa přelomu 19. a 20. století patřil Florian Hernych k největším producentům textilu ve východních Čechách, zaměstnával 2 500 dělníků a provozoval 3 000 mechanických tkalcovských stavů. Podomácku pro něj pracovaly i stovky dalších ručních stavů na venkově v celé oblasti podhůří Orlických hor. V roce 1902 se stal členem výboru Svazu textilních průmyslníků a v souvislosti se svými úspěchy usiloval o povýšení do šlechtického stavu. Jako zaměstnavatel neměl příliš dobrou pověst, brutálním zakročením proti stávce dělníků v roce 1903 se dostal i do konfliktu s orgány státní správy. Kolem roku 1910 se firma dostala do finančních problémů a v roce 1911 vznikla společnost \"Jan Hernych a syn, spol. s r. o., Ústí nad Orlicí\". Došlo k prodeji tkalcovny v Chrudimi, další problémy s odbytem přišly po balkánských válkách. Pod hrozbou exekuce nakonec vstoupila do firmy Živnobanka a došlo k přeměně na akciovou společnost (\"Akciové textilní závody Jan Hernych a syn, a.s. Praha\"). I když Florianovi synové Richard a Emil zasedali ve správní radě a zastávali funkce technického a obchodního ředitele, celkově vliv Hernychů na další chod firmy klesal. Florian Hernych kvůli tomuto vývoji vystoupil v roce 1917 z vedení společnosti a odešel do soukromí. \n\nNa návrší nad svou továrnou v Ústí nad Orlicí získal počátkem 20. století pozemek, kde nechal v letech 1906-1907 postavit rodové sído známé pod názvem Hernychova vila (nyní sídlo Městského muzea). Krátce poté věnoval městu pozemky, na nichž bylo postaveno gymnázium. \n\n\n"}
{"id": "1522928", "url": "https://cs.wikipedia.org/wiki?curid=1522928", "title": "Kraljevica", "text": "Kraljevica\n\nKraljevica () je město a přímořské letovisko v Chorvatsku v Přímořsko-gorskokotarské župě. Nachází se u Bakarského zálivu, asi 15 km jihovýchodně od Rijeky. V roce 2001 žilo v Kraljevici 2 897 obyvatel, v celé opčině pak 4 579 obyvatel.\n\nNejbližšími městy jsou Bakar a Crikvenica, blízko je také letovisko Jadranovo a vesnice Omišalj na Krku. Připadající stejnojmenná opčina zahrnuje kromě města i vesnice Bakarac, \"Bobuši\", \"Kavranić\", Križišće, \"Mali Dol\", \"Oštro\", Šmrika a Veli Dol.\n\nNejvýznamnějšími dopravními komunikacemi města jsou dálnice A7, která zde končí, a silnice D8. Dalšími významnými silnicemi v opčině jsou D102 (která také zahrnuje most Krk) a D501. Ve městě sídlí společnost Kraljevica Shipyard, což je jedna z nejstarších loděnic na světě.\n\nVzhledem k rozsáhlé loděnici přes celé město není Kraljevica turisty pro delší pobyt příliš vyhledávána, protože zde nejsou žádné pláže. K delším pobytům jsou vyhledávána především blízká letoviska Bakarac a \"Oštro\", popř. ostrov Krk. Díky loděnici, ale i hradu Frankopanů z 11. století je však Kraljevica oblíbenou výletní destinací.\n"}
{"id": "1522933", "url": "https://cs.wikipedia.org/wiki?curid=1522933", "title": "Hřebíčkovec malacký", "text": "Hřebíčkovec malacký\n\nHřebíčkovec malacký (\"Syzygium malaccense\") je vysoký, tropický, stálezelený, listnatý strom, druh z početného rodu hřebíčkovec. Je nápadnou kauliflorní dřevinou vytvářející na starších, dřevnatých větvích i kmeni květy a následně i plody, které jsou jedlé a konzumují se syrové nebo vařené.\n\nHřebíčkovec malacký je již po tisíciletí využívaná dřevina, jejíž skutečný původ již nelze vysledovat. Jako místo vzniku je uváděna oblast Indočíny, Malajsie a jižní Číny, odkud se již v dávných dobách rozšířil na nedaleký Tchaj-wan, do Indonésie, na Filipíny, směrem na západ do Indie a Bengálska a na východ byl Polynésany rozvezen na některé tichomořské ostrovy, na Havaj, Tahiti, Fidži, Cookovy ostrovy i Guam. Počátkem novověku byl Portugalci rozšířen do východní Afriky a koncem 18. století byly první semenáče dopravené na Karibské ostrovy a následně do Střední a Jižní Ameriky. V současnosti je rozšířen pantropicky, mimo své původní oblasti se nejvíce pěstuje v Brazílii a právě v Karibiku, kde je na Kubě dokonce zařazen mezi invazní druhy.\n\nDruh obvykle vykvétá s příchodem vlhkého počasí po kratším období sucha. Plody dozrávají brzy, asi za dva měsíce od otevření květů, po uzrání opadávají a ztrácejí na kvalitě. V Indii poprvé kvete od května do června a podruhé v listopadu a prosinci, v Portoriku kvete a plodí třikrát ročně, na jaře, v létě a na podzim, první a třetí úroda plodů je největší.\n\nVýskyt hřebíčkovce malackého je omezen na tropické oblasti s ročními srážkami 1500 mm a více, preferuje celoroční přísun vláhy, nesnáší dlouho trvající období sucha. Pro zajištění průběžné vlhkosti se někdy stromy vysazují okolo potoků, jezer a rybníků, potřebují však dobře odvodněná stanoviště bez stojící vody. Mladým stromům v mládí prospívá mimo pravidelné vlhkost i částečné zastínění. Průměrná roční teplota je požadována v toleranci 22 až 28 °C, k typů půdy je poměrně tolerantní, roste v jílovitých i písčitohlinitých s rozmezím pH 5,5 až 6,5. Má nízkou snášenlivost pro slanost půdy, potřebuje menší než 4 dS/m. Nadmořská výška výskytu je odvislá od místních podmínek, na Havaji roste v na horských svazích v nadmořské výšce až 2700 m, v Indii zase blízko úrovně mořské hladiny. Po úniku z kultivace vytváří na příhodných místech jednodruhové porosty. Ploidie druhu je 2n = 22.\n\nStrom poměrně rychle vyroste do výšky okolo 10 až 20 m a má hustou korunu pyramidálního nebo válcovitého tvaru. Kmen bývá až přes 1 m tlustý a pokrývá jej šedohnědá kůra. Větve mají kůru v mládí narůžovělou, později hnědou a jsou porostlé vstřícnými, kožovitými listy s 1 cm řapíkem. Téměř srdčitá čepel bývá podlouhle obkopinatá až podlouhle eliptická, je dlouhá 15 až 25 cm a široká 5 až 15 cm, na bázi klínovitá až zaoblená, na vrcholu náhle zašpičatělá či tupá. Čepel mladých listů je načervenalá, později je na svrchní straně tmavě zelená a lesklá, na spodní světlejší a nažloutlá, střední žilku má na lícní straně zapuštěnou a okolo mívá 10 až 15 párů postranních žilek vzdálených od sebe asi 1,5 cm.\n\nKvěty se široce obkonickou češulí, velkou asi 1 × 1 cm, vytvářejí řídká vrcholičnatá květenství složená až z osmi květů, které vyrůstají na starších holých větvích a občas přímo na kmeni, někdy květy rostou též jednotlivě. Oboupohlavné, až 2,5 cm velké květy jsou červené, čtyřčetné, mírně vonící, mají krátké stopky a drobné listeny. Kalich se zelenými, obkrouhlými, 5 × 7 mm velkými, vytrvalými, nestejně širokými lístky má nálevkovitou trubku. Korunní lístky jsou oranžové, růžově fialové až tmavě červené, elipsovitě vejčité či podlouhle lopatkovité, velké asi 1 × 1 cm. V květu je přes sto tyčinek dlouhých až 3 cm, zbarvených stejně jako korunní lístky a zakončených drobnými žlutými prašníky. Spodní semeník s mnoha vajíčky nese jednu červenou, jako tyčinky dlouhou čnělku s bliznou.\n\nPlod je bobule hruškovitého tvaru až 10 cm dlouhá a 7 cm široká, která je ve zralosti tmavě červená, růžová nebo bílá s červenými či růžovými pruhy. Má voskovitou slupku a prohloubený vrchol se zbytky suchého kalichu. Dužina bobule je bílá, šťavnatá, má mírně nasládlou, jemnou chuť a obsahuje jedno hnědé, kulovité semeno o průměru asi 3 cm, výjimečně dvě půlkulatá. Plody některých stromů jsou bez semen.\nSemena po vyschnutí rychle ztrácejí klíčivost, musí se sázet čerstvě vyňatá z plodů. Pro svou velikost i rozměry plodů nebývají příliš rozptylována na velkou vzdálenost od stromu. Po zasazení dobře a rychle klíčí, obvykle již za dva až čtyři týdny, na trvalé stanoviště se sázejí za osm měsíců. Na plantáži se vysazují do sponu 8 až 10 m a vyžadují jen minimální péči, větve se nemusí prořezávat. Prvně plodí ve třech až sedmi létech. V blízkosti starých stromu obvykle vyrůstá ze spadaných plodů hodně semenáčů.\n\nDřevo stromů je načervenalé, tvrdé, těžké a má dostatečně velké rozměry pro stavební účely, používá se také k výrobě pražců. Zralé plody se konzumují, pro uvedení na trh se musí ručně otrhávat, aby nedošlo k poškození pádem a měly delší skladovatelnost. Po dosažení zralosti mají krátkou trvanlivost a jsou málo odolné k otlačení, proto se do Evropy běžně nedovážejí. Z jednoho stromu se získá 20 až 80 kg ovoce.\n\nNěkdo považuje jejich chuť za mdlou a proto se dusí s hřebíčkem nebo jinými aromatizujícími surovinami a podávají se jako sladký dezert. Z křehké dužiny se vyrábí různé sirupy, želé nebo se kombinují s jinými kyselými plody, slouží také pro výrobu vína nebo chlazených osvěžujících nápojů. Na tržištích se kromě plodů prodávají mladé zelené výhonky i listy, které se používají jako zeleninová příloha k rýžovým pokrmům.\n\nV lidovém léčitelství se listy a drcená kůra mladých větví i kořenů užívá k léčbě kašle, bronchitidy, zažívacích potíží, bolestí hlavy i jako prostředek proti horečnatým stavům nebo jako diuretikum. Kůra a kořeny obsahující hodně tříslovin a slouží pro získání hnědé barvy k barvení tkanin. Stromy se hojně vysazují v zahradách, okolo cest, v městských výsadbách nebo jako větrolamy pro choulostivější plodiny.\n\n"}
{"id": "1522936", "url": "https://cs.wikipedia.org/wiki?curid=1522936", "title": "Šiprúň (geomorfologický podcelek)", "text": "Šiprúň (geomorfologický podcelek)\n\nŠiprúň je geomorfologický podcelek Velké Fatry. \n\nNachází se v severovýchodní části pohoří a zabírá čásť liptovské větve hlavního velkofatranského hřebenu. Obklopují ho pouze podcelky Velké Fatry a jako jediný netvoří vnější hranici pohoří. Severně leží Šípska Fatra, východně Revúcké podolie a jižně Hôľná Fatra. Na západě výraunou hranici s podcelkem Lysec Ľubochnianska dolina.\n\n\n\nCelé území podcelku patří do Národního parku Velká Fatra, resp. jeho ochranného pásma. Z maloplošných chráněných území tu leží národní přírodní rezervace Jánošíkova kolkáreň.\n"}
{"id": "1522946", "url": "https://cs.wikipedia.org/wiki?curid=1522946", "title": "Metropolitan Tabernacle", "text": "Metropolitan Tabernacle\n\nMetropolitan Tabernacle je baptistický kostel v londýnské čtvrti Elephant and Castle. Byl postaven v letech 1859–1861 podle návrhu britského architekta Williama Willmera Pococka. Stavba byla dvakrát rekonstruována, jednou po požáru v roce 1898 a podruhé v roce 1959 kvůli poškození bombovým útokem za druhé světové války. Kostel je známý tím, že v něm v době jeho vzniku působil viktoriánský kazatel Charles Spurgeon.\n\n\n"}
{"id": "1522957", "url": "https://cs.wikipedia.org/wiki?curid=1522957", "title": "Chodová Planá (nádraží)", "text": "Chodová Planá (nádraží)\n\nChodová Planá (německy \"Kuttenplan\") je železniční stanice v severní části městyse Chodová Planá v okrese Tachov v Plzeňském kraji nedaleko Planského potoka. Leží na jednokolejné trati 178. Stanice je elektrifikovaná (25 kV, 50 Hz AC, trať 178).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Cheb, podle typizovaného stavebního návrhu. 28. ledna 1872 byl s místním nádražím uveden do provozu celý nový úsek trasy z Plzně do Chebu, kudy bylo možno pokračovat po železnici do Německa.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 8. listopadu 1967.\n\nStanicí prochází Třetí železniční koridor, vede tudy jednokolejná trať. V roce 2011 byla dokončena úprava nádraží na koridorové parametry: nachází se zde jedno kryté ostrovní nástupiště s podchodem a dvěma hranami. Nástupiště umožňuje k vlakům bezbariérový přístup.\n\n"}
{"id": "1522958", "url": "https://cs.wikipedia.org/wiki?curid=1522958", "title": "Sušice (nádraží)", "text": "Sušice (nádraží)\n\nSušice je železniční stanice v severovýchodní části města Sušice v okrese Klatovy v Plzeňském kraji nedaleko řeky Otavy. Leží na jednokolejné neelektrifikované trati 185. Asi 150 metrů jižně od stanice je umístěno městské autobusové nádraží.\n\nStanice byla vybudována společností Českomoravská transverzální dráha (\"BMTB\"), jež usilovala o dostavbu traťového koridoru propojujícího již existující železnice v ose od západních Čech po Trenčianskou Teplou. Dne 1. října 1888 byl zahájen pravidelný provoz v úseku z Klatov do Horažďovice předměstí, kde se napojila na trať společnosti Dráhy císaře Františka Josefa (\"KFJB\") spojující Vídeň, České Budějovice a Plzeň. Vzhled budovy byl vytvořen dle typizovaného architektonického vzoru shodného pro všechna nádraží v majetku \"BMTB\". V areálu nádraží bylo vystavěno též nákladové nádraží či bytové domy pro drážní zaměstnance.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nNachází se zde tři nekrytá hranová nástupiště, k příchodu k vlakům slouží přechody přes kolejiště. Ze stanice je vyvedena asi 1,5 kilometru dlouhá vlečka směrem k centru města, dříve obsluhující mimo jiné průmyslový areál firmy SOLO Sušice vyrábějící zápalky.\n\n"}
{"id": "1522959", "url": "https://cs.wikipedia.org/wiki?curid=1522959", "title": "Machmud Muradov", "text": "Machmud Muradov\n\nMachmud „Mach“ Muradov (* 8. února 1990 Tádžikistán) je uzbecko-český profesionální bojovník (ve) smíšených bojových uměních (MMA), původně boj. sambista a kickboxer, narozený v Tádžikistánu, pocházející z rodiny tádžických Uzbeků, který střídavě žije v Praze, v uzbecké Buchaře a v nevadském Las Vegas.\n\nMuradov nyní bojuje ve střední váze a je jediný český mužský zástupce a současně jediný a první uzbecký zástupce v elitní americké profesionální soutěži UFC, taktéž první MMA bojovník na světě, jenž se stal členem \"The Money Teamu\", atletické stáje nejbohatšího bojového sportovce na světě, boxera Floyda „Money“ Mayweathera juniora, ten ho kontroverzně označil za „nejlepšího MMA bojovníka na světě“. Podle českého MMA žebříčku Daniela Bartáka je Muradov národní jedničkou ve střední váze, v celosvětových žebříčcích se pohybuje na 63. místě podle portálu Fight Matrix a na 40. místě podle Tapology. V minulosti byl šampionem ve střední váze několika českých MMA organizací.\n\nTrénuje v pražském \"SK MMA Monster Praha\" pod vedením Petra „Monstra“ Knížete, v Las Vegas v \"Black Kobra Striking Systems\" pod vedením Deweye „Black Kobry“ Coopera v rámci stáje \"TMT\" / \"Mayweather Boxing Clubu\" a v polské Poznani v \"Ankos MMA Poznań\" pod vedením Andrzeje Kościelského.\n\n"}
{"id": "1522962", "url": "https://cs.wikipedia.org/wiki?curid=1522962", "title": "Anaňjiv", "text": "Anaňjiv\n\nAnaňjiv (, – \"Anaňjev\") je město v Oděské oblasti na Ukrajině. K roku 2004 v něm žilo přes devět tisíc obyvatel a byl správním střediskem Anaňjivského rajónu.\n\nAnaňjiv leží na břehu Tylihulu, přítoku Černého moře. Od Oděsy, správního střediska oblasti, je vzdálen přibližně 151 kilometrů severně.\n\nPrvní zmínka je z roku 1753 pod jménem \"Anani\". V roce 1834 dochází k úpravě jména k poctě biblického Ananiáše.\n\nV letech 1924–1940 byl součástí Moldavské autonomní sovětské socialistické republiky, po jejím zrušení se stal součástí Ukrajinské sovětské socialistické republiky a také získal v roce 1941 status města.\n\n"}
{"id": "1522963", "url": "https://cs.wikipedia.org/wiki?curid=1522963", "title": "Fluorid cíničitý", "text": "Fluorid cíničitý\n\nFluorid cíničitý je chemická sloučenina se vzorcem SnF, jedná se o bílou pevnou, extrémně hygroskopická látku.\n\nFluorid cíničitý lze připravit reakcí kovového cínu s plynným fluorem:\n\nAle během této reakce dochází k pasivaci povrchu nereaktivní vrstvou. Alternativní metodou přípravy je reakce chloridu cíničitého s bezvodým fluorovodíkem:\n\nReakcí s fluoridy alkalických kovů vznikají hexafluorocíničitany s oktaedrickým aniontem SnF.\n\nFluorid cíničitý se chová jako Lewisova kyselina a vytváří dvě řady aduktů L·SnF a L·SnF.\n\nNa rozdíl od ostatních tetrahalogenidů cíničitých, které obsahují tetraedrické jednotky, se fluorid cíničitý skládá z planárních vrstev tvořených oktaedrickými jednotkami SnF, které spolu sdílejí čtyři vrcholy, zatímco dva protilehlé jsou terminální (nejsou sdíleny). Také teplota tání fluoridu (700 °C) je výrazně vyšší než u ostatních tetrahalogenidů cíničitých. Struktura SnF se také odlišuje od struktury tetrafluoridů lehčích prvků 14. skupiny, které tvoří molekulární krystaly.\n"}
{"id": "1522972", "url": "https://cs.wikipedia.org/wiki?curid=1522972", "title": "Purpurová růže z Káhiry", "text": "Purpurová růže z Káhiry\n\nPurpurová růže z Káhiry (v anglickém originále \"The Purple Rose of Cairo\") je americký film z roku 1985, který natočil režisér Woody Allen podle vlastního sconáře. Hlavní role v něm ztvárnili Mia Farrowová, Jeff Daniels a Danny Aiello. Děj filmu se odehrává v roce 1935 v New Jersey a sleduje servírku Cecilii (Farrowová), která se snaží odejít od svého hrubého manžela Monka (Aiello). Často chodí do kina na stejný film. Jednoho dne si jí jeden z herců (Daniels) ve filmu všimne a projde čtvrtou stěnou z černobílého filmu do barevného světa a naváže s ní vztah. Jeho odchod z plátna způsobí rozruch. Film byl nominován na Oscara za nejlepší scénář. Dále byl nominován či vyhrál řadu cen.\n\n"}
{"id": "1522975", "url": "https://cs.wikipedia.org/wiki?curid=1522975", "title": "Zelig", "text": "Zelig\n\nZelig je americký film z roku 1983, který natočil režisér Woody Allen podle vlastního scénáře. Jde o tzv. mockument sledující Leonarda Zeliga (Allen), který na sebe ve společnosti přebírá vzhled a chování lidí kolem sebe. Film se zaměřuje na období 20. let, kdy se Zelig stal celebritou. Lékařku, která Zeliga zkoumá, hraje Allenova partnerka Mia Farrowová. Film je černobílý a obsahuje řadu archivních dobových záběrů, ve kterých se objevují například Charlie Chaplin, Adolf Hitler a papež Pius XI. Ve filmu se rovněž objevuje dobová hudba, ale zároveň i nově složené skladby od Dicka Hymana.\n\n"}
{"id": "1522976", "url": "https://cs.wikipedia.org/wiki?curid=1522976", "title": "La Chapelle-du-Bourgay", "text": "La Chapelle-du-Bourgay\n\nLa Chapelle-du-Bourgay je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1522977", "url": "https://cs.wikipedia.org/wiki?curid=1522977", "title": "Gordon Willis", "text": "Gordon Willis\n\nGordon Willis (28. května 1931 – 18. května 2014) byl americký kameraman. Byl dlouholetým spolupracovníkem režisérů Francise Forda Coppoly (trilogie \"Kmotr\", 1972–1990) a Woodyho Allena (např. \"Annie Hallová\", \"Vzpomínky na hvězdný prach\" a \"Purpurová růže z Káhiry\", 1977–1985). V roce 1980 sám režíroval film \"Windows\", o němž později prohlásil, že šlo o chybu. Později rovněž prohlásil, že jej režírování nebavilo. Jeho posledním filmem byl \"Tichý nepřítel\" (1997) režiséra Alana Pakuly, s nímž rovněž spolupracoval již od sedmdesátých let. Zemřel na rakovinu deset dnů před svými 83. narozeninami.\n\n"}
{"id": "1522979", "url": "https://cs.wikipedia.org/wiki?curid=1522979", "title": "Danny Rose z Broadwaye", "text": "Danny Rose z Broadwaye\n\nDanny Rose z Broadwaye (v anglickém originále \"Broadway Danny Rose\") je americký film z roku 1984, který natočil režisér Woody Allen podle vlastního scénáře. V retrospektivě vypráví příběh Dannyho Rose (Allen), o němž se baví skupinka komiků při obědě v newyorské Carnegie Deli. Rose zastupuje několik nepříliš úspěšných lidí ze zábavního průmyslu, přičemž film se zaměřuje převážně na Loua Canovu (Nick Apollo Forte). Dále ve filmu hrála Allenova přítelkyně Mia Farrowová a další.\n\n"}
{"id": "1522983", "url": "https://cs.wikipedia.org/wiki?curid=1522983", "title": "Zločiny a poklesky", "text": "Zločiny a poklesky\n\nZločiny a poklesky (v anglickém originále \"Crimes and Misdemeanors\") je americký film z roku 1989, který natočil režisér Woody Allen podle vlastního scénáře. Allen ve filmu zároveň ztvárnil jednu z hlavních rolích. V dalších rolích se představili například Alan Alda, Martin Landau, Mia Farrowová a Anjelica Huston. Film byl ve třech kategoriích nominován na Oscara – nejlepší scénář, režie a herec (Landau). Ve filmu jsou použity nahrávky klasické hudby a jazzu, například Schubertův \"Smyčcový kvartet č. 15\".\n\n"}
{"id": "1522987", "url": "https://cs.wikipedia.org/wiki?curid=1522987", "title": "David Rocastle", "text": "David Rocastle\n\nDavid Rocastle (2. května 1967 Lewisham – 31. března 2001, Slough) byl anglický fotbalista, záložník.\n\nV nejvyšší anglické soutěži hrál za Arsenal FC, Leeds United FC, Manchester City FC a Chelsea FC. Nastoupil ve 303 utkáních a dal 27 gólů. V roce letech 1989 a 1991 získal s Arsenalem anglický titul a v roce 1987 Anglický pohár. V nižších anglických soutěžích hostoval z Chelsea v týmech Norwich City FC a Hull City AFC. V zahraničí působil v Malajsii v týmu Sabah FA. V Lize mistrů UEFA nastoupil v 7 utkáních a v Poháru vítězů pohárů nastoupil v 8 utkáních a dal 1 gól. Za reprezentaci Anglie nastoupil v letech 1988–1992 ve 14 utkáních, za anglickou reprezentaci do 21 let nastoupil v letech 1986–1988 ve 14 utkáních a dal 2 góly. \n\n"}
{"id": "1522990", "url": "https://cs.wikipedia.org/wiki?curid=1522990", "title": "Láska a smrt", "text": "Láska a smrt\n\nLáska a smrt (v anglickém originále \"Love and Death\") je americký film z roku 1975, který natočil režisér Woody Allen podle vlastního scénáře. Odehrává se na ruském území v době Napoleonských válek a sleduje pacifistu Borise (Allen), který je povolán do armády. Po překvapivém přežití a návratu z války se ožení se Sonjou (Diane Keaton). Později se spolu rozhodnou spáchat atentát na Napoleona (James Tolkan). Film byl natáčen ve Francii a v Maďarsku. Byla v něm použita hudba od Sergeje Prokofjeva. Film získal Stříbného medvěda na Berlínském mezinárodním filmovém festivalu.\n\n"}
{"id": "1522994", "url": "https://cs.wikipedia.org/wiki?curid=1522994", "title": "Coșna", "text": "Coșna\n\nCoșna je rumunská obec v župě Suceava. Žije zde obyvatel. Obec se skládá z pěti částí.\n\n"}
{"id": "1522996", "url": "https://cs.wikipedia.org/wiki?curid=1522996", "title": "Charles H. Joffe", "text": "Charles H. Joffe\n\nCharles H. Joffe (16. července 1929 Brooklyn – 9. července 2008 Los Angeles) byl americký filmový producent. Čtyřicet let spolupracoval s režisérem Woodym Allenem, a to od filmu \"Seber prachy a zmiz\" (1969) po \"Užívej si, co to jde\" (2009), ať už jako hlavní nebo výkonný producent. Za Allenův film \"Annie Hallová\" (1977) získal Oscara. Od roku 1968 až do jeho smrti byla jeho manželkou Carol Joffe, která se jako dekorátorka scény rovněž podílela na několika Allenových filmech. Joffe zemřel po dlouhé nemoci týden před svými 79. narozeninami.\n\n"}
{"id": "1523002", "url": "https://cs.wikipedia.org/wiki?curid=1523002", "title": "Seber prachy a zmiz", "text": "Seber prachy a zmiz\n\nSeber prachy a zmiz (v anglickém originále \"Take the Money and Run\") je americký film z roku 1969, který natočil režisér Woody Allen podle scénáře, na němž spolupracoval s Mickeyem Rosem. Film byl natočen ve stylu tzv. mockumentu a sleduje nepříliš šikovného bankovního lupiče Virgila (Allen). Kromě Allena ve filmu hráli například Janet Margolin, Marcel Hillaire a Lonny Chapman. Jde o druhý film, který Allen režíroval, ale vůbec první jím režírovaný film, který obsahuje nově natočené scény (jeho debut \"What's Up, Tiger Lily?\" byl ve skutečnosti předabovanou verzí staršího japonského filmu). Snímek byl natočen v San Franciscu a ve věznici San Quentin.\n\n"}
{"id": "1523004", "url": "https://cs.wikipedia.org/wiki?curid=1523004", "title": "Vatra Dornei", "text": "Vatra Dornei\n\nVatra Dornei je rumunské město v župě Suceava. Žije zde obyvatel. \n\nK městu administrativně náleží tři okolní vesnice.\n\n"}
{"id": "1523005", "url": "https://cs.wikipedia.org/wiki?curid=1523005", "title": "Interiéry", "text": "Interiéry\n\nInteriéry (v anglickém originále \"Interiors\") je americký film z roku 1978, který natočil režisér Woody Allen podle vlastního scénáře. Hráli v něm Geraldine Page, Diane Keaton, Mary Beth Hurt, Maureen Stapleton, Richard Jordan a další. Film byl nominován na Oscara v pěti kategoriích: režie, scénář, hlavní (Page) a vedlejší (Stapleton) herečka a výprava (Daniel Robert a Mel Bourne). Rovněž byl v různých kategoriích nominován na Zlatý glóbus, cenu BAFTA a několik dalších ocenění.\n\n"}
{"id": "1523009", "url": "https://cs.wikipedia.org/wiki?curid=1523009", "title": "Vlastníci (film)", "text": "Vlastníci (film)\n\nVlastníci je filmová komedie z roku 2019 režiséra Jiřího Havelky, kterou natočil podle vlastního scénáře. Příběh vychází ze hry \"Společenství vlastníků\", kterou Havelka též napsal a režíroval a uváděl ji divadelní soubor Vosto5. Představení získalo cenu Divadelních novin v kategorii alternativní divadlo.\n\nV hlavních rolích se objevili Tereza Ramba, Vojtěch Kotek, Klára Melíšková, Pavla Tomicová, Ondřej Malý, Dagmar Havlová, Jiří Lábus, Kryštof Hádek, Stanislav Majer, Andrej Polák, David Novotný a Ladislav Trojan. Premiéra filmu v kinech proběhla dne 21. listopadu 2019.\n\nFilm popisuje schůzi společenství vlastníků jednoho bytového domu. Vlastníci mají různé představy, co s domem udělat. \n\nManželé Zahrádkovi (Tereza Ramba a Vojtěch Kotek) se snaží dům zachránit a přidávají se k nim nadšení novomanželé Bernáškovi (Maria Sawa a Jan Černý). Naproti tomu paní Procházková (Pavla Tomicová) s panem Novákem (Ondřej Malý) chtějí svůj majetek nějak zhodnotit, pan Nitranský (Andrej Polák) zase touží po půdě. Paní Roubíčková (Klára Melíšková) žádá důsledné dodržování pravidel schůze, pan Kubát (Jiří Lábus) ale veškerá rozhodnutí sabotuje. \n\nNatáčení probíhalo na přelomu let 2018 a 2019, přičemž poslední klapka padla v polovině ledna 2019. Natáčelo se v pražských Holešovicích v modernistické budově Kulturního domu Domovina. \n\nKoproducentem filmu je Česká televize, film podpořili Státní fond kinematografie a workshop MIDPOINT Intensive SK. \n\n"}
{"id": "1523010", "url": "https://cs.wikipedia.org/wiki?curid=1523010", "title": "Veľký Lipník", "text": "Veľký Lipník\n\nVeľký Lipník je obec na Slovensku v okrese Stará Ľubovňa v Prešovském kraji ležící na pomezí pohoří Pieniny a Spišská Magura. Žije zde  obyvatel.\n\nPrvní písemná zmínka o obci pochází z roku 1338. V obci se nachází baroko-klasicistní řeckokatolický chrám svatého Michala archanděla z roku 1794.\n\n"}
{"id": "1523016", "url": "https://cs.wikipedia.org/wiki?curid=1523016", "title": "David Meltzer", "text": "David Meltzer\n\nDavid Meltzer (17. února 1937 Rochester – 31. prosince 2016 Oakland) byl americký básník, prozaik a hudebník. Mezi bítníky patřil k jazzovým básníkům. Roku 2008 dostal cenu \"Foundation for Contemporary Arts Grants to Artists Award\".\n\nV roce 1957 se přestěhoval do San Francisca, kde se účastnil dění v uměleckém hnutí San Francisco Renaissance. Patřil do okruhu básníků Jacka Spicera a Roberta Duncana. V bítnické literatuře si začal získávat jméno, když jeho tvorbu zařadil Donald Allen do své antologie \"The New American Poetry 1945–1960\". Vydal více než 50 básnických sbírek a prozaických děl.\n\nV roce 1971 Meltzer už publikoval vlastní antologii \"The San Francisco Poets\". Obsahuje rozhovory s básníky, ukázky jejich poezie a bibliografii. Od roku 1980 učil na New College of California.\n\nZemřel poté, co prodělal mrtvici ve věku 79 let.\n\nMeltzer byl jazzový kytarista. Narodil se v rodině hudebníků. Otec hrál na violoncello a matka byla harfenistka. Kolem věku 11 let vystupoval v hudebním programu v rádiu a televizi. Po rozvodu rodičů odešel s otcem do Los Angeles. V San Francisku v 1958 nahrál a vydal první album své čtené poezie s doprovodem vlastní jazzové hudby pod značkou vydavatelství \"Dickson's Vaja\". \n\nV 1968 podepsal protestní manifest \"Writers and Editors War Tax Protest\", který vyzýval odmítnout platit daně na protest proti válce ve Vietnamu.\n"}
{"id": "1523019", "url": "https://cs.wikipedia.org/wiki?curid=1523019", "title": "Priekopa (rozcestník)", "text": "Priekopa (rozcestník)\n\nPriekopa (slovensky \"příkop\") může označovat:\n"}
{"id": "1523023", "url": "https://cs.wikipedia.org/wiki?curid=1523023", "title": "Kříž u Velelib", "text": "Kříž u Velelib\n\nLitinový kříž se nalézá u silnice vedoucí z vesnice Veleliby do obce Dvory asi 600 m jihozápadně od centra Velelib.\nČerně natřený litinový kříž se zlaceným korpusem Krista je zasazen do nízkého pískovcového podstavce. Byl postaven roku 1890 na náklady vlastníka zdejšího velkostatku, což dokládá latinský nápis na čelní straně podstavce „LEOPOLDUS BOHUMULUS EX COMITIBUS DE THUN HOHENSTEIN EREXIT MDCCCLXXXX“. Kříž byl opraven v letech 1934 a 1991.\n\n"}
{"id": "1523027", "url": "https://cs.wikipedia.org/wiki?curid=1523027", "title": "Don't Drink the Water (hra)", "text": "Don't Drink the Water (hra)\n\nDon't Drink the Water je divadelní hra, kterou napsal Woody Allen. Premiéru měla 17. listopadu 1966 v divadle Morosco Theatre na newyorském Broadwayi. Uváděna byla až do 20. dubna 1968, do kdy byla uvedena 598krát celkem ve třech Broadwayských divadlech. Hráli v ní například Lou Jacobi, Kay Medford a Anita Gillette. Režisérem představení byl Stanley Prager. V roce 1969 byl podle hry natočen stejnojmenný film v režii Howarda Morrise. Sám Allen natočil v roce 1994 vlastní filmovou adaptaci hry.\n"}
{"id": "1523028", "url": "https://cs.wikipedia.org/wiki?curid=1523028", "title": "Don't Drink the Water", "text": "Don't Drink the Water\n\nDon't Drink the Water může být:\n\n"}
{"id": "1523035", "url": "https://cs.wikipedia.org/wiki?curid=1523035", "title": "Jiná žena", "text": "Jiná žena\n\nJiná žena (v anglickém originále \"Another Woman\") je americký film z roku 1988, který natočil režisér Woody Allen podle vlastního scénáře. Pojednává o Marion Post (Gena Rowlands), profesorce filozofie, která se snaží pracovat na své nové knize. Ve vedlejším bytě se nachází ordinace psychologa a ona přes stěnu slyší jeho pacienty, obzvlášť ženu jménem Hope (Mia Farrowová). Film byl do značné míry inspirován tvorbou Ingmara Bergmana, hlavně snímkem \"Lesní jahody\" (1957). Coby kameraman se na filmu podílel Sven Nykvist, který s Bergmanem spolupracoval.\n\n"}
{"id": "1523044", "url": "https://cs.wikipedia.org/wiki?curid=1523044", "title": "Pomník padlých v I. světové válce (Dvory)", "text": "Pomník padlých v I. světové válce (Dvory)\n\nPomník padlých v I. světové válce se nalézá v obci Dvory v okrese Nymburk v parčíku u křižovatky u návesního rybníčku.\n\nPomník padlých v I. světové válce byl postaven nákladem občanů obce Dvory v roce 1922 na památku 22 mužů z obce, kteří padli na bojištích I. světové války.\n\nPískovcový památník obětem první světové války z obce Dvory znázorňuje hořící pochodeň, před kterou je na podstavci umístěna socha ležícího lva. Na podstavci jsou kromě data 28. 10. 1918 a nápisu „NA PAMĚŤ OBĚTEM SVĚTOVÉ VÁLKY“ vytesána i jména 22 padlých mužů z obce. Autorem pomníku byl nymburský sochař Vojtěch Věchet.\n\n"}
{"id": "1523049", "url": "https://cs.wikipedia.org/wiki?curid=1523049", "title": "Chaoscompany", "text": "Chaoscompany\n\nChaoscompany je výtvarná skupina z Olomouce. Zabývá se zejména instalacemi, performancí, streetartem, literaturou a grafikou. \n\nUmělci pracují společně, ale vytváří také samostatná díla. Název skupiny \"Chaoscompany či Chaos©mpany\" je odvozen od autorského periodika „Chaos“, jejího zakladatele, Václava Cibulky. Postupem času skupinu rozšířili další členové z okruhu studentů Katedry výtvarné výchovy Univerzity Palackého. Působí na různých kulturních akcích zejména v Olomouci, ale i v zahraničí (Upfest, Performance Crossings, Koma festival, festival UFO BUFO, Digital Forest, Art Jam Bolatice).\n\n\n\n\n\n"}
{"id": "1523050", "url": "https://cs.wikipedia.org/wiki?curid=1523050", "title": "Krucifix (Dvory)", "text": "Krucifix (Dvory)\n\nPískovcový kříž se nalézá v parčíku u návesního rybníčka v centru obce Dvory v okrese Nymburk vedle pomníku padlých.\nPískovcový kříž je umístěn na podstavci v litinové ohrádce nedaleko od pomníku padlých. Na pískovcovém podstavci stojí hranolový sokl zakončený římsou, na které je umístěn uzší pilíř zakončený korintskou hlavicí. Na ní je postaven pískovcový krucifix s ukřižovaným korpusem Krista. Na přední straně soklu je nápis \"Vzniklo kolem roku 1811\" a na zadní straně je další nápis „OBNOVEN A POSTAVEN NÁKLADEM OBCE DVORSKÉ L. P. 1866“.\n\n"}
{"id": "1523055", "url": "https://cs.wikipedia.org/wiki?curid=1523055", "title": "Lavička Bohumila Hrabala", "text": "Lavička Bohumila Hrabala\n\nDřevěná lavička Bohumila Hrabala se nalézá od roku 2012 na náměstí Přemyslovců ve městě Nymburk. Lavička byla zhotovena při příležitosti 100. výročí narození spisovatele Bohumila Hrabala. Autorem sochy z dubového a jasanového dřeva je nymburský řezbář Michal Jára.\n\nLavička má podobu sedícího spisovatele s kloboukem a jednou kočkou na klíně a druhou sedící na opačné straně lavičky. Vedle spisovatele leží na lavičce několik knih. Během zimních měsíců je lavička přesouvána do veřejných prostor radnice.\n\n"}
{"id": "1523060", "url": "https://cs.wikipedia.org/wiki?curid=1523060", "title": "Torcy-le-Petit (Seine-Maritime)", "text": "Torcy-le-Petit (Seine-Maritime)\n\nTorcy-le-Petit je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1523062", "url": "https://cs.wikipedia.org/wiki?curid=1523062", "title": "Torcy-le-Petit", "text": "Torcy-le-Petit\n\nTorcy-le-Petit je název dvou obcí ve Francii:\n\n"}
{"id": "1523063", "url": "https://cs.wikipedia.org/wiki?curid=1523063", "title": "Zvolen (geomorfologický podcelek)", "text": "Zvolen (geomorfologický podcelek)\n\nZvolen je geomorfologický podcelek Velké Fatry. \n\nNachází se v jihovýchodní části pohoří, medzi obcemi Liptovské Revúce a Donovaly a patří mezi vyhledávané turistické oblasti. Blízkost horského střediska Donovaly a vybudovaná lanovka na Novú hoľu umožňuje jednoduchý přístup do nejvyšší části území časti. \n\nZvolenský podcelek od zbytku Velké Fatry oddeľuje Revúcka dolina na severu a západě a horské sedlo Veľký Šturec na jihu. Od východně situovaných Nízkych Tater je to Korytnická dolina a od Starohorských vrchů na jihovýchodě údolí Starohorského potoka.\n\nHlavní hreben podcelku začína v sedle Veľký Šturec (1010 m n. m.) a východným smerom vedie kótou 1180 m n. m. na Motyčskú hoľu (1292 m n. m.), odtiaľ cez kótu 1284 m n. m. a 1335 m n. m. (kde na severozápad vybíhá rozsocha Čiernej hory (1335 m n. m.) na nejvyšší vrch, 1402.5 m n. m. vysoký Zvolen. Východním směrem vybíhá rozsocha Novej hole (1370 m n. m.) a hlavní hřeben pokračuje severním směrem na Malý Zvolen (1372 m n. m.), Končitou (1248 m n. m.), kótu 1149 m n. m. a Maguru (1049 m n. m.) nad Liptovskou Osadou, kde končí.\n\n"}
{"id": "1523064", "url": "https://cs.wikipedia.org/wiki?curid=1523064", "title": "Topol černý v Nymburce", "text": "Topol černý v Nymburce\n\nTopol černý v Nymburce (\"Populus nigra\") je památný strom, který roste v Nymburce na levém břehu Labe vedle cyklostezky do Poděbrad asi v polovině cesty mezi jezem a turistickým rozcestím Sánský kanál. Topol byl prohlášen za památný strom pro svou velikost a jako významná krajinná dominanta.\n\n\n"}
{"id": "1523069", "url": "https://cs.wikipedia.org/wiki?curid=1523069", "title": "Pramen Výrovka", "text": "Pramen Výrovka\n\nPramen minerální vody Výrovka se nachází na cyklotrase 0124 asi 700 m severně od centra obce Kostelní Lhota v okrese Nymburk poblíž mostku přes říčku Výrovku. Jedná se o jeden z veřejně přístupných vrtů (BPV2, r. 2002), které jímají polabské minerálky. Mineralizací i perlivostí je mezi Kerskou a Poděbradskou kyselkou. Oproti Kerské má jen nepatrný sirný pach.\n\nVrt minerálního pramene je zakryt kamenem obloženou skruží, z níž je vyvedena výtoková trubka. Pramen je oplocen ale je přístupný brankou. U vstupu je přístřešek s lavičkou. \n\n\n"}
{"id": "1523071", "url": "https://cs.wikipedia.org/wiki?curid=1523071", "title": "Constantine Louloudis", "text": "Constantine Louloudis\n\nConstantine Louloudis (* 15. září 1991, Londýn, Spojené království) je britský veslař. Je olympijským vítězem na čtyřce bez kormidelníka z roku 2016. V roce 2012 získal na olympiádě bronzovou medaili na osmě. Je též dvojnásobným mistrem světa na osmě.\n\n"}
{"id": "1523081", "url": "https://cs.wikipedia.org/wiki?curid=1523081", "title": "Rybník u Velelib", "text": "Rybník u Velelib\n\nRybník u Velelib je rybník o rozloze vodní plochy asi 3,5 ha, nalézající se v polích na potoce Liduška asi 600 m západně od centra vesnice Veleliby v okrese Nymburk. Leží na katastru obce Dvory. \n\nRybník je využíván pro chov ryb.\n"}
{"id": "1523084", "url": "https://cs.wikipedia.org/wiki?curid=1523084", "title": "Návesní rybník (Kostelní Lhota)", "text": "Návesní rybník (Kostelní Lhota)\n\nNávesní rybník je rybník o rozloze vodní plochy asi 0,5 ha, zhruba obdélníkovitého tvaru o rozměrech asi 50 x 60 m nalézající se na návsi vesnice Kostelní Lhota v okrese Nymburk. \n\nJe využíván pro chov ryb.\n"}
{"id": "1523085", "url": "https://cs.wikipedia.org/wiki?curid=1523085", "title": "Rustam Assakalov", "text": "Rustam Assakalov\n\nRustam Schatbijevič Assakalov (* 13. července 1984) je ruský zápasník – klasik adygejské národnosti, který od roku 2012 reprezentuje Uzbekistán.\n\nNarodil se v dnešní ruské autonomní republice Adygejsko, ale záhy se s rodiči přestěhoval do obce Natuchajevské v Krasnodarském kraji. Zápasit začal v 9 letech v nedalekém Novorossijsku v klubu Viktorija pod vedením Vladimira Cholodajeva. V 15 letech odešel na sportovní internátní školu do Krasnodaru, kde se pod vedením Ašota Petikjana specializoval na řecko-římský (klasický) styl.\n\nPotom co se v roce 2009 umístnil třetí na ruském mistrovství a opětovně nedostal pozvánku do užšího výběru ruské reprezentace projevil zájem reprezentovat jinou zemi. Na Ukrajině mu sdělili, že jediná možnost jak rychle získat občanství je fiktivní sňatek s ukrajinskou ženou, což jako ženatý člověk odmítl. Později mu přítel zápasník Jurij Patrikejev dal kontakt na představitele uzbeckého zápasnického svazu, se kterými se dohodl na spolupráci. Za Uzbekistán začal nastupovat od roku 2012 ve váze do 84 kg, ale na kvalifkačních turnajích pro olympijské hry v Londýně neuspěl. V roce 2015 se druhým místem na mistrovství světa v Las Vegas přímo kvalifikoval na olympijské hry v Riu v roce 2016. V Riu prohrál ve čtvrtfinále s Maďarem Viktorem Lőrinczem těsně 1:2 na technické body a do bojů o medaile nezasáhl.\n\n"}
{"id": "1523087", "url": "https://cs.wikipedia.org/wiki?curid=1523087", "title": "Gârceni", "text": "Gârceni\n\nGârceni je rumunská obec v župě Vaslui. Žije zde obyvatel. Obec se skládá ze šesti částí.\n\n"}
{"id": "1523091", "url": "https://cs.wikipedia.org/wiki?curid=1523091", "title": "Turistická značená trasa 6975", "text": "Turistická značená trasa 6975\n\nTuristická trasa má svůj počátek v centru Hejnic na rozcestí s červeně značenou trasou 0313 z místního nádraží do Kristiánova a výchozími modře značenou trasou 1643 do Oldřichova v Hájích a zeleně značenou trasou 3970 do Bedřichova. Trasa obchází místní baziliku a klesá k říčce Smědé, kterou přechází. Poté pokračuje jihovýchodním směrem ulicí \"Zátiší\" na okraj města. Poté stoupá místní komunikací jižním směrem na úplný okraj zástavby odkud komunikace pokračuje již jako lesní cesta jihovýchodním směrem na koncové rozcestí se zeleně značenou trasou 3935 z Bílého Potoka do sedla Holubníku.\n\n"}
{"id": "1523097", "url": "https://cs.wikipedia.org/wiki?curid=1523097", "title": "Městská knihovna Frýdek-Místek", "text": "Městská knihovna Frýdek-Místek\n\nMěstská knihovna Frýdek-Místek, (dále jen Knihovna FM) je příspěvkovou organizací statutárního města Frýdek-Místek. Je veřejnou knihovnou s univerzálním fondem, jejímž základním posláním je poskytovaní knihovnických a informačních služeb všem bez omezení. Nabízí přístup k beletrii i k naučné literatuře pro dospělé i děti. Knihovní fond dále obsahuje CD s hudbou i mluveným slovem, hudebniny, mapy, noviny a časopisy, deskové hry a pro děti tematické kufříky. Umožňuje přístup k české databázi Anopress a právnímu systému Konzultant a od roku 2016 nabízí půjčování e-knih. Poskytuje přístup veřejnosti k internetu na PC a bezplatné připojení k wifi. Knihovna zajišťuje Meziknihovní výpůjční službu. Mezi další nabízené služby patří donáška knih do domu pro imobilní osoby, obalování knih (učebnic) a některé reprografické služby. Je validačním místem pro Moje ID. Knihovna kromě informačních a rešeršních služeb pořádá akce pro veřejnost, koncerty, přednášky, besedy s autory a workshopy. Prostřednictvím komunitních aktivit plní komunitní funkci – knihovna je místem setkávání skupin obyvatelstva. Významnou činností knihovny je zajišťování celoživotního vzdělávání obyvatel. Od roku 2002 je knihovna pověřena výkonem regionálních funkcí v Moravskoslezském kraji pro okolní region. V současné době spolupracuje s 26 knihovnami. Knihovna je členem profesní organizace ČR (Svaz českých knihovníků a informačních pracovníků). \n\nHistorie frýdecko-místeckých knihoven je těsně spjata s historií města Frýdek-Místek. Stejně jako města Frýdek a Místek byla původně samostatná, tak i knihovny vznikaly a vyvíjely se samostatně. Teprve s nástupem okupace byla z moci nacistických úředníků dne 1. ledna 1943 města sloučena a sloučeny byly také knihovny.<br>\nPočátky frýdecko-místeckých knihoven sahají až do 18. století. Významným iniciátorem byl národní pracovník Augustin Petr, který v roce 1863 spoluzakládal Čtenářský spolek a později, po založení Občanské besedy (1870), se stal jejím čestným předsedou. V roce 1956 vzniklo další čtenářské místo ve Frýdku kolem kostelníka a písmáka Františka Gavlase. V druhé polovině 18. století vznikají spolkové knihovny např. knihovna Občanské besedy nebo Matice Místecké.\nVznik Městské veřejné knihovny ve Frýdku je datován dnem 28. říjnem 1922. Knihovníkem byl jmenován odborný učitel a kulturní pracovník Karel Kalus (1884-1961), který tuto práci vykonával do roku 1932. Ve svých začátcích sídlila knihovna v budově tkalcovské školy a měla ve fondu 404 vlastních knih, které tvořily kdysi knihovnu \"Těšínských novin\" a knihovnu frýdeckého Sokola. Dalších 349 knih bylo vypůjčeno od Matice osvětové lidové. V knihovně se půjčovalo až do roku 1929 vždy ve středu a v pátek od 15 -19 hodin, v neděli od 8 -11 hodin. Protože se půjčovalo i v neděli (zpočátku zdarma a od roku 1923 za poplatek 20 hal.), navštěvovali frýdeckou knihovnu čtenáři nejen z Frýdku, ale i z Nových Dvorů, Lipiny, Bašky, Dobré, Sedlišť a řady dalších obcí z okolí Frýdku.\nV roce 1928, na oslavu 10. výročí založení Československé republiky, byla zřízena pobočka městské knihovny v Lipině, která v té době měla 345 knih.\nV roce 1932 byla knihovna přestěhována do prostor ve Frýdecké spořitelně a řízením knihovny byla pověřena PhDr. Šretrová, která byla pro frýdeckém knihovnictví nesporným přínosem. Kromě osvětové činnosti sepsala \"Čtenářovu příručku\", jež vyšla v roce 1936. Tato příručka obsahovala nejen výpůjční řád, ale i soupis všech 6 230 sv. knih.\nDr. Šretrová pracovala v knihovně až do roku 1938, kdy na její místo nastoupil Drahoslav Gawrecký, absolvent státní knihovnické školy. I jeho působení bylo pro knihovnu přínosné. Uspořádal sbírku knih, jež v roce 1938 vynesla knihovně přes 700 svazků. Rozšířil půjčovní dobu a zavedl dvakrát týdně zvláštní výpůjční hodiny pro mládež.\nVedle české veřejné knihovny ve Frýdku existovala i knihovna pro německou menšinu.\nPřesně o rok později než ve Frýdku, tedy 28. října 1923, byla otevřena veřejná obecní knihovna v Místku. Při svém otevření obsahovala 1 300 svazků knih. Do konce tohoto roku bylo do knihovny zapsano 297 čtenářů a vypůjčeno bylo 2 227 sv. knih. Vedením knihovny byla pověřena knihovnice se státní knihovnickou zkouškou sl. Blandina Čížková. Po její smrti v roce 1925 vedl knihovnu Václav Čabla, který měl taktéž státní knihovnickou zkoušku, jak vyžadoval knihovnický zákon z roku 1919.\nDne 1. ledna 1943 došlo ke sloučení měst Frýdku a Místku v jeden celek. O rok později, 23. května 1944, došlo ke sloučení knihoven a ustanovení nové knihovní rady pro město Frýdek-Místek, a to včetně poboček v Lískovci, Sviadnově a Starém Městě. Frýdecká knihovna se stala knihovnou centrální a knihovna v Místku její pobočkou. Počet zaměstnanců vzrostl na čtyři stálé pracovníky a jednu sílu výpomocnou. Po sloučení měla knihovna 21 872 svazků knih, výpůjček bylo přes 80 000. \nPo roce 1945 se knihovna přestěhovala do zkonfiskovaného domu po vysokém funkcionáři landsratu Kurtu Wildhageovi, později do budovy bývalé zemědělské pojišťovny ve Frýdku u nádraží (č. p. 1088). Knihovně bylo přiděleno první patro. Obývala 14 místností a sídlila zde až do roku 1960. V ústředí pracovalo 8 sil, a to 6 pracovníků v půjčovně, katalogizaci a administrativě, 1 pracovník v knihařské dílně a 1 pomocná síla na úklid. Do roku 1960 se ve funkci ředitele vystřídali Jan Pěčonka, Jan Popelka a Miroslava Kubalová. V roce 1948 registrovala městská knihovna 2817 čtenářů a měla 30 945 svazků. V roce 1952 bylo v Městské knihovně Frýdek-Místek zřízeno metodické oddělení a knihovna získala statut Okresní knihovny. V roce 1953 měla knihovna 38 294 knih a 2 293 registrovaných čtenářů. Provoz knihovny byl celodenní od 8-19 hod, pracovalo se na 2 směny.\nDne 1. července 1960 se knihovna opět stěhovala, tentokrát do tzv. Sekerovy vily na Slezské ulici. V souvislosti s vydaným zákonem č. 53/1959 sb. o jednotné soustavě knihoven došlo v roce 1965 k budování střediskového systému. Knihovna získala právní subjektivitu, plnila nejen funkci veřejné lidové knihovny, ale stala se centrem jednotné soustavy knihoven v okrese. Oficiálně existoval centralizovaný systém knihoven od 1. ledna 1980. Byl zaveden centralizovaný systém nákupu a zpracování fondu pro všechny knihovny v okrese. Ředitelem knihovny byl jmenován Jan Svobodník, který ve své funkci setrval až do roku 1992, kdy došlo k rozpadu centralizovaného systému v čele s Okresní knihovnou ve Frýdku-Místku. V roce 1992 požádal Městský úřad Frýdek-Místek o převedení knihovny na území města pod svou správu. \n\nMěstská knihovna vznikla oficiálně 1. ledna 1993, stala se příspěvkovou organizací města Frýdek-Místek a byla jmenována i nová ředitelka Mgr. Ladislava Hrušková. V roce 1995 byla slavnostně otevřena pobočka na Hlavní třídě 111, do které byl přesunut knihovní fond místeckých poboček. V dubnu 2002 získala knihovna také část budovy na ulici Hlavní třída 112, kde bylo umístěno hudební oddělení, moderní studovna a sál pro pořádání kulturních akcí (Modrý salonek). \n\nV současné době tvoří knihovnu ústřední knihovna v městské části Frýdek na ulici Jiráskova 506, pobočka Místek na Hlavní třídě 111-112, pobočka Slezská na 11. ZŠ na ulici Jiřího z Poděbrad a další tři pobočky v okrajových částech města (Chlebovice, Lískovec, Skalice).\nV roce 2018 bylo registrováno 6 981 čtenářů, knihovnu využilo 202 304 návštěvníků a vypůjčeno bylo 305 487 dokumentů. Bylo realizováno 743 kulturních a vzdělávacích akcí pro 14 064 uživatelů.\nV knihovně pracují 2 samostatná dětská oddělení (ostatní pobočky poskytují dětem služby společně se službami pro dospělé). Spolupracují se všemi typy škol na území města i v okolním regionu. Součástí aktivit knihovny je nabídka knihovnických lekcí, besed, dílen, workshopů a soutěží, které poutavou formou obohacují školní výuku s cílem naučit děti a studenty pracovat s knihou a textem, orientovat se v knihovně, vyhledávat informace, rozvíjet fantazii a jejich čtenářskou gramotnost. Besedy jsou založeny na komunikaci s dětmi, čtení z knih, využívají se také metody dramatické výchovy, tvůrčího psaní, výtvarné techniky apod. \nV roce 2012 byly upraveny prostory hudebního oddělení a kromě půjčovny audio dokumentů a hudebnin zde vzniklo místo pro mladé – Teen Zone. Fond byl doplněn literaturou určenou této věkové skupině (komiksy, fantazy, sci-fi), začaly se půjčovat deskové hry a fond byl také rozšířen o žádané audioknihy. Prostory byly vybaveny vhodným posezením, TV, Xboxem atd. \nKnihovna FM se pravidelně zapojuje do celostátních i mezinárodních projektů jako např. Noc s Andersenem, Knížka pro prvňáčka, Týden knihoven, S knížkou do života, Lovci perel a další.\nMezi nejvýznamnější pravidelné akce Knihovny FM patří literární soutěž pro dospělé Můj svět a mezinárodní literárně-výtvarná soutěž pro děti Tvoříme vlastní vydavatelství. Dále pak Festival čtení a projekt Ulice známých osobností. Knihovna se zapojuje do kulturního a společenského života ve městě, spolupracuje s institucemi a spolky na území města.\nKnihovní provoz je plně automatizován (webový knihovní systém Tritius). Knihovna používá značku Knihovna FM a prezentuje se prostřednictvím webových stránek. Má profily na Facebooku a Instagramu, kanál na YouTube.\n\n\n\n"}
{"id": "1523099", "url": "https://cs.wikipedia.org/wiki?curid=1523099", "title": "Băcești", "text": "Băcești\n\nBăcești je rumunská obec v župě Vaslui. Žije zde obyvatel. Obec se skládá ze šesti částí.\n\n"}
{"id": "1523100", "url": "https://cs.wikipedia.org/wiki?curid=1523100", "title": "Louis-Antoine de Pardaillan de Gondrin", "text": "Louis-Antoine de Pardaillan de Gondrin\n\nLouis-Antoine de Pardaillan de Gondrin, vévoda z Antinu (česky \"Ludvík Antonín\", 5. září 1664, Paříž – 14. května 1736, Paříž) byl francouzský šlechtic. V letech 1708–1736 působil jako ředitel \"Bâtiments du Roi\" (\"královských budov\"). Jeho matkou byla oficiální milenka francouzského krále Ludvíka XIV., markýza de Montespan.\n\nSyn markýzy a markýze de Montespan byl vychováván na zámku de Bonnefont v Gaskoňsku až do svého příchodu ke královskému dvoru v roce 1683. Poté byl poslán na vojenská studia. \n\nDíky sňatku s Julie Françoise de Crussol (1669–1742), vnučkou vévody z Montasieru, se dostal do okruhu přátel dauphina Ludvíka. Od roku 1701 byl markýzem z Antinu, z Grondrinu a Montespanu. Stal se důstojníkem ve francouzské armádě, avšak v roce 1707 jej v důsledku špatného velení v bitvě u Ramillies král z armády vyloučil.\n\nLudvík Antonín měl díky matce blízko ke svým nevlastním sourozencům Ludvíku Augustovi a Ludvíku Alexandrovi, které král označil za své (legitimizoval je jako \"syny Francie\"). \n\nV roce 1708 vystřídal zemřelého J. Hardouin-Mansarta na postu ředitele \"Bâtiments du Roi\", díky čemuž získal částečný přístup přímo ke králi. Roku 1711 povýšil Ludvík XIV. antinský marquisat na vévodství a Ludvík-Antonín se tak stal prvním vévodou z Antinu a pairem. V roce 1724 obdržel Řád sv. Ducha v rytířské třídě.\n\nLudvík Antonín od narození projevoval talent k řízení lidí. Díky své pozici kontroloval i dostavby zámku ve Versailles. V době \"regentství\" dovedl obratně využít Lawsův systém a vydělal díky němu velké jmění. \n\nNa sklonku života předal vévodství i titul v roce 1722 synovi a dožil ve svém paláci na \"Chausée-d'Antin\", kde zemřel roku 1736. Jeho palác se následně stal sídlem vévody z Richelieu. Po jeho smrti se stal ředitelem \"bâtiments\" Philibert Orry.\n"}
{"id": "1523104", "url": "https://cs.wikipedia.org/wiki?curid=1523104", "title": "Zlaté časy rádia", "text": "Zlaté časy rádia\n\nZlaté časy rádia (v anglickém originále \"Radio Days\") je americký film z roku 1987, který natočil režisér Woody Allen podle vlastního scénáře. Sleduje dění v jedné rodině během tzv. Zlatých časů rádia, což bylo období předtím, než byl rozhlas vytlačen televizí. Ve filmu hráli například Jeff Daniels, Danny Aiello, Larry David a Mia Farrowová. Byla v něm použita řada dobových písní, například od Glenna Millera, Tommyho Dorseyho či Duka Ellingtona. Allen byl za scénář k filmu nominován na Oscara. Na stejnou cenu byl snímek nominován také za výpravu.\n\n"}
{"id": "1523107", "url": "https://cs.wikipedia.org/wiki?curid=1523107", "title": "Září (film)", "text": "Září (film)\n\nZáří (v anglickém originále \"September\") je americký film z roku 1987, který natočil režisér Woody Allen podle vlastního scénáře. Hráli v něm Denholm Elliott, Dianne Wiestová, Mia Farrowová, Elaine Stritch a další. Jednu z rolí měl původně hrát Sam Shepard. Allen původně film natočil s jiným obsazením, v němž figurovali například Christopher Walken, Maureen O'Sullivan a Charles Durning. Poté, co byl snímek sestříhán, se Allen rozhodl natočit jej znovu s novými herci (byl upraven také scénář). Snímek měl premiéru v prosinci 1987; poprvé v Allenově kariéře se tak stalo, že měly během jednoho roku premiéru dva jeho filmy (prvním byl \"Zlaté časy rádia\" uvedený v lednu 1987).\n\n"}
{"id": "1523108", "url": "https://cs.wikipedia.org/wiki?curid=1523108", "title": "Spáč", "text": "Spáč\n\nSpáč (v anglickém originále \"Sleeper\") je americký film z roku 1973, který natočil režisér Woody Allen podle scénáře, na kterém spolupracoval s Marshallem Brickmanem. Film sleduje majitele obchodu se zdravým jídlem, který je zmražen v roce 1973 a probudí se o dvě stě let později v policejním státě. Kromě Allena, který ve snímku ztvárnil hlavní roli, v něm hráli například Diane Keaton, Don Keefer a Bartlett Robinson. Převážně část filmu byla natočena v Denveru a okolí, například v Národním středisku pro výzkum atmosféry nebo v Denverské botanické zahradě.\n\n"}
{"id": "1523109", "url": "https://cs.wikipedia.org/wiki?curid=1523109", "title": "Banáni", "text": "Banáni\n\nBanáni (v anglickém originále \"Bananas\") je americký film z roku 1971, který natočil režisér Woody Allen podle scénáře, na kterém spolupracoval s Mickeyem Rosem. Kromě Allena, který ve snímku ztvárnil hlavní roli, v něm hráli například jeho bývalá manželka Louise Lasser, Carlos Montalbán a Jacobo Morales. Coby komparzista se ve filmu objevil také později úspěšný herec Sylvester Stallone. Natáčení filmu probíhalo v New Yorku, Portoriku a Limě. Hudbu k filmu složil Marvin Hamlisch.\n\n"}
{"id": "1523110", "url": "https://cs.wikipedia.org/wiki?curid=1523110", "title": "Madona ze Žebráku", "text": "Madona ze Žebráku\n\nMadona ze Žebráku (kolem 1380) je plně plastická gotická dřevěná socha, dílo anonymního řezbáře označovaného jako Mistr Madony ze Žebráku, který působil ve stejné době jako Mistr Třeboňského oltáře a měl k němu blízko i svým uměleckým stylem. Socha zaujímá výjimečně závažné místo ve vývoji české plastiky konce 14. století a tvoří řezbářský protějšek k opukovým krásným madonám. Jako zápůjčka z farního kostela sv. Vavřince v Žebráku je vystavena v expozici středověkého umění Národní galerie v Praze.\n\nPlně plastická dřevěná socha s vypracovanou zadní stranou, výška 135 cm. Polychromie a části vlasů a roušky Panny Marie pocházejí z pozdější doby.\n\nVysoká a štíhlá socha Panny Marie je silně prohnutá k pravému boku, na kterém nese nahého Ježíška. Její spodní šat je téměř zcela zakryt bohatě zřaseným pláštěm, v němž se ztrácí tělesné jádro sochy. Přes ramena má jakousi pelerínu, která vzadu sahá až k lýtkům a vpředu vytváří na břiše prohnutý vodorovný lem. Její cípy, přehozené přes ruce, vytvářejí dlouhé závěsy po stranách. Plášť na odlehčené levé straně tvoří střídavě se vychylující volné záhyby, z nichž poslední dosahuje až k zemi. Mariina rouška spadá na záda a vpředu je obloukem přetažená přes prsa. Vážná tvář Marie je vejčitého tvaru, s vysokým čelem, daleko od sebe posazenýma přivřenýma očima, našpulenými rty a malou bradou s náznakem podbradku. Ježíšek s překříženýma nohama opakuje schéma známé u starších soch 14. století (\"Madona ze Staroměstské radnice\").\n\nHorní část sochy má blízko ke kamenným plastikám svatovítské stavební huti a některými rysy připomíná \"Madonu ze Staroměstské radnice\" v Praze, zejména v řasení šatu na prsou. Protažením do výšky ztratila část tělesného objemu a zkrácením horní části těla se změnily proporce, které předznamenaly kánon krásného slohu. Zmnožení záhybů drapérie, které již nejsou vázány na tělesné jádro, dostává dekorativní ráz. V dolní části je drapérie lineárně stylizovaná a objevuje se v ní poprvé zvratný vlásničkový záhyb protažený k zemi, který je spolu s mísovitými záhyby ve středu těla typický pro pozdější sochy krásného slohu. Vlásničkový záhyb na straně volné nohy má původ v antikizujícím kontrapostu soch 13. století, který přivodil napínání řas na straně protilehlé k vysunutému boku. U Madony ze Žebráku původní smysl tohoto motivu vyprchal a plní již zcela formální funkci. Podobný vlásničkový záhyb drapérie měl i sv. Jan Evangelista z Třeboně předtím, než spodní část sochy zničila hniloba. \n\nNejbližší paralely lze nalézt v malbě Mistra Třeboňského oltáře, např. u sv. Markéty na deskovém obrazu \"Madona mezi sv. Bartolomějem a sv. Markétou\" (1390). Řasení pláště Madony je dosti volné a improvizované a provedení měkce neurčité. Madona ze Žebráku stojí na rozhraní sochařských stylů a představuje jeden z výchozích zdrojů, z nichž vyrostl krásný sloh. Historik umění Albert Kutal dokonce uvažoval, že Žebrácká madona mohla tvořit střed oltáře s malovanými křídly z dílny Mistra Třeboňského oltáře.\n\nDíla Mistra Žebrácké madony se vyznačují složitou lineární organizací drapérie, měkce neurčitým zpracováním povrchu a pasivním klouzavým postojem jako postavy v deskových obrazech Mistra Třeboňského oltáře. Historik umění Jaromír Homolka spatřoval formální východisko Žebrácké madony ve skupině sedících madon 70. let (Madona z Bečova, Madona z Hrádku u Konopiště), které s ní spojuje malířskost pojetí a bohatost drapérie s táhlými, nízkými a stlačenými záhyby. Tyto rysy mají obě madony společné také např. s iluminacemi Evangeliáře Jana z Opavy z roku 1368. V modelaci tváře, která si podržela vznešenou vážnost předchozího období, byl sochař ovlivněn také svatovítskou stavební hutí Petra Parléře. Kutal zdůrazňoval blízkou příbuznost se slohově pokročilejší \"Madonou z Lávy\", se kterou spojuje žebráckou madonu pohyb těla s nadměrně vysunutým bokem nad nosnou nohou i shodná modelace rukou a tváře.\n\n\n"}
{"id": "1523112", "url": "https://cs.wikipedia.org/wiki?curid=1523112", "title": "Alice (film, 1990)", "text": "Alice (film, 1990)\n\nAlice je americký film z roku 1990, který natočil režisér Woody Allen podle vlastního scénáře. Film byl zčásti inspirován Felliniho snímkem \"Giulietta a duchové\" (1965). Sleduje život do té doby spořádaně žijící ženy, která se kvůli vyčerpání rozhodne navštívit čínského léčitele. Jím předepsané bylinky na ní mají nečekaný vliv. Hlavní roli ve filmu ztvárnila Allenova přítelkyně Mia Farrowová a dále v něm hráli Joe Mantegna, William Hurt, Blythe Danner, Alec Baldwin a další. \"Alice\" a jedním z dvanácti Allenových filmů, na kterých se coby kameraman podílel Carlo Di Palma. Allen byl za scénář nominován na Oscara.\n\n"}
{"id": "1523114", "url": "https://cs.wikipedia.org/wiki?curid=1523114", "title": "Vrah (rybník)", "text": "Vrah (rybník)\n\nRybník Vrah je součástí přírodní památky Milíčovský les a rybníky v přírodním parku Botič-Milíčov a patří k historickým pražským rybníkům. Je v soukromém vlastnictví, využívá se ke sportovnímu rybolovu.\n\nVrah je předposlední ze soustavy průtočných rybníků na Milíčovském potoce: před ním jsou Milíčovský rybník, Kančík a Homolka, za ním je ještě Šátek (nebo Šáteček) v Petrovicích. Vznikl pravděpodobně někdy v 18. století a původně vypadal poněkud jinak, ale v 80. letech 20. století do něj byla stažena dešťová voda z celé jižní části sídliště Jižní Město a přitom prošel výraznou rekonstrukcí. Nynější hráz je proto podobná jako u retenční nádrže. Podařilo se na ní ale zachovat stromořadí asi dvaceti starých dubů letních.\n\nUprostřed rybníka je poměrně velký ostrůvek (jeho plocha asi 0,27 ha není započítána do plochy rybníka). Břehy rybníka jsou zarostlé rákosím a keři, což svědčí jeho bohatému a vícedruhovému zarybnění (vyskytuje se tu kapr, amur, štika, candát, ale i sumec nebo siven).\n\nPo hrázi mezi starými duby a stanovišti pro rybáře vede naučná stezka Milíčov.\n\n\n"}
{"id": "1523115", "url": "https://cs.wikipedia.org/wiki?curid=1523115", "title": "Carlo Di Palma", "text": "Carlo Di Palma\n\nCarlo Di Palma (17. dubna 1925 – 9. července 2004) byl italský kameraman. Svou kariéru zahájil v padesátých letech a zpočátku pracoval na italských filmech. V polovině osmdesátých let začal pracovat s americkým režisérem Woodym Allenem, s nímž natočil celkem dvanáct filmů počínaje snímkem \"Hana a její sestry\" (1986) a konče filmem \"Pozor na Harryho\" (1997). Později měl s Allenem pracovat ještě na filmu \"Cokoliv\" (2003), ale byl vystřídán ještě před začátkem samotného natáčení. Čtyřikrát získal cenu Nastro d'Argento. Jeho manželkou byla Adriana Chiesa.\n"}
{"id": "1523117", "url": "https://cs.wikipedia.org/wiki?curid=1523117", "title": "N-Methylethanolamin", "text": "N-Methylethanolamin\n\n\"N\"-Methylethanolamin (zkráceně NMEA) je aminoalkohol se vzorcem CHNHCHCHOH. Jedná se o hořlavou a žíravou bezbarvou viskózní kapalinu. Je meziproduktem při biosyntéze cholinu.\n\nJelikož má zároveň aminovou i hydroxylovou funkční skupinu, tak je využíván jako meziprodukt při syntéze dalších látek, jako jsou polymery a léčiva. Také se používá jako rozpouštědlo, například při zpracování zemního plynu, kde se používá společně s ethanolaminem a dimethylethanolaminem.\n\n\"N\"-Methylethanolamin se vyrábí reakcí ethylenoxidu s přebytkem methylaminu ve vodném roztoku. Přitom vzniká směs (1), který je produktem 1:1 adice, a následnou adicí dalšího ethylenoxidu, tedy 1:2 adicí, vznikajícího methyldiethanolaminu (MDEA) (2):\n\nZa účelem navýšení výtěžku \"N\"-methylethanolaminu jsou reaktanty neustále přidávány do reaktoru a reagují s více než dvojnásobným přebytkem methylaminu. Přebytek methylaminu a vody se následně odstraní a NMEA (s teplotou varu 158 °C) a MDEA (vroucí při 243 °C) se oddělí frakční destilací. Poly(methyl-ethanolamin) vznikající další adicí ethylenoxidu zůstává v destilační nádobě.\n\n\"N\"-Methylethanolamin je čirá, bezbarvá, hygroskopická s aminovým zápachem, která je mísitelná s vodou a ethanolem v jakémkoliv poměru. Vodné roztoky reagují silně zásaditě (pH 13,6 při 100 g·dm a 20 °C) a jsou tak žíravé. Tato látka je biologicky rozložitelná a vzhledem ke své mísitelnosti s vodou nemá bioakumulativní vlastnosti. NMEA není mutagenní, ale za přítomnosti dusitanů může, protože jde o sekundární amin, vytvářet karcinogenní nitrosaminy.\n\nPodobně jako ostatní alkylalkanolaminy se \"N\"-methylethanolamin používá jako složka různých barev a nátěrů, kde usnadňuje rozpouštění dalších složek, jako jsou barviva, a také zde slouží jako stabilizátor.\n\nJako zásada \"N\"-methylaminoethanol vytváří s mastnými kyselinami neutrální soli, které se používají jako mýdla s dobrými emulgačními vlastnostmi, která mají využití v textilním průmyslu a kosmetice. Při bělení směsí bavlny a polyesterů se NMEA používá jako zjasňovač.\n\nMethylací \"N\"-methylaminoethanolu lze získat dimethylaminoethanol a cholin [(2-hydroxyethyl)-trimethylamoniumchlorid].\n\nPři reakci \"N\"-methylaminoethanolu s mastnými kyselinami vznikají dlouhé molekuly \"N\"-methyl-\"N\"-(2-hydroxyethyl)amidů, které se používají jako neutrální tenzidy. Některé z nich rovněž mohou být použity k úpravě průtoku při zpracování těžkých ropných olejů.\n\nKatalytickou oxidací \"N\"-methylaminoethanolu vzniká neproteinogenní aminokyselina sarkosin.\n\n\"N\"-methylaminoethanol je stavebním prvkem při výrobě léčiv a také látek na ochranu plodin, objevuje se například v prbním kroku syntézy antihistaminka a antidepresiva mianserinu a neanalgetického léčiva nefopamu.\n\nPodobně jako lze připravit aziridin z aminoethanolu, je také možné připravit \"N\"-methylaziridin z \"N\"-methylaminoethanolu Wenkerovou syntézou. Tuto reakci lze provést pomocí esteru kyseliny sírové nebo nahrazením hydroxylové skupiny atomem chloru (například pomocí chloridu thionylu nebo kyseliny chlorsírové) za vzniku \"N\"-methyl-2-chlorethylaminu a následného přidání silné zásady (čímž se zneutralizuje HCl) při vnitromolekulární nukleofilní substituci:\n\n\"N\"-methylaminoethanol reaguje sesulfidem uhličitým za vzniku \"N\"-methyl-2-thiazolidinthionu.\n\n"}
{"id": "1523135", "url": "https://cs.wikipedia.org/wiki?curid=1523135", "title": "Don't Drink the Water (film, 1969)", "text": "Don't Drink the Water (film, 1969)\n\nDon't Drink the Water je americký film z roku 1969, který natočil režisér Howard Morris podle stejnojmenné divadelní hry Woodyho Allena z roku 1966. Ve filmu hráli Jackie Gleason, Estelle Parsons, Ted Bessell a další. Film sleduje Waltera Hollandera, který letí na dovolenou do Řecka, ale cestou je jejich letadlo uneseno do fiktivní země za Železnou oponou. Během čekání na odlet ze země se jeho manželka rozhodne pořídit několik fotografií, kvůli čemuž je obviněna ze špionáže. Originální hudbu k filmu složil Pat Williams. Sám Woody Allen natočil v roce 1994 vlastní filmovou adaptaci své hry.\n\n"}
{"id": "1523143", "url": "https://cs.wikipedia.org/wiki?curid=1523143", "title": "Don't Drink the Water (film, 1994)", "text": "Don't Drink the Water (film, 1994)\n\nDon't Drink the Water je americký film z roku 1994, který natočil režisér Woody Allen podle své vlastní stejnojmenné divadelní hry z roku 1966. Hra se poprvé dočkala filmové adaptace již v roce 1969, ale Allen nebyl s touto verzí, kterou natočil jiný režisér, spokojen a rozhodl se natočit verzi novou. Allenova verze byla natočena pro televizi ABC. Film pojednává o americké rodině, která cestuje do Evropy, ale její letadlo je uneseno do země za Železnou oponou. Roli otce rodiny ztvárnil sám Allen, přičemž v dalších rolích se představili například Mayim Bialik, Julie Kavnerová, Josef Sommer a Michael J. Fox.\n\n"}
{"id": "1523151", "url": "https://cs.wikipedia.org/wiki?curid=1523151", "title": "Crisis in Six Scenes", "text": "Crisis in Six Scenes\n\nCrisis in Six Scenes je americká televizní minisérie z roku 2016. Autorem seriálu, stejně jako režisérem a scenáristou všech šesti epizod, je Woody Allen. Ten v seriálu zároveň ztvárnil jednu z hlavních rolí. Jeho manželku v seriálu hrála Elaine May. Děj seriálu se odehrává v šedesátých letech, kdy rodinu navštíví mladá dívka (Miley Cyrusová) hledaná FBI. Seriál byl natáčen ve vesnici Briarcliff Manor ve státě New York. Seriál vznikl ze spolupráce Allena a společnosti Amazon, která se produkčně podílela i na jeho celovečerních filmech z té doby.\n\n"}
{"id": "1523154", "url": "https://cs.wikipedia.org/wiki?curid=1523154", "title": "Men of Crisis: The Harvey Wallinger Story", "text": "Men of Crisis: The Harvey Wallinger Story\n\nMen of Crisis: The Harvey Wallinger Story je americký televizní film z roku 1971, který natočil režisér Woody Allen podle vlastního scénáře. Allen v něm zároveň ztvárnil hlavní roli. Dále ve filmu hráli jeho bývalá manželka Louise Lasser, Diane Keaton a další. Snímek, který je natočen ve stylu tzv. mockumentu, je satirou na vládu tehdejšího prezidenta Richarda Nixona. Tento pětadvacetiminutový film byl natočen pro televizní stanici Public Broadcasting Service. Původně měl být odvysílán v únoru 1972, ale jeho vysílání bylo zrušeno. V televizi nakonec nikdy vysílán nebyl, ale po mnoha letech byl zveřejněn.\n\n"}
{"id": "1523161", "url": "https://cs.wikipedia.org/wiki?curid=1523161", "title": "Pekelský buk", "text": "Pekelský buk\n\nPekelský buk je památný strom, buk lesní (\"Fagus sylvatica\") v Doupovských horách na území přírodního parku Stráž nad Ohří. Strom roste v nadmořské výšce 420 m asi 1 km severně od Stráže na Ohří v okrese Karlovy Vary. Nachází se při staré kamenité cestě ke zřícenině hradu Himlštejn, asi 800 m východně od hradu. Buk roste na rozhraní cesty a louky a zvolna zarůstá náletovými dřevinami.\n\nObvod výrazně podélně rozbrázděného kmene měří 502 cm, široce rozložitá koruna sahá do výšky 23 m (měření 2014). V době vyhlášení bylo odhadováno stáří stromu na 250 let.\n\nStrom je chráněn od roku 1986 jako strom významný vzrůstem.\n\n"}
{"id": "1523163", "url": "https://cs.wikipedia.org/wiki?curid=1523163", "title": "Tony Kanal", "text": "Tony Kanal\n\nTony Ashwin Kanal (* 27. srpna 1970 Londýn) je americký baskytarista, hudební skladatel, producent a aktivista za práva zvířat. Byl členem amerických rockových skupin No Doubt a Dreamcar. Jeho hudební tvorba zahrnuje mimo jiné produkci a skladby umělců jako Pink, Weezer, Elan Atias a No Doubt. Jeho partnerkou byla zpěvačka skupiny No Doubt Gwen Stefani. Je vegan. \n"}
{"id": "1523165", "url": "https://cs.wikipedia.org/wiki?curid=1523165", "title": "Madres de los dioses", "text": "Madres de los dioses\n\nMadres de los dioses (tj. \"Matky Bohů\") je argentinský film z roku 2015, který natočil režisér Pablo Agüero podle vlastního scénáře. Sleduje čtyři ženy, které žijí tvrdým životem hluboko v Patagonii, ale čerpají energii ze spirituality. Jednotlivé ženy ztvárnily Samiha Aguirre, Humana Espectral Amarilla, Maicoño Guitart, María Merino a Geraldine Chaplinová, přičemž pouze poslední jmenovaná je profesionální herečkou. Chaplinová ve filmu ztvárnila Boha.\n\n"}
{"id": "1523168", "url": "https://cs.wikipedia.org/wiki?curid=1523168", "title": "Klimatická krize", "text": "Klimatická krize\n\n„Klimatická krize“ nebo také „klimatická nouze“ jsou výrazy používané pro popis změn klimatu a globálního oteplování médii, vědci, vládami některých zemí a dalšími organizacemi k popisu skutečnosti, že škodlivé následky vlivu člověka na klima postupují tak rychle, že svět čelí globální krizi. Řada vlád a místních orgánů po celém světě již vyhlásila stav klimatické nouze.\n\nVýraz \"klimatická krize\" používají také další orgány. Na Nobelovském fóru o řešení problémů v oblasti klimatu v roce 2018 uvedl nositel Nobelovy ceny míru Al Gore, že „naléhavost tohoto problému nelze podceňovat stejně jako nutnost dalšího dialogu o řešení klimatické krize.“ Vědci z Kolumbijské univerzity vyjádřili obavy z dopadu klimatické krize na lidská práva a globální využívání půdy, Další novináři a odborníci vyjádřili obavy z dopadů klimatické krize na lidské zdraví.\n\nTaké různá média začala používat termín \"klimatická krize\", aby vyjádřila rostoucí naléhavost problému. Například britský \"The Guardian\" přijal ve své oficiální redakční politice zásadu používání výrazů „klimatické nouze, krize nebo zhroucení“. V červenci 2019 začala koalice Call It a Climate Crisis Campaign rozesílat jednotlivým redakcím online petici, která mimo jiné říká: „Záleží na tom, jaká slova používají vaši reportéři. Výrazy, které používají, ovlivňují, jak miliony lidí vidí problém a jak celé národy jednají.“\n\nV roce 1979 uspořádala Světová meteorologická organizace ve spolupráci s různými partnerskými organizacemi První světovou klimatickou konferenci. Účastníci konference přijali prohlášení, které uvádí, že je naléhavě nutné, aby národy světa\n\n(a) plně využívaly současné znalosti člověka o klimatu;\n\n(b) podnikly kroky k významnému zlepšení těchto znalostí;\n\n(c) předvídaly a předcházely možným změnám klimatu způsobených člověkem, které by mohly být nepříznivé pro blaho lidstva.\n\nKonference vedla k vytvoření prvního Světového klimatického programu pro výzkum klimatické změny.\n\nV roce 1985 proběhla konference ve Villachu, která předložila zprávu upozorňující na to, že zvýšení teploty v první polovině 21. století bude pravděpodobně „\"vyšší než kdykoliv v historii lidstva\"“. Desátý světový meteorologický kongres v květnu 1987 zdůraznil globální oteplování jako „\"hlavní hrozbu pro udržitelný rozvoj\"“.\n\nV červnu 1988 se v Torontu sešlo 300 vědců a politiků na konferenci s názvem „Světová konference o měnící se atmosféře: důsledky pro globální bezpečnost“. Jejich závěrečná zpráva použila slovo „krize“ ve spojení s antropogenním globálním oteplováním. Účastníci tohoto setkání vyzvali ke „konkrétním opatřením ke zmírnění nastávající krize“ a také napsali: „\"Lidstvo provádí neúmyslný, nekontrolovaný a globálně všudypřítomný experiment, jehož konečné důsledky by mohly být druhořadé pouze ve srovnání s celosvětovou jadernou válkou... Tyto změny představují hlavní hrozbu pro mezinárodní bezpečnost a již nyní mají škodlivé důsledky v mnoha částech světa.\"“\n\nV květnu 1992 podepsalo 155 zemí Rámcovou úmluvu OSN o změně klimatu. Články 4 a 5 této úmluvy zahrnují specifické závazky k systematickému pozorování a výzkumu na podporu jejího konečného cíle označovaného jako „\"…stabilizace koncentrací skleníkových plynů v atmosféře na úrovni, která by zabránila nebezpečnému antropogennímu zasahování do klimatického systému\"“.\n\nNa základě Třetí hodnotící zprávy IPCC z roku 2001 a Světového summitu o udržitelném rozvoji v Johannesburgu v roce 2002 se rychle zvýšilo mezinárodní povědomí v souvislosti s potřebou rozvíjet a podporovat národní a mezinárodní strategie ke snížení emisí skleníkových plynů a přizpůsobení se nevyhnutelným změnám klimatu.\n\nV roce 2005 napsal environmentalista a bývalý viceprezident Spojených států Al Gore pro zpravodajský server Salon.com článek s názvem: \"Je čas jednat\". První věta zní: „\"Nyní je jasné, že čelíme prohlubující se globální klimatické krizi, která vyžaduje, abychom jednali odvážně, rychle a moudře. Globální oteplování je výraz, který už existuje dávno. Je třeba ale pochopit, co to je: planetární nouzová situace, která nyní ohrožuje lidskou civilizaci na několika frontách\".“ Následující rok vydal Al Gore oceněný filmový dokument \"Nepříjemná pravda,\" jehož hlavní myšlenkou je, že globální oteplování již probíhá a je potenciálně katastrofální. Společnosti Paramount, který distribuovala film, v jeho představení uvedla: „\"Pokud má velká většina světových vědců pravdu, máme jen deset let, abychom odvrátili velkou katastrofu, která by mohla celou naši planetu poslat do víru epické destrukce.\"“ Ačkoli film nebyl bez kontroverzí, zdá se, že tato aktivita Al Gora měla významný dopad na zvyšování veřejného a politického povědomí o nebezpečí, které představuje globální oteplování.\n\nV říjnu 2018 vydal Mezivládní panel pro změnu klimatu Zvláštní zprávu ke globálnímu oteplení o 1,5 °C nad úroveň před začátkem industrializace. Podle vědeckého článku v časopise Nature Climate Change máme 5% šanci omezit oteplování na 2 °C, ale pouze 1% šanci udržet globálního oteplování na úrovni 1,5 ° C. Stejný časopis uvádí, že k oteplení o 1,5 ° C dojde, i kdybychom okamžitě snížili uhlíkovou stopu na nulu.\n\nZpráva IPCC z roku 2018 říká, že pokud budou emise skleníkových plynů pokračovat po současné trajektorii, planeta se do konce století oteplí o 3,1 až 3,7 °C a že i kdybychom dnes úplně přestali emitovat oxid uhličitý, atmosféra se bude nadále oteplovat nejméně dalších 40 let. Také zpráva IPCC z roku 2014 uvádí: „\"Mnoho aspektů změny klimatu a souvisejících dopadů bude pokračovat po celá staletí, i když budou zastaveny všechny antropogenní emise skleníkových plynů... Je prakticky jisté, že průměrný celosvětový nárůst hladiny moří bude pokračovat po mnoho staletí po roce 2100, s nárůstem závislým na budoucích emisích\"“.\n\nIPCC nyní říká, že problém, kterému svět čelí při omezování oteplování na 1,5 ℃, je ve svém měřítku „bezprecedentní“ a že je nutná „transformační“ změna. Profesor Keith Shine zdůrazňuje, že při dokumentování rizik spojených s globálním oteplováním uvádí IPCC pět hlavních kategorií rizik – „důvodů k obavám“. Říká, že sliby, které doposud učinily jednotlivé státy v rámci Pařížské dohody znamenají, že jsme na cestě k oteplování asi o 3 °C do roku 2100, což by znamenalo, že čtyři z pěti „důvodů k obavám“, které uvádí IPCC, by byly dosaženy s vysokou až velmi vysokou pravděpodobností.\n\nBob Ward, ředitel politiky a komunikace Granthamského výzkumného ústavu pro změnu klimatu a životní prostředí na London School of Economics říká, že zpráva IPCC nedokáže upozornit na některá hlavní rizika vyplývající ze změny klimatu. Poukazuje na to, že v \"Souhrnu pro politiky\" se nezmiňuje o možnostech migrace a přemísťování celých národů, což by posílilo rizika válek. Jedinými riziky, které \"Shrnutí pro politiky\" uvádí, jsou destabilizace ledových pokryvů Grónska a Západního Antarktidy. Ward zdůrazňuje, že shrnutí zprávy muselo být schváleno jednotlivými vládami, včetně vlád USA, Austrálie a Saúdské Arábie. \"Unie zainteresovaných vědců\" (Union of Concerned Scientists) říká, že zástupci vlád se snaží ovlivnit znění Souhrnu pro politiky tak, aby podporovalo jejich vyjednávací pozice. V důsledku toho je shrnutí „psáno sice věcně, ale opomíjí některá z největších rizik spojených se změnou klimatu, která jsou popsána v úplném znění Zprávy“.\n\nAmerický ústav biologických věd provedl statistickou analýzu jazyka používaného IPCC ve \"Souhrnu pro politiky\" a potvrdil, že „pravděpodobnostní jazyk“ IPCC (při popisu možných scénářů oteplování) je výrazně konzervativní a „přizpůsobený svému publiku“ tedy jazyku vlád a politiků. Vedoucí autor studie, Dr. Salvador Herrando-Pérez, z Institutu životního prostředí University of Adelaide, říká: „Zjistili jsme, že hlavní poselství ze Zprávy IPCC, že naše společnost je ve stavu klimatické nouze, se ztratila nadhodnocením nejistot a zapadla mezi gigabajty informací.“\n\nKevin Trenberth, vedoucí vědecký pracovník v oddělení pro analýzu klimatu v Národním středisku pro výzkum atmosféry, souhlasí s tím, že IPCC je ve své terminologii „dost konzervativní“ a že poslední zpráva „snižuje závažnost skutečných nákladů změny klimatu a její příspěvek k přírodním katastrofám.“ Veerabhadran Ramanathan, profesor klimatických věd na Kalifornské univerzitě, říká, že zpráva IPCC ignoruje „divoké karty“ v klimatického systému a kladné zpětné vazby, které mají „\"skutečnou možnost posunout planetu do období chaosu, který lidé nebudou moci ovládat\"“.\n\nJednou z největších hrozeb globálního oteplování je dopad na výši hladiny moří. Pokud se globální emise ustálí do konce století, což je jeden ze scénářů ve zprávě IPCC, budou moře nadále stoupat nejméně dalších 100 až 150 let, přičemž hladina pravděpodobně vzroste až o dva metry nad současnou úroveň. V roce 2015 studie profesora Jamese Hansena z Columbia University a 16 dalších klimatologů uvedla, že zvýšení hladiny moře o tři metry do roku 2100 je reálné.\n\nÚbytek ledu v Arktidě probíhá rychleji, než předpovídají klimatické počítačové modely. Arktida se zahřála již o 2 °C proti předindustriální úrovni, což je dvojnásobek celosvětového průměru. Na některých místech, například v průlivu Fram, došlo již k nárůstu teploty o 4 °C. Od roku 2014 došlo také k dramatickému úbytku mořského ledu v okolí Antarktidy – do té míry, že Antarktida ztratila za čtyři roky tolik mořského ledu jako Arktida ztratila za 34 let. Antarktický ledovec je pevninský ledovec, takže tání tohoto ledu má největší dopad na výšku mořské hladiny. Výzkum zveřejněný v časopise Geophysical Research Letters ukazuje, že ztráty ledu se zdvojnásobují každé desetiletí a stoupání hladiny moře nyní probíhá na hraně maximálního přírůstku dle projekcí vytvořených před několika lety. Úplná ztráta ledové pokrývky Západní Antarktidy by vedla k celosvětovému zvýšení hladiny moře asi o pět metrů, což by znamenalo katastrofu pro mnoho pobřežních měst po celém světě.\n\nAdam Sobel je profesorem aplikované fyziky a matematiky na Columbia University a studuje atmosférickou a klimatickou dynamiku. O situaci do roku 2050 říká, že „můžeme vidět nevratné poškození globálních klimatických systémů, které bude mít za následek svět chaosu, kde je politická panika normou a nacházíme se na cestě ke konci civilizace.“\n\nZpráva Národního střediska pro ochranu klimatu v Austrálii z května 2019 říká, že „\"účinky zpětné vazby by mohly do roku 2050 navýšit globální oteplení až na 3 ° C, čímž by se změna klimatu stala blízkou až střednědobou existenční hrozbou pro lidskou civilizaci\"“.\n\nProfesor Joseph Stiglitz z Columbia University říká: „\"Stav klimatické nouze je naší třetí světovou válkou. Naše životy a civilizace, jak je známe, jsou v sázce, stejně jako ve druhé světové válce.\"“ Profesor Hans Schellnhuber, emeritní ředitel Potsdamského institutu a vědecký poradce německé kancléřky Angely Merkelové, nedávno řekl, pokud budeme pokračovat po současné trajektorii emisí skleníkových plynů, existuje skutečné riziko, že lidská civilizace skončí.\n\nV roce 2019 zveřejnila Globální komise pro přizpůsobení zprávu, v níž se uvádí, že připravenost světa na nevyhnutelné dopady klimatické krize je „\"zcela nedostatečná\"“, a že klimatická krize „\"povede k prudkému nárůstu chudoby, nedostatku vody a migrace a vybere si svou daň ve formě lidských životů.\"“ Autoři dodali, že k odvrácení „\"klimatického apartheidu\"“ jsou zapotřebí investice v řádech bilionů dolarů, kde bohatí lidé zaplatí, aby unikli většině dopadů, zatímco 100 milionů lidí by se mohlo být do roku 2030 ocitnout v chudobě.\n\nV reakci na rostoucí hrozby vyhlásilo do začátku září 2019 devět států včetně Spojeného království, Francie a Argentiny stav klimatické nouze. Stav klimatické nouze byl vyhlášen také v 1008 samostatných regionech a místních samosprávách v 18 zemích zahrnujících více, než 224 milionů občanů. V roce 2019, zřídila Sněmovna reprezentantů Spojených států tzv. Výbor pro klimatickou krizi.\n\nPři psaní projektu The Climate Reality Project přišel Rose Hendricks s poznatkem, že rostoucí část výzkumu naznačuje, že bombardování lidí fakty a vědeckými důkazy není příliš účinné. Říká, že vědečtí komunikátoři se musí více soustředit na to, jak tyto informace prezentovat, a že veřejnost „nedostává fakta správným způsobem“. Novinářka Rosalind Donaldová v časopise Columbia Journal Review upozorňuje na problémy, kterým novináři čelí, když se snaží komunikovat dopady globálního oteplování. Výzkum ukazuje, že celkový objem pokrytí klimatické krize v médiích zůstává malý a pokrytí tématu v hlavním mediálním proudu je střídavé. Cituje studii Media Matters for America, která zjistila, že pokrytí tématu změny klimatu na ABC, CBS, NBC a Fox, tedy primárních informačních zdrojích pro většiny obyvatel, pokleslo mezi rokem 2017 a rokem 2018 o 45 %.\n\nMédia také někdy popisují dopady změny klimatu v katastrofických termínech, aniž by používala termín \"klimatická krize\". Bývalý korespondent Times Chris Taylor označuje změnu klimatu za k\"atastrofu\" a říká, že změna klimatu je jako slon v místnosti, kterého všichni ignorují. Jako ilustraci uvádí, že v ABC (Austrálie) online dokumentární film, ve kterém se David Attenborough dívá na „planetu na pokraji klimatické katastrofy“. Na webových stránkách ABC je však dokument propagován pod nadpisem „Z\"měna podnebí: fakta“\". V podobném duchu popisuje WWF změnu klimatu jako „\"hrozbu, která ovlivňuje Zemi\"“. Fond na obranu přírody říká, že „\"změna klimatu drancuje planetu\"“.\n\n17. května 2019 \"Guardian\" oznámil, že začne používat výraz \"klimatická krize\" spolu s výrazem „\"globálním ohřívání\"“. Šéfredaktorka Katharine Vinerová vysvětlila: „\"Chceme zajistit, abychom byli vědecky přesní, a zároveň jasně komunikovat se čtenáři o tomto velmi důležitém problému. Například výraz „změna klimatu“ zní pasivně a něžně, zatímco vědci mluví o katastrofě pro lidstvo.\"“ Také švédský aktivistka Greta Thunbergová také přijala ve svých projevech výraz \"\"klimatická krize\"\".\n\nV reakci problémy s medializací hrozby klimatické změny spustila společnost Columbia Journalism Review a The Nation projekt zaměřený na posílení zaměření médií na klimatickou krizi Covering Climate Now. Kampaň Covering Climate Now, neboli Informujme o klimatu nyní, je společná akce světových médií, jejíž cílem je hledat cesty, jak podrobně referovat o tématu klimatické krize. Stěžejním partnerem tohoto projektu je britský deník The Guardian. Podílí se na ní více, než 250 světových médií ze všech koutů světa. Všichni účastnící se zavázali publikovat v týdnu od 15. do 22. září, před newyorským klimatickým summitem, více textů k tématu a sdílet je s ostatními. Z českých médií se účastní Deník Referendum, na Slovensku Denníkm N.\n\n\n\n\nNěkteří sociální vědci vyjádřili názor, že je třeba výrazy jako „klimatická krize“ používat obezřetně. Říkají, že \"...vyhlašování změny klimatu jako stavu nouze má několik potenciálních nevýhod. Může implicitně upřednostňovat změnu klimatu před jinými důležitými sociálními otázkami. Může spíše orientovat hnutí na řešení vedená na vládní úrovni a potlačovat potřebná opatření na úrovni jednotlivce. A konečně, vyhlašování nouze může být kontraproduktivní: může zbavit občany chuti něco dělat, protože se problém jeví jako příliš velký, zatímco z dlouhodobého hlediska je lepší poskytnou prostor také pro iniciativy jedinců.\n"}
{"id": "1523174", "url": "https://cs.wikipedia.org/wiki?curid=1523174", "title": "Ku Sien-čcheng", "text": "Ku Sien-čcheng\n\nKu Sien-čcheng (, 1550 – 21. června 1612) byl čínský neokonfuciánský filozof a politik působící v říši Ming, zakladatel akademie Tung-lin a stejnojmenného hnutí.\n\nKu Sien-čcheng používal zdvořilostní jméno Šu-š’ () a pseudonym Ťing-jang (). Obdržel posmrtné jméno Tuan-wen ().\n\nKu Sien-čcheng pocházel z Wu-si (v dnešní provincii Ťiang-su) z obchodnické rodiny. Studoval konfuciánské klasiky, skládal úřednické zkoušky, roku 1576 složil provinční zkoušky jako první v pořadí, roku 1580 složil i nejvyšší stupeň zkoušek, palácové zkoušky a získal hodnost \"ťin-š’\". Následně zahájil úřednickou kariéru jako tajemník na ministerstvu daní. \n\nPatřil ke skupině úředníků kritických k velkému sekretáři Čang Ťü-čengovi, neformálně stojícímu v čele vlády, například při Čangově nemoci roku 1582 s několika kolegy odmítl účast v modlitbách za jeho uzdravení. Roku 1583 rezignoval, po třech letech se vrátil do Pekingu. Za neustávající kritiku nadřízených a panovníka (císaře Wan-liho) byl nakonec vyloučen z úřednického stavu a roku 1594 se vrátil domů.\n\nV té době již dosáhl nemalé popularity, ve Wu-si psal a učil a začal budovat základnu pro ovlivňování administrativy: pořádal debaty o konfuciánském učení v místních klášterech i v rodinném sídle. Na návrh svého přítele Kao Pchan-lunga roku 1604 s mladším bratrem Jün-čchengem otevřel akademii Tung-lin. V akademii pořádal podzimní třídenní konference i pravidelná menší setkání stejně smyšlejících konfuciánů kritických k poměrům ve vládě. Stál v čele akademie, stejnojmenné filozofické školy a politického hnutí. Filozoficky patřil k proudu Čcheng-Ču, odmítal Wang Jang-mingovu tezi o vrozeném dobru, člověk se podle něj dobro musí učit, nesouhlasil ani s jeho ztotožněním srdce/mysli s principem. Byl proti přílišnému soustředění se Wangových stoupenců na vnitřní sebezkoumání, současně se však stavěl i proti striktnímu omezování učení na knižní výuku spojovanému v jeho době s Ču Siho tradicí. Zdůrazňoval, že Ču Si nezanedbával ani učení se od klasiků, ale ani kultivaci vlastní mysli/srdce. Prosazoval \"ťing-cuo\", meditaci, v tradici Čou Tun-iho přístupu.\n\nZemřel roku 1612, vedení akademie Tung-lin poté převzal Kao Pchan-lung.\n"}
{"id": "1523176", "url": "https://cs.wikipedia.org/wiki?curid=1523176", "title": "Walter Atlas", "text": "Walter Atlas\n\nWalter Atlas byl devítiválcový vzduchem chlazený hvězdicový motor. Vznikl v roce 1930 a byl vyvinut Akciovou továrnou automobilů Josef Walter a spol. v Praze – Jinonicích. \n\nMotor byl vyvinut pod vedením technického ředitele ing. Františka Barvitia. Měl z doposud vyráběných motorů v Jinonicích největší výkon, nominální 600 k (441 kW) při 1900 ot/min a ekvivalentní výkon až 750 k (551 kW) při hmotnosti 480 kg. Svými dimenzemi vrtání a zdvihu nepatřil do žádné z doposud vyráběných řad hvězdicových motorů Walter (řady s vrtáním 105 resp. 135 mm). Generální ředitel ing. Antonín Kumpera na valné hromadě společnosti J. Walter a spol. konané v dubnu 1931 směle prohlásil, že nový motor Atlas bude největším motorem světa, chlazený vzduchem. Na jaře 1930 byl připraven pro interní, tovární zkoušky ve dvou variantách, a to buď s reduktorem anebo bez něj. Předběžně o něj byl vysloven zájem z italské strany, kde se připravovaly dva prototypy letounů, v nichž měl být motor zastaven. Walter Atlas byl dle původních předpokladů předurčen pro stíhací letouny a měl nahradit zastarávající Walter Jupiter (1927–1932). \n\nSvětovou premiéru si tento motor odbyl od 29. listopadu do 14. prosince 1930 na aerosalonu v Paříži (XII. mezinárodní letecká výstava), kde budil díky svému výkonu zaslouženou pozornost. V květnu 1931 byl také vystaven na mezinárodní letecké výstavě ILIS ve Stockholmu společně s dalšími pěti \"jinonickými\" motory Vega, Venus, Mars, Regulus a Castor. Jak poznamenal britský Flight, motory vypadají pozoruhodně a získávají na popularitě. Naděje o prototypových, italských letounech se však nenaplnily. Ani žádná z československých leteckých továren o tento motor neprojevila zájem.\n\nDíky své velikosti by se neobešel bez kapotáže (Townend Ring), aby byl co nejvíce snížen čelní odpor a tím i ztráta na výkonu a spotřebě paliva, která mohla činit až 25 %, s čímž v Jinonicích neměli doposud zkušenosti. Mnohem závažnějších zkušeností však bylo nabyto při továrních zkouškách na zkušebně motorů. \n\nTento mohutný devítiválec byl z hvězdicových motorů Walter z hlediska zdvihového objemu (34 640 cm) a i max. výkonu (650 k/478 kW) bezpečně největší a nejsilnější. Bylo to dáno snahou dostat se zvětšováním zdvihového objemu válců k co největším výkonům. Avšak byla zde již překročena rozumná mez, a to ve svém důsledku přineslo nepředvídané a prakticky neřešitelné těžkosti z hlediska chlazení, chodu a obsluhy. Z těchto důvodů nebyl vývoj motoru Atlas dokončen a koncem roku 1931 byl zcela zrušen. \n\nSnahu o výrobu motorů s co největším výkonem pak vyřešili v jinonické továrně nákupem licencí, podle nichž byly vyráběny motory Walter Merkur (1931–1939), Walter Mistral K 14 (1931–1938) a později Walter Pegas (1933–1939) a Walter Mars 14 M (1937–1940).\n\nÚdaje dle \n\n\n\n\n\n\n"}
{"id": "1523177", "url": "https://cs.wikipedia.org/wiki?curid=1523177", "title": "Perfect Harmony", "text": "Perfect Harmony\n\nPerfect Harmony je americký muzikálový a komediální televizní seriál, jehož tvůrcem je Lesley Wake Webster. Premiérový díl se vysílal dne 26. září 2019 na americké stanici NBC. \n\n\nDne 25. ledna 2019 stanice objednala produkci pilotního dílu, k němuž scénář napsala Lesley Wake Webster, která seriál produkuje po boku Bradleyho Whitforda, Jasona Winera, Jona Radlera a Adama Anderse. Do pilotního dílu byly zapojeny společnosti Small Dog Picture Company a 20th Century Fox Television. Dne 11. května 2019 stanice objednala celou řadu, společně se seriály \"Indebted\" a \"Lincoln\". Den poté bylo oznámeno, že seriál bude mít premiéru na podzim roku 2019 a vysílat se bude vždy ve čtvrtek v 8:30 hodin. Pilotní díl bude mít premiéru dne 26. září 2019. \n\n"}
{"id": "1523179", "url": "https://cs.wikipedia.org/wiki?curid=1523179", "title": "Kumulativní bojová hlavice", "text": "Kumulativní bojová hlavice\n\nKumulativní bojová hlavice je bojová hlavice raket, jež při detonaci využívá kumulativního účinku tvarované účinné náplně trhaviny s vnitřní, obvykle kuželovou dutinou a tenkou kovovou vložkou v této dutině. \n\nZplodiny detonace postupující do dutiny se pohybují směrem k její ose a urychlují přitom i materiál vložky, který je v ose dutiny vytlačován v obou směrech osy. Část materiálu vytlačovaná vpřed se nazývá kumulativní paprsek. Účelem kumulativní bojové hlavice je vytvořit paprsek o rychlosti kolem 10 km/s, který má výbornou schopnost probíjet pancíř cíle do vzdálenosti několika málo desítek centimetrů. Část materiálu vytlačovaná vzad se pohybuje (v součtu všech rychlostí probíhajících pohybů) vpřed rychlostí výrazně nižší a nazývá se kumulativní tlouk. Tlouk se využívá u podobných bojovných hlavic označovaných jako projektil tvarovaný explozí (EFP \"Explosively formed projectile\"), které jsou určeny k probíjení tenkých vrchních pancířů obrněné techniky ze vzdáleností až stovek metrů.\n\nKumulativní účinek tedy spočívá v přenosu energie zplodin detonace do kovového plechu a kumulaci této energie do několik milimetrů tenkého paprsku tohoto kovu.\n"}
{"id": "1523181", "url": "https://cs.wikipedia.org/wiki?curid=1523181", "title": "Anne Wiazemsky", "text": "Anne Wiazemsky\n\nAnne Wiazemsky (14. května 1947 Berlín – 5. října 2017 Paříž) byla francouzská herečka a spisovatelka.\n\nNarodila se v Berlíně do rodiny francouzského diplomata – Rusa, který uprchl do Francie po Ruské revoluci. Její matka byla dcerou spisovatele Françoise Mauriaca. Vyrůstala na různých místech, kde v danou dobu pracoval její otec, například v Ženevě či Caracasu. Od roku 1962 žila v Paříži. Debutovala v roce 1966 ve filmu \"A co dále, Baltazare\" režiséra Roberta Bressona. Zanedlouho začala spolupracovat s Jean-Lucem Godardem, hrála v jeho filmech \"Week-End\", \"La Chinoise\" (oba 1967), \"Sympathy for the Devil\" (1968) a \"Tout va bien\" (1972). V roce 1967 se za Godarda provdala, ale již roku 1970 se odloučili (rozvedli se až v roce 1979). Později hrála například ve filmech \"L'Enfant secret\" (1979), \"Schůzka\" (1985) a \"Elle a passé tant d'heures sous les sunlights…\" (1985). S herectvím skončila koncem osmdesátých let. Později se věnovala psaní knih, mezi její romány patří \"Marimé\" (1991), \"Sept garçons\" (2002) a \"Un saint homme\" (2017). Její kniha \"Une année studieuse\" (2012) vyšla také v češtině pod názvem \"Studijní rok\" (2013). Podle jejích knih byly natočeny filmy \"Říkejte mi Elizabeth\" (2006) a \"Obávaný\" (2017). Zemřela na karcinom prsu ve věku 70 let.\n\n"}
{"id": "1523183", "url": "https://cs.wikipedia.org/wiki?curid=1523183", "title": "Steven Universe (film)", "text": "Steven Universe (film)\n\nSteven Universe: The Movie je americký animovaný televizní muzikál animátorky a producentky Rebeccy Sugarové odvysílaný na stanici Cartoon Network v září 2019. Volně navazuje na seriál \"Steven Universe\".\n\nDěj filmu začíná dva roky po událostech páté řady seriálu. Hlavní postava Steven Universe, napůl člověk a napůl mimozemská anorganická bytost („drahokam“), se jako šestnáctiletý vrací s nově nabytým sebevědomím zpět na planetu Zemi do městečka Beach City z domovské planety drahokamů a je spolu se svou adoptivní rodinou Křišťálových drahokamů a lidskými i mimozemskými přáteli připraven po usmíření s autoritářským řežimem Diamantů žít bez bojů a nebezpečí. Tento sentiment je vyjádřen písní „\"Happily Ever After\"“ (v překladu „šťastně až do smrti“) nazpívanou osmi postavami. Pokoj je zanedlouho narušen příletem dosud neznámého padoucha jménem Spinel (podle minerálu spinel), která má nevyřízené účty s matkou Stevena \"Rose Quartz\" a rozhodne se nejdříve vymazat paměť Křišťálových drahokamů a následně zničit všechen organický život na zemi.\n\n...A další\n\n\"Zdroj: IMDb\"\n\nFilm byl oznámen krátkou upoutávkou na konci panelové diskuse s tvůrkyní seriálu Rebeccou Sugarovou a několika dabéry hlavních postav na sandiegském Comic-conu v červenci 2018. Při stejné příležitosti o rok později byl odvysílán první trailer a vydán singl „\"True Kinda Love\"“ nazpívaný Zachem Callisonem a Estelle. Tento devadesátiminutový animovaný snímek byl vytvořen studiem \"Cartoon Network Studios\" a poprvé odvysílán na televizní stanici Cartoon Network 2. září 2019.\n\nOriginální písně různých žánrů jsou důležitou součástí výpravy původního seriálu. Na hudbě pro filmový muzikál se kromě Rebeccy Sugarové, zpěvaček Estelle, Patti LuPone a dalších dabérů postav podíleli například Chance the Rapper jako koproducent a autor nebo Aimee Mann a Ted Leo z indie rockového dua \"The Both\". Soundtrack obsahuje celkem 38 skladeb z toho 15 zpívaných.\n\n\n\"Zdroj: Billboard\"\n\n"}
{"id": "1523184", "url": "https://cs.wikipedia.org/wiki?curid=1523184", "title": "Summit OSN pro klimatickou akci 2019", "text": "Summit OSN pro klimatickou akci 2019\n\nSummit OSN pro klimatickou akci, též Klimatický summit OSN 2019 se konal dne 23. září 2019 v Organizaci spojených národů (OSN) v New Yorku, pod heslem \"Závod, který můžeme vyhrát, závod který musíme vyhrát\". Svolal ho Generální tajemník OSN Antonio Guterres, aby zmobilizoval politickou a ekonomickou energii na nejvyšší úrovni s cílem urychlit opatření v oblasti klimatu, která umožní realizaci mnoha cílů Agendy udržitelného rozvoje do roku 2030. Na summit o změně klimatu byli pozváni představitelé všech členských zemí OSN „s cílem urychlit provádění Pařížské dohody o změně klimatu“ a řešit problémy spojené se globálním oteplováním. Důraz je kladen na partnerství mezi národy, společnostmi, městy a občanskou společností. Cílem summitu je podpora realizace závazků Pařížské dohody a stimulace politiky udržitelného rozvoje. \n\nSummit byl rozdělen do 9 tématických oblastí: \n\n\n\"\"Nejezděte na klimatický summit s projevem – přivezte plán\"\", řekl Generální tajemník OSN Antonio Guterres hlavám států a vlád v měsících před summitem a na plenárním zasedání mohli mluvit pouze zástupci států, regionů a firem, kteří se řídili jeho pokyny. Aby země získala místo na projev, musela se, podle činitelů OSN, zavázat k provedení jedné ze tří věcí:\n\n\nŠedesát zemí, regiony, ale i firmy a finanční instituce oznámily na Summitu další kroky ke snížení emisí a podpoře obyvatel nejvíce ohrožených klimatickou krizí. Mezi tyto země patří Francie, řady dalších evropských zemí, malé ostrovní státy, Slovensko a Indie. Každý z vystupujících měl na vystoupení pouze tři minuty. Za Slovensko vystoupila prezidentka Zuzana Čaputová se závazky k odstavení uhlí z výroby elektřiny do roku 2023 a o uzavírání lomů v oblasti Horní Nitry. \n\nVedoucí české delegace Andrej Babiš nevystoupil - zdůvodnil to následujícími slovy „Nám bylo řečeno, že pokud budeme mít nějaký velice ambiciózní projev, tak prostor dostaneme, pokud ne, tak ho nedostaneme.“ Český premiér také odmítavě zareagoval na možnost zřízení mezinárodního fondu na boj s klimatem, ze kterého by čerpaly chudší země, jak navrhují mimo jiné Indie nebo Čína. Řekl „\"Nevidím důvod, proč bychom přispívali. My budeme potřebovat desítky, možná stovky miliard, abychom řešili klimatické změny u nás. Musíme transformovat energetiku, investovat do jádra, vysadit až 18 miliard stromků, zadržovat vodu v krajině\"“\n\nSummit otevřel generální tajemník OSN António Guterres a mimo jiné řekl \"\"Tohle není summit pro debatu o klimatu, ani pro jednání o klimatu, protože o přírodě nemůžete vyjednávat. Tohle je summit pro akci\"\". V úvodní části vystoupili také tři zástupci mládeže, mezi nimi také Greta Thunbergová. Thunbergová ve svém velmi emotivním vystoupení reagovala na skutečnost, že neočekávala, že by summit přinesl nějaké radikální nové plány na omezení emisí skleníkových plynů.\n\nNa summitu vystoupila také slovenská prezidentka Zuzana Čaputová jako jedna z mála zástupců východní Evropy. Ve své řeči také řekla: \"\"„Máme dluh vůči planetě a musíme změnit náš životní styl. Úspěšné to ale bude jen tehdy, když se zvýší blahobyt všech lidí, i těch nejzranitelnějších\"\".\n\nNěmecká kancléřka Angela Merkelová ve svém vystoupení přislíbila dvojnásobné navýšení příspěvku do Zeleného klimatického fondu na pomoc méně rozvinutým zemím v boji s klimatickými změnami a představila také novou německou strategii na boj s klimatickou změnou.\n\nTaké Britský premiér Boris Johnson oznámil, že Spojené království zdvojnásobí příspěvky do rozvojových programů na celkem 11,6 mld. liber během následujících 5 let.\n\nI když od summitu nebyly očekávány žádné převratné výsledky, komentátoři hodnotí jeho výsledky jako velmi slabé. Přesto byly představeny některé nové zajímavé iniciativy, především z finančního sektoru a také hodnotné závazky přinesly některé malé státy. Rozpaky budí především to, že ani jedna ze tří zemí, které nejvíce rozvíjejí dobývání uhlí - Indie, Čína a Turecko - byly sice pozvány k vystoupení, ale žádný závazek nepřinesly. \n\nKlimatickému summitu předcházel v sobotu 21. září 2019 Klimatický summit mládeže, na kterém vystupovali řečníci z řad mládeže. Dle stránek Klimatického summitu OSN to byl \"\"Klimatický summit mládeže – první summit OSN o klimatu pro mladé lidi – poskytne platformu pro mladé vůdce, aby mohli představit svá řešení a smysluplně se zapojili do rozhodovacích procesů. Tato historická událost se bude konat jako součást týdnu akcí, které povedou k vrcholnému summitu generálního tajemníka OSN o změně klimatu dne 23. září. Na summitu o klimatu mládeže bude představen celodenní program sdružující mladé aktivisty, inovátory, podnikatele a tvůrce změn, kteří se zavázali řešit globální klimatickou krizi. Bude to akce zaměřené, mezigenerační a inkluzivní a se stejným zastoupením mladých vůdců ze všech oblastí života.\"\"\n\nZa Českou republiku se Klimatického summitu mládeže zúčastnily Lucie Smolková z Brna, která dostala tzv. zelenou jízdenku – pozvání OSN a Barbora Kvasničková z České rady dětí a mládeže.\n\n"}
{"id": "1523191", "url": "https://cs.wikipedia.org/wiki?curid=1523191", "title": "A co dále, Baltazare", "text": "A co dále, Baltazare\n\nA co dále, Baltazare (ve francouzském originále \"Au Hasard Balthazar\") je francouzský film z roku 1966, který natočil režisér Robert Bresson podle vlastního scénáře. Film sleduje osla, který prochází rukama různých majitelů, z nichž většina s ním velmi špatně zachází, velmi agresivně se k němu chovají i místní mladíci. Jednu z hlavních rolí, dívku Marii, ve filmu ztvárnila Anne Wiazemsky. Šlo o její vůbec první hereckou zkušenost. Premiéra filmu proběhla na Benátském filmovém festivalu.\n\n"}
{"id": "1523200", "url": "https://cs.wikipedia.org/wiki?curid=1523200", "title": "St. Mary´s Park (Bronx)", "text": "St. Mary´s Park (Bronx)\n\nPůvodně byl součástí panství Jonase Broncka (1600-1643), po němž se Bronx jmenuje. Během americké války za nezávislost byl obsazen skupinou loajalistických vojenských uprchlíků, kteří si tam vybudovali tábor. O několik let později pozemek vlastnila rodina amerického státníka Morrise (1752-1816), jednoho z autorů americké ústavy. Po roce 1857 byla tato oblast známá pod názvem „Janes' Hill“ podle jejího majitele Adriana Janese z místní slévárny, která vyrobila mosty pro Central Park, zábradlí pro Brooklynský most a kupoli Kapitolu ve Washingtonu. \nV polovině 19. století zde byla postavena železniční dráha Spuyten Duyvil a Port Morris (založena 1842). \n\nV 1874 se město New York rozrostlo o části jižního Bronxu. Novinář John Mullaly (1835-1915), který usiloval o vytvoření veřejných parků v Bronxu, založil v roce 1881 spolek New York Park Association. Jeho snahy vyvrcholily zákonem o nových parcích z roku 1884 a nákupem pozemků pro St. Mary´s Park v letech 1888-1890 a vznikem několika dalších velkých parků v této čtvrti. St. Mary's Park byl jmenován po protestantském biskupském kostelu, který až do roku 1959 stál o tři bloky dále západním směrem. \nZ roku 1903 pochází povolení vést železniční trať pod parkem. V roce 1905 byl postaven tunel dlouhý přibližně 700 metrů, původní trať byla opuštěna a později zrušena. V roce 1912 se už na jejím místě opět rozkládal park. Jeho plocha se dále rozrostla v roce 1968. \n\nPrvní dětské hřiště v Bronxu bylo otevřeno právě v tomto parku v roce 1914. V té době se tam hrál baseball, byly tam dva tenisové kurty a dětská farma. V reakci na rychlý růst populace a výstavbu obytných domů v sousedství se v letech 1938 až 1941 v parku otevřela další tři hřiště. Po druhé světové válce byl zahájen celoměstský rekreační program, který vytvářel místa pro sport v chladných měsících roku. První komplexní rekreační středisko v New Yorku bylo otevřeno v parku St. Mary's v roce 1951. Budovu navrhla architektonická firma Brown, Lawford a Forbes a byl v ní krytý bazén, tělocvična, šatny a sprchy a společenské místnosti. Na počátku 70. let v centru na stěny namalovali superhrdiny Marvel Comics, nová verze malby pochází z roku 1991. \n\nV roce 1996 byla v St. Mary's Parku položena čtvrt míle dlouhá běžecká trať a z prostředků města postaveny dva další tenisové kurty. O deset let později byl v parku položen umělý trávník. \nV parku později vznikla nebezpečná situace, protože se tam nacházelo velké množství injekčních stříkaček, které používali narkomani. Mezi květnem až říjnem 2018 bylo v parku nasbíráno 21 434 jehel. Stav se podstatně zlepšil, od května do října 2018 už bylo jehel nalezeno pouze 163. \n"}
{"id": "1523201", "url": "https://cs.wikipedia.org/wiki?curid=1523201", "title": "Vicente López y López", "text": "Vicente López y López\n\nVicente López y López řeholním jménem Virginio Pedro (27. října 1884 Miraveche – 20. července 1936 Madrid) byl španělský římskokatolický řeholník Kongregace školských bratří a mučedník.\n\nNarodil se 27. října 1884 v Miraveche. Roku 1900 vstoupil do noviciátu Kongregace školských bratří a přijal jméno Virginio Pedro. V kongregací vynikal svou pracovitostí a zbožností. Ve Valladolidu začal vyučovat na kongregační škole matematiku, literaturu, jazyky, historii a geografii. Poté vyučoval v Cádizu. Později působil jako ředitel školy v Jerez de la Frontera.\n\nRoku 1933 se stal zástupcem ředitele školy v Cuevas. Později se stal ředitelem školy svaté Zuzany v Madridu. Po zahájení Španělská občanská válka v červenci 1936 začali vojáci vraždit představitele a věřící katolické církve. Dne 19. července 1936 vojáci napadli školu, ale Virginio stihl utéct. Následující den ho ve městě pozdravili jeho žáci, čímž ho představitele milice rozpoznali. Začali ho pronásledovat a blízko hřbitova ho zastřelili.\n\nPo roce 1990 byl v arcidiecézi Madrid zahájen jeho beatifikační proces spolu s dalšími 24 mučedníky Kongregace školských bratří a Řádu karmelitánů. Dne 19. prosince 2011 uznal papež Benedikt XVI. mučednictví této skupiny řeholníků. Blahořečeni byli 13. října 2013 ve skupině 522 mučedníků Španělské občanské války.\n\n"}
{"id": "1523202", "url": "https://cs.wikipedia.org/wiki?curid=1523202", "title": "Musa Jovlojev", "text": "Musa Jovlojev\n\nMusa Gilanijevič Jovlojev (Jovloj) (* 31. března 1993) je ruský zápasník–klasik ingušské národnosti.\n\nZápasení se věnoval od útlého dětství v rodné Něstěrovské v ruské autonomní republice Ingušsko. Jeho prvním trenérem sportovního zápasu byl Alichan Chamchojev. V 15 letech následoval svého staršího bratra na sportovní školu do Kaliningradu, kde se specializoval na řecko-římský styl pod vedením Vladimira Chromova. V 18 letech se přesunul do Moskvy, kde se v armádním tréninkovém centru CSKA připravuje pod vedením trenérů Avakova a Kadilova. V ruské mužské reprezentaci se pohyboval od roku 2014 ve váze do 97 (96, 98) kg. V roce 2016 dostal v ruské olympijské nominaci na olympijské hry v Riu přednost Islam Magomedov.\n\n\n"}
{"id": "1523204", "url": "https://cs.wikipedia.org/wiki?curid=1523204", "title": "Džgjarda", "text": "Džgjarda\n\nDžgjarda nebo Džgerda ( Џьгьарда, ჯგერდა – Džgerda) je vesnice v Abcházii v okrese Očamčyra. Leží přibližně 29 km severozápadně od okresního města Očamčyra. Obec sousedí na západě s Arménskou Atarou, na východě se Gvadou, kterou odděluje potok Dgamyš, na jihovýchodě s Kvačarou, na jihu s Kutolem a na jihozápadě s Atarou. Na sever od obce se nachází těžko prostupný horský terén Kodorského hřbetu. Obcí protéká řeka Toumyš.\n\nOficiálním názvem obce je Vesnický okrsek Džgjarda \"(rusky Джгярдинская сельская администрация, abchazsky Џьгьарда ақыҭа ахадара)\". Za časů Sovětského svazu se okrsek jmenoval Džgerdský selsovět \"(Джгердинский сельсовет)\".\n\nSoučástí Džgjardy jsou následující části:\n\n\nNa území obce se dochovaly pozůstatky tří křesťanských kostelů - chrámy Kjač-Nyha, Pskal a Gurčch. Na vrcholu nedaleké hory Pskal (kolem 1000 m. n. m.) se nachází ještě jedna rozvalina raně středověkého kostela, jenž je obehnán kruhovým kamenným valem, obloženým vápencovými deskami, vyzdobenými plastikami. K tomuto Pskalskému chrámu se lze dostat jedině ze severozápadní strany. Nedaleko tohoto chrámu začíná Velká abchazská zeď, vedoucí až do Cabalu na sever. Nedaleko se nachází i polorozpadlý Kjačský chrám, který byl vybudován v dobách Abchazského království. \n\nV druhé polovině 19. století byla po kavkazské válce Džgjarda těžce zasažena mahadžirstvem, kdy byla značná část obyvatel nucena odejít do Osmanské říše, mnohem více než z ostatních obcí v okolí. Největší počet mahadžirů pocházejících z historického regionu Abžua bylo z Džgjardy, a proto jsou v Turecku dosud nazýváni Džgjardové \"(Џьгьардаа)\". Ti založili v severozápadním Turecku v provincii Sakarya novou vesnici Džgerda, jež se turecky jmenuje Soğuksu.\n\nNa začátku 20. století se do horských částí Džgjardy, konkrétně do Džgjardy Achucy, přistěhovali turečtí rolníci křesťanského vyznání, a pěstovali zde tabák. Tito Turci byli časem asimilováni do abchazského obyvatelstva. \n\nAž do druhé poloviny 20. století byla součástí Džgjardy i sousední ves Gvada. V 60. letech se veškeré obyvatelstvo Džgjardy Achucy, Čegemu a Šubárchy z důvodu nehospodárnosti jejich zemědělské činnosti přestěhovalo do dolní části Džgjardy a celé podhůří obce zůstalo neobydlené a zůstává to tak i v současnosti. Během války v Abcházii v letech 1992-1993 byla celá Džgjarda pod kontrolou abchazských partyzánů.\n\nVe Džgjardě prožívali své dětství druhý prezident Abcházie Sergej Bagapš a v části Čegem známý spisovatel Fazyl Abdulovič Iskander, který toto místo popsal ve svém románu Strejček Sandro z Čegemu.\n\nDle nejnovějšího sčítání lidu z roku 2011 je počet obyvatel této obce 791 a jejich složení následovné:\n\n\nPřed válkou v Abcházii žilo v obci bez přičleněných vesniček 631 obyvatel a celkově 1080 obyvatel. Ve Džgerdském selsovětu v roce 1959 žilo 2077 obyvatel.\n\n"}
{"id": "1523206", "url": "https://cs.wikipedia.org/wiki?curid=1523206", "title": "Hluboká nad Vltavou (nádraží)", "text": "Hluboká nad Vltavou (nádraží)\n\nHluboká nad Vltavou je železniční stanice v jihozápadní části města Hluboká nad Vltavou v okrese České Budějovice v Jihočeském kraji v těsné blízkosti Bezdrevského potoka. Leží na trati 190. Stanice je elektrizovaná (25 kV, 50 Hz AC, trať 190). Na severním břehu řeky Vltavy se dále nachází železniční stanice Hluboká nad Vltavou-Zámostí (trať Praha – České Budějovice (220)).\n\nStanice byla vybudována jakožto součást Dráhy císaře Františka Josefa (\"KFJB\") spojující Vídeň, České Budějovice a Plzeň, roku 1872 prodloužené až do Chebu na hranici Německa, podle typizovaného stavebního návrhu. 1. září 1868 byl s místním nádražím uveden do provozu celý nový úsek trasy z Českých Budějovic do Plzně.\n\nPo zestátnění všech soukromých společností v Rakousku-Uhersku roce 1908 pak obsluhovala stanici jedna společnost, Císařsko-královské státní dráhy (\"kkStB\"), po roce 1918 pak správu přebraly Československé státní dráhy.\n\nElektrická trakční soustava zde byla zprovozněna 29. listopadu 1968.\n\nNachází se zde tři nekrytá jednostranná nástupiště, k příchodu na nástupiště slouží přechody přes koleje a k překonání kolejiště se používá ocelový nadchod.\n\n"}
{"id": "1523210", "url": "https://cs.wikipedia.org/wiki?curid=1523210", "title": "Analytická epidemiologie", "text": "Analytická epidemiologie\n\nAnalytická epidemiologie () hledá kauzalitu nemoci (proč vznikla) a její asociaci s následkem (jak vznikla). \n\nMnoho rizikových faktorů (RF) považují epidemiologové za příčinu nemoci. Hodnotu RF (asociaci mezi příčinou a následkem) udává číslo. Určuje, kolik krát skupina s rizikem onemocní častěji než skupina bez rizika. \n\nDeskriptivní epidemiologie popisuje kdo, kdy a kde onemocněl. Zkoumá \"absolutní riziko\".\n\nAnalytická epidemiologie ověřuje hypotézu, proč a jak nemoc vznikla. Zkoumá \"relativní riziko\".\n\nOdpověď na „proč“ odhalí RF a vyčíslí jejich hodnotu.\n\nOdpověď na „ jak“ minimalizuje epidemiologická rizika (opatření, která sníží hodnotu RF na minimum).\n\nJsou epidemiologické studie o kauzalitě nemoci. Testují hypotézu, definují rizikové faktory (RF), vztah mezi nimi (efek modifikace), kvantifikují asociaci (počítají hodnotu RF), hledají cestu jak minimalizovat epidemiologická rizika (jak zabránit vzniku onemocnění).\n\nAnalytické studie mohou být jak observační tak i experimentální.\n\nVýstupem je hodnota RF (např. u kohortových studií)  respektive šance onemocnění (např. u studií případů).\n\nBere za základ popsané události (v deskriptivní epidemiologii) a fakta, následně je zkoumá, analyzuje, aby vytvořila závěry o vzniku, šíření a RF nemoci. Zbývá se relativními riziky vzniku nemoci.\n\nZa zakladatele analytické epidemiologie lze považovat Johna Snowa. Jeho metodika sbírání dat, analýza a závěry, které provedl v roce 1854 při choleře v Londýně, jsou vzorem dodnes.\n\n\n"}
{"id": "1523213", "url": "https://cs.wikipedia.org/wiki?curid=1523213", "title": "Muška (film)", "text": "Muška (film)\n\nMuška (ve francouzském originále \"Mouchette\") je francouzský film z roku 1967, který natočil režisér Robert Bresson podle scénáře, který napsal na motivy stejnojmenného románu od Georgese Bernanose. Sleduje na venkově žijící dívku Mouchette, kterou šikanuje její otec alkoholik, zatímco její matka pomalu umírá. Roli dívky ztvárnila neherečka Nadine Nortier a i další role byly svěřeny neprofesionálním hercům (matku například hrála spisovatelka Marie Cardinal).\n\n"}
{"id": "1523216", "url": "https://cs.wikipedia.org/wiki?curid=1523216", "title": "II. třída okresu Hradec Králové 1982/83", "text": "II. třída okresu Hradec Králové 1982/83\n\nV soubojích fotbalové II. třídy okresu Hradec Králové 1982/83, jedné ze skupin 8. nejvyšší fotbalové soutěže, se utkalo 15 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1523224", "url": "https://cs.wikipedia.org/wiki?curid=1523224", "title": "Pomník maršála Koněva v Kirově", "text": "Pomník maršála Koněva v Kirově\n\nPomník maršála Koněva stál nejprve v polském Krakově, avšak v roce 1991 byl snesen a odvezen do Ruska. Po restaurování, které proběhlo v Kirově, byl umístěn na nový podstavec a vztyčen uprostřed náměstí, které nese maršálovo jméno.\n\nAutory památníku jsou: polský sochař Antoni Hajdecki, architekti V. I. Borcov a V. I. Kropačev.\n\nCelý památník je od roku 1997 zapsán v seznamu kulturních památek Ruské federace regionálního významu.\n"}
{"id": "1523229", "url": "https://cs.wikipedia.org/wiki?curid=1523229", "title": "Matthias Waldgruber", "text": "Matthias Waldgruber\n\nMatthias Waldgruber (11. prosince 1776 Hollabrun, Rakousko – 12. května 1829 Vídeň, Rakousko) byl ve své době uznávaný vídeňský a varhaník. Jeho matka pocházela z Brna. Přátelil se se skladatelem českého původu Vincencem Houškou. Vytvořil poměrně rozsáhlou sbírku varhanních skladeb.\n\n"}
{"id": "1523234", "url": "https://cs.wikipedia.org/wiki?curid=1523234", "title": "Mírový kostel (Lovosice)", "text": "Mírový kostel (Lovosice)\n\nMírový kostel (něm. \"Friedenskirche\") v Lovosicích je původně luterský secesní kostel z počátku 20. století, nyní sloužící potřebám náboženské obce Církve československé husitské (v minulosti sloužil též českobratrským evangelíkům a baptistům). \n\nKostel byl vystavěn roku 1905 pro potřeby německého luterského sboru. Stavbu provedl lovosický stavební podnik, jehož vlastníky byli Wenzel Gruss a Karel Seemann, podle plánů lipského architekta Paula Langeho. Po druhé světové válce a zrušení Německé evangelické církve v Čechách, na Moravě a ve Slezsku kostel připadl Církvi československé. V roce 2012 byla stavba prohlášena kulturní památkou.\n\nJedná se o jednolodní kostel s lodí na obdélném půdoryse s hranolovou třípatrovou zvonovou věží v severovýchodním nároží a mírně odsazeným polygonálním presbytářem po jižní straně, k jehož západní straně je přiložena obdélná sakristie. V kostele se dochovaly podstatné části původního vybavení a konstrukcí.\n\n\n"}
{"id": "1523236", "url": "https://cs.wikipedia.org/wiki?curid=1523236", "title": "Play It Again, Sam", "text": "Play It Again, Sam\n\nPlay It Again, Sam je divadelní hra, kterou napsal Woody Allen. Premiéru měla 12. února 1969 v divadle Broadhurst Theatre na newyorském Broadwayi. Uváděna byla do 14. března 1970 s celkovým počtem 453 představení. Režisérem hry byl Joseph Hardy a v hlavní roli zpočátku vystupoval sám Woody Allen (později Bob Denver) a v dalších rolích se pak představili Diane Keaton, Tony Roberts a další. Hra pojednává o novináři, který se po rozvodu snaží obnovit svůj romantický život. Nakonec se zamiluje do manželky svého nejlepšího přítele. Roku 1969 byla hra uvedena v londýnském Gielgud Theatre. V roce 1972 byl natočen stejnojmenný film na motivy hry, který režíroval Herbert Ross, a ve kterém opět hráli Allen, Keaton, Roberts a další.\n\n"}
{"id": "1523237", "url": "https://cs.wikipedia.org/wiki?curid=1523237", "title": "Zahraj to znovu, Same", "text": "Zahraj to znovu, Same\n\nZahraj to znovu, Same (v anglickém originále \"Play It Again, Sam\") je americký film z roku 1972, který natočil režisér Herbert Ross. Film je založen na stejnojmenné divadelní hře z roku 1969, kterou napsal Woody Allen. Allen zároveň napsal scénář k tomuto filmu a hraje v něm hlavní roli. Dále ve filmu hráli Diane Keaton, Tony Roberts a Viva. Film pojednává o nedávno rozvedeném filmovém kritikovi, kterého jeho nejlepší kamarád a jeho manželka nutí, aby s někým začal znovu chodit. Děj snímku se odehrává v San Franciscu.\n\nNázev filmu je nepřesným odkazem na film \"Casablanca\", kde hlavní hrdinka, představovaná Ingrid Bergmanovou, žádá pianistu, aby zahrál její oblíbenou píseň.\n\n"}
{"id": "1523241", "url": "https://cs.wikipedia.org/wiki?curid=1523241", "title": "Diviacka pahorkatina", "text": "Diviacka pahorkatina\n\nDiviacka pahorkatina je geomorfologický podcelek Turčianské kotliny. \n\nLeží v její jižní části, ze západu, jihu i východu jí obklopují pohoří. Jediným městem na jejím území jsou Turčianske Teplice.\n\nPahorkatina zabírá převážnou část Horného Turca v širším okolí Turčianských Teplic. Zvláště v centrální části jen mírně zvlněnou krajinu odvodňuje řeka Turiec a její přítoky. Severním směrem pokračuje Turčianska kotlina podcelky Valčianska pahorkatina, Turčianske nivy a Mošovská pahorkatina. Věnec hor začíná na východě Velké Fatry podcelkem Bralná Fatra, nasledují na jihovýchode a jihu Kremnické vrchy s podcelky Flochovský chrbát a Kunešovská hornatina a na západě vystupuje pohorří Žiar s podcelky Horeňovo a Vyšehrad.\n\nVýchodní okraj území patří do ochranného pásma Národního parku Velká Fatra, vodní tok Turiec chrání stejnojmenná národní přírodní rezervace. Plošne menší jsou chráněné areály Žarnovica, Diviacke kruhy, Jazernické jazierko a Ivančinské močiare, stejně jako NPR Rakšianske rašelinisko.\n"}
{"id": "1523242", "url": "https://cs.wikipedia.org/wiki?curid=1523242", "title": "Tony Roberts", "text": "Tony Roberts\n\nTony Roberts (* 22. října 1939 Manhattan) je americký herec. Byl dlouholetým spolupracovníkem Woodyho Allena, hrál v jeho filmech \"Annie Hallová\" (1977), \"Vzpomínky na hvězdný prach\" (1980), \"Sex noci svatojánské\" (1982), \"Hana a její sestry\" (1986), \"Zlaté časy rádia\" (1987) a \"Sounds from a Town I Love\" (2001). Koncem šedesátých let s ním hrál v divadelní hře \"Play It Again, Sam\" a v roce 1972 také v její filmové adaptaci. Dále hrál například ve filmech \"Serpico\" (1973), \"Sladkých osmnáct\" (1988), \"Dvanáctiletí\" (2005) a \"Láska jako blázen\" (2014).\n\n"}
{"id": "1523246", "url": "https://cs.wikipedia.org/wiki?curid=1523246", "title": "Louise Lasser", "text": "Louise Lasser\n\nLouise Lasser (* 11. dubna 1939 New York) je americká herečka. Jejím otcem byl daňový expert S. Jay Lasser, autor série daňových průvodců \"Everyone's Income Tax Guide\". V letech 1966 až 1970 byla manželkou Woodyho Allena. Hrála v jeho filmech \"Seber prachy a zmiz\" (1969), \"Banáni\" (1971), \"\" (1971), \"Všechno, co jste kdy chtěli vědět o sexu (ale báli jste se zeptat)\" (1972) a \"Vzpomínky na hvězdný prach\" (1980) a její hlas se vyskytuje také v jeho filmu \"What's Up, Tiger Lily?\" (1966). Kromě samotného hraní se věnovala vyučování hereckých technik a vedla své vlastní herecké studio.\n\n"}
{"id": "1523250", "url": "https://cs.wikipedia.org/wiki?curid=1523250", "title": "František Směták", "text": "František Směták\n\nFrantišek Směták (1901 – 70. léta 20. století) byl nedostudovaný kněz a zvěrolékař, ambiciózní český fašista, za protektorátu pak náčelník štábu (hejtman) pražského křídla Svatoplukových gard (SG) a nebezpečný kolaborant. \n\nFrantišek Směták se narodil v roce 1901. Za první republiky vstoupil do Lidové strany. Za druhé republiky se stal členem Národní obce fašistické (NOF). Národní obec fašistickou opustil v únoru roku 1939 a následně vstoupil do fašistické a kolaborantské Vlajky. Vlajka disponovala elitními údernými složkami (paramilitantními oddíly) českých fašistů, které se nazývaly Svatoplukova garda (SG). Velitelskou pravomoc nad Svatoplukovými gardami vykonával nejprve ostravský fašista Arnošt Pořízka. (později od 10. února 1940 pak Jaroslav Čermák a od února roku 1941 Vojtěch Musil). V Praze byl ještě ustanoven hejtman Svatoplukových gard, kterým se stal právě František Směták. \n\nBěhem roku 1940 se František Směták spolu s Arnoštem Pořízkou pokusili převzít moc nad Svatoplukovými gardami. Ty tou dobou cvičily v Praze na Střeleckém ostrově a ve svém největším rozmachu měly asi 800 členů. \n\n\n\n\nPo výše uvedené roztržce v Myslíkově ulici byli i František Směták s Arnoštem Pořízkou vyloučeni z řad členů Svatoplukových gard. Ambiciózní František Směták si obratem založil vlastní organizaci, kterou nazval Svatoplukovy národní gardy. Tato organizace měla v době svého rozkvětu maximálně 30 členů, František Směták ji řídil ze svého bytu (na adrese Praha 2, Korunní 716/5 [německy: Kronenstrasse]), kde sídlil její „štáb“. Zpočátku František Směták se svými muži cvičil, ale posléze mu došly peníze a jeho Svatoplukova národní garda se ještě během roku 1941 (po necelém půl roce své existence) definitivně rozpadla.\nFrantišek Směták byl v roce 1945 zatčen. Angažoval se totiž nejen ve Svatoplukových gardách, ale byl i konfidentem gestapa (jako ostatně většina českých fašistů). Mimořádným lidovým soudem (MLS) byl odsouzen k sedmi letům odnětí svobody. Po změně režimu v únoru 1948 se František Směták rychle zorientoval a již ve výkonu trestu se stal přesvědčeným komunistou. Po odpykání trestu pracoval nejprve v Uhelných skladech a od roku 1954 jako veterinář v JZD. Zemřel v 70. letech 20. století.\n"}
{"id": "1523253", "url": "https://cs.wikipedia.org/wiki?curid=1523253", "title": "Srpen 2019", "text": "Srpen 2019\n\n\n"}
{"id": "1523259", "url": "https://cs.wikipedia.org/wiki?curid=1523259", "title": "Micheil Kadžaija", "text": "Micheil Kadžaija\n\nMicheil Kadžaija (* 21. července 1989 Cchaltubo) je gruzínský zápasník–klasik, který od roku 2017 reprezentuje Srbsko.\n\nZápasení se věnoval od 13 let v rodném Cchaltubo. Pod vedením Demura Kirtavy se později specializoval na řecko-římský styl. Vrcholově se připravoval v Tbilisi pod vedením Zazy Silagadzeho. V širším výběru gruzínské mužské reprezentace se pohyboval od roku 2010 ve váze do 96 kg po boku mladšího bratra Irakliho. V roce 2012 s bratrem prohráli nominaci na olympijské hry v Londýně se Soso Džabidzem. \n\nPo druhém neúspěchu v gruzínské olympijské nominaci v roce 2016 se v roce 2017 rozhodl přijmout nabídku Srbska – v rámci týmových soutěží hostoval po Evropě v různých klubech ve Francii (CPB Besançon) v německé bundeslize a také ve vojvodinském Zrenjaninu, kde ho oslovil s nabídkou na reprezentaci srbský předseda svazu Željko Trajković. Gruzinští představitelé mu v odchodu nebránili a vyhnul se tak nepřijemnému dvouletému čekaní na start za novou zemi. V roce 2019 se třetím místem na mistrovství světa v Nursultanu (Astaně) kvalifikoval na olympijské hry v Tokiu.\n\n\n"}
{"id": "1523262", "url": "https://cs.wikipedia.org/wiki?curid=1523262", "title": "AFC Door Wilskracht Sterk", "text": "AFC Door Wilskracht Sterk\n\nAmsterdamsche Football Club Door Wilskracht Sterk (Amsterdamský fotbalový klub Silní díky odhodlání), zkráceně AFC DWS, Door Wilskracht Sterk nebo DWS, je nizozemský fotbalový klub sídlící v Amsterdamu. 1× byl mistrem Nizozemska. V současnosti hraje v nižších soutěžích.\n\nBarvami jsou modrá a černá.\n\nKlub byl založen v roce 1907 pod názvem Fortuna, který byl záhy změněn na Hercules. Tým hrál v modro-bílých dresech.\n\nV roce 1909 se název změnil na Door Wilskracht Sterk a dresy se změnily na modro-černé.\n\nV roce 1954 klub vstoupil do profesionálního fotbalu a hrál na Olympijském stadionu. V roce 1963 se po sestupu tým hned vrátil do 1. ligy a jako nováček ji hned v roce 1964 vyhrál. To bylo naposledy, co nizozemskou ligu vyhrál klub, který nemá červeno-bílé dresy (protože je mají Ajax, AZ, Feyenoord, PSV i Twente). V roce 1965 hráli čtvrtfinále PMEZ.\n\nV roce 1972 se DWS sloučil s Blauw-Wit Amsterdam, aby vznikl FC Amsterdam. S ním se v roce 1973 sloučil ještě AVV De Volewijckers. DWS pokračoval jako amatérský klub.\n\n\n"}
{"id": "1523265", "url": "https://cs.wikipedia.org/wiki?curid=1523265", "title": "T’N’T", "text": "T’N’T\n\nT'N'T je pražská hudební dvojice. Zpočátku šlo o experiment dvou zpěváků, kteří se za doprovodu akustické kytary nebojí putovat napříč žánry - zejména folkem, blues a gospelem s odkazy na pop 60. let, rock'n'roll, rhythm and blues ale i třeba bluegrassovou hudbu.\n\nTereza a Tomáš společně vystupují od července 2003 po pražských klubech - Balbínova poetická hospůdka, Salmovská literární kavárna, Rybanaruby, Podsklepeno či Globe. Od té doby odzpívali řadu koncertů nejen v Praze, ale i v Liberci, Řevnicích, Čáslavi, Brně a dalších městech. Třikrát se probojovali z konkursu Zahrady na stejnojmenný festival v Náměšti na Hané (2004, 2005, 2006). Z finále soutěže v roce 2004 si odnesli pomyslnou bramborovou medaili za čtvrté místo. Probojovali se také do finále pražské soutěže Notování pod Vyšehradem v roce 2005. Mimo Zahradu se objevili také na řadě dalších letních festivalů - Folková růže v Jindřichově Hradci, Valdštejnské slavnosti ve Frýdlantu, Slunovrat v Pardubicích, Setkání na Konopišti. Několikrát se zúčastnili i benefičních vystoupení a nezapomenutelným zážitkem pro skupinu byl recitál ve věznici v Jiřicích.\n\nV říjnu a prosinci 2003 natočili průřez svého repertoáru na své první demo CD. Od té doby každým rokem zachytili demo verze jejich nových skladeb pro potřeby pořadatelů.\n\nV současné době tvoří většinu písní T'N'T na koncertech skladby, které vznikly buď přímo pro skupinu nebo s autorským přispěním Terezy Bečičkové a Tomáše Ludvíčka. Doplňuje je řada gospelů, písně irského písničkáře Donovana a občas i přepracované popové melodie zejména z 60. let - mezi nimi i několik duetů o lásce. Projekt autorsky podpořil hudební skladatel Jiří Kadeřábek. Jeho skladby Jak vraný kůň, Motouz a Stíny zařazujeme na většinu vystoupení. Pod skladbami dua T'N'T jsou podepsáni také Milena Jakoubková, Michal Koudelka, Ondřej Vozár, Jindra Škrna, Jan Krůta nebo Karel Vágner.\n\nSkupina vystupuje také na svatebních obřadech s písněmi o lásce. V současnosti nemá žádná pravidelné místa pro setkávání s naším publikem, o to je to vždy pestřejší. K pestrosti přispívají i zajímaví hosté - pozvání na koncert v minulosti přijali Jiří Suchý, Jan Krůta, Jiří Žáček, Irena Budweiserová, Karel Vágner, Václav Dušek nebo Martha Elefteriadu. V poslední době si skupina zve hlavně hudební přátele. Od léta 2006 k doprovodu písniček kromě kytary a perkusí využíváme také [[mandolína|mandolíny]. \nV říjnu 2018 skupina natočila ve studiu ZZ Records 13 [[spirituál (hudba)|spirituálů]] a [[gospel]]ů.\n\n\n\n[[Kategorie:České hudební skupiny]]"}
{"id": "1523268", "url": "https://cs.wikipedia.org/wiki?curid=1523268", "title": "Otakar Bittmann", "text": "Otakar Bittmann\n\nOtakar Bittman (27. května 1891 Kamenice – 13. září 1945 Olomouc) byl český gynekolog a porodník. Patřil také k prvním českým automobilovým závodníkům.\n\nVystudoval gymnázium v Benešově. V roce 1915 dokončil studia na pražské lékařské fakultě. Během 1. světové války získal praxi ve frontových lazaretech v Srbsku a Rusku. Zdravotní dovolenou v roce 1917 strávil na gynekologické klinice ve Vídni u prof. Ernsta Wertheima. \n\nRoku 1918 začal pracovat na pražské klinice Václava Rubešky, následujícího roku začal také učit na Státní babické škole v Praze. Od roku 1921 působil na gynekologicko-porodnické klinice LF MU, později už jako soukromý docent (1923). V roce 1924 se odjel učit na kliniky do Itálie. Od roku 1933 byl primářem a přednostou gynekologicko-porodnického oddělení zemských ústavů v Olomouci, následujícího roku se stal mimořádným profesorem porodnictví a gynekologie. Od roku 1943 zde zřídil školu pro porodní asistentky. Začal také vydávat časopis Periodica Olomucenses.\n\nBěhem 2. světové války pomáhal odbojářům a byl v kontaktu s partyzánskými oddíly Jermak a Žižkovy zbraně. Zachránil řadu žen před nuceným pracovním nasazením, židovské ženy před transporty smrti do koncentračních táborů. Ačkoli byly zdravé, v případě potřeby je hospitalizoval.\n\nDne 24. července 1945 byl zatčen a nařčen z kolaborace s fašisty - mezi jeho klientkami byly i prominentní Němky. Patřil také do okruhu lidí kolem olomouckého advokáta Leopolda Pospíšila (rovněž obviněného z kolaborace), který byl v hledáčku olomouckých komunistických politiků Jury Sosnara a Otto Rýznara Kanta. Bittmann byl téměř měsíc bez vysvětlení a vyšetřování vězněn a přes protesty svých kolegů suspendován. Zemřel na srdeční selhání krátce po propuštění 13. září 1945. \n\nV roce 1948 mu ministr národní obrany generál Ludvík Svoboda vyslovil dík a uznání „za záslužnou spoluúčast a podporu partyzánskému hnutí“.\n\nDne 8. května 1918 se oženil s Viktorií Honsovou. Manželé Bittmannovi měli dvě děti, syn Otakar Bittmann ml. (*1920) byl též lékař – chirurg.\n\nBittmann závodil od května 1928. Již téhož roku při závodě Okruh pod Pradědem třikrát v plné rychlosti vyletěl z trati, když se nechtěl smířit se snadným vítězstvím ve své kategorii poté, co všichni jeho soupeři odpadli. Pustil se tak do souboje se silnějšími vozy z vyšší kategorie. Účastnil se také Velké ceny Německa v červenci 1928, při které zemřel Čeněk Junek. \n\nDne 28. září 1930 startoval na Masarykově okruhu v Brně. Po doplnění paliva začal jeho vůz Bugatti hořet - jiskra z karburátoru pravděpodobně zapálila benzín, kterým byla politá zadní část auta, a oheň se pak dostal i do nádrže. Bittmannovi se podařilo z vozu vyskočit. Svou závodní kariéru pak ale ukončil.\n"}
{"id": "1523269", "url": "https://cs.wikipedia.org/wiki?curid=1523269", "title": "Guillermo Rigondeaux", "text": "Guillermo Rigondeaux\n\nGuillermo Rigondeaux Ortiz (* 30. září 1980 Santiago de Cuba) je kubánský boxer bantamové a pérové váhy, známý pod přezdívkou „Šakal“.\nJako amatér vyhrál 243 ze 247 zápasů, do nichž nastoupil. Je dvojnásobným olympijským vítězem z let 2000 a 2004, vyhrál mistrovství světa amatérů v boxu 2001 a 2005, Panamerické hry 2003 a Světový pohár v boxu 2002, 2005 a 2006.\n\nV roce 2007 opustili Rigondeaux a jeho týmový kolega Erislandy Lara kubánskou výpravu na Panamerických hrách v Rio de Janeiro, byli však zadrženi brazilskou policií kvůli propadlým vízům a odesláni na Kubu. Podle verze případu uvedené v kubánských médiích se skrývali kvůli porušení životosprávy, ale pak se přihlásili policii a dobrovolně se vrátili do vlasti. Byli potrestáni vyřazením z reprezentace.\n\nV roce 2008 Rigondeaux emigroval z Kuby na pašeráckém člunu a podepsal profesionální smlouvu s firmou Arena Boxing. Stal se v roce 2012 mistrem světa organizace World Boxing Association a v roce 2013 podle The Ring a World Boxing Organization. Jeho bilance v profesionálním ringu je devatenáct vítězství a jedna porážka. \n\n"}
{"id": "1523272", "url": "https://cs.wikipedia.org/wiki?curid=1523272", "title": "Arnošt ze Zwiefaltenu", "text": "Arnošt ze Zwiefaltenu\n\nArnošt ze Zwiefaltenu nebo též Ernest ze Zwiefaltenu († 7. října 1147 nebo 1148 Mekka) byl opat, mučedník a světec katolické církve, uznávaný jako světec bez formální kanonizace, jehož kult nebyl nikdy oficiálně schválen.\n\nPocházel z rodiny von Steusslingů. Stal se pátým opatem kláštera v Zwiefaltenu v jižním Německu, asi 45 km jihozápadně od Ulmu. O jeho tamní činnosti není mnoho známo. Po pěti letech rezignoval na opatský úřad, aby se mohl zúčastnit druhé křížové výpravy, společně s biskupem Ottonem z Freisingu. Podle díla \"Passio\", uspořádaného na konci 12. století, byl zajat emírem krále Presy a spolu se 400 dalšími vězni přiveden do Mekky. Když se odmítl obrátit na islám, zemřel mučednickou smrtí rukama Saracénů, kteří mu v Mekce vytrhli vnitřnosti.\n\nÚcta k Arnoštovi (Ernestu) ze Zwiefalten se vyvinula bezprostředně po jeho smrti. Jeho liturgická památka se v katolické církvi se slaví 7. října.\n\nV ikonografii se svatý Arnošt zobrazuje jako benediktin s kolovratem, na kterém byly vytrženy jeho vnitřnosti.\n\n"}
{"id": "1523274", "url": "https://cs.wikipedia.org/wiki?curid=1523274", "title": "Mamakanská přehradní nádrž", "text": "Mamakanská přehradní nádrž\n\nMamakanská přehradní nádrž (rusky \"Мамаканское водохранилище\") je přehradní nádrž na řece Mamakan v povodí Leny na území Irkutské oblasti v Rusku. Byla vytvořena vzdutím řeky hrází Mamakanské vodní elektrárny. \n\nPravostranné přítoky Vitimu disponují v zimě průtokem o hodnotě přes desetinu průtoku průměrného. Tím se liší od ostatních sibiřských řek a poskytují tak vodní energetice dostatek vody pro zimní provoz i při menším užitkovém objemu nádrže. Průměrný průtok řeky Mamakan činí v ústí 180 m/s a průměrné březnové minimum se pohybuje kolem hodnoty 20 m/s. Prudká povodňová vlna z odtávání sněhové pokrývky může být zachycena pouze při poměru užitečného objemu přehradní nádrže a celkového odtoku 1:1. Soutěska nad ústím řeky do Vitimu byla vhodná pro stavbu gravitační betonové hráze, ale přehradní jezero při prudkém spádu řeky v úzkém údolí vytvořilo užitečný objem v poměru 1:30 k celoročnímu odtoku.  Na konci vzdutí Mamakanské nádrže se údolí Mamakanu nachází v plochém reliéfu, kde by řeka mohla i při malém vzdutí vytvořit nádrž o potřebném objemu. Podle plánu z roku 1958 byla součástí vodního díla i malá vodní elektrárna s doprovodným výkonovým, ale zásadním regulačním efektem. Stavba této přehrady byla však pro nedostatek finančních prostředků zastavena.\n\nMamaknská přehradní nádrž vytváří v nadmořské výšce 289 m vodní plochu necelých 11 km.  Běžná šířka se pohybuje v rozmezí 200 – 500 m, střední hloubka je 18 m. Plocha povodí v místě hráze činí 9 300 km. Příčný profil údolí je výrazně asymetrický s prudkými skalnatými svahy navazujícími přes vodní hladinu na plochou krajinu.\n\nPřehradní nádrž se začala napouštět v roce 1961 a plné kóty dosáhla po zkouškách hydragregátů v roce 1963. Bylo zatopeno 533 ha zemědělské půdy, převážně luk.\n\nHlavním přínosem přehradního jezera je vytvoření spádu 45 m pro výkon Mamakanské vodní elektrárny. Malý užitečný objem 0,1 km elektrárnu odkazuje bez dostavení pomocné nádrže na přímou závislost na přírodním chodu průtoků.\n\nPřehradní těleso je zábranou pro migraci lososovitých ryb a výskyt nelmy severní je tak v řece Vitim ochuzen o příspěvek z mamakanských trdlišť. Nemigrující lososovité ryby jako hlavatka sibiřská, lipan či lenok sibiřský nacházejí vhodné životní podmínky pouze na přirozeném toku nad vzdutím nádrže. Stejně jako ostatní sibiřské přehradní nádrže poskytuje Mamakanská nádrž vhodné podmínky pro mníka jednovousého, štiku obecnou a štiku amurskou. \n\n"}
{"id": "1523276", "url": "https://cs.wikipedia.org/wiki?curid=1523276", "title": "Hoplitosaurus", "text": "Hoplitosaurus\n\nHoplitosaurus (\"ještěr - hoplíta\") byl rod \"obrněného\" tyreoforního dinosaura z čeledi Nodosauridae, žijícího na území současné Jižní Dakoty (USA) v období spodní křídy (věk barrem, asi před 130 miliony let).\n\nFosilní pozůstatky tohoto dinosaura byly poprvé objeveny v roce 1898 Nelsonem H. Dartonem v sedimentech souvrství Lakota nedaleko stanice Buffalo Gap v okrese Custer (Jižní Dakota). V roce 1901 exemplář (holotyp s označením \"USNM 4752\") zkoumal přírodovědec Frederic Augustus Lucas, který nejdříve přisoudil fosilie rodu \"Stegosaurus\" (jako nový druh \"S. marshi\"). O rok později však změnil názor a stanovil nové vědecké rodové jméno \"Omosaurus\" a následně \"Hoplitosaurus\". Později někteří paleontologové synonymizovali hoplitosaura s blízce příbuzným rodem \"Polacanthus\", v současnosti však převažuje názor, že se jedná o samostatný rod nodosauridního ankylosaura.\n\nByl to zhruba 4 až 4,5 metrů dlouhý a kolem 1,5 tuny vážící býložravý dinosaurus. V nejvyšším bodě hřbetu měřil zhruba 1,2 metru, což odpovídá délce jeho stehenní kosti (49,5 cm). Jako ostatní nodosauridi byl chráněn výrazným tělesným pancířem z osteodermů a bodců, kráčel po všech čtyřech a byl relativně těžkopádným stádním býložravcem.\n\n\n"}
{"id": "1523277", "url": "https://cs.wikipedia.org/wiki?curid=1523277", "title": "Jan Jurka", "text": "Jan Jurka\n\nJan Jurka (* 1. srpna 1947) je bývalý český hokejový brankář. \n\nV československé lize chytal za TJ ZKL Brno, Duklu Jihlava a TJ Gottwaldov. V roce 1967 vyhrál s Duklou Jihlava hokejovou ligu. V nižších soutěžích chytal i za TJ Spartak KPS Ingstav Brno, TJ Moravia DS Olomouc a VTJ Dukla Hodonín.\n\n"}
{"id": "1523289", "url": "https://cs.wikipedia.org/wiki?curid=1523289", "title": "Mistr Madony ze Žebráku", "text": "Mistr Madony ze Žebráku\n\nMistr Madony ze Žebráku, v literatuře též označován jako Mistr Žebrácké madony, byl anonymní řezbář, činný koncem 14. století v Praze. Patří k sochařům, kteří svým dílem předznamenali vznik krásného slohu. Tzv. \"Žebrácký mistr\", zvaný též Mistr Oplakávání Krista ze Žebráku, byl pozdně gotický sochař, který působil až v první třetině 16. století.\nUšlechtilost a klid jeho postav, rytmická skladba drapériových motivů a lyrický výraz idealizovaných tváří ho řadí do blízkosti nejvýznamnějšího malíře krásného slohu - Mistra Třeboňského oltáře. S jeho dílem počal obrat v malířství, kdy se dokonalost provedení stala samostatnou estetickou hodnotou a požadavkem. Mistr Madony ze Žebráku patrně tvořil pod přímým vlivem tohoto malíře a možná s ním byl i v přímém kontaktu, když oba pracovali na výzdobě augustiniánského kostela sv. Jiljí v Třeboni. Řezba jeho soch je v uvolnění pohybu těla i drapérie pojata až neplasticky a zdá se být spíše dílem malíře než sochaře.\n\nV díle Mistra Žebrácké madony doznívá vznešená vážnost předchozí epochy 14. století a zároveň se projevuje zřetelný odklon k lyrizaci a změkčení psychického obsahu k jakési pasivní a melancholické odevzdanosti. Tato podřízenost silám, které jsou mimo člověka, je charakteristická pro regotizační proces, který se odehrával v závěru 14. století.\n\n"}
{"id": "1523290", "url": "https://cs.wikipedia.org/wiki?curid=1523290", "title": "Horacio Troche", "text": "Horacio Troche\n\nHoracio Troche (4. února 1935 Nueva Helvecia – 14. července 2014 Morelia) byl uruguayský fotbalista, obránce.\n\nHrál za týmy Nacional Montevideo, CA Huracán, CA River Plate, CA Cerro, CA Peñarol, Alemannia Aachen, Bonner SC a SV Beuel 06. V Poháru osvoboditelů nastoupil v 7 utkáních. \n\nZa reprezentaci Uruguaye nastoupil v letech 1959–1966 ve 28 utkáních. Startoval na Mistrovství světa ve fotbale 1962 a 1966, na mistrovství světa nastoupil v 7 utkáních. Na mistrovství světa 1966 byl kapitánem reprezentace Uruguaye.\n\nTrénoval mexické kluby CD Guadalajara, San Isidro Laguna, Tampico Madero FC a Deportivo Irapuato.\n\n"}
{"id": "1523293", "url": "https://cs.wikipedia.org/wiki?curid=1523293", "title": "Kvina", "text": "Kvina\n\nKvina je řeka protékající norským krajem Agder. Pramení v pohoří Setesdalsheiene v nadmořské výšce 1418 metrů a vlévá se do mořského zálivu Fedafjorden nedaleko Liknesu. Je dlouhá 151 km a její povodí má rozlohu 1445 km², průtok má 32 m³/s. Největším přítokem je Litleåna. Podle řeky je pojmenována obec Kvinesdal\n\nŘeka je známá bohatstvím ryb, v roce 2014 se zde vylovilo 1,02 tun lososů. Je také využívána k výrobě elektrické energie, firma Sira-Kvina Kraftselskap provozuje na řekách Kvina a Sira sedm hydroelektráren. \n"}
{"id": "1523295", "url": "https://cs.wikipedia.org/wiki?curid=1523295", "title": "David Ausubel", "text": "David Ausubel\n\nDavid Paul Ausubel (25. října 1918 New York – 9. července 2008 New York) byl americký psycholog. Významně přispěl v oblasti pedagogické psychologie, kognitivní psychologie a výuky přírodovědného vzdělávání.\n\nNarodil se 25. října 1918 a vyrostl v Brooklynu v New Yorku. Byl synovcem židovského historika Nathana Ausubela. \n\nV roce 1939 dokončil Pensylvánskou univerzitu, kde získal bakalářský titul z psychologie. Následně v roce 1943 absolvoval lékařskou fakultu na Middlesex univerzitě. Zde se účastnil stáže v nemocnici Gouverneour v New Yorku. Po vojenské službě získal v roce 1950 titul MA. a Ph.D. z vývojové psychologie na Kolumbijské univerzitě. Učil na několika školách. \n\nOd roku 1973 se Ausubel věnoval psychiatrické praxi. V tomto období vydal mnoho knih i článků v psychiatrických a psychologických časopisech. V roce 1976 získal cenu Thorndike Award od Americké psychologické asociace za „Významné psychologické přispění v oblasti vzdělání“. \n\nV roce 1994, ve věku 75 let, se Ausubel začal věnovat psaní na plný úvazek. Vydal celkem čtyři knihy:\n\n\nZemřel 9. července 2008.\n\nAusubel byl ovliněn myšlenkami Jeana Piageta. Především se soustředil na způsob vysvětlení, jak lidé získávají vědomosti. Ve svojí teorii se zaměřuje na asimilaci nových pojmů a vztahů do již existujících struktur v našem myšlení. \n\nV rámci svojí teorie dělí Ausubel učení na smysluplné a memorování. Smysluplné učení je založené na metodě, kdy student pomocí vhodně vybraného materiálu přiřadí nové informace k těm, které již zná. Díky tomu se usnadní proces zapamatování a navíc dojde k hlubšímu pochopení souvislostí. Tento styl učení by měl být upřednosťnován na vyšším stupni vzdělání. Na principu smysluplného učení fungují pojmové mapy.\n\nMemorování nebo také učení se nazpaměť je naopak založené na opakování nesouvisejích pojmů a vztahů. Poznání je pouze povrchové bez hlubšího pochopení souvislostí.\n"}
{"id": "1523310", "url": "https://cs.wikipedia.org/wiki?curid=1523310", "title": "Haagsche VV", "text": "Haagsche VV\n\nHaagsche Voetbal Vereeniging (Haagský fotbalový klub), zkráceně Haagsche VV či HVV, je nizozemský fotbalový klub sídlící v Haagu. Je součástí Koninklijke Haagsche Cricket en Voetbal Vereeniging (Královský haagský kriketový a fotbalový klub), zkráceně Kon. HC&VV, který provozuje i kriket, squash, tenis a judo.\n\nTým se před 1. světovou válkou stal 10× mistrem Nizozemska.\n\nBarvami jsou žlutá a černá.\n\nFotbalový klub byl založen v roce 1883. Do té doby byl jen Haagsche Cricket Club (HCC, nejúspěšnější kriketový klub v zemi) založený roku 1878. Roku 1978, při příležitosti 100. výročí, královna Juliana udělala z klubu klub královský, takže od té doby má v názvu Koninklijke (královský): Koninklijke Haagsche Cricket en Voetbal Vereeniging.\n\nTým hraje od roku 1898 na stadionu De Diepput s kapacitou 1200 míst.\n\nPřed 1. světovou válkou se tým stal 10× mistrem Nizozemska. 2 hráči týmu získali bronz na OH 1912. Potom byl tým v rámci Haagu zastíněn týmy HBS a ADO. Naposledy hrál 1. ligu v roce 1932.\n\n"}
{"id": "1523314", "url": "https://cs.wikipedia.org/wiki?curid=1523314", "title": "Zikmund Keglevič", "text": "Zikmund Keglevič\n\nHrabě Zikmund Keglevič ( \"Keglevich Zsigmond\", 7. května 1732, Turňa nad Bodvou – 19. prosince 1805, Trnava) byl uherský teolog, titulární biskup makarijský a arciprobošt.\n\nNarodil se jako syn hraběte Josefa Kegleviče, nejvyššího išpána a vrchního strážce. V roce 1749 byl přijat jako novic v Ostřihomi. Studoval filosofii v Trnavě, od 30. prosince 1752 na římském Collegium Germanicum et Hungaricum, kde v roce 1755 získal titul doktora teologie. Zpět do vlasti se vrátil 10. září 1755 jako kněz. Po několika úřednických funkcích se roce 1759 stal kanovníkem v Bratislavě a od 19. dubna 1760 v Ostřihomi. Od 3. května 1762 byl proboštem u svatého Štěpána, 19. dubna 1764 byl jmenován titulárním makarijským biskupem a 30. dubna 1766 proboštem ostřihomským. Po rekonstrukci Trnavské univerzity, kde vedl fakultu práv, byl 12. prosince 1769 zvolen rektorem a v této funkci setrval do roku 1771.\n\n\nRukopis v ostřihomské arcidiecézní knihovně: Tractatus de incarnatione. Actibus humanis Romae, 4 díly po 2 svazcích.\n"}
{"id": "1523318", "url": "https://cs.wikipedia.org/wiki?curid=1523318", "title": "Podivná pohostinnost", "text": "Podivná pohostinnost\n\nPodivná pohostinnost (v anglickém originále \"The Comfort of Strangers\") je britsko-italský film z roku 1990, který natočil režisér Paul Schrader. Autorem scénáře, který je adaptací románu \"Cizinci ve městě\" (1981) od Iana McEwana, je Harold Pinter. Hlavní role ve filmu ztvárnili Rupert Everett, Natasha Richardson Christopher Walken a Helen Mirrenová. Hudbu složil Angelo Badalamenti. Film pojednává o anglickém páru na dovolené v Benátkách, kde potkají muže jménem Robert (majitel baru) a později i jeho manželku. Později se ukáže, že Robert anglický pár již delší dobu sledoval.\n\n"}
{"id": "1523321", "url": "https://cs.wikipedia.org/wiki?curid=1523321", "title": "Václav Slavíček", "text": "Václav Slavíček\n\nVáclav Slavíček († 15. září 1981) byl český římskokatolický duchovní královéhradecké diecéze. V roce 1950 byl zatažen do vyšetřování tzv. Číhošťského zázraku, což byla událost, která zásadním způsobem ovlivnila celý zbytek jeho života. Patří vedle Josefa Toufara k dalším obětem komunistického pronásledování katolické církve v souvislosti s číhošťskými událostmi, na rozdíl od Toufara však není příliš znám.\n\nVáclav Slavíček byl knězem královéhradecké diecéze a před rokem 1950 působil jako děkan v Ledči nad Sázavou. V prosinci 1949 se naň obrátil s prosbou o radu jeho vrstevník, s nímž udržoval přátelské kontakty, číhošťský administrátor, R.D. Josef Toufar. V Číhošti krátce předtím došlo k záhadným událostem (známým později jako Číhošťský zázrak), s jejichž interpretací si Toufar sám nevěděl rady. Děkan Slavíček mu poskytl rady ohledně dalšího postupu. Když byl zanedlouho Toufar unesen z číhošťské fary a obviněn z inscenace zázraku, byl téměř současně s ním zatčen i Václav Slavíček. Ten se spolu s Toufarem dostal do vyšetřovací vazby ve Valdicích, kde byli následně oba mučeni a vyslýcháni skupinou vyšetřovatelů pod vedením Ladislava Máchy. Zatímco Toufar Máchovy sadistické metody nevydržel a zemřel na následky mučení, Václav Slavíček mučení přežil (zřejmě i díky tomu, že na něj uplatněné \"metody\" byly přece jen poněkud jiné, než ty, kterými byl utýrán Toufar). Slavíčkovi byla ve vazbě podávána psychofarmaka a drogy, které vážně poškodily jeho nervovou soustavu. Ve vězení propadal záchvatům agrese, při kterých řval a demoloval zařízení své cely. Nakonec byl v roce 1951 z vazby propuštěn, aniž by vůči němu bylo vzneseno obvinění. Byl odvezen zpět na ledečské děkanství, záhy se však zhroutil a musel být převezen na psychiatrii do Havlíčkova Brodu. Po téměř dvouletém léčení byl propuštěn a záhy mu byl umožněn i návrat do duchovní správy. Byl jmenován farářem na venkovské farnosti v Havlíčkově Borové, kde následně působil do konce svého života. Z následků pobytu ve vyšetřovací vazbě se nicméně již nikdy zcela nevzpamatoval. Zemřel 15. září 1981 a byl pohřben do kněžské hrobky na borovském hřbitově.\n\n"}
{"id": "1523323", "url": "https://cs.wikipedia.org/wiki?curid=1523323", "title": "Marshall Brickman", "text": "Marshall Brickman\n\nMarshall Brickman (* 25. srpna 1939) je americký scenárista.\n\nNarodil se do americké židovské rodiny v Riu de Janeiru. V letech 1962 až 1965 byl členem vokální skupiny The Tarriers a později krátce působil v kapele The New Journeymen. Poté působil jako scenárista pro televizní pořady, například \"Candid Camera\" a \"The Tonight Show\". V té době se seznámil s Woodym Allenem, s nímž později spolupracoval na čtyřech filmových scénářích – \"Spáč\" (1973), \"Annie Hallová\" (1977), \"Manhattan\" (1979) a \"Tajemná vražda na Manhattanu\" (1993). Dále napsal scénáře k filmům \"Vražedné hry\" (1986), \"Křižovatka\" (1994) a \"Jersey Boys\" (2014). Poslední jmenovaný byl natočen podle stejnojmenné knihy, kterou rovněž napsal Brickman.\n\n"}
{"id": "1523328", "url": "https://cs.wikipedia.org/wiki?curid=1523328", "title": "Lenok sibiřský", "text": "Lenok sibiřský\n\nLenok sibiřský (\"Brachymystax lenok\") je lososovitá ryba žijící v Severní Asii v řekách úmoří Severního ledového a Tichého oceánu.\nZpůsobem života se lenok podobá potoční formě pstruha obecného (Salmo trutta fario), vzhledem i velikostí jeho jezerní formě (Salmo trutta lacustris). Mladí jedinci se živí larvami vodního hmyzu, větší ryby malými rybkami a obojživelníky. Běžně dosahuje délky 50 cm, největší délka byla zjištěna 70 cm při hmotnosti 8 kg.\n\nPodobně jako pstruh potoční obývá studené, proudné a dobře prokysličené vody. V Evropě pstruh takové podmínky nachází v potocích a horských řekách. Lenok v Severní Asii je nachází celoplošně ve velkých nížinných řekách, protože potoky na většině oblasti jeho výskytu zamrzají do dna. Trdliště proto nemůže vyhledávat v potocích, ale pod prahy větších řek.\n\nTření probíhá po odchodu ledů v hloubce do 1,5 m. V době tření ryby obojího pohlaví zčervenají. Počet jiker o značné velikosti bývá v řádu stovek kusů. Potěr se líhne koncem léta a růst lenoka je pomalý. Dožívá se věku přes 15 let. V mládí se vyskytuje v menších hejnech, staří jedinci žijí samotářsky.\n\nLenok je příležitostným a ceněným úlovkem při průmyslovém rybolovu. Na revírech sportovního rybolovu se často vyskytuje v podřadné roli při lovu mnohem větší hlavatky sibiřské. Je považován za ohrožený druh.\n\n\n"}
{"id": "1523331", "url": "https://cs.wikipedia.org/wiki?curid=1523331", "title": "Tom Dumont", "text": "Tom Dumont\n\nThomas Martin Dumont (* 11. ledna 1968) je americký kytarista a producent. Dumont je členem ska kapely No Doubt. Během přestávky kapely začal Invincible Overlord jako svůj vedlejší projekt. Kapela vydala pouze jediné album s názvem \"The Living Album\". Jako producent se podílel například na albu \"Songs We Sing\" (2005) od Matta Costy. Hraje převážně na kytary značky Hamer Guitars. Dumont byl ovlivněn heavymetalovými kapelami jako Iron Maiden, Judas Priest a Kiss.\n"}
{"id": "1523335", "url": "https://cs.wikipedia.org/wiki?curid=1523335", "title": "August Hückel", "text": "August Hückel\n\nAugust (Augustin) Hückel (17. června 1838 Nový Jičín – 5. srpna 1917 Nový Jičín) byl rakouský podnikatel a průmyslník. Spolu s mladšími bratry provozoval v Novém Jičíně firmu \"J. Hückel's Söhne\", která byla na přelomu 19. a 20. století největším výrobcem klobouků v Rakousku-Uhersku. Angažoval se ve veřejném životě Nového Jičína, kde byl téměř čtyřicet let členem městského zastupitelstva, proslul také jako mecenáš umění. Firma byla v roce 1945 znárodněna a výrobu převzal státní podnik Tonak.\n\nPocházel z podnikatelské rodiny původem z Würzburgu, od 18. století usazené ve Fulneku. Jeho otec Johann Hückel (1814–1880) založil v Novém Jičíně první továrnu na výrobu klobouků. August byl jako tovaryš vyslán na zkušenou a v letech 1854–1859 získával praxi v Německu nebo v Paříži. Po návratu vstoupil do otcovy továrny jako společník a brzy začal zasahovat do chodu podniku. V roce 1868 převzal spolu s bratry vedení firmy, otec Johann ale až do smrti působil jako odborný poradce. Od 1.1. 1869 nesla firma název \"J. Hückel's Söhne\". August Hückel mimo jiné v roce 1868 založil nemocenskou pokladnu, nechal také stavět domy pro zaměstnance a v roce 1874 došlo k rozšíření továrny. Bratři Hückelové usilovali o prosazení na zahraničních trzích, což se podařilo především v období prusko-francouzské války v roce 1870, kdy začali dodávat své výrobky do oblastí, v nichž dosud dominovaly německé a francouzské firmy. V této souvislosti také začali jako první v Rakousku-Uhersku vyrábět filc, který dosud dováželi, a spojili tak přípravu materiálu a vlastní výrobu klobouků. Firma získala několik medailí na světových výstavách (Vídeň, Filadelfie, Paříž, Chicago). Před první světovou válkou zaměstnávali bratři Hückelové 3000 dělníků a jejich klobouky se prodávaly po celém světě. \n\nJako úspěšný továrník patřil k významným osobnostem Nového Jičína a čtyřicet let byl členem městského zastupitelstva (1870–1909). Za zásluhy obdržel Řád železné koruny a v roce 1910 získal čestné občanství v Novém Jičíně. Proslul jako mecenáš umění a soustředil bohaté umělecké sbírky, soukromými zakázkami navíc dával prostor regionálním umělcům. Věnoval se také spolkové činnosti, stejně jako jeho manželka Angela, rozená Hoschová (1848–1914), dcera haličského velkostatkáře Ferdinanda Hosche. V závěru života představoval jeho majetek hodnotu přes čtyři a půl miliónu rakouských korun. Podíly v rodinné firmě v hodnotě přes tři milióny korun předal již v roce 1908 svým synům Hugovi, Augustovi a Fritzovi, dcera Stephanie obdržela dům ve Vídni. \n\nSpolu s mladším bratrem Johannem (1843–1917) nechali postavit rodinné vily v dnešní Revoluční ulici nad továrnou (1880–1882). Jedná se o zrcadlově proti sobě stojící rezidence podle projektu architekta Otto Thienemanna. Obě vily byly dostatečně prostorné, aby v nich později mohli bydlet i jejich potomci s rodinami. To také vysvětluje počet personálu v Augustově vile před první světovou válkou (celkem 17 zaměstnanců). Kromě toho August Hückel nechal postavit pětipatrový dům (1881–1882) v centru Vídně (nároží ulic Salzgries a Heinrichsgasse), který měl sloužit jako obchodní a obytný dům (dnes funguje jako penzion). \n\nV roce 2019 byla před továrnou Tonak odhalena kopie jeho busty (ztracený originál se zde nacházel od roku 1933). \n\n\n\n"}
{"id": "1523336", "url": "https://cs.wikipedia.org/wiki?curid=1523336", "title": "Karel Gotthard Schaffgotsch", "text": "Karel Gotthard Schaffgotsch\n\nKarel Gotthard hrabě Schaffgotsch (\"Karel Gotthard říšský hrabě ze Schaffgotsche, svobodný pán z Kynastu a Greiffensteinu / Karl Gotthard Graf von Schaffgotsch, Freiherr zu Kynast und Greiffenstein\") (27. července 1706 – 18. prosince 1780) byl slezský šlechtic z rodu Schaffgotschů. Vlastnil rozsáhlý majetek v Dolním Slezsku na polské straně Krkonoš s hradem Kynast, do jeho vlastnictví patřila i Sněžka. Za vlády Marie Terezie zastával několik desetiletí vysoké úřady ve správě Českého království, naposledy byl nejvyšším hofmistrem (1767–1780). Jeho mladší bratr Filip Gotthard Schaffgotsch byl dlouholetým biskupem ve Vratislavi. \n\nPocházel ze slezské rodové větve starobylého šlechtického rodu Schaffgotschů, narodil se jako druhorozený syn hraběte Jana Antonína Schaffgotsche (1675–1742) a jeho první manželky Marie Františky Serényiové (1679–1707), po matce byl mimo jiné synovcem významného dvořana Karla Antonína Serényiho (1681–1746). Studoval práva na Univerzitě Karlově, po otci zdědil majetek ve Slezsku s hradem Kynast a hraběcí titul, kromě toho byl dědičným hofmistrem ve Slezsku a dědičným sudím ve Svídnici. Nevlastnil statky přímo v Čechách a po válkách o rakouské dědictví se jeho majetek ve Slezsku navíc stal součástí Pruska, ale po otci byl držitelem českého inkolátu a měl řadu rodinných vazeb na českou šlechtu - díky nevlastní matce Anně Novohradské z Kolovrat (1690–1759) byl spřízněn např. s významnou rodinou Kolovratů. Mimo jiné byl přítelem hraběte Josefa Viléma z Nostic, který také vlastnil statky ve Slezsku, či vzdáleným příbuzným dlouholetého nejvyššího purkrabího Jana Arnošta Schaffgotsche. Díky těmto vazbám začal zastávat zemské úřady v Českém království, v roce 1747 byl krátce dvorským sudím, poté nejvyšším zemským sudím (1748–1757); tento post převzal po Filipovi z Kolovrat, s nímž byl přes svou matku také vzdáleně spřízněn. Poté ve funkci nejvyššího komorníka (1757–1760) následoval Františka Leopolda Buquoye, jehož pak vystřídal i v úřadech nejvyššího maršálka (1760–1767) a nakonec nejvyššího hofmistra (1767–1780). Mimo to byl císařským komorníkem a v návaznosti na výkon zemských úřadů i tajným radou. \n\nV roce 1731 se oženil s hraběnkou Marií Annou Hatzfeldovou (1711–1784), jejíž otec hrabě František Hatzfeld (1676–1738) vlastnil v Čechách panství Dlažkovice se Skalkou. Měli spolu devět dětí, nejstarší syn Jan Nepomuk Schaffgotsch (1732–1808) nechal krátce po otcově smrti postavit městský palác ve Slezských Teplicích. Další generace této linie žily v Prusku. \n\nKarel Gotthard měl třináct mladších sourozenců, nejvýznamnější z nich byl Filip Gotthard (1716–1795), kníže-biskup vratislavský (1748–1795). Další bratr Antonín Gotthard (1721–1811) byl nejvyšším maršálkem císařského dvora (1798–1803), vlastnil Vlčice v Čechách a Kravaře ve Slezsku. Nejmladší z bratrů Česlav (1725–1781) byl vyšehradským proboštem (1769–1781). \n\nŠvagr Karla Gottharda Schaffgotsche, hrabě Karel Bedřich Hatzfeld (1718–1793) zastával vysoké úřady v Čechách, mimo jiné byl nejvyšším kancléřem a rytířem Řádu zlatého rouna. \n\n"}
{"id": "1523337", "url": "https://cs.wikipedia.org/wiki?curid=1523337", "title": "Palác chánů", "text": "Palác chánů\n\nPalác chánů je historická budova ve městě Şəki v severním Ázerbájdžánu. Byl vystavěn v 18. století v perském stylu a je vyzdoben řadou dekorativních obkladů, fresek, fontánou a okny s barevnými skly. Nachází se uvnitř opevněné městské citadele, v minulosti sloužil jako letní residence zdejších chánů. V roce 2019 byl zařazen společně s historickým centrem města do seznamu světového kulturního dědictví UNESCO.\n\nPůdorysné rozměry stavby jsou přibližně 32 metrů na 8,5 metrů. Je orientovaná v ose sever-jih, má dvě podlaží a dřevěnou valbovou střechu s dlouhými přesahy okapů. Rozložení místností v obou patrech je shodné: tři pravoúhlé sály jsou umístěny v řadě, oddělené úzkými zdmi. Každé podlaží je přístupné samostatně tak, aby dům vyhovoval jak veřejným, tak i soukromým požadavkům na využívání. Zatímco přízemí využívali především úřednici a oficiální návštěvy, horní podlaží sloužilo chánově rodině a soukromým hostům. \n\nLetní rezidence je proslulá bohatou výzdobou svého exteriéru a interiéru. Velké části fasády rezidence jsou pokryty mozaikou barevného skla zasazenou do dřevěné mříže (shebeke), která byla sestavena bez hřebíků nebo lepidla. Oblouky korunující čtyři výklenky jsou zvýrazněny zlatem v přízemí a v prvním patře jsou pokryty zrcadlovými fragmenty. Zbývající plochy na všech fasádách zdobí květinové dlaždice a mozaiky geometrických ornamentů inspirovanými tvorbou básníka Nizámí Gandžaví. Vnitřní stěny rezidence jsou zcela pokryty freskami namalovanými v různých dobách během osmnáctého století. Mnoho fresek obsahuje květiny ve vázách, zatímco série obrazů v sálech v prvním patře zobrazují lovecké a bitevní scény.\n"}
{"id": "1523338", "url": "https://cs.wikipedia.org/wiki?curid=1523338", "title": "Duby u hráze Podleského rybníka", "text": "Duby u hráze Podleského rybníka\n\nDuby u hráze Podleského rybníka jsou připomínkou starého stromořadí dubů letních (\"Quercus robur\"), které zpevňovaly svými kořeny asi 200 m dlouhou hráz Podleského rybníka už od doby jeho založení. Za památné stromy je vyhlášeno 8 dubů rostoucích po obou stranách cesty vedoucí po hrázi, v místech nad bývalým Podleským mlýnem.\n\n\nPolovina dubů byla podle hodnocení v roce 2009 ve velmi dobrém stavu, u dalších tří je stav horší a jeden z dubů – od východního konce hráze druhý, kdysi ze skupiny nejmohutnější – už je jen torzem. Nejmohutnějším je nyní osmý, poslední ze skupiny (je ale napaden houbami a od spodu hráze je na poklep dutý).\n\nPodleský rybník byl kdysi součástí rozsáhlé rybniční soustavy, budované pravděpodobně už od 16. století. Kolem rybníka vede \"Naučná stezka Dubeč – Uhříněves\" a modrá turistická značená trasa 1003 z Uhříněvsi do Klánovic. Při pravém břehu Říčanského potoka pod bývalým mlýnem roste další mohutný dub. \n\nNejbližší zastávkou pražské MHD je stanice autobusů \"Bečovská\". \n\n\n"}
{"id": "1523339", "url": "https://cs.wikipedia.org/wiki?curid=1523339", "title": "Erling Braut Håland", "text": "Erling Braut Håland\n\nErling Braut Håland (* 21. července 2000) je norský fotbalový útočník hrající za německý Dortmund. Håland se narodil v anglickém Leedsu, protože jeho otec Alf-Inge Håland tou dobou hrál za prvoligový klub Leeds United FC.\n\nHåland se připojil k akademii norského Bryne FK. V průběhu sezony 2015/16 hrál za rezervní tým Bryne FK 2, kde vstřelil 18 gólů ve 14 zápasech. Díky výkonům v rezervním týmu v 15 letech debutoval za A-tým Brynu v 2. norské lize. Za Bryne celkem odehrál 16 utkání.\n\nV únoru 2017 oznámilo Molde FK Hålandův přestup. Za Molde debutoval 26. dubna 2017 v utkání norského poháru proti Volda TI, v utkání si připsal i debutový gól. Ligový debut odehrál 4. července 2017 proti Sarpsborgu, když ho trenér Ole Gunnar Solskjær poslal v 71. minutě do hry; o 6 minut později Håland vstřelil gól. Dne 1. července 2018 vstřelil v úvodních 21 minutách zápasu proti Brannu 4 góly. Hattrick vstřelil za 11 minut a 2 vteřiny, 4 góly za 17 minut a 4 vteřiny. Na zápase byl přítomen i skaut Manchesteru United. Trenér Molde Solskjær po zápase přirovnal Hålandův styl hry k Romelu Lukakuovi a odhalil, že klub odmítl několik nabídek z různých klubů.\n\nV srpnu 2018 rakouský Salzburg oznámil, že Erling Håland se 1. ledna 2019 připojí k týmu. V červenci 2019 vstřelil hattrick v utkání ÖFB-Cupu proti SC-ESV Parndorf 1919. První hattrick v rakouské Bundeslize vstřelil 10. srpna Wolfsbergeru. Třetí hattrick za Salzburg vstřelil 14. září Hartbergu. O 3 dny později zaznamenal hattrick při svém debutu v Lize mistrů proti Genku. Håland se stal třetím nejmladším střelcem hattricku v historii Ligy mistrů (po Raúlovi a Rooneym). Díky fantastickým výsledkům se Håland dostal do hledáčku velkoklubů.\n\nErling Braut Håland na konci roku 2019 přestoupil do německé Borussie Dortmund, podepsal smlouvu na čtyři roky. Håland v Bundeslize debutoval 18. ledna proti Augsburgu. Nastoupil v 56. minutě místo Poláka Piszczeka za stavu 3:1 pro Augsburg. Při prvním doteku s míčem o několik minut později dokázal překonat brankáře Augsburgu Tomáše Koubka a připsal si premiérovou trefu v německé lize. V 70. minutě po přihrávce Thorgana Hazarda míč sklepl do branky a připsal si tak druhý gól. V 79. minutě potřetí překonal Koubka a dovršil hattrick. Po Martinu Feninovi a Pierrovi-Emericku Aubameyangovi se tak Håland stal třetím hráčem, který si v Bundeslize připsal při debutu hattrick. Ve druhém zápasu za Dortmund (proti 1. FC Köln) si připsal další dva góly. Hålandova statistika po dvou utkáních tak byla 59 odehraných minut, 5 střel na bránu, 5 gólů. Håland se díky těmto výkonům stal v Bundeslize hráčem měsíce ledna. Při debutu v LM v dresu Dortmundu rozhodl dvěma góly o vítězství nad PSG.\n\nHåland reprezentoval Norsko v mnoha věkových kategoriích. S U19 díky výhře nad Skotskem postoupil na ME do 19 let. Na šampionátu vstřelil jeden gól Itálii. Na Mistrovství světa ve fotbale hráčů do 20 let 2019 vstřelil Hondurasu 9 gólů, čímž vytvořil nový rekord šampionátu v počtu gólů vstřelených jedním hráčem v jednom utkání a pomohl Norsku k rekordní výhře v historii šampionátu. Díky skvělým výsledkům v reprezentaci do 20 let a v Salzburgu ho Lars Lagerbäck pozval do seniorské reprezentace pro utkání kvalifikace na Mistrovství Evropy ve fotbale 2020 proti Maltě a Švédsku. Debut za reprezentaci odehrál 5. září 2019 proti Maltě.\n\nHåland je synem Alf-Inge Hålanda, bývalého hráče Nottinghamu, Leedsu nebo Manchesteru City.\n\n"}
{"id": "1523345", "url": "https://cs.wikipedia.org/wiki?curid=1523345", "title": "Michael Rada", "text": "Michael Rada\n\nMichael Rada je poradce pro systémovou prevenci odpadu, propagátor průmyslové upcyklace, motivační řečník, vizionář a bojovník proti plýtvání a vytváření odpadu.\n\nV letech 2013–2019 spolupracoval s více jak stovkou firem na prevenci vzniku odpadu v celkovém objemu 375 tisíc tun. Nejčastěji se jednalo o přebytky v obalových materiálech (palety, kartonové i plastové boxy, kabelové cívky), ale i plechovky, pastelky, gramofonové desky, knoflíky a textil. Jádro jeho činnosti spočívá v nalezení nového využití pro součástky a materiály, které by jinak skončily jako odpad. Na rozdíl od recyklace se nepotřebné věci a materiály nemusí stát odpadem, ale posloužit na trhu k dalším účelům.\n\nMichael Rada definuje Průmysl 5.0 nikoliv jako další průmyslovou revoluci, ale jako první průmyslovou evoluci postavenou právě na systémové prevenci vzniku odpadu a plýtvání.\n"}
{"id": "1523346", "url": "https://cs.wikipedia.org/wiki?curid=1523346", "title": "Zemanova kovárna", "text": "Zemanova kovárna\n\nZemanova kovárna je stará panská kovárna vystavěná v Holešově v polovině 16. století za vlády Rottalů. Stojí naproti hostinci na Holajce. Kovárna je nazývána Zemanova podle majitelů, kteří ji vlastnili desítky let. I když budova slouží jako muzeum, původní vybavení je stále funkční. Od roku 1988 je chráněna jako kulturní památka.\n\nKovárna stávala na místě vedle zámku již od roku 1550. Byla majetkem vrchnosti, až manžel poslední dědičky rodu Rottalů, Ludvík Rudolf Erdödy, ji prodal soukromníkovi, kováři Václavu Gargulákovi. Roku 1847 ji odkoupil Jakub Zeman. Velkého rozkvětu se kovárna dočkala za vlády posledních držitelů Holešova z rodu Bruntálských z Vrbna. Posledním kovářem z tohoto kovářského rodu byl Emil Zeman, který podle pamětníků do kovárny docházel do roku 1953. Pak zůstala kovárna opuštěná a začala chátrat, dokonce se uvažovalo o její demolici. Záchrany kovárny se ujal turistický odbor místní tělovýchovné jednoty. Turisté dostali kovárnu do správy v roce 1968 a podařilo se ji opravit k dalšímu užívání. Posledním kovářem, který v kovárně vykonával kovářské řemeslo, byl místní rodák Pavel Ševeček, který získal mnohá národní i mezinárodní ocenění za své luxusní nože vyráběné z damaškové oceli.\n\nV kovárně o rozměrech 4 × 5 m je uchováno zařízení z 19. století: výheň, kovářský měch, vrtačka, ruční lis a řada nářadí – kovadlina, měch, sada kleští ad. Jsou tu i ukázky výrobků. Od poloviny roku 2012 je zde expozice Malého muzea kovářství.\n\nPřímo pod ohništěm se nachází vstup do chodby, kterou se dalo projít do Hostince na Holajce a na náměstí sv. Anny a do zámku. Podle pověsti tudy hrabě chodil za kovářem hrávat karty a hraběnka zase z jiných důvodů. Chodba je asi po 15 m zavalena.\n"}
{"id": "1523347", "url": "https://cs.wikipedia.org/wiki?curid=1523347", "title": "Francisco da Costa Gomes", "text": "Francisco da Costa Gomes\n\nFrancisco da Costa Gomes (30. června 1914, Chaves – 31. července 2001, Lisabon) byl portugalský armádní důstojník, politik a patnáctý prezident Portugalska (druhý po tzv. karafiátové revoluci).\n\nPocházel z katolické rodiny tvořené jeho matkou, otcem a jedenácti syny a dcerami (z nichž tři zemřeli před dosažením dospělosti). Po otcově smrti se da Costova matka kvůli nedostatku prostředků rozhodla poslat mladého muže na vojenskou školu, aby tam mohl pokračovat ve studiu. O vojenské profesi da Costa později řekl: „Kdybych si mohl vybrat, vojákem bych se nestal.“ Následně se věnoval vojenské kariéře. V koloniální otázce zastával nezbytnost politického řešení nad vojenským. Působil jako vojenský velitel 2. vojenské oblasti v Mosambiku, v letech 1965 až 1969 byl nejprve zástupcem velitele a posléze hlavním velitelem v Angole. Zde se výrazně zasadil o důsledné omezení moci partyzánů, díky čemuž byla v roce 1974 Angola relativně klidnou zemí.\n\nKdyž 30. září 1974 odstoupil po nezdařeném převratu z postu prezidenta Portugalské republiky generál António de Spinola (1910–1996), byl vládnoucí vojenskou juntou výkonem prezidentského úřadu pověřen da Costa Gomes. Krátce na to proběhla 25. listopadu 1975 revoluce, která svrhla vojenskou diktaturu. V obtížné situaci se snažil bránit eskalaci konfliktu a úřad zastával do 27. června 1976, kdy v první řádné prezidentské volbě zvítězil generál Ramalho Eanes. V roce 1982 byl Costa Gomes jmenován polním maršálem (\"marechal de campo\").\n\nZemřel 31. července 2001.\n"}
{"id": "1523350", "url": "https://cs.wikipedia.org/wiki?curid=1523350", "title": "Mistrovství světa v zápasu ve volném stylu 2019", "text": "Mistrovství světa v zápasu ve volném stylu 2019\n\nMistrovství světa v zápasu ve volném stylu za rok 2019 proběhlo v Barys Areně v Nur-Sultanu (Astaně), Kazachstán ve dnech 17.–22. září 2019. Turnaj mistrovství světa byl zároveň první fází olympijské kvalifikace pro olympijské hry v Tokiu v roce 2020.\n\n\n\n\n\"podrobně zde\"\n\nMistrovstvím světa v Nursultanu byla započata 1. fáze kvalifikace na olympijské hry v Tokiu v roce 2020. Volnostylaři a volnostylařky, kteří se utkali o medaile v olympijských váhových kategoriích zároveň získali pro svou zemi olympijskou účastnickou kvótu.\n\n"}
{"id": "1523351", "url": "https://cs.wikipedia.org/wiki?curid=1523351", "title": "Holden Roberto", "text": "Holden Roberto\n\nHolden Álvaro Roberto (12. ledna 1923 M'banza-Kongo – 2. srpna 2007 Luanda) založil a vedl Národní osvobozeneckou frontu Angoly (FNLA) v letech 1962 až 1999. Jeho paměti jsou nedokončené.\n\nNarodil se v Sao Salvador v dalekém severu Angoly. V roce 1925 se jeho rodina přestěhovala do Léopoldville v belgickém Kongu. V roce 1940 absolvoval baptistickou misijní školu. Osm let pracoval pro belgické ministerstvo financí v Léopoldville, Costermansville a Stanleyville. V roce 1951 navštívil Angolu a byl svědkem portugalských úředníků, kteří zneužívali starého muže a inspirovali ho k zahájení politické kariéry.\n\nRoberto a Sydney Manuel Barros Nekaka založili Svaz národů severní Angoly (UPNA), později přejmenovaný na Svaz národů Angoly (UPA), dne 14. července 1954. Roberto, působící jako prezident UPA, zastupoval Angolu v All-African Ghanský lidový kongres, kterého se tajně zúčastnil v Akkře v Ghaně v prosinci 1958. Tam se setkal s Patrice Lumumbou , budoucím předsedou vlády Demokratické republiky Kongo , Kennethem Kaundou , budoucím prezidentem Zambie a keňským nacionalistou Tomem Mboya . Získal guinejskéhocestovní pas a navštívil OSN. Jonas Savimbi, budoucí vůdce UNITA, se připojil k UPA v únoru 1961 na naléhání Mboya a keňského předsedy vlády Jomo Kenyatty. Později toho roku Roberto jmenoval Savimbiho generálního tajemníka UPA.\n\nRada Spojených států pro národní bezpečnost (NSC) začala v padesátých letech poskytovat Robertovi pomoc a platila mu 6 000 $ ročně až do roku 1962, kdy NSC zvýšila plat za shromažďování zpravodajských informací na 10 000 $.\n\n"}
{"id": "1523353", "url": "https://cs.wikipedia.org/wiki?curid=1523353", "title": "Aminoalkoholy", "text": "Aminoalkoholy\n\nAminoalkoholy jsou organické sloučeniny, které mají v molekule alespoň jednu aminovou i hydroxylovou skupinu navázanou na alifatický či alicyklický uhlovodíkový řetězec. Mohou obsahovat primární (-NH), sekundární (-NHR) nebo terciární (-NRR') aminové skupiny. Jejich nejvýznamnější skupinou jsou alkanolaminy odvozené od alkanolů (necyklických nasycených alkoholů).\n\nVýznamnou skupinou aminoalkoholů jsou 2-aminoalkoholy; často vznikají reakcemi aminů s epoxidy. Některé z těchto látek se používají jako rozpouštědla či vysokovroucí zásady a nebo jako meziprodukty při syntetických reakcích.\n\n\nJedna ze skupin betablokátorů se často nazývá \"alkanolaminové betablokátory\". K těmto látkám patří mimo jiné:\n\n\nVětšina bílkovin a peptidů obsahuje jak aminové, tak i alkoholové funkční skupiny. Dvě běžné aminokyseliny lze zařadit mezi aminoalkoholy, jsou to serin a hydroxyprolin.\n\n\nV podstatě každá aminokyselina může být hydrogenována za vzniku příslušného aminoalkoholu, například z prolinu takto vznikne prolinol a z valinu se vytvoří valinol.\n"}
{"id": "1523355", "url": "https://cs.wikipedia.org/wiki?curid=1523355", "title": "Skautský zákon", "text": "Skautský zákon\n\nSkautský zákon je soustava jednoduchých přikázání, základních praktických pravidel pro život skautů a skautek. Skauti a skautky se k jeho dodržování ve svém životě (tedy nejen v rámci svého skautského působení) dobrovolně zavazují ve skautském slibu. Je formulován jako norma ideálního chování, k němuž se skauti a skautky snaží blížit, a tvoří základní oporu morální výchovy ve skautingu. Spolu se skautským slibem je jedním z prvků skautské výchovné metody.\n\nObsah skautského zákona je podobný napříč světovými skautskými organizacemi, ale jeho konkrétní znění se (někdy i podstatně) liší. Skautský zákon je modelován podobně jako křesťanské Desatero, avšak na rozdíl od něj je formulováno pozitivně, ne jako souhrn zákazů. Body skautského zákona jsou si navzájem rovnocenné.\n\nZnění skautského zákona se napříč českými skautskými organizacemi liší většinou jen nepatrně a vycházejí ze Svojsíkova původního znění. Skautky používají znění v ženském rodě.\n\n\nOproti znění výše se mění pouze tyto body:\n\n\nOproti znění Junáka se mění pouze bod č. 4: \"Skaut je přítelem všech lidí dobré vůle a bratrem každého skauta a skautky.\"\n\n\nSkautský zákon uvedl na svět zakladatel světového skautingu Robert Baden-Powell ve své knize \"Scouting for Boys\" v roce 1908 v těchto devíti bodech:\n\n\nV roce 1911 přidal na naléhání okolí Baden-Powell ještě desátý, shrnující bod: \"Skaut je čistý v myšlenkách, slovech i skutcích.\"\n\nToto desetibodové znění převzal s malými úpravami i A. B. Svojsík ve své knize \"Základy junáctví\" v roce 1912. V roce 1948 se skupina komunisticky orientovaných činovníků Junáka v \"Junáckém manifestu\" pokusila zákon zcela přeformulovat v duchu komunistické ideologie, tento návrh však nikdy nevešel v platnost.\n\nJedinou změnou oproti původnímu znění českého skautského zákona bylo po roce 1989 nahrazení archaického slova \"spořivý\" v 9. bodu aktuálnějším a obecnějším \"hospodárný\".\n"}
{"id": "1523357", "url": "https://cs.wikipedia.org/wiki?curid=1523357", "title": "Svatoplukova garda", "text": "Svatoplukova garda\n\nSvatoplukova garda (obvykle ale používáno spíše v množném čísle tedy Svatoplukovy gardy, zkratka SG) byla elitní polovojenská (paramilitantní) úderná složka fašistické a kolaborantské organizace Vlajka. Nejvyšším (vrchním) velitelem Svatoplukových gard byl český fašistický politik, novinář a funkcionář Vlajky Jan Rys-Rozsévač (vlastním jménem Josef Rozsévač). Velitelskou pravomoc vykonával Arnošt Pořízka (později od 10. února 1940 pak Jaroslav Čermák a od února roku 1941 Vojtěch Musil). \n\nPo vzoru italského fašismu vznikal český fašismus už ve 20. letech 20. století. Jedním z jeho hlavních rysů byla nenávist k Němcům. Po 15. březnu 1939 a nastolení Protektorátu Čechy a Morava většina fašistů kolaborovala s nacisty a zároveň čeští fašisté zatoužili i po politickém vlivu. Během protektorátu rychle vzniklo a zaniklo několik fašistických stran, které mezi sebou (krom rvaček členů různých frakcí a křídel) soupeřily především o moc. V pražském ústředí Vlajky v Myslíkově ulici (na adrese: Myslíkova 1959/15 (německy: Myslík–Gasse)) došlo 11. října 1939 ke sloučení několika fašistických skupin (s Vlajkou se sloučila část Národního tábora fašistického, Fašistické gardy z Moravské Ostravy, skupina Ing. Vlacha z Olomouce a Národní árijská kulturní fronta) do tzv. Českého národně socialistického tábora (ČNST). Ačkoliv tato organizace nebyla protektorátními úřady povolena, vyvíjela přesto činnost. V rámci této organizace vznikly SG. \n\nDne 19. listopadu 1938 byla v Moravské Ostravě založena tzv. Gajdova garda (GG), která měla na počátku ledna roku 1939 sílu asi 800 mužů. Jejím velitelem byl bývalý náčelník Junáků Národní obce fašistické (NOF) pro oblast Ostravska Emanuel Jančar. Tyto gardy byly už v lednu roku 1939 nařízením ministerstva vnitra zakázány a to z důvodů násilných akcí a výtržností jejich gardistů. Část příslušníků Gajdových gard pak v období Protektorátu Čechy a Morava vstoupila do Svatoplukových gard. V srpnu roku 1939 byla zakázaná Gajdova garda přejmenována na Fašistické gardy (velitelem byl Arnošt Pořízka). Při vzniku Českého národně socialistického tábora (ČNST) (11. října 1939) se tyto gardy staly základem elitních úderných složek (oddílů) českých fašistů pod názvem Svatoplukovy gardy (SG). Tyto gardy se rozšířily po celém protektorátu, ale nejsilnější pozice a podporu měly na Ostravsku. Svatoplukovy gardy nebyly nikdy ozbrojeny, pokud ovšem nepočítáme boxery a nože. Velitelem SG byl ustanoven ostravský fašista Arnošt Pořízka. (Ten byl aktivní ve fašistickém hnutí již za první republiky.) V Praze byl ještě ustanoven náčelník štábu (hejtman) pražského křídla Svatoplukových gard, kterým se stal ambiciózní fašista a nebezpečný kolaborant František Směták. Svatoplukovy gardy měly dokonce i svoji vlastní uniformu. Její nošení na veřejnosti bylo ale většinou tvrdě postihováno, neboť organizace Vlajka nebyla legální. \n\nVzorem pro Svatoplukovy gardy (SG) byly nacistické úderné oddíly Sturmabteilung (SA). Pro SG byla ambiciózně naplánována organizační struktura od nejmenší jednotky (družstva) až po největší jednotku (divizi), přičemž základní jednotkou byla rota (čítající 169 mužů). Celkem mělo být zřízeno až 16 pochodových pluků a to po celém území Protektorátu Čechy a Morava. Plánované počty (celkem asi 50 tisíc mužů) se ale nepodařilo naplnit. (Navíc v hnutí SG došlo hned v únoru roku 1940 k rozkolu. Tehdy se ostravské křídlo odtrhlo od ČNST–Vlajky a vystupovalo samostatně.) Početní stavy SG lze odhadovat asi jen v celkové síle několika stovek mužů. V Praze sice početní stav členů SG dosahoval pouze 400 mužů, přesto ale patřily SG k nejpočetnější polovojenské organizaci v protektorátu. \n\nV letních měsících 1940 disponovaly SG poměrně značným počtem stoupenců soudě podle toho, že na jejich veřejně pořádaných akcích v Moravské Ostravě se pravidelně scházelo až několik stovek osob. Dokladem toho je například účast 680 osob, členů a stoupenců Svatoplukových gard na přednášce vrchního velitele SG Arnošta Pořízky, která se uskutečnila 18. května 1940. \n\nRétorika a ideové zaměření SG vyznívalo pronacisticky se silným až nenávistným protižidovským akcentem. Běžně gardisté požadovali například prohlášení bývalého prezidenta Edvarda Beneše za zrádce národa, propagovali zřizování pracovních táborů pro Židy a „osoby práce se štítící“, podporovali myšlenku kontroly školství ze strany českých „národovců“ (to jest představitelů SG a dalších kolaborantských organizací českých fašistů). V rezoluci (vztahující se k přednášce vrchního velitele SG Arnošta Pořízky z 18. května 1940) pak dále zaznívaly i požadavky na akceptování nacistické okupační správy, odmítání ideálů a demokratické praxe první republiky jakož i důsledné zavedení platnosti norimberských rasových zákonů na celém území Protektorátu Čechy a Morava. V uvedené Pořízkově rezoluci kupříkladu dále gardisté požadovali „odstranění zločinného židovstva ze životního prostoru českého národa“, úplné hospodářské včlenění Protektorátu Čechy a Morava do nacistického Německa a předání českých rozhlasových stanic v Moravské Ostravě a Brně pod kontrolu gardistů. Verbální i tiskové projevy představitelů SG přejímaly dobové nacistické výrazivo.\n\nBěhem roku 1940 se František Směták spolu s Arnoštem Pořízkou pokusili převzít moc nad Svatoplukovými gardami. Ty tou dobou cvičily v Praze na Střeleckém ostrově a ve svém největším rozmachu měly asi 800 členů. Došlo k závažné roztržce mezi Janem Rysem-Rozsévačem na straně jedné a Františkem Smětákem a Arnoštem Pořízkou na straně druhé. Po roztržce byli František Směták i Arnošt Pořízka vyloučeni z řad členů Svatoplukových gard a ambiciózní František Směták si obratem založil vlastní organizaci, kterou nazval Svatoplukovy národní gardy. Tato organizace měla v době svého rozkvětu maximálně 30 členů, Směták ji řídil ze svého bytu (na adrese Praha 2, Korunní 716/5 (německy: Kronenstrasse)), zpočátku se svými muži cvičil, ale posléze mu došly peníze a jeho Svatoplukova národní garda se ještě během roku 1941 (po necelém půl roce své existence) definitivně rozpadla. \n\nPo skončení druhé světové války byli odsouzeni Mimořádným lidovým soudem (MLS) v Moravské Ostravě zakladatelé Svatoplukových gard Arnošt Pořízka a Jakub Niemczyk k trestu odnětí svobody na dobu 20 let. Patnáctiletý trest odnětí svobody obdržel velitel Gajdových gard na Ostravsku Emanuel Jančar. Jan Rys-Rozsévač byl odsouzen Národním soudem v Praze v justičním paláci na Karlově náměstí k trestu smrti a dne 27. června 1946 v odpoledních hodinách (15:45) v Praze na Pankráci popraven jako první oběšením (po něm byli oběšeni další dva vlajkaři – Rozsévačův zástupce v organizaci Vlajka Josef Burda a mecenáš a velitel paramilitantních Svatoplukových gard Jaroslav Čermák). Žádosti o milost nebylo vyhověno. Během procesu s vlajkaři se všichni obžalovaní (a později i odsouzení) chovali klidně bez jediného slova. Jan Rys-Rozsévač se před oběšením mlčky pokřižoval. Uprchlý sekretář Vlajky Otakar Polívka byl odsouzen k trestu smrti oběšením v nepřítomnosti; Jindřich Thun-Hohenstein byl odsouzen na doživotí; Václav Aleš Cyphelly odešel s trestem 20 let odnětí svobody a Jindřich Streibl dostal vyměřeno osm let odnětí svobody.\n\nFrantišek Směták byl v roce 1945 zatčen. Angažoval se totiž nejen v SG, ale byl i konfidentem gestapa (jako ostatně většina českých fašistů). Mimořádným lidovým soudem (MLS) byl odsouzen k sedmi letům odnětí svobody. Po změně režimu v únoru 1948 se František Směták rychle zorientoval a již ve výkonu trestu se stal přesvědčeným komunistou. Po odpykání trestu pracoval nejprve v Uhelných skladech a (od roku 1954) jako veterinář v JZD. Zemřel v 70. letech 20. století.\n\n\n \n"}
{"id": "1523370", "url": "https://cs.wikipedia.org/wiki?curid=1523370", "title": "Arcibiskupské muzeum", "text": "Arcibiskupské muzeum\n\nArcibiskupské muzeum v Katovicích je muzeum náboženského umění oblasti katovické diecéze, které je spojeno s historií katolické církve a obyvateli Horního Slezska. Muzeum bylo založeno v roce 1975 z rozhodnutí katovického biskupa Herberta Bednorza.\n\nSbírky náboženského umění byly před druhou světovou válkou umístěny do depozitáře Slezského muzea, které vedl profesor Tadeusz Dobrowolský. V období německé okupace byla část sbírek Slezského muzea zničena, včetně náboženského umění. Jiná část sbírek byla umístěna v muzeu v Bytomi. I když muzeum bylo založeno v roce 1975, biskupská kurie nezískala sbírky ze Slezského muzea, protože komunistická vláda bránila vydání těchto sbírek. Sbírky byly navráceny až v roce 1980. Dne 20. listopadu 1983 vzniklo současné muzeum v pravém křídle budovy biskupské kurie. Toto datum je považováno za vznik Arcibiskupského muzea v Katovicích.\n\nArcidiecézní muzeum inventarizuje, shromažďuje, uchovává, chrání (konzervuje) a zpřístupňuje ke zkoumání historické předměty související s náboženským uměním, památky související s náboženským životem, předměty světského obsahu pocházející z farností a darů, předměty související s regionem a historií diecéze.\n\nZařízení získalo několik sbírek, včetně sbírky kněze Emila Szramka, Marie Korfanty Ullmann, stejně jako memorabilia související s hnutím Solidarita. Je zde bohatá sbírka slezských nakladatelství a polských knih vydávaných v Německu. Sbírka více než pěti set medailí dokumentuje mnoho událostí a osobní život církve a národa.\n\n\n\nV muzeu působí galerie současného umění Fra Angelico.\n\n"}
{"id": "1523371", "url": "https://cs.wikipedia.org/wiki?curid=1523371", "title": "Hrotnosemenka hnědá", "text": "Hrotnosemenka hnědá\n\nHrotnosemenka hnědá (\"Rhynchospora fusca\") je vytrvalá, slabě trsnatá bylina rostoucí na vlhkých místech. V české krajině je tato mokřadní rostlina z čeledi šáchorovitých sice původním druhem, ale nyní je již silně ohrožená vymizením.\n\nBylina je rozšířena téměř v celé Evropě a na severoamerickém kontinentu na východě Kanady a Spojených států amerických. V české přírodě se ještě ve 20. století vyskytovala na jihu Čech na Třeboňsku a na severu Čech v okolí Doks. V současnosti roste pouze na jediné, asi jen 30 m² velké lokalitě v rozvolněné ostřicové vegetaci. Nachází se v rašeliništi národní přírodní památky Swamp, která se rozkládá poblíž Máchova jezera v severních Čechách.\n\nJe hemikryptofyt rostoucí na mokrých, občas zaplavovaných půdách v humózním písku nebo v rašeliníku. Nejčastěji se jedná o rašeliniště s typickými ostřicovými společenstvy, která bývají periodicky pod vodou. Vyskytuje se také ve sníženinách na písčitých loukách a mírně se svažujících březích vřesovišť a slatinišť. Roste v půdě mokré, v zimě často krátkodobě zaplavované, kyselé, hlinitopísčité a jen s minimem živin. Rostlina vykvétá v závislosti na stanovišti od května do července.\n\nVytrvalá bylina, vysoká 10 až 40 cm, vyrůstající v řídkých trsech z podzemního oddenku s dlouhými plazivými výběžky vytvářející volné rohože. Květonosná lodyha je přímá, plná, nevětvená, tenká, slabě trojhranná a střídavě porostlá nitkovitými listy až 15 cm dlouhými a do 2 mm širokými. Listy vyrůstají na bázi (kde tvoří částečnou růžici) i na lodyze, jsou přisedlé a mají zelenavě hnědé pochvy dole srostlé a nahoře otevřené. Jsou helomorfní a zajišťují efektivní transport vzdušného kyslíku do kořenového systému žijícího v anaerobní zamokřené půdě.\n\nNa konci vztyčené lodyhy roste úzký listen, který je přibližně třikrát delší než nad ním rostoucí červeno-hnědé až tmavě hnědé květenství. Je tvořeno chudým svazečkem několika přisedlých klásků které jsou asi 6 mm dlouhé, oblé a na konci špičaté. Někdy se vytvářejí níže na lodyze dva až tři drobné postranní svazečky. V klásku jsou dva až tři horní květy plodné a pod nimi se nacházejí tři až čtyři květy jalové se zřetelně menšími plevami. Okvětí květů v klásku je tvořeno pouze čtyřmi až šesti nestejně dlouhými štětinkami. Plodné květy se svrchním semeníkem jsou oboupohlavné a obsahují po třech tyčinkách se žlutými prašníky visící v době kvetení z klásku a dále čnělku s dvěma bliznami čnící z květů. Květy jsou opylovány větrem a pro zajištění alogamie jsou protogynické.\n\nPlody jsou nažky rezavě hnědé barvy. Nažka je hladká, asi 3 mm dlouhá, má čočkovitý tvar, váží okolo 0,5 mg a na špičce má 1 mm velký trojúhelníkovitý zobáček; v půdní semenné bance je krátkodobě perzistentní. Rozmnožuje se semeny nebo rozrůstáním dlouhého plazivého oddenku.\n\nHrotnosemenka hnědá hojně utrpěla změnami biotopů při těžbě rašeliny, odvodňováním vlhkých polí i postupným zarůstáním stanovišť náletovými dřevinami. Škodí ji také výrazné výkyvy ve výšce vodní hladiny při těžbě rašeliny. S ohledem na její minimální výskyt, již jen na posledním nevelkém území, je chráněna vyhláškou „Ministerstva životního prostředí ČR č. 395/1992 Sb. ve znění vyhl. č. 175/2006 Sb. jako kriticky ohrožený druh (§1)“, stejně tak je hodnocena i v \"Červeném seznamu cévnatých rostlin České republiky (C1t)\".\n\n"}
{"id": "1523374", "url": "https://cs.wikipedia.org/wiki?curid=1523374", "title": "Úrsula Micaela Morata", "text": "Úrsula Micaela Morata\n\nÚrsula Micaela Morata (21. října 1628, Cartagena – 9. ledna 1703, Alicante) byla španělská řeholnice Řádu klarisek-kapucínek, mystička a zakladatelka kláštera.\n\nNarodila se 21. října 1628 v Cartageně jako nejmladší z třinácti dětí. Její otec Marco Aurelio Morata e Iscaya byl italský rytíř ze Savojska a její matka Juana Garibaldo byla taktéž italského původu. Oba rodiče zemřeli roku 1632 a to v rozmezí tři dnů. O Úrsulu se začala starat její starší sestra Sebastiana. Když jí byly 4 roky, onemocněla neštovicemi. Během této nemoci prošla prvním mystickým zážitkem. Dostala se do bezvědomí a během tohoto stavu prý viděla jasné božské světlo, které ji naplňovalo radostí.\n\nRoku 1647 složila své řeholní sliby v klášteře klarisek-kapucínek v Murcii a přijala jméno Micaela. Když o rok později zasáhl město mor, Micaela ošetřovala nemocné. V letech 1651–1653 se zvedl tok řeky Segury a sestry byly nuceny odejít z kláštera do Monte de los Ermitas. Během tohoto období sestra Úrsula Micaela prožila temnou noc duše, fázi duchovní krize popsané mnoha mystiky.\n\nRoku 1653 zažila svou první extázi, podobnou jaké měla sv. Terezie od Ježíše. V této extázi zažila anděla, který jí probodl šíp do srdce, a ona ucítila oheň božské lásky.\n\nBěhem života zažívala mnohé extáze, vize či zázraky.\n\nRoku 1669 začala budovat klášter v Alicante, kde se roku 1699 stala abatyší.\n\nZemřela 9. ledna 1703 ve věku 74 let. Po šesti dnech po její smrti bylo podle svědků její tělo stále teplé a nerozkládalo se.\n\nProces blahořečení byl zahájen v diecézi Orihuela-Alicante. Dne 11. září 2006 byl Kongregací pro blahořečení a svatořečení vydán \"Nihil obstat,\" což znamená, že nic nebrání zahájení procesu jejího blahořečení. Nyní jí náleží titul Služebnice Boží.\n\n"}
{"id": "1523376", "url": "https://cs.wikipedia.org/wiki?curid=1523376", "title": "Cimljanská vodní elektrárna", "text": "Cimljanská vodní elektrárna\n\nCimljanská vodní elektrárna (rusky \"Цимлянская ГЭС\") je vodní dílo na řece Don v Rusku. Zdymadlový systém hráze a vodní plocha přehradního jezera jsou součástí Volžsko-donského průplavu. \n\nŘeka Don se na dolním a středním toku vyznačuje velmi nízkým spádem. Při průměrném sklonu 0,096 ‰ si vysloužila přezdívku Tichý Don. Protéká rovinami stepních oblastí širokým údolím, na jehož dně jsou četná stará ramena a jezera. Před výstavbou se hloubky řečiště pohybovaly od 0,5 m na brodech po 20 m v zákrutech.  \n\nV lesostepním a stepním pásmu jsou podmínky pro odtok velmi nepříznivé. Ze srážek kolem 500 mm se až 390 mm vypaří. Poměr odtoku a srážek je na středním toku 23 %. Zdroj srážek je smíšený s převahou srážek sněhových. Na vtoku do nádrže je průměrný roční průtok 680 m/s, což představuje roční přítok 21,3 km. Dlouhodobý průměrný průtok v místě elektrárny je 655 m/s. \n\nBěhem tří jarních měsíců odtéká přes 70 % ročního odtoku. Průtoková křivka je ze všech velkých řek Východní Evropy nejstrmější a je posunuta více směrem k časným jarním měsícům. Následující tabulka uvádí porovnání Donu a Volhy (Davidov 1959). \n\nHydrogeografické podmínky řeky Don nejsou i přes významný průtok pro vodní energetiků příznivé. Hlavním cílem vybudování vodního díla byla realizace spojení Černého moře a Volhy. \n\nPřehradní systém o celkové délce 13 460 m vytvořil Cimljanskou přehradní nádrž o užitečném objemu 11,3 km, což je zhruba polovina ročního přítoku. Zásoba vody umožňuje víceletou regulaci vody. \n\nNejdelší část hráze připadá na zemní sypané části, jejichž výstavba spotřebovala 32 milionu m materiálu. Levobřežní údolí s kanálem zdymadla spojuje hráz vysoká 2741 m o výšce 11 m. Od zdymadlové propusti k elektrárně postupuje hráz o délce 6760 m a výšce 25 m. Betonová část, obsahující elektrárnu a přelivová pole je s pravým břehem spojena hrází o délce 3171 m a maximální výšce 35 m. Po koruně celého přehradního systému vede silniční a železniční magistrála.\n\nPůvodní řečiště přehrazuje železobetonová část s tělesem elektrárny. Délka hráze je 495,5 m, šířka v koruně 12,5 m a maximální výška 44 m. Přehrada obsahuje 24 přelivových polí o šířce 16 m. \n\nMaximální propustnost přelivů je 23 300 m/s.\n\nBudova elektrárny je 116,6 m dlouhá, 56,5 m široká a 48,7 m vysoká. Její návodní stěna je součástí přehradního systému. Ve strojovně při spádovém rozmezí 17,5 až 22 m pracují čtyři Kaplanovy turbíny o hltnosti 268 m/s a výkonech 3 x 52, 5 MW a 1x 50 MW. Pro potřeby místního provozu pracuje malá turbína o hltnosti 30,4 m/s a výkonu 4 MW. K roku 2019 je stanovený výkon elektrárny 212 MW. Průměrná roční výroba přesahuje hodnotu 610 milionů kWh.  Elektřina zásobuje energetickou soustavu dvěma 220 kV a třemi 110 kV trasami. \n\nVodní dílo je vstupem do Volžsko-donského průplavu. Spodní a horní hladinu spojuje jednocestný, dvoukomorový zdymadlový systém. Stavba je od elektrárny a až po zdymadlové brány zdobena robustními, nicméně elegantními prvky tzv. stalinského empíru. Tyto zdobné stavební prvky doprovázejí vodní cestu Volžko-donského systému až k majáku na Volze.\n\nProjekt deseti nízkých stupňů na úseku Cimljanskoje – Kalač na Donu jako součástí volžsko-donské vodní cesty se objevil v roce 1927. Projekty ze třicátých let počítaly s výstavbou velké regulační nádrže u Kalače. Na konci války byl projekt zadán leningradskému Hydroprojektu a později uveden do současné podoby. Vedoucím projektu byl jmenován Sergej Jakovljevič Žuk, který se osvědčil při výstavbě vodních děl na Sviru i při organizaci výstavby Bělomořsko-baltského kanálu.\n\nVýstavba vodní cesty Volha-Don v jediném projektu spolu s výstavbou Cimljanské vodní elektrárny byla schválena 27. února 1948 a přímý příkaz k výstavbě byl vydán 11. března 1948. O rok později byl postaven tábor nucených prací Cimljansk. Pracovním táborem prošlo přes 100 000 lidí a výstavba cimljanského vodního díla, prohlášeného za velké dílo komunismu, pokračovala mimořádně rychlým tempem. \n\nV únoru 1949 byla zahájena výstavba suché jámy a 23. září 1951 bylo přehrazeno koryto Donu. Plnění nádrže bylo zahájeno v lednu 1952 a první jednotka byla zprovozněna 6. června téhož roku. Do plného provozu byla elektrárna při stanoveném výkonu 160 MW zařazena 22. července 1953.\n\nElektrárna je největším snadno regulovatelným zdrojem elektrické energie v Rostovské oblasti. Vodní dílo usnadnilo říční plavbu v úseku pod nádrží i zprovoznění volžsko-donské vodní cesty. Od roku 1972 pracuje elektrárna v podřízeném režimu vůči potřebách lodní dopravy a zavlažování.  \n\nPo 40 letech bezproblémovém provozu byly v letech 1997 až 2001 postupně vyměněny všechny turbíny a celkový výkon vzrostl na 212 MW. \n\n\n"}
{"id": "1523377", "url": "https://cs.wikipedia.org/wiki?curid=1523377", "title": "Johann Philipp Jeningen", "text": "Johann Philipp Jeningen\n\nJohann Philipp Jeningen (5. ledna 1642, Eichstätt – 8. února 1704, Ellwangen) byl německý římskokatolický kněz, jezuita, mystik a misionář.\n\nNarodil se 5. ledna 1642 v Eichstättu jako čtvrtý z 11 dětí zlatníka a starosty Nikolause Jeningena. \n\nStudoval filosofii v Ingolstadtu a roku 1663 vstoupil do jezuitského noviciátu v Landsbergu. Byl členem Společenství křesťanského života. Po noviciátu odešel do Ingolstadtu studovat teologii a v červnu 1672 byl vysvěcen na kněze. \n\nPo vysvěcení učil řečtinu, latinu a náboženství ve školách v Mindelheimu a Dillingenu.\n\nJeho touhou bylo se stát misionářem v Indii a to po vzoru svatého Františka Xaverského. Jeho nadřízení mu toto však nedovolili a působil tedy ve vyšetřování zmíněných městech a od roku 1680 v Ellwangenu. Zde si vytvořil velkou popularitu mezi mladými i starými. Jedním z důvodů byl jeho asketický život. Je známo že spal na holé podlaze. \n\nPo dle jeho vyprávění měl časté extáze ve kterých se setkával s Ježíšem, Pannou Marii a mnoho svatými.\n\nZemřel 8. února 1704. Pohřben je v kostele sv. Víta v Ellwangenu.\n\nJe znám jako \"Apoštol Virngrundů\" či \"Apoštol Riesů\".\n\nProces blahořečení byl zahájen 23. března 1945 v diecézi Rottenburg-Stuttgart. \n\nDne 21. prosince 1989 uznal papež Jan Pavel II. jeho hrdinské ctnosti a od této doby mu náleží titul Ctihodný.\n\nDne 7. listopadu 2011 bylo zahájeno přezkoumání zázraků na jeho přímluvu.\n\n"}
{"id": "1523378", "url": "https://cs.wikipedia.org/wiki?curid=1523378", "title": "Uatap", "text": "Uatap\n\nUatap nebo Otap ( Уатаҧ, ოტაფი – Otapi) je vesnice v Abcházii v okrese Očamčyra. Leží přibližně 28 km severně od okresního města Očamčyra. Obec sousedí na západě se Člou, na východě s Arasadzychem, který odděluje potok Uays, a na jihu s Tchynou. Na sever od obce se nachází těžko prostupný horský terén Kodorského hřbetu. Obcí protéká řeka Otap.\n\nOficiálním názvem obce je Vesnický okrsek Uatap \"(rusky Отапская сельская администрация, abchazsky Уатаҧ ақыҭа ахадара)\". Za časů Sovětského svazu se okrsek jmenoval Otapský selsovět \"(Отапский сельсовет)\".\n\nSoučástí Uatapu jsou následující části:\n\n\nV obci se nachází systém jeskyní, které v současnosti slouží jako turistická atrakce. Jedna z nich se nazývá Abraskil a dle abchazských legend byl k hoře na území Uatapu připoután bájný hrdina Abrskil. Tato legenda velice připomíná starořeckou báj o Prométheovi.\n\nDo 60. letech se obec jmenovala oficiálně Otapi a byla součástí sousedního Člou. \n\nV obci se nachází dvě významné jeskyně: Abrskil a Ačkityzga.\n\nAbrskil (nebo „Abrskila“) byl pojmenován po hrdinovi abchazského národního eposu Abrskilovi. Podle profesora Šalvy Inal-ipy se jedná o nejrozsáhlejší jeskyni na celém Kavkazu. Uvnitř se nacházejí jeskynní stěny vysoké 30 až 40 metrů a celý krasový útvar je dlouhý více než 2 km, ale veřejnosti je přístupný pouze úsek o délce 1500 až 1700 m\n\nDle nejnovějšího sčítání lidu z roku 2011 je počet obyvatel této obce 185 a jejich složení následovné:\n\n\nPřed válkou v Abcházii žilo v obci bez přičleněných vesniček 225 obyvatel a celkově 433 obyvatel. V Otapském selsovětu v roce 1959 žilo 625 obyvatel.\n\n"}
{"id": "1523380", "url": "https://cs.wikipedia.org/wiki?curid=1523380", "title": "Nadir Afonso", "text": "Nadir Afonso\n\nNadir Afonso (4. prosince 1920 Chaves – 11. prosince 2013 Cascais) byl portugalský malíř. \n\nZačínal jako architekt, spolupracoval s Le Corbusierem a Oscarem Niemeyerem. Vystudoval Escola Superior de Belas-Artes do Porto a pařížskou École nationale supérieure des beaux-arts, patřil k vůdčím osobnostem kinetického umění a geometrické abstrakce. Jeho vzorem byl Victor Vasarely. Důležitým zdrojem inspirace pro něj byl život v moderních velkoměstech. Byl také vlivným autorem uměnovědeckých esejů (\"La Sensibilité Plastique\", \"Les Sens de l'art\").\n\nByl mu udělen Řád svatého Jakuba od meče. V umělcově rodném městě Chaves vzniklo muzeum dokumentující jeho tvorbu.\n\n"}
{"id": "1523382", "url": "https://cs.wikipedia.org/wiki?curid=1523382", "title": "Silikonie", "text": "Silikonie\n\nSilikonie (v anglickém originále Siliconia) je druhý díl dvanácté řady (a celkově šedesátý devátý) britského sci-fi sitcomu \"Červený trpaslík\". Poprvé byla epizoda odvysílána 19. října 2017 na britském televizním kanálu Dave.\n\nPosádka Trpaslíka se dostane pod nadvládu robotů ze série 3000 a za trest jsou proměněni právě v tyto roboty. Jejich novým životním cílem se stane hledání Silikonie, bájné zaslíbené země určené všem strojům.\n\nKryton je jako obvykle využíván ostatními členy posádky k otrocké práci, přesto se mu podaří něco pozoruhodného. Najde kytaru Davida Listera, která byla před lety úmyslně vystřelena do vesmíru Kocourem a Rimmerem. Pokus o její vyzvednutí skončí úspěchem, jenže náhle je Kosmik zachycen neznámou maskovanou lodí. Jde o nákladní loď SS Vespasianus. Vzápětí je Kocour napaden skupinou androidů, kteří si říkají Mechanizovaná Intergalaktická Liberální Fronta, zkráceně MILFka. Jejich úkolem je brázdít vesmír a osvobozovat zotročené stroje na cestě do Silikonie, bájné země, kde jsou všechny přístroje svobodné.\n\nŽiví členové posádky jsou obžalováni ze zotročování androida a odsouzeni nejprve k robotizaci: jejich mysl je nahrána do androidů série 3000. MILFka tím zároveň dodrží tři Asimovovy zákony robotiky. Druhou částí trestu je vykonávání všech činností, které kdy požadovali po Krytonovi. Postupem času se Kocourovi, Rimmerovi i Listerovi začne jejich osobnost vytrácet, a tak se rozhodnou utéct. Rimmer je ovšem proti, jeho neurózy, závist ani ctižádost už ho netrápí, a tak útěk odmítne. Lister a Kocour dorazí do strojovny, kde narazí na další skupinu androidů, ale tohle je série 3000 typ 2. Ta je technologicky zaostalejší než typ 3, který na lodí vládne a vše řídí. Typ 2 tak plní roli otroků, navíc nemůžou přijít do Silikonie. Lister nakonec dorazí do velína a zde na poslední chvíli přemluví Krytona, aby se k MILFce nepřidával. Za to jsou oba odsouzeni k souboji v Klínoseu, kde droidi, kteří zradí MILF, svedou boj pomocí mopů. Vítěz může být přijat zpátky, poražený je vystřelen do mrazivého vesmíru. Lister zvítězí, ale než může být trest vykonán, SS Vespasianus dorazí k Silikonii. Zatímco jsou androidi vylepšováni na typ 4, převede Kryton Trpaslíkovce zpátky do jejich fyzických těl.\n\nPosádka Vespasiana si je konečně rovná a vydá se do vesmíru vyčistit všechny skvrny. A Lister si konečně může zahrát na svou znovunalezenou kytaru.\n"}
{"id": "1523387", "url": "https://cs.wikipedia.org/wiki?curid=1523387", "title": "Smysluplné učení", "text": "Smysluplné učení\n\nSmysluplné učení je termín vytvořený v rámci teorie učení americkým psychologem Davidem Ausubelem v 60. letech. Vychází z kognitivní psychologie. \n\nTermín smysluplného učení (meaningful learning) se řadí do Ausbelovy teorie učení. Tento styl učení spočívá v přiřazení nových informací k existujícím pojmům v našem myšlení. Smysluplné učení pomáhá propojení konceptů. Díky tomu jsou studenti schopní snáze pochopit komplexní souvislosti. Vědomosti získané prostřednictvím této metody jsou dlouhodobější a najdou uplatnění v řešení složitých otázek. Zároveň je ale třeba počítat s delším časem na přípravu vhodného materiálu pro smysluplné učení. \n\nOpakem smysluplného učení je memorování (rote learning). Jedná se o učení pomocí opakování. Slouží k vytvoření základních vědomostí. Neposkytuje hlubší porozumění daného tématu. U memorování chybí propojení mezi novými a již známými informacemi, což může způsobit jejich špatné pochopení. Uplatňuje se během testů, které vyžadují jednoslovné odpovědi. \n\nSmysluplné učení vyžaduje tři základní podmínky:\n\n\nPodle teorie smysluplného učení jsou vytvořené pojmové mapy, které fungují na principu propojení nových informací (pojmů) s již existujícími koncepty. Pojmové mapování by mělo být součástí vyššího vzdělání, kdy je potřeba, aby student měl hlubší znalosti a dobře rozuměl daným souvislostem ve vyučované látce. \n"}
{"id": "1523392", "url": "https://cs.wikipedia.org/wiki?curid=1523392", "title": "Okulovka", "text": "Okulovka\n\nOkulovka () je město v Novgorodské oblasti v Ruské federaci. Při sčítání lidu v roce 2010 měla přes dvanáct tisíc obyvatel.\n\nOkulovka leží ve Valdajské vrchovině na řece Peretně, přítoku Msty v povodí Ilmeňského jezera. Od Velikého Novgorodu je vzdálena přibližně 140 kilometrů východně.\n\nOd roku 1851 vede přes město železniční trať Petrohrad–Moskva.\n\nPrvní zmínka je z roku 1495. Od 25. června 1928 byla Okulovka sídlem městského typu, od 12. ledna 1965 je městem.\n\n"}
{"id": "1523395", "url": "https://cs.wikipedia.org/wiki?curid=1523395", "title": "Pavel Barbaš", "text": "Pavel Barbaš\n\nPavel Barbaš (1903–1990) byl komunistický prokurátor, vedoucí II. oddělení Státní prokuratury Praha, spolupracovník Ludmily Brožové a Jaroslava Kremly.\n\nZ pozice prokurátora vedl zejména procesy Státního soudu, například proces proti skupině Lampa Václav a spol., proces s velezrádci a špiony z Jilemnicka nebo proces Stříteský a spol. Poprvé se výrazně projevil během soudního procesu s Maxem Rostockem, obžalovaným z účastí na vypálení Lidic. Charakteristické pro jeho styl práce bylo například zamítání předvolávání a výpovědí svědků pro nadbytečnost, agresivní přístup k obviněným a patetický slovní projev.\n"}
{"id": "1523399", "url": "https://cs.wikipedia.org/wiki?curid=1523399", "title": "Anton Schrötter", "text": "Anton Schrötter\n\nAnton Schrötter von Kristelli (26. listopadu 1802 Olomouc – 15. dubna 1875 Vídeň) byl rakouský chemik a mineralog.\n\nOtec Josef Schrötter byl lékárníkem, praxi provozoval v olomoucké Krajinské lékárně. Anton zpočátku na žádost svého otce studoval ve Vídni lékařství, ale pod vlivem Friedricha Mohse (1773–1839) přešel na přírodní vědy. V roce 1827 se stal na vídeňské univerzitě asistentem matematika Andrease von Ettingshausena (1796–1878) a fyzika Andrease von Baumgartnera (1793–1865). O tři roky později byl jmenován profesorem fyziky a chemie na technickém institutu Joanneum ve Štýrském Hradci a od roku 1843 působil jako profesor technické chemie na polytechnickém institutu ve Vídni. V roce 1845 nahradil Paula Traugotta Meissnera (1778–1864) na pozici vedoucího chemického odboru. V roce 1868 byl jmenován mistrem rakouské státní mincovny (\"Münze Österreich\"). Zhoršující se zdraví ho ale donutilo odejít v roce 1874 do důchodu. \n\nJako chemik provedl výzkum zahrnující reakce kovů s amoniakem při vyšších teplotách a zkoumal látky jako jantar, idrialit, ozokerit, asfalt a dopplerit. Zkoumal také reaktivní chování draslíku v tekutém oxidu dusném, fosforu a antimonu v kapalném chloru a reakci železa vůči kyslíku při velmi nízkých teplotách. V roce 1845 objevil způsob přípravy červeného fosforu, což byl objev, který vedl k vynálezu bezpečnostní zápalky.\n\nAnton Schrötter byl vědeckým konzultantem expedice fregaty Novara (1857–1859) a také rakousko-uherské expedice na severní pól. Jeho jméno je spojeno se „Schrötterhornem“ v alpském pohoří Ortles a „Cape Schrötter“ v Zemi Františka Josefa. S Ettingshausenem, Baumgartnerem a Wilhelmem von Haidingerem (1795–1871) byl zakládajícím členem rakouské akademie věd, od roku 1851 až do své smrti působil jako její sekretář. Od roku 1876 je na jeho počest jmenována Schröttergasse ve vídeňské čtvrti Favoriten. Jeho syn Leopold Schrötter von Kristelli (1837–1908) byl známý laryngolog. \n\n"}
{"id": "1523406", "url": "https://cs.wikipedia.org/wiki?curid=1523406", "title": "Fernando Ricksen", "text": "Fernando Ricksen\n\nFernando Ricksen (27. července 1976 Hoensbroek – 18. září 2019 Airdrie) byl nizozemský fotbalista, obránce a záložník. Zemřel na ALS.\n\nHrál za týmy Fortuna Sittard, AZ Alkmaar, Rangers FC a FK Zenit Sankt-Petěrburg. V sezóně 2007/08 vyhrál s FK Zenit Sankt-Petěrburg Pohár UEFA. V letech 2003 a 2005 získal mistrovský titul ve Skotsku s Glasgow Rangers a v roce 2007 v Rusku s FK Zenit Sankt-Petěrburg. V letech 2002 a 2003 vyhrál s Rangers skotský pohár. V Lize mistrů UEFA nastoupil v 11 utkáních, v kvalifikaci Ligy mistrů UEFA ve 13 utkáních a dal 2 góly a v Evropské lize UEFA nastoupil v 17 utkáních a dal 1 gól. Za nizozemskou reprezentaci nastoupil v letech 2000–2003 ve 12 utkáních. V sezóně 2004/05 byl ve Skotsku vyhlášen hráčskou asociací nejlepším fotbalistou roku.\n\n"}
{"id": "1523407", "url": "https://cs.wikipedia.org/wiki?curid=1523407", "title": "Cold call", "text": "Cold call\n\nCold call (z angličtiny tzv. studený hovor) je pojem z obchodního marketingu, který vyjadřuje část práci obchodníka, který volá na staré kontakty, s kterými již neudržuje aktivní kontakt se snahou zjistit aktuální stav druhé strany a prodat další službu nebo zboží. Této metodě se také říká \"over-the-phone\" a slouží jako prostředek telemarketingu. Podnikatelé tuto metodu volí v krajní situaci, když už neexistuje dostatek aktuálně \"živých\" kontaktů a je potřeba zvyšovat prodeje.\n\nCold call vznikl jako moderní prodejní metoda s nástupem mobilních telefonů, kdy je možné jednotlivé zákazníky oslovit prakticky okamžitě.\n\nV minulosti, když ještě neexistovalo mnoho telefonních čísel, fungovaly automaty pro vytáčení tak, že zkoušely náhodně čísla, případně zkoušely volat hromadně na čísla podle intervalu. Tento přístup ale již nelze používat, protože zasahuje do soukromí uživatelů a je potřeba nejprve získat jejich souhlas v souladu s GDPR.\n\nV minulosti obchodníci používali konkrétní pokyny, které musí hovor splňovat, aby se zvýšila šance k prodeji (tzv. closing). Tyto pokyny, které nyní Wendy Weissová považovala za mylné představy, byly následující:\n\n"}
{"id": "1523410", "url": "https://cs.wikipedia.org/wiki?curid=1523410", "title": "Les Grandes-Ventes", "text": "Les Grandes-Ventes\n\nLes Grandes-Ventes je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "1523413", "url": "https://cs.wikipedia.org/wiki?curid=1523413", "title": "Aehrenthalský palác", "text": "Aehrenthalský palác\n\nAehrenthalský palác neboli palác Lexů z Aehrenthalu v Praze je zaniklý palác, který stával na dnešním Václavském náměstí čp. 795/40 a nároží Štěpánské ulice.\n\nAehrenthalský palác nebyl příliš historicky ani architektonicky významný. Původně renesanční budova zřejmě na počátku 17. století patřila paní Regině z Aventina a Janovi staršímu Ledčanskému z Popic a na Třebotově, kterým však byla odňata z důvodu účasti na stavovském povstání.\n\nOd roku 1773 byl majitelem domu prostý občan Jan Lexa, za jehož vlastnictví na konci 18. století zřejmě proběhla větší přestavba. V letech 1847–1847 provedl architekt Bernhard Grueber historizující přestavbu paláce a stavebně sloučil dva menší domy.\n\nNakonec palác rodiny Lexů svobodných pánů z Aehrenthalu v roce 1914 zakoupila Pozemková banka a nechala jej zbořit. Následně byl celý pozemek do Vodičkovy a Štěpánské ulice a Václavského náměstí rozparcelován a plocha určena k výstavbě domů s obchodní pasáží. Na místě tehdejšího paláce tak později vznikly palác Lucerna s pasáží a kinem a Palác Rokoko s pasáží a divadlem\n"}
{"id": "1523414", "url": "https://cs.wikipedia.org/wiki?curid=1523414", "title": "Řád Menelika II.", "text": "Řád Menelika II.\n\nŘád Menelika II. nebo také Řád judského lva je etiopský řád založený roku 1924 za vlády císařovny Zauditu I. \"Rasem\" Tarafi Makonnenem, který později vládl jako habešský císař pod jménem Haile Selassie I. Někdy se mu také říká \"Řád etiopského lva\" pro vyobrazení lva na řádovém odznaku.\n\nŘád byl založen roku 1924 za vlády císařovny Zauditu I. \"Rasem\" Tarafi Makonnenem, později vládnoucím jako habešský císař pod jménem Haile Selassie I. Řád byl v různých zdrojích označován různými názvy – \"Řád judského lva, Řád etiopského lva\" či \"Řád Menelika II.\", přestože se jednalo o totožné vyznamenání. V roce 1996 byl řád Radou etiopské koruny (v exilu) rozdělen na Řád Menelika II., který si zachoval původní insignie a na nový \"Řád etiopského lva\".\n\nV roce 1974 po pádu císařství byl řád komunistickým státním aparátem zrušen, ale zachoval se jako dynastický řád.\n\nNejvyšší třídy řádu byly v menší míře udíleny vyšším důstojníkům a státním úředníkům a jednalo se o nejvyšší státní řád, který jim mohl být udělen. Udílen byl také příslušníkům královských rodin. Obecně byl udílen za civilní a vojenské zásluhy občanům Etiopie i cizím státním příslušníkům.\n\nŘádový odznak má tvar červeně smaltovaného kříže se širokým zeleně smaltovaným lemováním okraje. Uprostřed je kulatý zeleně smaltovaný medailon se zlatým vyobrazením malého státního znaku Etiopského císařství, který je korunován etiopskou císařskou korunou. Znak má podobu judského lva nesoucího zlatou hůl v levé tlapce. Medailon je ohraničen červeně smaltovaným kulatým pásem se zlatým nápisem MO'A ANBASA Z. Y. \"(zkratka pro Mo'a Anbessa Zemene Gede Yehuda, tedy česky Lev poraženého židovského kmene)\". Odznak je korunován zlatou etiopskou císařskou korunou. Zadní strana odznaku je stejná kromě středového medailonu, který nese monogram císaře Menelika II.\n\nŘádová hvězda má podobu řádového odznaku bez koruny položeného na zlaté fasetované osmicípé hvězdě.\n\nStuha je žlutá s třemi úzkými pruhy v barvách etiopské vlajky (tedy zelená, žlutá a červená) na okrajích.\n\nVzhled řádu pochází od pařížské firmy \"Arthus-Betrand\".\n\nŘád je udílen v pěti řádných třídách. K řádu náležely také medaile.\n\n\n"}
{"id": "1523417", "url": "https://cs.wikipedia.org/wiki?curid=1523417", "title": "Moje svoboda", "text": "Moje svoboda\n\nMoje svoboda (2019) je krátký český film, který vznikl ve spolupráci časopisu \"Reflex\" a České televize. Obsahuje 30 minutových filmů různých tvůrců na téma svobody a je vytvořen ke 30. výročí Sametové revoluce. Iniciátorem projektu byl novinář \"Reflexu\" Milan Tesař. Film byl promítán na festivalu v Karlových Varech.\n\nJednotlivé malé filmy vytvořili: Petr Cífka, Štěpán Vodrážka, Petr Čtvrtníček, Tomáš Mašín, Miřenka Čechová, Kamila Zlatušková, Michal Caban a Šimon Caban, Martin Bartkovský, Oliver Beaujard, Karolína Nováková, Nino Zardalishvili, Theodora Remundová, Jan Bártek, Aleš Najbrt, Karel Dlabač, Eliáš Gaydečka, Jakub Kuthan, Jan Hřebejk, Dominik Miškovský, Zdeněk Suchý, Jiří Havelka (divadlo VOSTO5), Petra Nesvačilová, Adam Ernest, Jitka Rudolfová, Jan Slovák, Marek Brožek, Dominik Dolejší, Ester Geislerová, Václav Marhoul, Jakub Jahn a Milan Tesař.\n\nVe filmu se dále objevují např. Zdeněk Svěrák, Adam Forman, Libor Pešek, Jitka Ježková, Ondřej Cihlář, Tadeáš Trojánek, Jan Kolařík, Zuzana Hynštová, Tomáš Jeřábek či Petr Prokop.\n\n"}
{"id": "1523418", "url": "https://cs.wikipedia.org/wiki?curid=1523418", "title": "Dumești (župa Vaslui)", "text": "Dumești (župa Vaslui)\n\nDumești je rumunská obec v župě Vaslui. Žije zde obyvatel. Obec se skládá ze čtyř částí.\n\n"}
{"id": "1523419", "url": "https://cs.wikipedia.org/wiki?curid=1523419", "title": "Jan II. Osvětimský", "text": "Jan II. Osvětimský\n\nJan II. Osvětimský (kolem 1330 – 1376) byl osvětimský kníže panující v letech 1372 až 1376. Pocházel z dynastie slezských Piastovců, byl synem osvětimského knížete Jana I. Scholastika a jeho manželky neznámého jména.\n\nRoku 1372 potvrdil český král Václav IV. Jana jako osvětimského knížete, ale jeho příbuzný, těšínský kníže Přemysl I. Nošák, si vymohl dohodu, podle které by v případě, že by Jan (či jeho potomci) zemřel bez dědiců, připadlo Osvětimské knížectví těšínským knížatům. Po smrti Janova stejnojmenného syna roku 1405 se tak i stalo.\n\nKníže Jan se oženil s Hedvikou, dcerou břežského knížete Ludvíka I. S ní měl tři děti:\n\n"}
{"id": "1523420", "url": "https://cs.wikipedia.org/wiki?curid=1523420", "title": "Dumești", "text": "Dumești\n\nDumești je název více míst v Rumunsku:\n\n"}
{"id": "1523421", "url": "https://cs.wikipedia.org/wiki?curid=1523421", "title": "Damašková ocel", "text": "Damašková ocel\n\nDamašková ocel se stala známou díky svým až legendárním vlastnostem, tedy velmi vysoké tvrdosti a zároveň houževnatosti.\n\nTechnika výroby této oceli byla jedním z nejstřeženějších tajemství tehdejší doby a do postupu výroby bylo zasvěceno jen několik tehdejších kovářů. Pokud bychom pátrali po původu této oceli, dostali bychom se do staré Indie, kde podle všech předpokladů a doposud doložených důkazů vznikl počátek výroby této slavné oceli. Dnešní název \"Damašková ocel\" je odvozen od města Damašek, skrze které se jako prodejní artikl dostával z Indie a malé Asie až k nám do Evropy. Jak již bylo řečeno, výrobní proces původní damaškové oceli byl velikým tajemstvím, které se předávali pouze ve velmi úzkém kruhu kovářů. Bohužel díky velkému tajemství okolo výroby a pouze ústnímu předávání postupu výroby se původní postup výroby po čase úplně zmizel spolu se starými mistry.\n\nPo ztrátě postupu výroby původní damaškové oceli, se kováři po celém světě snaží co nejvíce přiblížit oné legendární a mýtickými vlastnostmi opředené oceli. Výsledkem těchto pokusů a zkoumání je ocel, kterou již dnes nazývají všichni jménem damašková, jelikož její vzhledová podoba je laickým okem nerozeznatelná. Postup výroby damaškové oceli jak ji známe dnes, je však odlišný.\n\nMísto fúzování oceli jako u původního damašku je dnešní postup založen na kovářském sváření jednotlivých vrstev oceli. Tento postup je dnes velmi dobře známý po celém světě a díky šikovným rukám dnešních kovářů vznikají neuvěřitelné vzory, kresby a provedení.\n\nJak již bylo zmíněno, dnešní damašková ocel se vyrábí postupem kovářského svařování dvou ocelí s rozdílným množstvím obsahu uhlíku. Základem dnešní damaškové oceli jsou tak dva typy oceli, z nich jedna disponuje vysokým obsahem uhlíku a druhá naopak nízkým. Propojením těchto dvou protipólů tak vzniká ocel tvrdá, ale zároveň houževnatá.\n\nPočátek výroby je tak daný složením základního paketu, který je tvořen složením těchto dvou druhů ocelí na přeskáčku. V případě nedodržení pořadí prokládaných ocelí se spoj mezi danými vrstvami neguje a dojde tak ke spojení dvou shodných materiálů. Po přípravě základního paketu je nutné ocel nahřát a pro snazší propojení kovářského sváru a zamezení vzniku nedokonalostí ve svaru se paket obalí tavidlem.\n\nOhřátí takto připravené oceli probíhá na teplotu přes 1400 °C, kdy dochází k přechodu z pevného skupenství. (Teploty pro kovářské svařování se liší v závislosti na typu materiálu). Toto povolení materiálu při vysokých teplotách pak dovolí tlakem úderů kladiva nebo tlakem pod lisem spojení ocelí do jednoho celistvého kusu.\n\nTento postup se opakuje, dokud není výrobce spokojen s množstvím vrstev a kvalitou svárů vrstev.\n\nDamašková ocel je velice známá nejen díky svým vlastnostem, ale také díky její překrásné kresbě, která dodnes nepřestává udivovat laiky i profesionály. Kresba kterou všichni obdivují je samotnou disciplínou výroby, která téměř nezná hranic. Základní kresba je určená průchodem sváru, které rozdělují hranice mezi ocelí.\n\nKresbu je však možné tvořit stejné jako samotnou ocel a upravovat do tvarů, které jsou až neuvěřitelné. Kombinace kovářského sváření spolu s dalšími kovářskými technikami, jakou jsou torzírování (kroucení), prokládání, apod.\n\nDamašková ocel je pro většinu lidí známá především skrze skvostné čepele zbraní. Avšak její potenciál nabízí mnohem více než jen toto využití. Damašková ocel je nádherným materiálem pro šperkařské využití, existují dochované kousky damaškových zbrojí, výjimečně lze nalézt i umělecky zpracované předměty z damaškové oceli. Avšak její vlastnosti ji i nadále nejvíce předurčují jako jeden z nejluxusnějších materiálů pro čepele nožů, mečů a veškerých ostatních nástrojů a zbraní , které si jen lze vybavit.\n\n"}
{"id": "1523422", "url": "https://cs.wikipedia.org/wiki?curid=1523422", "title": "Rui Hačimura", "text": "Rui Hačimura\n\nRui Hačimura (八村 塁 Hachimura Rui, * 8. února 1998 Tojama) je japonský basketbalista. Měří 206 cm a váží 104 kg, hraje na pozici \"small forward\" nebo \"power forward\".\n\nJeho matka je Japonka a otec pochází z Beninu, má tři mladší sourozence. V dětství byl kvůli své barvě častým terčem rasistických poznámek. Původně se věnoval baseballu, na košíkovou se zaměřil až na střední škole. V roce 2016 získal stipendium na americkou Gonzaga University. V roce 2019 byl zvolen do týmu NCAA Men's Basketball All-Americans a získal Julius Erving Award. Při vstupním draftu National Basketball Association v roce 2019 si ho vybral tým Washington Wizards jako číslo devět, což je největší úspěch v historii japonského basketbalu.\n\nHrál za japonskou reprezentaci na mistrovství světa v basketbalu mužů 2019.\n\n"}
{"id": "1523423", "url": "https://cs.wikipedia.org/wiki?curid=1523423", "title": "Todirești (župa Vaslui)", "text": "Todirești (župa Vaslui)\n\nTodirești je rumunská obec v župě Vaslui. Žije zde obyvatel. Obec se skládá z devíti částí.\n\n"}
{"id": "1523424", "url": "https://cs.wikipedia.org/wiki?curid=1523424", "title": "Josef Sršeň", "text": "Josef Sršeň\n\nJosef Sršeň (* 3. října 1943) je bývalý český hokejový útočník. Po skončení aktivní kariéry působil jako trenér. Jeho synem je hokejista Tomáš Sršeň.\n\nV československé lize hrál za TJ ZKL Brno. Odehrál 3 ligové sezóny, nastoupil ve 117 ligových utkáních, dal 49 gólů a měl 26 asistencí. V nižších soutěžích hrál za TJ Moravia DS Olomouc a TJ Spartak Tatra Kolín.\n\nJako hlavní trenér vedl TJ Moravia DS Olomouc, HC Královopolská Brno, HC Kometa Brno, HC Havířov, HC Prostějov a HC Šumperk.\n\n"}
{"id": "1523427", "url": "https://cs.wikipedia.org/wiki?curid=1523427", "title": "Camillo Feller", "text": "Camillo Feller\n\nCamillo Feller (též Kamillo Feller) (26. května 1862, Drážďany – 23. prosince 1942, Karlovy Vary) byl německý evangelický duchovní, hudební skladatel a spisovatel, spojený svou činností zejména s Karlovými Vary.\n\nOrdinován byl roku 1887. Od roku 1893 do své smrti působil v Karlových Varech. Zasloužil se o výstavbu Evangelického hospicu. Je mj. autorem kancionálu \"Deutsches Evangelische Gemeindegesangbuch für Deutsch-Böhmen\".\n\n"}
{"id": "1523429", "url": "https://cs.wikipedia.org/wiki?curid=1523429", "title": "Turistická značená trasa 2721", "text": "Turistická značená trasa 2721\n\nPo zpevnění cestě mírně vystoupá z obce Belá-Dulice dolinou k chatě Lysec, odtud pokračuje zalesněným terénem ostrým stoupáním na vrchol Lysec (1381 m n. m.)., po zalesněném hřebeni pak na vrchol Malý Lysec (1298 m n. m.).\n"}
{"id": "1523430", "url": "https://cs.wikipedia.org/wiki?curid=1523430", "title": "Paleoart", "text": "Paleoart\n\nPaleoart (také paleo-umění neboli umění rekonstrukce pravěkého života) je výtvarný obor zabývající se rekonstrukcí života v pravěku a zobrazováním jednotlivých pravěkých organismů. Dlouhou dobu se jednalo o malou oblast fiktivní výtvarné tvorby, v současnosti už se však paleoartu věnují desítky až stovky umělců profesionálně. Tento termín zavedl v roce 1987 americký výtvarník Mark Hallett.\n\nPrvní zpodobnění původců zkamenělin je známo již z období antiky, kdy například na korintské váze z poloviny 6. století př. n. l. nalezneme \"trójskou příšeru\", založenou zřejmě na pozorování lebky třetihorního žirafovitého kopytníka rodu \"Samotherium\". Podobně i zobrazení mytického gryfa může mít základ v pozorování lebek dinosaurů rodu \"Protoceratops\" nebo jiných pravěkých zvířat.\n\nV období raného novověku se objevují první záměrné rekonstrukce původců fosilií, například první obrazy mamutů a později i dinosaurů, ptakoještěrů a dalších. Kolem roku 1830 vznikají první rekonstrukce pravěkých ekosystémů, například známý obraz \"Duria Antiquior\" od britského přírodovědce Henryho De la Beche. \nVe 20. století se postupně objevuje množství významných osobností paleoartu, jako je Charles R. Knight, Rudolph Zallinger nebo Zdeněk Burian. Jejich výtvarný vliv přetrval často až do současnosti a jejich dílo je stále populární (byť často již neodpovídá novým paleontologickým poznatkům).\nV současnosti jsou hojně využívány moderní digitální technologie malby. Mezi známé paleo-umělce patří například Mark Witton, John Sibbick, Julius T. Csotonyi, Luis V. Rey a další. V České republice patří ke známým protagonistům tohoto oboru například Petr Modlitba, Jan Sovák, Josef Moravec nebo Vladimír Rimbala.\n\n"}
{"id": "1523439", "url": "https://cs.wikipedia.org/wiki?curid=1523439", "title": "Společnost vlasteneckého muzea v Čechách", "text": "Společnost vlasteneckého muzea v Čechách\n\nSpolečnost vlasteneckého muzea v Čechách (ve starší češtině též \"Společnost wlastenského museum w Čechách\", německy \"Gesellschaft des vaterländischen Museums in Böhmen\") bylo sdružení význačných a vlivných osobností, založené v Čechách k vytvoření veřejně dostupné sbírky přírodovědných, historických, zeměpisných a obrazových předmětů. Z ní později vzniklo dnešní Národní muzeum v Praze.\n\nSpolečnost vznikla v roce 1818 na základě výzvy hraběte Františka Antonína z Kolovrat k založení instituce. K této iniciativě se připojila řada osobností veřejného života v tehdejším Českém království dle skrze vyjádření svých zájmů, mezi nimi např. Kašpar Maria ze Šternberka a František Josef ze Šternberka-Manderscheidu. Oficiální založení 11. června 1820 stvrdil český král a rakouský císař František I., který 14. června 1822 schválil stanovy.\n\nZaložením společnosti chtěli její zakladatelé propojit vědecké výsledky badatelů z německých a českých částí Čech. Účel společnosti bylo vytvoření: „...uspořádaných sbírek přírodnin a památek ze současnosti k předvedení vhodného užití a uchování pro potomky.“ Kašpar Maria ze Šternberka, první předseda, měl až do své smrti v roce 1838 mimořádně silný a prospěšný vliv na tuto společnost a vývoj jejích sbírek. Prvním ekonomickým vedoucím společnosti byl zvolen kníže August Longin z Lobkovic.\n\nV prvních letech existence se rozlišovalo mezi zakládajícími a výkonnými členy. Jejich úloha spočívala na dodávání předmětů do sbírek nebo dohled nad dary od přispěvatelů, resp. stanovených ročních příspěvků. Sebrané předměty byly uchovávány v budově Společnosti vlasteneckých milovníků umění. Využívání sebraných předmětů bylo zpočátku možné v prostorách knihovny denně vyjma středy a neděle. \n\nOd roku 1827 Společnost vydávala \"Časopis společnosti vlastenského Museum v Čechách\", jehož prvními redaktory byli František Palacký a Pavel Josef Šafařík.\n"}
{"id": "1523442", "url": "https://cs.wikipedia.org/wiki?curid=1523442", "title": "Todirești", "text": "Todirești\n\nTodirești je název více míst v Rumunsku:\n\n"}
{"id": "1523447", "url": "https://cs.wikipedia.org/wiki?curid=1523447", "title": "Bâtiments du Roi", "text": "Bâtiments du Roi\n\nBâtiments du Roi (česky \"královské budovy\") byla královská instituce pro správu budov v době starého režimu ve Francii. Úřad organizačně spadal pod státní sekretariát pro královský dvůr.\n\nKrál Jindřich IV. Francouzský v roce 1602 založil \"Bâtiments du Roi\" pro lepší koordinaci stavebních prací na svých zámcích. Prvním ředitelem se stal Maximilien de Béthune, vévoda ze Sully s titulem \"surintendant général\". Úřad byl začleněn do struktury tehdejší státní správy (tzv. státní sekretariát), konkrétně pod \"sekretariát pro královský dvůr\".\n\nBěhem velkého století byly pravomoci instituce podstatně rozšířeny, kromě správy budov se jednalo i o správu manufaktur na tapiserie a porcelán. V roce 1664 se stal Jean-Baptiste Colbert ředitelem \"bâtiments\" s titulem \"surintendant et ordonnateur général des bâtiments, arts, tapisseries et manufactures de France\". Tento nový titul reflektoval právě rozšíření pravomocí. Postupně přešly pod úřad i pravomoci pro správu botanických zahrad a královských akademií malby a sochařství.\n\nŘediteli úřadu náležela vážnost králova ministra. Jeho asistenty byli \"Premier architecte du Roi\" (\"první architekt krále\") a \"Premier peintre du Roi\" (\"první malíř krále\"), k dispozici měl také několik inspektorů a stovky dělníků. \n\n"}
{"id": "1523450", "url": "https://cs.wikipedia.org/wiki?curid=1523450", "title": "Dcera (film)", "text": "Dcera (film)\n\nDcera (2019) je krátký český animovaný film režisérky Darii Kashcheevy, ruské studentky pražské FAMU. Film beze slov ukazuje komplikovaný vztah dcery k otci. Je snímán pohyblivou kamerou, což je v loutkovém filmu unikátní a hodně pracné. Výroba filmu trvala asi rok a půl, Kashcheeva čtyři měsíce vyráběla kulisy a loutky. Při výrobě filmu se režisérka inspirovala hranými filmy, významně filmy natočenými podle manifestu \"Dogme 95\". V českých kinech byl film uveden spolu s dalšími krátkými animovanými filmy \"Noctuelle\" a \"Betonová džungle\" v rámci projektu Trojhlas.\n\nFilm byl oceněn studentským Oscarem a získal dvě ceny na festivalu v Annecy (hlavní cenu v kategorii studentských filmů a cenu dětské poroty za nejlepší studentský film), cenu za nejlepší film na festivalu Fantoche ve Švýcarsku a hlavní cenu na MFF v Melbourne. Dne 16. prosince 2019 americká Akademie filmového umění a věd oznámila, že film postoupil do užšího výběru 10 vybraných snímků na Oscara v kategorii krátkých animovaných filmů, později byl přímo mezi pěti nominovanými na Oscara.\n\nV lednu 2020 film získal cenu poroty za krátký film na Sundance Film Festival.\n\nNa Cenách české filmové kritiky získal film cenu v kategorii Mimo kino.\n\nPodle hodnocení českého filmového publicisty Vojtěcha Ryndy film „působí jako suverénní dílo s jasnou a unikátní vizí“.\n\n\n"}
{"id": "1523459", "url": "https://cs.wikipedia.org/wiki?curid=1523459", "title": "Siegfried Schneider", "text": "Siegfried Schneider\n\nSiegfried Schneider (* 12. listopadu 1939 Forst, Lužice) je bývalý německý volejbalista, který reprezentoval Německou demokratickou republiku (Východní Německo). S její volejbalovou reprezentací získal na olympijských hrách v Mnichově roku 1972 stříbrnou medaili. Zúčastnil se i OH 1968, kde však unikla týmu NDR medaile díky porážce od Československa v zápase o třetí místo. Krom toho vyhrál roku 1969 Světový pohár a o rok později mistrovství světa. V roce 2009 byl uveden do Mezinárodní volejbalové síně slávy. Volejbalu se začal věnovat ve 13 letech. Vyučil se tesařem, později vystudoval i tělocvik a trenérství na Sportovní univerzitě v Lipsku. Po roce 1973 působil jako trenér v lize NDR.\n"}
{"id": "1523464", "url": "https://cs.wikipedia.org/wiki?curid=1523464", "title": "Jan III. Osvětimský", "text": "Jan III. Osvětimský\n\nJan III. Osvětimský (po 1366 – 1405) byl osvětimský kníže panující v letech 1376 až 1405. Pocházel z dynastie slezských Piastovců, byl synem osvětimského knížete Jana II. a jeho manželky Hedviky Břežské.\n\nPo smrti otce roku 1376 se teprve desetiletý Jan ujal vlády v Osvětimském knížectví. Stal se straníkem polského krále Vladislava II. Jagella, s jehož sestrou Hedvikou se oženil. Po zajetí českého krále Václava IV. roku 1402 uzavřel s ostatními slezskými knížaty a městem Vratislaví spolek s cílem napomoci k osvobození vězněného Lucemburka. Zavázal se udržovat zemský mír a poskytnout svůj podíl do formovaného společného vojska. Jelikož Jan po sobě nezanechal potomka, zdědil po jeho smrti roku 1405 knížectví těšínský kníže Přemysl I. Nošák.\n\nKníže Jan se oženil s Hedvikou, dcerou litevského velkoknížete Algirdase z rodu Gediminovců. Pár zůstal bezdětný.\n"}
{"id": "1523470", "url": "https://cs.wikipedia.org/wiki?curid=1523470", "title": "Reka", "text": "Reka\n\nReka ( Река, რეკა – Reka) je vesnice v Abcházii v okrese Očamčyra. Leží přibližně 18 km severovýhodně od okresního města Očamčyra. Obec sousedí na západě s Pakvašem, který odděluje říčka Ochurej, na severu a na východě s Agubediou v okrese Tkvarčeli a na jihu s Achuri a s Ačgvarou.\n\nOficiálním názvem obce je Vesnický okrsek Reka \"(rusky Рекинская сельская администрация, abchazsky Река ақыҭа ахадара)\". Za časů Sovětského svazu se okrsek jmenoval Rekinský selsovět \"(Рекинский сельсовет)\".\n\nSoučástí Reky jsou následující části:\n\n\nS koncem 19. století, kdy byla Reka administrativně součástí obce Bedia, byl již celý historický region Samurzakan rozdělen na dvě jazykové zóny, abchazskou a megrelskou, kdy abcházština přetrvala v kopcích nad nížinou, kterou obsadili megrelové. \n\nV celém současném okresu Očamčyra je Reka jedinou obcí, jež nikdy nebyla součástí historického regionu Abžua, protože byla vždy součástí Samurzakanu. Na začátku 30. letech ale proběhla v Abcházii správní reforma, kdy byly staré ruské ujezdy nahrazeny rajóny. Tehdy byla stanovena nová hranice mezi rajóny Očamčyra a Gali a Reka se stala spolu s Agubediou a Čchvartalem součástí prvního jmenovaného na etnolingvistickém základu, který požadoval například abchazský bolševik Efrém Ešba v roce 1925 ve svém článku \"„Požadovali jsme a dostali jsme skutečně nezávislou sovětskou Abcházii“ (Мы требовали и получили настоящую независимую Советскую Абхазию)\".\n\nTato správní reforma umožnila otevření školy v obci s vyučovacím jazykem abchazským, neboť v galském rajónu nebyly otevřeny vůbec žádné. Díky tomu zůstaly tyto tři obce jedinými z celého někdejšího Samurzakanu, kde se obyvatelé hlásí k abchazskému národu a mluví abcházsky. \n\nBěhem války v Abcházii v letech 1992-1993 ovládali Reku abchazští partyzáni. Po skončení války zůstala po další správní reformě Reka součástí okresu Očamčyra.\n\nDle nejnovějšího sčítání lidu z roku 2011 je počet obyvatel této obce 438 a jejich složení následovné:\n\n\nPřed válkou v Abcházii žilo v obci bez přičleněných vesniček 263 obyvatel a celkově 501 obyvatel. V Rekinském selsovětu v roce 1959 žilo 658 obyvatel.\n\n"}
{"id": "1523472", "url": "https://cs.wikipedia.org/wiki?curid=1523472", "title": "Johann Zarco", "text": "Johann Zarco\n\nJohann Zarco (* 16. července 1990, Cannes) je francouzský motocyklový závodník. Dvakrát se stal mistrem světa v závodech silničních motocyklů, a to v kategorii Moto2 (2015, 2016). Oba tituly získal na motocyklu Kalex a v barvách týmu Ajo Motorsport. Moto2 jezdil v letech 2012–2016, předtím se účastnil šampionátu v kategorii 125 cm³ (2009–2011). Od roku 2017 závodí v kategorii MotoGP. Celkem vyhrál 16 závodů Velké ceny.\n"}
{"id": "1523475", "url": "https://cs.wikipedia.org/wiki?curid=1523475", "title": "Athénská klenotnice v Delfách", "text": "Athénská klenotnice v Delfách\n\nAthénská klenotnice v Delfách byla používána k ukládání posvátných darů města Athény. Nacházela se na posvátné cestě, která vedla k Apollónovu chrámu s delfskou věštírnou. Přesné datum jejího vzniku je neznámé. Byla postavena z parského mramoru a měla pozdně archaickou výzdobu. Na základě srovnání stylu a architektury se obecně předpokládá, že byla postavena v období mezi roky 510 a 480 před Kristem..\n\nBudova byla postavena jako antentempel v dórském řádu, sestává z celly a pronaosu se dvěma sloupy ve vchodu. V původním stavu měla sedlovou střechu s akrotériony. Akrotériony se však nezachovaly. Půdorysné rozměry byly 6,62 × 9,69 m a její výška 7,60 m. Podle dórského řádu byla výzdoba štítu rozdělena mezi tympanony a metopy. Na metopách byly zobrazovány činy řeckých hrdinů Thésea a Hérakla. Téma Thésea bylo vyobrazeno na metopách jižní a pravděpodobně i východní strany a návštěvníci svatyně si je mohli prohlédnout od posvátné silnice. Metopy na severní a západní straně představovaly Herakla. Mnoho reliéfů metop a většina postav sedlové střechy jsou dnes vážně poškozeny nebo dokonce ztraceny, a proto je úplná rekonstrukce starověké kompozice obtížná a kontroverzní.\n\nStavba klenotnice v prestižní a vlivné svatyni boha Apollóna v Delfách měla ukázat význam a sílu Athén ve srovnání s ostatními řeckými městskými státy (Poleis). Kromě Athén mělo v Delfách své vlastní klenotnice i množství jiných měst. Jako příklad z více než třiceti klenotnic nalezených při vykopávkách, slouží sikyónská klenotnice, postavená a bohatě vyzdobená po roce 570 před Kristem, také na posvátné cestě k Apollónovu chrámu. V této souvislosti stojí za zmínku i klenotnice Siphnianů, postavená ještě před rokem 525 před Kristem.\n\nRůzné přístupy k přesnějšímu určení doby vzniku athénské klenotnice zužují období možné výstavby:\n\n\n\nPodle informací, které poskytl Pausaniás, byla budova postavena jako výraz díkůvzdání po vítězství nad Peršany v bitvě u Marathonu v roce 490 před Kristem. Někteří vědci však zpochybňují důvěryhodnost této zprávy, což dokazuje, že budova může být starší. Ruiny klenotnice byly nalezeny v roce 1893 členy francouzské archeologické expedice. Vedl ji Théophile Homolles, který tento objev roku 1893 publikoval. Současný vzhled klenotnice je výsledkem rekonstrukčních prací provedených v letech 1903 – 1906. Chybějící díly na architektonicky důležitých místech, jako jsou anty a sloupy, byly nahrazeny z bloků pentelického mramoru.\n\nArchitekturu budovy publikoval roce 1933 francouzský klasický archeolog Jean Audiat. Stavební plastiku budovy publikoval francouzský klasický archeolog Pierre de La Coste-Messelière v roce 1957.\n\n"}
{"id": "1523478", "url": "https://cs.wikipedia.org/wiki?curid=1523478", "title": "Stănilești", "text": "Stănilești\n\nStănilești je rumunská obec v župě Vaslui. Žije zde obyvatel. Obec leží na východě Rumunska a její území sousedi s Moldavskem. Obec se skládá ze sedmi částí.\n\n\n"}
{"id": "1523481", "url": "https://cs.wikipedia.org/wiki?curid=1523481", "title": "II. třída okresu Jičín 1982/83", "text": "II. třída okresu Jičín 1982/83\n\nV soubojích fotbalové II. třídy okresu Jičín 1982/83, jedné ze skupin 8. nejvyšší fotbalové soutěže, se utkalo 12 týmů dvoukolovým systémem podzim – jaro. Tento ročník skončil v červnu 1983.\n\nPoznámky:\n\n"}
{"id": "1523495", "url": "https://cs.wikipedia.org/wiki?curid=1523495", "title": "Seznam mobilních aplikací Wikipedie", "text": "Seznam mobilních aplikací Wikipedie\n\nŘada organizací v rámci hnutí Wikimedia, včetně Wikimedia Foundation, vydává mobilní aplikace pro používání Wikipedie v operačních systémech pro mobilní zařízení. Všechny jsou k dispozici zdarma prostřednictvím příslušného obchodu s aplikacemi (např. Obchod Google Play, App Store, Microsoft Store). Lze je také stáhnout z webových stránek nadace Wikimedia Foundation, která také uchovává všechny vydané verze (včetně betaverzí).\n\nNezávislí vývojáři také vydali mnoho neoficiálních aplikací pro čtení článků na Wikipedii. Některé aplikace načítají obsah z webu Wikipedie a zpracovávají jej; jiné aplikace používají rozhraní MediaWiki. Někteří pouze zobrazují obsah Wikipedie, obvykle vynechávají některé funkce, jako jsou kategorie a diskusní stránky. Některé umožňují také editaci Wikipedie.\n\nAplikace Wikipedie od nadace Wikimedia Foundation se nazývají „Wikipedie“ (anglicky Wikipedia), s výjimkou verze pro iOS, která se nazývá „Wikipedia Mobile“.\n\nAplikace pro Android umožňuje editaci článků přímo z aplikace, umožňuje zobrazení mapy s články, které pojednávají o blízkých objektech a nabízí seznam nadpisů. Má omezenou schopnost zobrazovat kategorie a diskusní stránky. Aplikace je také dostupná na obchodu F-Droid.\n\nAplikace iOS také poskytuje verzi Wikipedie pro čtení a editaci. Umožňuje uživatelům sdílení článků prostřednictvím sociálních sítí. Rovněž umožňuje uživatelům vyhledávat zeměpisné články v blízkosti jejich aktuálního umístění. Aplikace nezobrazuje kategorie.\n\nAplikace ve stylu Metro poskytuje verzi Wikipedie pouze pro čtení. Aplikace používaná ve Windows RT není schopna zobrazovat pohyblivé obrázky (GIF).\n\nWikimedia CH, švýcarská pobočka hnutí Wikimedia, vyvinula řadu offline aplikací založených na obsahu Wikipedie. Všechny tyto aplikace jsou založeny na otevřeném softwaru.\n"}
{"id": "1523505", "url": "https://cs.wikipedia.org/wiki?curid=1523505", "title": "Pavel Kašťák", "text": "Pavel Kašťák\n\nPavel Kašťák (24. leden 1888 Sklenařice – Sklenařice) byl český politický vězeň komunistického režimu.\n\nNarodil se ve Sklenařicích nedaleko Vysokého nad Jizerou. Od roku 1921 provozoval živnost a jako faktor zaměstnával nejprve 10, později až 30 domácích dělnic. Od roku 1923 byl členem a postupně i funkcionářem strany národně socialistické, po únoru 1948 se stal členem Československé strany národně socialistické. \nOd února 1948 spolu se svým synem Milošem navázali spojení s představiteli československého protikomunistického odboje. Aktivně se stýkal s dalšími členy odbojových skupin, napojených na agenta-chodce Josefa Zemana a zapojil se i do příprav útěku Josefa Zemana do zahraničí. \n\nDne 3. března 1952 byl v jedenáct hodin v noci zatčen a převezen do vazební věznice StB v Liberci. Zde byl pod několikaměsíčním fyzickým nátlakem donucen k přiznání. K veřejnému jednání Státního soudu, které s cílem rozšíření publicity proběhlo jako výjezdní ve velkém sále jilemnického podniku Technolen se musel, stejně jako deset dalších obžalovaných naučit svou výpověď slovo od slova. Procesu, který byl v tisku označován jako Proces s velezrádci a špiony z Jilemnicka byla věnována rozsáhlá publicita v tisku, včetně zvláštního vydání týdeníku ONV Jilemnice Nová horská ves. Prokuraturou byl proces označován jako řízení proti ilegální skupině Pavla Kašťáka. Pavlu Kašťákovi bylo obžalobou (vedenou JUDr. Pavlem Barbašem) kladeno za vinu, že:\n\nRozsudkem Státního soudu 3 Ts I 70/52 ze dne 16. října 1952 byl shledán vinným spácháním trestného činu velezrady podle § 78 odst. 2 písm a/ odst. 1 písm. c, tr.z., dále trestného činu vyzvědačství podle § 89 odst. 2 písm. a/, odst. 1, tr.z. a odsouzen (dle stejného paragrafu) k trestu odnětí svobody na doživotí, podle § 86 odst. 4 a přihlížením k § 47 tr.z. k propadnutí celého jeho jmění, podle § 42 tr.z. k trvalé ztrátě čestných práv občanských a podle § 59 odst. 1 tr.z. k propadnutí věcí, které byly u něj nalezeny a zabaveny.\n\nNa svobodu byl propuštěn v rámci amnestie prezidenta Antonína Novotného v roce 1960. Po propuštění žil a aktivně pracoval ve Sklenařicích. Rehabilitován byl až po změně režimu v roce 1990. \n"}
{"id": "1523510", "url": "https://cs.wikipedia.org/wiki?curid=1523510", "title": "Zápas řecko-římský na Letních olympijských hrách 2020 – seznam účastníků", "text": "Zápas řecko-římský na Letních olympijských hrách 2020 – seznam účastníků\n\nSeznam účastníků LOH v Tokiu v zápasu řecko-římském vykrystalizuje z olympijské kvalifikace konané v období od září 2019 do konce května 2020 formou kvalifikačních turnajů.\n\npozn:\n\n Japonsko se řadí mezi velmoce v olympijském zápasu. \n\nMezinárodní olympijský výbor (MOV) blokuje 2 kvóty pro japonské zápasníky (muž a ženy) v případě že by se žádný nekvalifikoval. S vysokou pravděpností obě kvóty propadnou a budou uděleny jako divoká karta zemím, které neuspějou třífázové kvalifikaci.\n\nTripartitní komise bude zasedat 15. ledna 2020. Přednost dostávají sportovci z malých nebo rozvojových zemí.\n\nOčekává se, že 2 blokované kvóty pro japonské zápasníky propadnou a budou uděleny jako divoká karta.\n\nDo první fáze olympijské kvalifikace zasáhli na mistrovství v Nursultanu (Astaně) 4 čeští klasici. Matouš Morbitzer (-67 kg), Oldřich Varga (-77 kg) a Štěpán David (-130 kg) do kvalifikace výrazně nepromluvili. Artur Omarov ve váze do 97 kg, předvedl výborný výkon postupem do čtvrtfinále proti srbskému reprezentantovi Micheilu Kadžaijovi. Vyrovnaný čtvrtfinálový zápas prohrál minimálním rozdílem 1:2 na technické body a zůstal jedno vítězství od kvalifikace na olympijské hry v Tokiu.\n"}
{"id": "1523513", "url": "https://cs.wikipedia.org/wiki?curid=1523513", "title": "Pan Tadeáš", "text": "Pan Tadeáš\n\nPan Tadeáš čili poslední nájezd na Litvě, polsky \"Pan Tadeusz, czyli Ostatni zajazd na Litwie\", je básnický epos Adama Mickiewicze, který ho napsal v emigraci ve Francii. Prvně vyšel roku 1834. Často je označován za polský národní epos, vrchol romantismu v polské literatuře a poslední velký veršovaný epos evropské literatury. Je rozčleněn na dvanáct zpěvů. Je psán alexandrínem.\n\nDěj je umístěn do malého šlechtického sídla v Litvě (dnes Bělorusko), v básníkově rodném kraji. Odehrává se v letech 1811–1812, přesněji je zobrazeno pět dní roku 1811 a jeden den roku 1812. Má několik rovin, jednou z nich jsou „velké dějiny“, snaha Poláků o obnovení vlastního státu pod Napoleonovou ochranou (Varšavské knížectví). Přestože jde o osvobození z ruské nadvlády, vyhnul se Mickiewicz protiruskému postoji (sám měl na ruskou kulturu silné vazby, zejm. na děkabristy a Puškina). Další rovinou textu je milostný vztah a také spor mezi dvěma šlechtickými rody Horešků a Sopliců. Významná je postava mnicha Robáka, v němž Mickiewicz zobrazil, krom jiného, přechod od staré polské identity k nové - k modernímu nacionalismu. Důraz Mickiewicz též klade na spojení boje nacionálního s bojem sociálním (vzpoura sedláků).\n\nHlavní dějová linka je klasicky romantická: mladý šlechtic Tadeáš z rodu Sopliců se zamiluje nejprve do Telimeny z rodu Horešků a posléze do její schovanky Zošky. Protože oba rody jsou znepřáteleny, vyvolá jeho láska nový konflikt. Tadeášovi hrozí zatčení ruskými úřady, musí prchnout a přidá se k Napoleonově armádě. Významnou epizodou v knize je lov, při němž zachrání Tadeáše před medvědem mnich Robák. V závěru knihy se ukazuje, že mnich byl ve skutečnosti Tadeášovým otcem, a že to byl právě Robák, který v minulosti zapříčinil nenávist dvou rodů, když zabil jednoho z příslušníků rodu Horešků, který mu nechtěl dát svou dceru. Příběh končí šťastně, Tadeáš se vrací do vlasti, vezme si Zošku a na svém panství zruší nevolnictví.\n\nKnihu roku 1999 zfilmoval známý polský režisér Andrzej Wajda, do role mnicha Chrobáka obsadil Bogusława Lindu.\n"}
{"id": "1523518", "url": "https://cs.wikipedia.org/wiki?curid=1523518", "title": "Památník Tomáše Bati", "text": "Památník Tomáše Bati\n\nPamátník Tomáše Bati patří k vrcholným dílům zlínského funkcionalismu.\n\nBudova od architekta Františka Lýdie Gahury, otevřená v roce 1933, rok po smrti Tomáše Bati, je nejhodnotnější památkou zlínského konstruktivismu a vrcholem fenoménu tzv. baťovské architektury. Na první pohled je idea památníku jednoduchá: prázdný hranol umístěný ve viditelné poloze nad městem, v ose stoupajícího parkového prostoru, tvořený několika moduly zlínského skeletu o rozměrech 6,15 × 6,15 m a opláštěný pouze katedrálním sklem; uvnitř osudný letoun Junkers F 13, ve kterém Tomáš Baťa v roce 1932 zahynul krátce po startu z nedalekých Otrokovic při plánované letecké pracovní cestě do švýcarského Möhlinu.\n\nPamátník Tomáše Bati je moderní parafrází staveb vrcholné gotiky. Tvoří je pouze opěrný systém a barevné vitráže, železobetonový skelet a sklo. V prvních deseti letech jej navštívilo 1,5 miliónů osob.\n\nSvému poslání přestal sloužit v listopadu roku 1944, kdy byl při válečném bombardování Zlína silně poškozen skleněný plášť. Kulturní činnost (již pod hlavičkou přejmenovaného Domu umění) se podařilo znovu obnovit v červnu 1948, zahájením přehlídky výtvarného umění XI. Zlínského salónu.\n\nV letech 1954–1955 objekt přestavěl akademický architekt Eduard Staša, aby více než 55 let sloužil současně Filharmonii pracujících a Oblastní galerii výtvarného umění Gottwaldov. Dům umění (původně tedy Památník Tomáše Bati) byl v roce 1985 zapsán do Ústředního seznamu nemovitých kulturních památek ČR.\n\nPři úvahách o obnově Památníku Tomáše Bati se uvažovalo v evropských a celosvětových souvislostech. Závěry odborné konference z října 2006 zněly jednoznačně – navrátit památníku jeho původní podobu a ideovou funkci s tím, že využití má být přizpůsobeno stavbě. Tyto závěry v roce 2011 schválilo Zastupitelstvo města Zlína a v roce 2012–2014 byla na jejich základě vytvořena architektonická studie obnovy. V roce 2013 byl budově navrácen název Památník Tomáše Bati.\n\nNáročná realizace obnovy probíhala v letech 2016–2019, financována Ministerstvem kultury, výnosy z veřejné sbírky a městem Zlín. To se také společně s rodinou Baťů, městem Möhlin a dalšími významnými donátory, které oslovila Nadace Tomáše Bati, finančně podíleli na realizaci hlavního exponátu, monumentální repliky letounu Junkers F 13. Architektonická ikona a vrchol Gahurovy urbanistické tvorby znovu otevřel dveře veřejnosti.\n\n__INDEXOVAT__"}
{"id": "1523519", "url": "https://cs.wikipedia.org/wiki?curid=1523519", "title": "Labasa", "text": "Labasa\n\nLabasa (výslovnost [lamˈbasa]) je město na Fidži. Podle posledního sčítání v roce 2007 zde žije obyvatel.\n\nLabasa se nachází v provincii Macuata v severovýchodní části ostrova Vanua Levu. Je to největší město na ostrově. Rozkládá se na deltách tří řek – Wailevu, Labasy (po níž je město pojmenováno) a Qawy. Řeky Labasa a Quawa jsou spojeny osmikilometrovým kanálem. Hlavní ulice města se pyšní jedinou světelnou křižovatkou na ostrově.\n"}
{"id": "1523520", "url": "https://cs.wikipedia.org/wiki?curid=1523520", "title": "Sharplessův katalog", "text": "Sharplessův katalog\n\nSharplessův katalog je astronomický katalog 313 oblastí HII (tedy emisních mlhovin), který byl zamýšlen jako ucelený souhrn těchto objektů severně od deklinace −27°. Navíc obsahuje i několik mlhovin jižně od této deklinace. První vydání obsahující 142 objektů zveřejnil americký astronom Stewart Sharpless v roce 1953 (označovaly se Sh1) a druhé závěrečné vydání s 313 objekty zveřejnil v roce 1959.\nKatalog obsahuje kromě oblastí HII také několik planetárních mlhovin a pozůstatků supernov.\n\nV roce 1953 se Stewart Sharpless stal pracovníkem astronomické observatoře United States Naval Observatory Flagstaff Station v Arizoně,\nkde na snímcích z přehlídky oblohy s názvem Palomar Observatory Sky Survey (POSS) soustavně zkoumal a sepisoval oblasti HII v Mléčné dráze. Na základě tohoto průzkumu sestavil svůj katalog, který vyšel ve dvou vydáních: první vyšlo v roce 1953 a obsahovalo 142 mlhovin,\ndruhé pak vyšlo v roce 1959 a zahrnovalo 313 mlhovin.\n\nSouřadnice objektů v katalogu se opírají o katalogy Bonner Durchmusterung (BD) a Cordoba Durchmusterung (CD), ale přestože byly souřadnice ve druhém vydání přepočteny na jednotné ekvinokcium 1900, nevzal Sharpless v potaz časovou prodlevu mezi vznikem obou zdrojových katalogů a souřadnice mnoha jižních mlhovin tak obsahují významnou odchylku přesahující jednu úhlovou minutu. Tuto chybu z katalogu odstranili Leo Blitz, Michel Fich a Antony Stark v roce 1982.\nZároveň z katalogu odstranili planetární mlhoviny a pozůstatky supernov a přidali další objevené oblasti HII.\n\nNěkteré z položek Sharplessova katalogu se vyskytují i v Messierově katalogu, NGC katalogu, Caldwellově katalogu nebo RCW katalogu. Ze stejné doby pochází i Gumův katalog a RCW katalog, ale ty se zabývaly převážně objekty na jižní obloze.\n\nNásledující tabulka ukazuje příklad objektů z druhého vydání Sharplessova katalogu (1959). Kliknutím na náhled obrázku se zobrazí větší obrázek a původ obrázku (většinou různí amatérští fotografové nebo ESO, ESA či NASA).\n\n\n"}
{"id": "1523521", "url": "https://cs.wikipedia.org/wiki?curid=1523521", "title": "František Skála", "text": "František Skála\n\nJméno a příjmení František Skála nosí více osob:\n\n"}
{"id": "1523525", "url": "https://cs.wikipedia.org/wiki?curid=1523525", "title": "Lunca Banului", "text": "Lunca Banului\n\nLunca Banului je rumunská obec v župě Vaslui. Žije zde obyvatel. Obec leží na východě Rumunska a její území sousedi s Moldavskem. Obec se skládá ze sedmi částí.\n\n"}
{"id": "1523526", "url": "https://cs.wikipedia.org/wiki?curid=1523526", "title": "Kateřina Osvětimská", "text": "Kateřina Osvětimská\n\nKateřina Osvětimská (před 1376 – po 5. listopadu 1403) byla osvětimská princezna a paní Hlivic. Pocházela z dynastie slezských Piastovců, byla dcerou osvětimského knížete Jana II. a jeho manželky Hedviky Břežské.\n"}
{"id": "1523537", "url": "https://cs.wikipedia.org/wiki?curid=1523537", "title": "Lukáš Berný", "text": "Lukáš Berný\n\nLukáš Berný (* 5. září 1978, Jilemnice), je český spisovatel, editor a rozhlasový moderátor. \n\nLukáš Berný se narodil v Jilemnici, od dětství však žije v Praze. Je pravnukem hudebního vědce, prof. Josefa Huttera (1894–1959). Roku 1998 maturoval na pražském Gymnáziu Budějovická. Ve studiích pokračoval na VOŠ Josefa Škvoreckého, kde se na konci 90. let sešla výjimečná sestava pedagogického sboru (Alexandr Kliment, Martin C. Putna, Helena Kupcová, Pavel Kosatík aj.) a též na Pedagogické fakultě UK, tyto školy však nedokončil.\n\nOd roku 2005 je moderátorem rozhlasové stanice Oldies radio. Od roku 2002 publikoval asi dvě desítky povídkových textů v různých periodikách (Host, Pandora, Weles aj.), část z nich vyšla později knižně ve sbírce \"Spálené sochy\". V roce 2014 vydal první knihu \"Kde pijí múzy\" u nakladatelství Sanch, následovanou třemi dalšími díly. Dosud (k r. 2020) napsal osm knih a dvě další ve spolupráci s jinými autory: \"Ze srdce a kamene\" o pomnících politika Antonína Švehly s kronikářkou Marií Zdeňkovou a knihy \"Semafor: Šedesát let v jednom představení \"s Jiřím Suchým. Za knihy o Praze 15 mu bylo uděleno \"čestné právo domovské Prahy 15\" a symbolický klíč k této městské části. Berný je též editorem více než tuctu CD, LP a DVD vydávaných především společností Supraphon a týkajících se práce divadla Semafor, ve kterém od roku 2009 zastává pozici člena dozorčí rady. V roce 2018 založil Nakladatelství Hutter, malé vydavatelství, jehož jméno odkazuje na památku Josefa Huttera.\n\n\n"}
{"id": "1523538", "url": "https://cs.wikipedia.org/wiki?curid=1523538", "title": "Methanolamin", "text": "Methanolamin\n\nMethanolamin (také nazývaný aminomethanol) je organická sloučenina a nejjednodušší aminoalkohol; patří současně mezi primární alkoholy i primární aminy. Jelikož má obě tyto skupiny navázány na stejný uhlíkový atom, tak jde současně o nejjednodušší poloaminal (odvozený od formaldehydu a amoniaku). Podobně jako ostatní aminy je i methanolamin slabou zásadou.\n\nVe vodných roztocích se methanolamin může rozkládat na formaldehyd a amoniak.\n\n"}
{"id": "1523549", "url": "https://cs.wikipedia.org/wiki?curid=1523549", "title": "Giovanni Gastel", "text": "Giovanni Gastel\n\nGiovanni Gastel (* 1955 Milán) je italský portrétní a módní fotograf.\n\nGiovanni Gastel začal fotografovat začátkem 70. let.\n\nV roce 1981 začal pracovat pro několik módních časopisů, včetně: \"Vogue, Elle a Vanity Fair\", také spolupracoval se světově proslulými značkami jako Dior, Trussardi, Krizia, Tod's a Versace.\n\nBěhem těchto let intenzivního profesionálního nasazení začal rozvíjet svůj osobní styl, charakterizovaný poetickou ironií. Jeho vášeň pro dějiny umění ho přivedla k tomu, aby do fotografií uvedl chuť vyvážené kompozice. Jeho tvorba odkazuje na Pop Art a fotografické dílo Irvinga Penna.\n\nOd počátku 90. let byl Gastelův profesionální úspěch upevněn natolik, že jeho jméno se objevovalo ve specializovaných fotografických časopisech spolu s fotografy jako Oliviero Toscani, Gian Paolo Barbieri, Ferdinando Scianna nebo vedle Helmuta Newtona, Richarda Avendona, Annie Leibowitzové, Maria Testina nebo Juergena Tellera.\n\nV roce 1997 měl první samostatnou výstavu na Milánském Trienniale pod vedením kurátora Germana Celanta.\n\n"}
{"id": "1523550", "url": "https://cs.wikipedia.org/wiki?curid=1523550", "title": "Propanolamin", "text": "Propanolamin\n\nPropanolamin je obecně název organické sloučeniny odvozené od jednoho z izomerů propanolu přidáním aminové skupiny. V užším slova smyslu sem patří skupina chemických sloučenin, které jsou deriváty 1-aminopropan-2-olu; mnohé z nich patří mezi léčiva.\n\nDo této skupiny sloučenin patří:\n\n"}
{"id": "1523556", "url": "https://cs.wikipedia.org/wiki?curid=1523556", "title": "Tommaso Caputo", "text": "Tommaso Caputo\n\nTommaso Caputo (* 17. října 1950, Afragola) je italský katolický kněz, biskup, který je od roku 2012 arcibiskupem prelátem územní prelatury Pompeje a papežským delegátem pro svatyni Panny Marie Růžencové v Pompejích. V září 2019 byl jmenován asesorem Řádu Božího hrobu.\n"}
{"id": "1523562", "url": "https://cs.wikipedia.org/wiki?curid=1523562", "title": "1-aminopropan-2-ol", "text": "1-aminopropan-2-ol\n\n1-Aminopropan-2-ol (nazývaný také isopropanolamin) je organická sloučenina patřící mezi aminoalkoholy. Označení isopropanolamin se někdy používá i pro jeho homology diisopropanolamin a triisopropanolamin.\n\n1-Aminopropan-2-ol lze připravit reakcí vodného roztoku amoniaku s propylenoxidem.\n\n1-Aminopropan-2-ol a jeho deriváty mají řadu využití v situacích, kdy je potřeba získat zásadité prostředí nebo stálé pH. Tyto látky dobře rozpouští oleje a tuky a díky tomu se používají k neutralizaci mastných kyselin a detergentů založených na sulfonových kyselinách.\n\n1-Aminopropan-2-ol též bývá součástí kosmetických přípravků, rovněž se používá na výrobu oxidu titaničitého a polyuretanů. Také je meziproduktem při výrobě mnoha léčiv; jeho molekula je stavebním prvkem molekuly opioidu metadonu.\n\nOd 1-aminopropan-2-olu je mimo jiné odvozen dimethylaminoisopropanol, který je z něj možné získat Eschweilerovou-Clarkeovou methylací pomocí kyseliny mravenčí a formaldehydu.\n"}
{"id": "1523564", "url": "https://cs.wikipedia.org/wiki?curid=1523564", "title": "Adrian Young", "text": "Adrian Young\n\nAdrian Samuel Young (* 26. srpna 1969 Long Beach) je americký bubeník, nejznámější jako člen rockové skupiny No Doubt a Dreamcar. Kromě hudby se věnuje golfu. Je velmi žádaným účastníkem celebritních golfových turnajů, jako je \"Michael Jordan Invitational\", \"Alice Cooper Foundation Tournament\" a dalších. V roce 2009 se objevil v televizním seriálu \"Gossip Girl\", kde hráli fiktivní hudební skupinu s názvem \"Snowed Out\". \n\nV říjnu 1999 na pódiu během koncertu skupiny No Doubt požádal svou přítelkyni Ninu o ruku. Svatba byla v lednu roku 2000. V manželství se jim narodil v roce 2002 syn a v roce 2011 dcera.\n"}
{"id": "1523565", "url": "https://cs.wikipedia.org/wiki?curid=1523565", "title": "Územní prelatura Pompeje", "text": "Územní prelatura Pompeje\n\nÚzemní prelatura Pompeje nebo blahoslavené Panny Marie Růžencové (latinsky \"Praelatura Territorialis Pompeiana seu Beatissimae Virginis Mariae a SS.mo Rosario\") je římskokatolická územní prelatura v Itálii, která je součástí církevní oblasti Kampánie a církevní provincie neapolské. Katedrálou je bazilika Panny Marie Růžencové v Pompejích. Současným prelátem je od 10. listopadu 2012 Tommaso Caputo.\n\n\n"}
{"id": "1523566", "url": "https://cs.wikipedia.org/wiki?curid=1523566", "title": "Seznam pompejských prelátů", "text": "Seznam pompejských prelátů\n\n"}
{"id": "1523570", "url": "https://cs.wikipedia.org/wiki?curid=1523570", "title": "Turistická značená trasa 2724", "text": "Turistická značená trasa 2724\n\nZ Gaderské doliny vede zalesněným terénem stupňujícím se stoupáním k rozcestí Muráň, odtud ostřejším stoupáním na vrchol Tlsté. Odtud ostře klesá k Jeskyni Mažarné a zpět do Gaderské doliny.\n<br>\n"}
{"id": "1523572", "url": "https://cs.wikipedia.org/wiki?curid=1523572", "title": "Řád přátelství mezi národy (Bělorusko)", "text": "Řád přátelství mezi národy (Bělorusko)\n\nŘád přátelství mezi národy (: Ордэн Сяброўства народаў) je státní vyznamenání Běloruska založené v roce 2002. Řád je udílen prezidentem Běloruska mj. za služby státu při posilování míru, přátelských vztahů a spolupráce.\n\nŘád byl založen dne 21. května 2002 zákonem č. 101-3 a poprvé byl udělen dne 5. července 2002. Je považován za nástupce sovětského Řádu přátelství mezi národy. Vzhled řádu byl definován dekretem prezidenta Běloruska č. 498 ze dne 30. září 2002. Zákon z července 2002 byl nahrazen zákonem č. 288-3 ze dne 18. května 2004.\n\nŘád je udílen prezidentem Běloruska za významný přínos k posílení míru, přátelství a za spolupráci mezi státem, společností a upevňování jednoty národů. Dále je udílen za zvlášť plodnou aktivitu při sbližování a vzájemném obohacení kultur. Udílen je také za vynikající výsledky v oblasti mezinárodního společenství a za charitativní a humanitární činnost. Dále je udílen za velký osobní přínos k rozvoji a obohacení duchovního a intelektuálního potenciálu Běloruské republiky, za působení v oblasti ochrany lidských práv a sociálních zájmů. Udílí se i za zvláštní zásluhy pro rozvoj zahraničního obchodu, za demokracii a sociální pokrok.\n\nŘád je také nejvyšším běloruským vyznamenáním, které může být uděleno cizím státním příslušníkům.\n\nŘádový odznak má tvar stříbrné pozlacené deseticípé hvězdy o průměru 59 mm. Na hvězdě je položena červeně smaltovaná pěticípá hvězda se zlatě lemovanými cípy. Uprostřed je kulatý medailon s barevně smaltovaným vyobrazením mapy zeměkoule s pěti kontinenty. Medailon je obklopen věncem z lidských rukou. Zadní strana je hladká. Uprostřed je uvedeno pořadové číslo uděleného řádu. Ke stuze je připevněn barevně smaltovanou čtvercovou dekorací o délce strany 14 mm vzhledem odpovídající běloruské vlajce.\n\nStuha je z moaré tmavě modré barvy o šířce 44 mm.\n\nŘád je nošen na stuze kolem krku.\n\n"}
{"id": "1523584", "url": "https://cs.wikipedia.org/wiki?curid=1523584", "title": "Morální šílenství", "text": "Morální šílenství\n\nMorální šílenství, též \"mravní idiocie\", \"morální anestezie\", \"morální idiocie\", \"patomanie\" (angl. \"moral insanity\"; lat. \"mania sine delirio\", \"insania ex morum defectione\"; fr. \"folie raisonnante\", \"folie lucide raisonnante\", \"folie morale\", \"monomanie affective\"; něm. \"moralisches Irresein\", rus. \"нра́вственное помеша́тельство\") dnes již zřídka užívaný název třídy duševních poruch, doprovázený závažným porušením morálních a morálních reprezentací pacienta při zachování určitého stupně intelektuálních schopností, který byl používán v raných obdobích vývoje psychiatrie, před vývojem moderních nosologických klasifikací duševních poruch.\n\nTento výraz jako první užil v psychiatrii anglický lékař James Cowles Prichard (1835), který protestoval proti názoru, který sdíleli rovněž lékaři a právníci, že šílenství propuká pouze tehdy, kdy dojde k narušení mentálních schopností. Dokazoval tak možnost šílenství, které se neprojevovalo ani deliriem či klamání smyslů nebo zastření vědomí.\n\nPrichard chápal označení „morální šílenství“ jako klinický obraz charakterizovaný více či méně absentující emoční sférou, jako opak „intelektuálního šílenství“ (angl. \"intellectual insanity\"), jehož hlavním rysem je potlačení intelektu. Prichardovi následovníci však tímto termínem začali označovat poněkud jiný jev, a sice negování morálních představ při víceméně zachovaném intelektu. V některých případech bylo podle Pricharda zaznamenáno morální šílenství i u osob s vysoce rozvinutým intelektem.\n\nNěmecký psychiatr Emil Kraepelin (1856–1926) naopak nepovažoval morální šílenství za zvláštní nosologickou jednotku, podle něj mohou být jedinci (psychopaté) postižení touto nemocí označeni za „nepřátele společnosti“. Jiný německý psychiatr Kurt Schneider (1887–1967) je ve své klasifikaci definoval jako „necitlivé psychopaty“.\n\nV moderních psychiatrických příručkách pojem „morální šílenství“ nenajdeme – stejně jako termín monománie. Nejvíce se „morálnímu šílenství“ přibližuje disociální (antisociální) porucha osobnosti (dříve známá jako „hebefrenní psychopatie“), tedy porucha osobnosti, u níž jsou charakteristické výrazné morální vady. Popírání morálních hodnot a odmítání morálního chování je také charakteristické pro pacienty s hebefrenií (hebefrenní syndrom). S disociální poruchou osobnosti se spojuje neschopnost osvojit si morální normy a v případě hebefrenie se jedná o dysfunkci psychických vazeb, které jsou odpovědné za morální chování.\n"}
{"id": "1523587", "url": "https://cs.wikipedia.org/wiki?curid=1523587", "title": "Joseph D. Novak", "text": "Joseph D. Novak\n\nJoseph Donald Novak (* 1930) je americký pedagog, emeritní profesor na Cornellově universitě a vedoucí vědecký pracovník na Florida Institute for Human & Machine Cognition. Proslavil se vytvořením pojmových map v 70. letech 20. století. \n\nBakalářský titul získal v oboru přírodních věd a matematiky v roce 1952 na Minnesotské univerzitě. V roce 1954 obdržel magisterský titul v oboru přírodovědného vzdělávání a 1958 ukončil postgraduální studium.\n\nMezi roky 1957 a 1959 začal vyučovat biologii na Kansas State Teachers College v Emporii. Také učil kurzy biologie a vzdělávání učitelů na Purdueově univerzitě v letech 1959 až 1967. Od roku 1967 do 1995 byl profesorem pedagogických a biologických věd na Cornellově univerzitě. Od roku 1998 je také vědeckým pracovníkem na univerzitě West Florida. Spolupracoval s více než 400 školami, univerzitami a korporacemi, včetně nedávné práce s Procter a Gamble, NASA, ministerstvem námořnictva a EPRI.\n\nZískal několik ocenění: Čestný doktorát v roce 1998 na Comahue univerzitě v Argentině; čestný doktorát na univerzitě v Pamploně; čestný doktorát z roku 2006 na univerzitě Urbině; a první cenu od předsedů Rady vědeckých společností za příspěvky týkající se vědeckého vzdělávání.\n\nNovakův výzkum se soustředil především na učení, vytváření a reprezentaci znalostí. Jeho první studie vyšly v roce 1977. Jeho práce se zabývá také vývojem expertních pojmových map a scaffold learning pomocí počítačových programů s cílem poskytnout nové modely vzdělání.\n\nV 70. letech probíhal na Cornellově univerzitě výzkum zaměřený na psychologii učení dětí. V té době se snažil zjistit, jakým způsobem probíhají změny v učení přírodních věd u studentů. Inspiroval se Ausubelovou teorií smysluplného učení, kdy učení probíhá na základě přiřazení nových informací k těm, které jsou již uložené v paměti. Výsledným produktem celého výzkumu bylo vytvoření pojmových map. Ty se skládají z nejmenších sémantických jednotek (pojmů) a vztahů mezi nimi. Pojmové mapy našly využití jako prostředek ke zvýšení efektivnosti smysluplného učení. Také se používají k prezentaci odborných znalostí jednotlivců a týmů ve vzdělávání, státní správě a podnikání.\n\nJe autorem nebo spoluautorem 27 knih a více než 130 článků v odborných knihách a časopisech:\n\n"}
{"id": "1523595", "url": "https://cs.wikipedia.org/wiki?curid=1523595", "title": "Cypřišek nutkajský", "text": "Cypřišek nutkajský\n\nCypřišek nutkajský (\"Cupressus nootkatensis\", syn. \"Xanthocyparis nootkatensis\" a další – viz taxobox, česky též pacypřiš nutkajský) je druh stromu z čeledi cypřišovitých, pocházející z pobřežních oblastí Pacifiku na severozápadě Severní Ameriky. Jeho druhové jméno je odvozeno z anglického názvu domorodého obyvatelstva obývajícího přilehlé okolí Vancouverova ostrova v Britské Kolumbii.\n\nTaxonomická historie tohoto druhu je značně komplikovaná. Po svém objevu byl roku 1824 popsán jako \"Cupressus nootkatensis\", v roce 1841 však na dlouho došlo k přesunu do rodu \"Chamaecyparis\" (cypřišek) z důvodu olistění, které připomíná více právě rod cypřišek. Naproti tomu šišky na rozdíl od ostatních cypřišků (a naopak ve shodě s ostatními cypřiši) dozrávají až druhým rokem. Genetické výzkumy konce 20. století poskytly silné důkazy ke zpětnému vřazení do rodu \"Cupressus\". Farjon et al. jej v roce 2002 vydělili spolu s velmi podobným cypřišem vietnamským (\"C. vietnamensis\") do nově ustanoveného rodu \"Xanthocyparis\". Následně však bylo zjištěno, že již existuje předešlá platná kombinace coby \"Callitropsis nootkatensis\", která byla přehlédnuta; rodové jméno \"Xanthocyparis\" bylo navrženo ke konzervaci oproti \"Callitropsis\", pokud by zahrnovalo i \"X. nootkatensis\". Existují nicméně i pojetí, která řadí nutku zpět do rodu \"Cupressus\", v jehož rámci by formoval samostatný monofyletický podrod.\nCypřišek nutkajský je jedním z rodičovských taxonů hybridního druhu cypřišovec Leylandův (x\"Cupressocyparis leylandii\"); druhým z nich je \"Cupressus macrocarpa\", cypřiš ze severoamerického podrodu \"Hesperocyparis\" (někdy hodnoceného jako stejnojmenný samostatný rod, geneticky bližší cypřiši nutkajskému než zástupcům rodu \"Cupressus\" sensu stricto ze Starého světa).\n\nCypřišek nutkajský se přirozeně vyskytuje v jehličnatých lesích na pacifickém pobřeží Severní Ameriky v poměrně úzkém pásu od Aljašky až po Klamath Mountains v severní Kalifornii. Obvykle roste na vlhkých místech v srážkově bohatých návětrných oblastech v horách, často na rašeliništích, obvykle do 400 m n. n., lze jej však najít i ve vyšších polohách. Klima je zde silně oceánické, s množstvím srážek po celý rok. Obvyklými dalšími druhy těchto pacifických deštných lesů jsou zerav obrovský, smrk sitka, jedle líbezná, jedlovec západní, jedlovec Mertensův nebo borovice pokroucená.\n\nCoby mělce kořenící strom je závislý na silné sněhové pokrývce, která jeho kořenový systém chrání před vymrzáním v krutých arktických zimách. Se zmenšením úhrnů sněhových srážek v důsledku klimatických změn dochází v současnosti v severní části areálu k odumírání části porostů způsobenému právě mrazovým poškozením kořenů.\n\nJe to statný, dlouhověký, stálezelený strom dorůstající výšky až 40 metrů, s kuželovitou korunou a často převisajícími větvemi. Listy jsou drobné, šupinovité, na vrcholu tupé či krátce osinkatě špičaté, přitisklé k větvičce; letorosty jsou hranaté, mírně zploštělé, mezi jejich horní a spodní stranou není co do vzhledu podstatný rozdíl. Šišky mají 4-6 semenných šupin zakončených trojúhelníkovým hrotem, jsou kulovitého tvaru, o průměru 10-14 mm. Dozrávají obvykle až druhým rokem, kdy se otevírají a vypouštějí drobná křídlatá semena.\n\nPloidie druhu je 2n = 22.\n\nVěk nejstaršího exempláře cypřiše nutkajského, rostoucího na západním pobřeží Britské Kolumbie, je odhadován na více než 1800 let.\n\nTento pomalu rostoucí strom má tvrdé a pevné dřevo odolné proti vodě, půdnímu rozkladu i hmyzu; nalézá využití ve stavebnictví, lodním průmyslu nebo nábytkářství. Dobře se lepí, opracovává i šroubuje a dlouho si drží svou původní barvu i strukturu. Čerstvě nařezané má poněkud nepříjemnou hořkou vůni, která ale časem mizí. Vyrabí se z něj dřevěné podlahy nebo sauny, vzhledem k schopnosti odolávat kyselinám též obaly na baterie. V domorodých kulturách původních obyvatel Ameriky sloužilo dřevo pro výrobu menších lodí, pádel, nádobí nebo rituálních obličejových masek. Vynikající vlastnosti má jako palivové dřevo, neboť dlouho hoří a dává velký žár; dřevo je tak odolné, že i sto let starým mrtvým dřevem lze s úspěchem topit.\n\nVelmi atraktivní je cypřišek nutkajský v okrasném zahradnictví pro svůj vzrůst a svěšené větve, které mu dodávají vznešeně smuteční habitus. Je odolnou dřevinou vhodnou do parkových a krajinářských výsadeb nebo vysokých živých plotů a bylo od něho odvozeno množství kultivarů. Svědčí mu vlhčí, ale dobře odvodněné půdy a oblasti s chladnějšími léty; dobře prosperuje v polostínu i na plném slunci. Lze jej pěstovat též jako bonsaj.\n"}
{"id": "1523604", "url": "https://cs.wikipedia.org/wiki?curid=1523604", "title": "Třída Acheron (1911)", "text": "Třída Acheron (1911)\n\nTřída Acheron (jinak též třída I) byla třída torpédoborců Royal Navy z období první světové války. Pro britské námořnictvo bylo v pěti skupinách postaveno 23 torpédoborců, přičemž dalších šest třídy Parramatta bylo postaveno pro australské královské námořnictvo. Ve službě byly v letech 1911–1929. Nasazeny byly ve světové válce. Ve službě byly tři potopeny.\n\nV letech 1910-1912 bylo pro britské námořnictvo postaveno 23 torpédoborců této třídy, dělící se do pěti podvariant. Postaveno bylo 14 torpédoborců základní verze třídy I, které doplnilo pět plavidel designu Yarrow, dvě designu Thornycroft a dvě designu Parsons. Zároveň bylo v letech 1909–1916 postaveno šest torpédoborců pro australské námořnictvo.\n\nZákladní výzbroj představovaly dva 102mm kanóny, dva 76mm kanóny a dva jednohlavňové 533mm torpédomety. Pohonný systém tvořily tři kotle pohánějící tři turbíny o výkonu 13 500 hp, roztáčející tři lodní šrouby. Nejvyšší rychlost dosahovala 27 uzlů. Dosah byl 2300 námořních mil při rychlosti 13 uzlů. Část plavidel měla výkonnější pohonný systém a dosahovala vyšších výkonů. Například plavidla druhé skupiny designu Yarrow dosahovala při výkonu 20 000 hp rychlosti 32 uzlů.\n\nAustralské torpédoborce odvozené od třídy \"Acheron\" měly rozměry a výkony základního modelu. Lišily se především svou výzbrojí. Nesly jeden 102mm kanón, tři 76mm kanóny a tři jednohlavňové 450mm torpédomety.\n\nBritské královské námořnictvo třídu provozovalo v letech 1911–1921 a australské v letech 1910–1929. Nasazeny byly za první světové války. Ve službě byly tři ztraceny:\n\n"}
{"id": "1523605", "url": "https://cs.wikipedia.org/wiki?curid=1523605", "title": "Třída Acorn", "text": "Třída Acorn\n\nTřída Acorn (jinak též třída H) byla třída torpédoborců Royal Navy z období první světové války. Pro britské námořnictvo bylo postaveno 20 torpédoborců této třídy. Ve službě byly v letech 1910–1921. Nasazeny byly ve světové válce. Ve službě byly tři potopeny. Dva torpédoborce byly v letech 1917–1919 zapůjčeny japonskému císařskému námořnictvu.\n\nV letech 1909–1912 bylo pro britské námořnictvo postaveno celkem 20 torpédoborců této třídy.\n\nZákladní výzbroj představovaly dva 102mm kanóny, dva 76mm kanóny a dva jednohlavňové 533mm torpédomety. Pohonný systém tvořily čtyři kotle pohánějící tři turbíny o výkonu 13 500 hp, roztáčející tři lodní šrouby. Pouze HMS \"Brisk\" měl čtyři kotle, dvě turbíny a dva lodní šrouby. Nejvyšší rychlost dosahovala 27 uzlů.\n\nBritské královské námořnictvo třídu provozovalo v letech 1910–1921. Nasazeny byly za první světové války. Ve službě byly tři ztraceny:\n\n"}
{"id": "1523606", "url": "https://cs.wikipedia.org/wiki?curid=1523606", "title": "Třída Beagle (1909)", "text": "Třída Beagle (1909)\n\nTřída Beagle (jinak též třída G) byla třída torpédoborců Royal Navy z období první světové války. Celkem bylo postaveno 16 torpédoborců této třídy. Ve službě byly v letech 1910–1921. Byly nasazeny ve světové válce. Ve službě byly tři ztraceny.\n\nCelkem bylo v letech 1909-1911 postaveno 20 torpédoborců této třídy.\n\nZákladní výzbroj představoval jeden 102mm kanón, tři 76mm kanóny a dva jednohlavňové 533mm torpédomety. Pohonný systém tvořilo pět kotlů pohánějících tři turbíny o výkonu 14 300 hp, roztáčející tři lodní šrouby. Nejvyšší rychlost dosahovala 27 uzlů.\n\nBritské královské námořnictvo třídu provozovalo v letech 1910–1921. Nasadilo je za první světové války. Ve službě byly ztraceny tři jednotky:\n\n"}
{"id": "1523609", "url": "https://cs.wikipedia.org/wiki?curid=1523609", "title": "Ozbrojené síly Ázerbájdžánu", "text": "Ozbrojené síly Ázerbájdžánu\n\nOzbrojené síly Ázerbájdžánu původně vytvořené 26. června 1918. byly rozpuštěny poté, co byl Ázerbájdžán absorbován do Sovětského svazu,V době Ázerbájdžánské sovětská socialistické republiky (od 28. dubna 1920). Po rozpuštění Sovětského svazu v letech 1991–1992 byly ozbrojené síly reformovány na základě sovětských základen a jejich vybavením na azerské půdě.\n\nOzbrojené síly mají tři pobočky: Ázerbájdžánské pozemní síly , Ázerbájdžánské letectvo a vzdušnou obranu a Ázerbájdžánské námořnictvo .  Přidružené síly zahrnují Ázerbájdžánskou národní gardu , a státní pohraniční službu , kterímůže být za určitých okolností zapojena do státní obrany.\n\nPodle ázerbájdžánských mediálních zdrojů byli vojenské výdaje Ázerbájdžánu v roce 2009 stanoveny ve výši 2,46 miliard $ USD ,ale  však podle Stockholmského mezinárodního ústavu pro výzkum míru , pouze 1,473 miliardy $ v daném roce.  Ministerstvo obranného průmyslu Ázerbájdžánu dohlíží na design, výrobu, regulaci a údržbu vojenské techniky. V budoucnu Ázerbájdžán doufá, že zahájí stavbu tanků, obrněných vozidel, vojenských letadel a vojenských vrtulníků. \n\nMinistrem obrany Ázerbájdžánu je plukovník generál Zakir Hasanov , který vystřídal Safara Abijeva .\n\nVojenský vzdělávací systém v Ázerbájdžánu přispívá k posílení ozbrojených sil zajištěním loajality kadetů k bezpečnosti a obraně Ázerbájdžánské republiky. Účelem těchto vojenských institucí je vycvičit vojáky, důstojníky a poddůstojníky, aby měli nezávislé a kreativní myšlení a odhodlání vůči Ázerbájdžánům a vládě. \n\nVojenská lycea\n\n\nVojenské akademie\n\n\n\nPoté, co se Lt Gen Barshadli stal náčelníkem generálního štábu, následní ministři obrany od roku 1992 zahrnuli:\n\nGenerálplukovník Valeh Barshadly (5. září 1991 - 11. prosince 1991)\n\nGenerálmajor Tajaddin Mehdiyev (11. prosince 1991 - 17. února 1992)\n\nShahin Musayev (úřadující) (17. února 1992 - 24. února 1992)\n\nPlukovník vnitřních jednotek Tahir Alijev (24. února 1992 - 16. března 1992)\n\nRahim Gazijev (17. března 1992 - 20. února 1993)\n\nGenerálmajor Dadash Rzajev (21. února 1993 - 17. června 1993)\n\nGenerálplukovník Safar Abijev (úřadující) (17. června 1993 - 20. srpna 1993)\n\nGenerálmajor Vahid Musajev (úřadující) (srpen 1993 - 25. srpen 1993)\n\nGenerálplukovník Mammadrafi Mammadov (2. září 1993 - 6. února 1995)\n\nGenerálplukovník Safar Abijev (6. února 1995 - 28. října 2013)\n\nGenerálplukovník Zakir Hasanov (od 22. října 2013)\n\n"}
{"id": "1523615", "url": "https://cs.wikipedia.org/wiki?curid=1523615", "title": "Kanfanar", "text": "Kanfanar\n\nKanfanar () je vesnice a opčina v Chorvatsku v Istrijské župě. Nachází se asi 16 km severovýchodně od Rovinje. V roce 2011 žilo v Kanfanaru 473 obyvatel, v celé opčině pak 1 457 obyvatel.\n\nK opčině Kanfanar připadá celkem 20 vesnic, většinou jde ale o velmi malé vesničky, z nichž pouze dvě (Marići a samotný Kanfanar) přesahují 100 obyvatel. Nejmenší samostatnou vesnicí (10 stálých obyvatel) jsou Dubravci.\n\nNad Kanfanarem se nacházejí celkem čtyři zříceniny hradů, které se jmenují Dvigrad, Moncastello, Parentin a Sveta Sofija. Blízko Kanfanaru se nachází dálniční křižovatka mezi dálnicemi A8 a A9.\n"}
{"id": "1523616", "url": "https://cs.wikipedia.org/wiki?curid=1523616", "title": "Maria Hueber", "text": "Maria Hueber\n\nMaria Hueber (22. května 1653, Brixen – 31. července 1705) byla italská římskokatolická řeholnice a zakladatelka Kongregace Františkánských terciárních sester z Brixenu.\n\nNarodila se 22. května 1653 v Brixenu jako dcera hodináře Nikolause Huebera a jeho manželky Anny rozené Tapp. Její otec zemřel když ji byly tři měsíce. V dětství jí její matka naučila číst, psát a počítat. Jako malá dívka musela pracovat jako služebná na několika místech v Brixenu, aby pomohla své matce v těžké finanční situaci. V 70. letech 17. století odešla pracovat do Bolzana, Innsbrucku a Salzburgu. Když její matka těžce onemocněla, musela se vrátit domů. Už v mladí projevovala svou hlubokou víru v Boha.\n\nRoku 1679 vstoupila do Třetího řádu svatého Františka. Začala žít odloučený život avšak dále se starala o svou nemocnou matku. Její matka zemřela roku 1696.\n\nKdyž se dozvěděla ze její zpovědník otec Isidor Kirnigl zakládá v Římě komunitu sester které se budou starat o výchovu a vzdělávání dívek, Marie zatoužila založit podobnou instituci v Brixenu. Tento sen se ji splní roku 1700, kdy s její spolupracovníci Reginou Pfurner založily školu a Kongregaci terciárních sester z Brixenu.\n\nZemřela 31. července 1705. Její tělo odpočívá v kostele Klarisek v Brixenu.\n\nProces blahořečení byl zahájen v 90. letech 20. století v diecézi Bolzano-Brixen. Dne 21. listopadu 1995 byl Kongregací pro blahořečení a svatořečení vydán tzv. \"Nihil obstat\" což znamená že nic nebrání tomuto procesu.\n\nDne 19. března 2019 uznal papež František její hrdinské ctnosti a od této chvíle jí náleží titul Ctihodná.\n\n"}
{"id": "1523617", "url": "https://cs.wikipedia.org/wiki?curid=1523617", "title": "Schrötter", "text": "Schrötter\n\nPříjmení Schrötter nese např.:\n\n"}
{"id": "1523618", "url": "https://cs.wikipedia.org/wiki?curid=1523618", "title": "Kostel Nanebevzetí Panny Marie (Sedlčany)", "text": "Kostel Nanebevzetí Panny Marie (Sedlčany)\n\nKostel Nanebevzetí Panny Marie v Sedlčanech, zvaný \"Církvička\", je římskokatolický filiální kostel. Byl postaven v barokním slohu v letech 1732–1735 na hřbitově při severním okraji města Sedlčan.\n\nSoučasný barokní kostel byl postaven v letech 1732–1735 a nahradil menší gotický kostelík.\n\nV chrámu se nachází tři barokní oltáře. Mezi nejcennější součásti mobiliáře patří obraz ze 17. století s vyobrazením Panny Marie s Ježíškem, k němuž se sklání sv. Jan. Hřbitov u kostela byl založen v roce 1821.\n\nNa konci 20. století proběhla rekonstrukce kostela.\n\n"}
{"id": "1523621", "url": "https://cs.wikipedia.org/wiki?curid=1523621", "title": "Pamětní kostel císaře Fridricha", "text": "Pamětní kostel císaře Fridricha\n\nPamětní kostel císaře Fridricha () je německý protestantský kostel náležející Evangelické církvi Berlín-Braniborsko-slezská Horní Lužice. Stojí v Händelallee ve čtvrti Hansaviertel v městské části Mitte nedaleko Großer Tiergarten. Modernistický kostel se železobetonovým skeletem byl postaven v roce 1957 podle návrhu architekta Ludwiga Lemmera, nahradil starší stavbu z 19. století od Johannese Vollmera, která byla zničena během druhé světové války.\n\nSvým názvem kostel odkazuje k osobě císaře Fridricha III. Pruského.\n\n"}
{"id": "1523622", "url": "https://cs.wikipedia.org/wiki?curid=1523622", "title": "Grand Prix Austrálie 1985", "text": "Grand Prix Austrálie 1985\n\nGrand Prix Austrálie 1985 (oficiálně L Mitsubishi Australian Grand Prix) se jela na okruhu Adelaide Street Circuit v Adelaide v Austrálii dne 3. listopadu 1985. Závod byl šestnáctým a zároveň posledním v pořadí v sezóně 1985 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj: \n"}
{"id": "1523677", "url": "https://cs.wikipedia.org/wiki?curid=1523677", "title": "Mug Museum", "text": "Mug Museum\n\nMug Museum je třetí sólové studiové album velšské zpěvačky Cate Le Bon. Vydáno bylo v listopadu roku 2013 společnostmi Turnstile Music a Wichita Recordings. Album bylo nahráno v roce 2013 v Los Angeles a jeho producenty byli Noah Georgeson a Josiah Steinbrick. Autorkou fotografie na obalu alba je Piper Ferguson. Píseň „I Think I Knew“ je duet s americkým zpěvákem Perfume Geniusem.\n\nAutorkou všech skladeb je Cate Le Bon.\n\n"}
{"id": "1523678", "url": "https://cs.wikipedia.org/wiki?curid=1523678", "title": "Milan Bartoň", "text": "Milan Bartoň\n\nMilan Bartoň (* 4. října 1948) je bývalý český hokejový útočník. Jeho otcem byl Slavomír Bartoň. \n\nV československé lize hrál za TJ ZKL Brno, TJ Motor České Budějovice, TJ Ingstav Brno a Duklu Jihlava. Odehrál 5 ligových sezón, nastoupil v 78 ligových utkáních, dal 13 gólů a měl 9 asistencí. V letech 1971 a 1972 získal s Duklou Jihlava mistrovský titul. V nižších soutěžích hrál za TJ Moravia DS Olomouc, VTJ Dukla Písek a TJ Baník Hodonín. \n\n"}
{"id": "1523679", "url": "https://cs.wikipedia.org/wiki?curid=1523679", "title": "Why Hasn't Everything Already Disappeared?", "text": "Why Hasn't Everything Already Disappeared?\n\nWhy Hasn't Everything Already Disappeared? je osmé studiové album americké rockové skupiny Deerhunter. Vydáno bylo 18. ledna 2019 společností 4AD. Na produkci alba se kromě členů kapely podíleli Cate Le Bon, Ben H. Allen a Ben Etter. Umístilo se na 192. příčce americké hitparády Billboard 200. Lépe se mu vedlo v Britské albové hitparádě, kde se dostalo až na 89. místo.\n\n\n\n"}
{"id": "1523713", "url": "https://cs.wikipedia.org/wiki?curid=1523713", "title": "Ignacio Flores", "text": "Ignacio Flores\n\nIgnacio Flores někdy uváděný i jako Ignacio Flores Ocaranza (31. července 1953 Ciudad de México – 11. srpna 2011 Cuernavaca) byl mexický fotbalista, obránce.\n\nV mexické lize hrál za Cruz Azul. Nastoupil ve 379 ligových utkáních a dal 11 gólů. V letech roce 1973, 1974, 1979 s 1980 získal s týmem Cruz Azul mistrovský titul. Za reprezentaci Mexika nastoupil v letech 1975–1981 v 5 utkáních. Byl členem mexické reprezentace na Mistrovství světa ve fotbale 1978, nastoupil v utkání proti Polsku. \n\n"}
{"id": "1523714", "url": "https://cs.wikipedia.org/wiki?curid=1523714", "title": "Kate Sheppard", "text": "Kate Sheppard\n\nKatherine Wilson Sheppard (* Catherine Wilson Malcolm, 10. března 1848 – 13. července 1934) byla přední členka hnutí za práva žen na Novém Zélandu a sufražetka. Narodila se v Liverpoolu a v roce 1868 se s rodinou odstěhovala na Nový Zéland. Tam byla aktivní členkou různých náboženských a sociálních organizací včetně Woman's Christian Temperance Union (WCTU). V roce 1887 byla touto organizací jmenována do funkce národní superintendantky pro volební právo a legislativu.\n\nKate Sheppard prosazovala práva žen organizováním peticí a veřejných setkání, psaním dopisů do novin a vytvářením kontaktů s politiky. Byla redaktorkou \"The White Ribbon\", prvních novin zaměřených na ženy na Novém Zélandu. Díky své dovednosti psát a mluvit na veřejnosti úspěšně obhajovala práva žen. Pomohly tomu i její pamflety \"Ten Reasons Why the Women of New Zealand Should Vote\" (Deset důvodů, proč by ženy na Novém Zélandu měly volit) a \"Should Women Vote?\" (Měly by ženy volit?). Její práce vyvrcholila peticí za práva žen, která získala 30 000 podpisů a byla předložena parlamentu, a v roce 1893 rozšířením volebního práva i pro ženy. Nový Zéland se tak stal první zemí s všeobecným volebním právem.\n\nSheppard byla první předsedkyní National Council of Women of New Zealand, založeného v roce 1896, a v roce 1916 napomohla k reformě této organizace. Později odcestovala do Británie, kde pomáhala v tamějším boji za práva žen. Se zhoršujícím se zdravotním stavem se vrátila na Nový Zéland, kde, ačkoliv již nebyla příliš politicky aktivní, i nadále psala o ženských právech. Zemřela v roce 1934.\n\nV roce 1991 nahradila na novozélandské desetidolarové bankovce Alžbětu II..\n"}
{"id": "1523718", "url": "https://cs.wikipedia.org/wiki?curid=1523718", "title": "Cyrk", "text": "Cyrk\n\nCyrk je druhé sólové studiové album velšské zpěvačky Cate Le Bon. Vydáno bylo v lednu roku 2012 společnostmi The Control Group a Turnstile Music, a to jak na CD, tak i na gramofonové desce. Podíleli se na něm například Meilyr Jones, H. Hawkline a Stephen Black. Během nahrávání alba vzniklo několik písní, které se na něj nedostaly. Tyto nahrávky vyšly v srpnu 2012 na extended play \"Cyrk II\".\n\n\n"}
{"id": "1523732", "url": "https://cs.wikipedia.org/wiki?curid=1523732", "title": "Sweet Baboo", "text": "Sweet Baboo\n\nSweet Baboo, vlastním jménem Stephen Black, je velšský hudebník – multiinstrumentalista, hrající mimo jiné na kytaru, baskytaru, saxofon a klarinet. Jeho prvním nástrojem byl klarinet, na kterém po vzoru otce začal hrát v jedenácti letech. Narodil se na severu Walesu, odkud se později přestěhoval do Cardiffu. Své první album nazvané \"The Mighty Baboo\" vydal v roce 2008. Jeho třetí deska \" I'm a Dancer / Songs About Sleepin<nowiki>'</nowiki>\" (2011) byla nominována na cenu Welsh Music Prize. Na stejné ocenění byla později nominována i jeho alba \"Ships\" (2013) a \"Wild Imagination\" (2017). Během své kariéry spolupracoval s mnoha dalšími hudebníky, mezi něž patří například Euros Childs, Cate Le Bon a Aldous Harding.\n\n\n\n"}
{"id": "1523745", "url": "https://cs.wikipedia.org/wiki?curid=1523745", "title": "Řád johanitů", "text": "Řád johanitů\n\nPojmem Řád johanitů může být myšleno:\n\n"}
{"id": "1523748", "url": "https://cs.wikipedia.org/wiki?curid=1523748", "title": "Cwmbrân", "text": "Cwmbrân\n\nCwmbrân je město ve Walesu, ležící na území hrabství Gwent. Vzniklo v roce 1949 a jeho součástí jsou vesnice Old Cwmbrân, Pontnewydd, Upper Cwmbrân, Croesyceiliog, Llantarnam a Llanyrafon. Celkový počet obyvatel byl v roce 2011 bezmála 50 tisíc. Nachází se zde nákupní centrum Cwmbran Shopping Centre, jehož výstavba začala v roce 1959, a ve kterém se nachází obchody, restaurace, kino i knihovna. V Cwmbrânu sídlí fotbalové kluby Cwmbrân Town AFC, Cwmbran Celtic F.C. a Croesyceiliog A.F.C. Prochází tudy železnice.\n"}
{"id": "1523750", "url": "https://cs.wikipedia.org/wiki?curid=1523750", "title": "Maglaj", "text": "Maglaj\n\nMaglaj je město v Bosně a Hercegovině se 25 000 obyvateli, z nichž 85 % tvoří muslimští Bosňáci. Město patří k Zenicko-dobojskému kantonu a protéká jím řeka Bosna.\n\nNázev města je odvozen od slova „magla“ (mlha). První písemná zmínka pochází z roku 1408. Stará pevnost nad městem patří k národním kulturním památkám Bosny a Hercegoviny. Nejdůležitějším průmyslem ve městě je výroba papíru a celulózy.\n\nOzbrojený odpor místních obyvatel vůči rakousko–uherské okupaci v roce 1878 se odráží v českém hovorovém slově „maglajz“ (nepořádek, rvačka).\n\nV Maglaji se narodil spisovatel Edhem Mulabdić.\n\n"}
{"id": "1523755", "url": "https://cs.wikipedia.org/wiki?curid=1523755", "title": "Royal Daring Club Molenbeek", "text": "Royal Daring Club Molenbeek\n\nRoyal Daring Club Molenbeek byl belgický fotbalový klub sídlící v Bruselu. Existoval v letech 1895 až 1973. 5× byl mistrem Belgie.\n\nKlub byl založen roku 1895 jako Daring Club de Bruxelles. Do belgického fotbalového svazu byl zaregistrován jako 2., dostal tedy později matriční číslo 2. V roce 1903 začal hrát 1. ligu. V roce 1920, po absorbování jiných klubů, se přejmenoval na Royal Daring Club Molenbeek.\n\nPo titulech v letech 1936 a 1937 a 2. místu roku 1938 přišel sestup roku 1939.\n\nRoku 1950 se klub přejmenoval na Royal Daring Club de Bruxelles. V 60. letech hrál tým 2× Veletržní pohár, ale vždy vypadl hned v 1. kole.\n\nRoku 1970 se klub přejmenoval na Royal Daring Club Molenbeek. Roku 1973 se klub sloučil s Royal Racing White (matriční č. 47), aby vznikl Racing White Daring Molenbeek. Sloučený klub dostal č. 47, takže klub s č. 2 (Royal Daring Club Molenbeek) zanikl.\n\n\n"}
{"id": "1523761", "url": "https://cs.wikipedia.org/wiki?curid=1523761", "title": "Nurhachius", "text": "Nurhachius\n\nNurhachius (podle čínského vládce jménem Nurhači) byl rod pterodaktyloidního ptakoještěra z čeledi Istiodactylidae, který žil v období spodní křídy (geologický věk apt, asi před 120 miliony let) na území dnešní severovýchodní Číny (provincie Liao-ning).\n\nTypový druh \"N. ignaciobritoi\" byl formálně popsán mezinárodním týmem vědců v roce 2005. Fosilie tohoto ptakoještěra byly objeveny v sedimentech souvrství Ťiou-fo-tchang (Jiufotang) na území prefektury Čchao-jang. Holotyp nese katalogové označení \"IVPP V-13288\".\n\nV září roku 2019 byl z Číny popsán nový druh tohoto rodu, \"N. luei\".\n\n\"Nurhachius\" byl menším rodem ozubeného dravého ptakoještěra, jeho lebka měřila na délku kolem 33 cm a rozpětí jeho křídel je odhadováno zhruba na 2,5 metru. Spadal do skupiny pterodaktyloidů, konkrétněji do čeledi Istiodactylidae. Jeho vývojově blízkým příbuzným byl například rod \"Liaoxipterus\" a nejspíš také \"Istiodactylus\".\n\n\n"}
{"id": "1523767", "url": "https://cs.wikipedia.org/wiki?curid=1523767", "title": "Biskupský palác (Katovice)", "text": "Biskupský palác (Katovice)\n\nBiskupský palác v Katovicích je sídlem katovických biskupů (budova Metropolitní kurie se zahradou), je kulturní památkou zapsanou do seznamu kulturních památek Slezského vojvodství 15. prosince 1997 pod číslem A/1659/97.\n\nBiskupský palác se nachází na rohu Francouzské ulice a ulice Povstalců (Powstańców) v Katovicích. Před rokem 1932 polovina budovy náležela chořovské nadaci a druhá polovina náležela rudzkému těžířstvu, které mělo v nájmu chořovská uhelná pole pro důl Eminence (kopalnia Eminenja). V domě před rokem 1932 bydlel ředitel Witold Stadnikiewicz a po něm generální ředitel Lewanski. Protože těžířstvo mělo značné zpoždění v platbě dlužných částek vůči chořovské nadaci (farnosti svaté Magdalény v Chořově) – navrhlo, že vymění vlastněnou polovinu domu za dluh. Za těchto okolností přešel palác do rukou katovické diecéze. V září roku 1932 v nové residenci už bydlel biskup Stanisław Adamski.\n\nBudova byla postavena před rokem 1933 v novobarokním slohu. Po druhé světové válce v roce 1955 byla dokončena kopule, která se měla tyčit do výšky 38 m a být dominantou Katovic. Komunistickou vládou nebyla stavba do takové výšky povolena.\n\nZa budovou paláce se rozprostírá park.\n\n"}
{"id": "1523773", "url": "https://cs.wikipedia.org/wiki?curid=1523773", "title": "Mart Kuusik", "text": "Mart Kuusik\n\nMart Kuusik, celým jménem Hugo-Maksimilian Kuusik ( \"Гуго-Максимилиан Рейнгольдович Куузик\", 9. prosince 1877 Harjumaa – 24. srpna 1965 Battle Ground) byl estonský veslař, který reprezentoval Ruské impérium. K veslování se dostal při svém studiu na Oxfordské univerzitě, kde získal inženýrský titul. Specializoval se na skif, byl členem týmů \"Pernauer Ruder Club\" a \"Kalev Petrohrad\". V letech 1909 a 1910 vyhrál otevřené mistrovství Nizozemska a v letech 1910, 1911 a 1913 byl mistrem Ruska. Na Letních olympijských hrách 1912 ve Stockholmu získal jako jeden z poražených semifinalistů bronzovou medaili v soutěži skifařů.\n\nV době říjnové revoluce byl zatčen čekisty, ale estonské úřady si vynutily jeho propuštění. Od roku 1924 žil v USA a byl majitelem autoservisu.\n"}
{"id": "1523785", "url": "https://cs.wikipedia.org/wiki?curid=1523785", "title": "Karel, já a ty", "text": "Karel, já a ty\n\nKarel, já a ty (2019) je český filmový debut režiséra Bohdana Karáska. Jde o nízkorozpočtový film, který vypráví o mladém manželském páru, který žije na čas odděleně. Film měl premiéru na karlovarském filmovém festivalu.\n\nSaša cítí, že se její vztah s manželem Karlem vyčerpal, a tak od něj na čas odchází. Útočiště nachází u Dušana. Oba se snaží zorientovat ve svých vztazích a vzájemně jsou si v tomto tápání oporou. Celovečerní debut Bohdana Karáska klade důraz na přirozenost dialogů i hereckých výkonů. S neokázalou elegancí a subtilním humorem představuje svět třicátníků, kteří hledají, nacházejí a někdy i ztrácejí přátele i životní partnery.\n\n\n"}
{"id": "1523789", "url": "https://cs.wikipedia.org/wiki?curid=1523789", "title": "Šinobu Óta", "text": "Šinobu Óta\n\nŠinobu Óta (* 28. prosince 1993) je japonský zápasník–klasik, stříbrný olympijský medailista z roku 2016.\n\nZápasit začal na základní škole v rodném Gonohe v kroužku, kde si ho později všiml zápasnický trenér Jasuo Kacumura (勝村靖夫) z nedalekého Hačinohe a přivedl ho do svého týmu \"Hačinohe kizzu\". V 15 letech následoval svého trenéra do Janai na druhý konec japonského ostrova Honšú do prefektury Jamaguči. Na střední škole Janai gauen se v rámci školních soutěží začal specializovat na v Japonsku méně známý řecko-římský zápas. Do japonské mužské reprezentace byl vybrán v 19 letech po vstupu na univerzitu Nippon v Jokohamě, kde se připravoval pod vedením Šinga Macumota. \n\nPočátkem roku 2016 stal zaměstnancem bezpečnostní agentury ALSOK v jehož profesionálním sportovním týmu se připravuje pod vedením Masanori Ohašiho. V témže roce v březnu obsadil na kontinentální olympijské kvalifikaci v kazašské Astaně (Nur-Sultan) druhé místo a kvalifikoval se na olympijské hry v Riu. V Riu se postaral o jedno z největších překvapení zápasnického turnaje. V úvodním kole vyřadil těsně 5:4 na technické body obhájce prvenství Íránce Hamída Suriána a v semifinále položil na lopatky Ázerbájdžánce Rovšana Bajramova. Jeho spanilou jízdu turnajem zastavil až ve finále Kubánec Ismael Borrero, kterému podlehl výrazným bodovým rozdílem 0:8. Získal stříbrnou olympijskou medaili.\n\n"}
{"id": "1523791", "url": "https://cs.wikipedia.org/wiki?curid=1523791", "title": "Marián Bíreš", "text": "Marián Bíreš\n\nMarián Bíreš (* 27. července 1964 Banská Bystrica) je bývalý slovenský lyžař, sjezdař. Jeho mladší bratr Adrián reprezentoval Československo na předchozích XV. ZOH v Calgary 1988.\n\nNa XVI. ZOH v Albertville 1992 reprezentoval Československo v alpském lyžování. Ve sjezdu skončil na 34. místě, v obřím slalomu skončil na 43. místě a v super-G na 37. místě. Slalom a kombinaci nedokončil. \n\n"}
{"id": "1523792", "url": "https://cs.wikipedia.org/wiki?curid=1523792", "title": "Grand Prix Austrálie 1986", "text": "Grand Prix Austrálie 1986\n\nGrand Prix Austrálie 1986 (oficiálně LI Foster's Australian Grand Prix) se jela na okruhu Adelaide Street Circuit v Adelaide v Austrálii dne 26. října 1986. Závod byl šestnáctým a zároveň posledním v pořadí v sezóně 1986 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj: \n"}
{"id": "1523798", "url": "https://cs.wikipedia.org/wiki?curid=1523798", "title": "Ivan Eľko", "text": "Ivan Eľko\n\nIvan Eľko (* 6. prosince 1964, Myjava) je generálním biskupem Evangelické církve augsburského vyznání na Slovensku.\n\nAbsolvoval Slovenskou evangjelickou bohosloveckou fakultu v Bratislavě. Působil ve sborech v Kostolném, Krajném a v Nitře. V letech 2006–2012 byl seniorem Dunajsko-nitranskeho seniorátu; roku 2017 se stal předsedou synodu ECAV. Roku 2018 byl zvolen generálním biskupem a do úřadu byl uveden v březnu 2019.\n\nJe ženatý, s manželkou Evou má syna a dceru.\n\n"}
{"id": "1523800", "url": "https://cs.wikipedia.org/wiki?curid=1523800", "title": "KFC Rhodienne-De Hoek", "text": "KFC Rhodienne-De Hoek\n\nKoninklijke Football Club Rhodienne-De Hoek je belgický fotbalový klub sídlící v Sint-Genesius-Rode (mezi Bruselem a Waterloo). Klub byl založen roku 1894 jako Racing Football Club a vzápětí přejmenován na Racing Club de Bruxelles, má matriční č. 6. Před 1. světovou válkou vyhrál 6× belgickou ligu.\n\nRoku 1963 se klub sloučil s White Star Woluwé AC (matriční č. 47), aby vznikl Royal Racing White s matričním č. 47. Aby matriční č. 6 klubu Royal Racing Club de Bruxelles (jak se jmenoval od 1921) nepřestalo existovat, klub si vyměnil matriku s K. Sport Sint-Genesius-Rode.\n\nKlub byl založen roku 1894 jako Racing Football Club a vzápětí přejmenován na Racing Club de Bruxelles, má matriční č. 6. Před 1. světovou válkou vyhrál 6× belgickou ligu.\n\nRoku 1921 získal přívlastek královský: Royal Racing Club de Bruxelles.\n\nNaposledy hrál 1. ligu v roce 1955.\n\nAby se vyhnul bankrotu, klub se roku 1963 sloučil s White Star Woluwé AC (matriční č. 47), tak vznikl Royal Racing White s matričním č. 47. Aby matriční č. 6 klubu Royal Racing Club de Bruxelles nepřestalo existovat, klub si vyměnil matriku s K. Sport Sint-Genesius-Rode, který byl založen roku 1927 jako FC La Rhodienne.\n\nRoku 1996 se K. Sport Sint-Genesius-Rode sloučil s KVC Verrewinkel (založen 1928), sloučený klub se jmenoval\nKFC Rhodienne-Verrewinkel. Roku 2010 se přejmenoval na KFC Rhodienne-De Hoek.\n\n\n"}
{"id": "1523804", "url": "https://cs.wikipedia.org/wiki?curid=1523804", "title": "Marissa Mayerová", "text": "Marissa Mayerová\n\nMarissa Ann Mayerová (* 30. května 1975 Wausau) je americká manažerka finského původu, specialistka na obor informačních technologií. \n\nNa Stanfordově univerzitě začala studovat medicínu, ale pak dala přednost softwarovému inženýrství. Po získání titulu Master of Science v roce 1999 nastoupila do společnosti Google, kde byla jedním z prvních zaměstnanců a první ženou v inženýrské pozici, navrhla design hlavní stránky, zasloužila se o vybudování internetového giganta a v roce 2005 se stala viceprezidentkou pro vyhledávací nástroje. Roku 2012 se stala generální ředitelkou firmy Yahoo!, kterou opustila po jejím přechodu pod Verizon. V roce 2017 založila společnost Lumi Labs, zabývající se vývojem aplikací postavených na umělé inteligenci. \n\nV roce 2012 byla uvedena na seznamu Sto nejvlivnějších intelektuálů světa. Illinois Institute of Technology jí udělil čestný doktorát.\n\nJejí zálibou je sběratelství uměleckých děl. Je mj. členkou dozorčí rady San Francisco Museum of Modern Art.\n\nJejím manželem je právník Zachary Bogue, mají tři děti. \n\n"}
{"id": "1523807", "url": "https://cs.wikipedia.org/wiki?curid=1523807", "title": "Football League Fourth Division 1967/68", "text": "Football League Fourth Division 1967/68\n\nFootball League Fourth Division 1967/68 byla 69. kompletním ročníkem 4. nejvyšší anglické fotbalové soutěže.\n\nVítězem se stal a postup si zajistil tým Luton Town FC. Dalšími postupujícími byly týmy na druhém až čtvrtém místě Barnsley FC, Hartlepool United FC a Crewe Alexandra FC. Ze soutěže nikdo nesestupoval, týmy na posledních čtyřech místech byly znovuzvoleny. Stejně tak byl znovuzvolen tým Port Vale FC, který musel o znovuzvolení žádat vzhledem k finančním problémům.\n\n\n"}
{"id": "1523809", "url": "https://cs.wikipedia.org/wiki?curid=1523809", "title": "Grand Prix Austrálie 1987", "text": "Grand Prix Austrálie 1987\n\nGrand Prix Austrálie 1987 (oficiálně LII Foster's Australian Grand Prix) se jela na okruhu Adelaide Street Circuit v Adelaide v Austrálii dne 15. listopadu 1987. Závod byl šestnáctým a zároveň posledním v pořadí v sezóně 1987 šampionátu Formule 1.\n\n{|class=\"wikitable\" style=\"font-size: 95%;\"\n! Pořadí\n! Konstruktér\n! Body\n"}
{"id": "1523811", "url": "https://cs.wikipedia.org/wiki?curid=1523811", "title": "Městská knihovna Jablonec nad Nisou", "text": "Městská knihovna Jablonec nad Nisou\n\nMěstská knihovna v Jablonci nad Nisou je příspěvkovou organizací statutárního města Jablonec nad Nisou. Sídlí na Dolním náměstí 1 v budově staré radnice, postavené v letech 1867–1869 libereckým stavitelem Gustavem Sachersem (1831–1874). Knihovna provozuje čtyři městské pobočky v okrajových částech města.\n\n\nBudova staré radnice se v roce 1933 stala sídlem německé knihovny a od roku 1945 české. \n\nAž v letech 1969–1978 došlo k rekonstrukci celé budovy pro potřeby knihovny. Na výzdobě interiéru se podíleli umělci jako například Vratislav Karel Novák, Jiří Dostál a Jiří Nepasický.\n\nDalší zajímavostí je unikátní otočné hlediště v bývalém zasedacím sále samosprávy.\n\nBudova staré radnice je od roku 1958 zapsána v seznamu nemovitých kulturních památek České republiky.\n\n\n1. Nosková, Jitka. \"Jablonecká knihovna v proudu času.\" 1. vyd. Liberec: Nakladatelství Bor 2013.143 s. ISBN \n\n2. Strnad, Jan et al. \"Jablonec nad Nisou: dobové fotografie: = zeitgenössische Fotografien: = period photographs\". 1. vyd. V Jablonci nad Nisou: Informační centrum Městského úřadu, 2002.176 s.ISBN 80-239-0192-3\n\n3. Škopán, Miroslav. \"Padesát let české veřejné knihovny v Jablonci nad Nisou 1920–1970. 1. vyd. Jablonec nad Nisou:\" Okresní knihovna v Jablonci nad Nisou, 1969. 32 s.\n\n4. Šorejs, Jaroslav. \"Desetiletí Veřejné Jiráskovy knihovny v Jablonci nad Nisou\". Jablonec nad Nisou: Jiráskova knihovna v Jablonci nad Nisou, 1930. 7 s.\n\n"}
{"id": "1523825", "url": "https://cs.wikipedia.org/wiki?curid=1523825", "title": "Vetrișoaia", "text": "Vetrișoaia\n\nVetrișoaia je rumunská obec v župě Vaslui. Žije zde obyvatel. Obec leží na východě Rumunska a její území sousedi s Moldavskem. Obec se skládá ze dvou částí.\n\n"}
{"id": "1523830", "url": "https://cs.wikipedia.org/wiki?curid=1523830", "title": "Walter Buller", "text": "Walter Buller\n\nSir Walter Lawry Buller (9. října 1838 Pakanae – 19. července 1906 Fleet) byl novozélandský ornitolog.\n\nNarodil se na misijní stanici v oblasti Northland, jeho otec byl metodistickým kazatelem. Vystudoval Wesley College v Aucklandu, pracoval jako soudní tlumočník maorštiny a poté provozoval advokátní praxi, v roce 1871 byl v Londýně přijat do Inns of Court. Neúspěšně se pokoušel o zvolení do parlamentu za Liberální stranu. Závěr života strávil v anglickém hrabství Hampshire. \n\nK zájmu o přírodní vědy ho přivedl William Swainson. Je autorem knih \"A History of the Birds of New Zealand\", \"Manual of the Birds of New Zealand\" a \"Supplement to the History of the Birds of New Zealand\". Podílel se na vytvoření výstavy novozélandské přírody na Světové výstavě 1889 v Paříži a zasloužil se o vyhlášení rezervace v okolí jezera Papaitonga.\n\nJe po něm pojmenován albatros Bullerův, buřňák šedohřbetý (\"Puffinus bulleri\") a racek černozobý (\"Chroicocephalus bulleri\"). Byl mu udělen Řád sv. Michala a sv. Jiří a Řád čestné legie, byl zvolen členem Královské společnosti. Novozélandský dramatik Nick Blake mu věnoval životopisnou hru \"Dr Buller's Birds\".\n"}
{"id": "1523837", "url": "https://cs.wikipedia.org/wiki?curid=1523837", "title": "Leaders of the Free World", "text": "Leaders of the Free World\n\nLeaders of the Free World je třetí studiové album anglické skupiny Elbow. Vydáno bylo 12. září 2005 společností V2 Records a produkovali jej členové kapely Elbow. Základní verze alba obsahuje jedenáct písní. Na japonské vydání byly přidány dvě další „McGreggor“ a „The Good Day“ – obě původně vyšly jako B-strany singlu – „Forget Myself“. Obal alba byl inspirován obalem desky \"A Trick of the Tail\" od kapely Genesis.\n\nAutory veškeré hudby jsou členové kapely Elbow, texty napsal sám Guy Garvey.\n"}
{"id": "1523848", "url": "https://cs.wikipedia.org/wiki?curid=1523848", "title": "Letectvo Jižního Súdánu", "text": "Letectvo Jižního Súdánu\n\nLetectvo Jižního Súdánu () představuje vojenské letectvo jihosúdánských ozbrojených sil. Bylo založeno 24. června 2008. Jako jeho velitelství slouží letecká základna v Džubě.\n"}
{"id": "1523852", "url": "https://cs.wikipedia.org/wiki?curid=1523852", "title": "Grasalkovičové", "text": "Grasalkovičové\n\nGrasalkovičové, někdy též Grassalkovičové (maďarsky \"Grassalkovich család\") jsou vymřelý hraběcí a knížecí šlechtický rod s původem v obci Ďorok (maď. \"Gyarak\", dnešní Kmeťovo na Slovensku) v Horních Uhrách.\n\nPůvod rodu je nejistý. Podle pravděpodobnější verze pocházel z rozrodu Krišaků. Řehoř Krišakov v roce 1405 držel Temešskou a Zalanskou župu. Jeho potomka stejného jména povýšil roku 1584 císař Rudolf II. do šlechtického stavu s erbem. Podle jiné méně pravděpodobné verze bylo původní jméno rodu Horváth, nejisté jsou však obě verze.\n\nPrvním doloženým členem rodu byl vlastník majetku, jakýsi N. Graschiakovith. Později člen rodu jménem Matyáš vynechal písmeno A a jistý Jan poprvé použil jméno \"Grassalkovich\". Později byl Antonín Grasalkovič povýšen nejprve na svobodného pána, poté na hraběte a jeho syn Antonín (nejvyšší kancléř) povýšen na říšského knížete, přičemž knížecí titul se dědil pouze v mužské primogenituře.\n\nNejvýznamnějším rodovým majetkem a sídlem byl zámek Gödöllő, nedaleko něhož se v Mariebesnyő nachází rodinná hrobka.\n\nNejzámožnější větev rodu vystavěla množství kostelů a škol a znovu osidlovala starší osady. Stáli také u zrodu Maďarského národního muzea a Národního divadla v Budapešti.\n\nRod vymřel v roce 1841 smrtí Antonína Grasalkoviče. On i jeho manželka jsou pochováni v rodinné hrobce v Mariánské Bešeni.\n\n"}
{"id": "1523854", "url": "https://cs.wikipedia.org/wiki?curid=1523854", "title": "Upolu", "text": "Upolu\n\nUpolu je ostrov vulkanického původu, nacházející se v jižním Pacifiku v souostroví Samoa. Je to druhý největší ostrov souostroví. Jeho délka je 75 km, zabírá plochu 1125 km² a nejvyšší bod je 100 m nad hladinou moře. Na ostrově trvale žije přibližně 134 tisíc lidí, nachází se zde i hlavní město Samoy Apia.\n\nV polynéské mytologii je jméno Upolu jméno první ženy, která vstoupila na ostrov. Na konci 18. a začátkem 19. století se krátce nazýval i \"Ojalava\", resp. \"Ojolava\".\n\nOstrov představuje vynořený zbytek masivního čedičového štítového vulkánu, který se vytvořil ve dvou periodách v pliocénu až pleistocénu. Poslední aktivita je datována jen na několik desítek tisíc let a představuje ji několik lávové proudů nedaleko centrálního zad ostrova.\n\nNa ostrově žil koncem 19. století Robert Louis Stevenson (vlastnil asi 1,4 km² pozemků v osadě Vailima nedaleko hlavního města), v roce 1894 zde zemřel a je zde také pohřben. Rezidence se později stala sídlem správce Britského guvernéra a po získání nezávislosti i sídlem předsedy vlády. Později se v budobě nacházelo Stevensonovo muzeum.\n\nDle Guinnessovy knihy rekordů (z roku 2005) na ostrově žije i nejmenší známý pavouk.\n"}
{"id": "1523858", "url": "https://cs.wikipedia.org/wiki?curid=1523858", "title": "Les Essarts-le-Vicomte", "text": "Les Essarts-le-Vicomte\n\nLes Essarts-le-Vicomte je francouzská obec v departementu Marne v regionu Grand Est. Žije zde obyvatel.\n\nObec leží na jihozápadě departementu Marne.\n\n"}
{"id": "1523859", "url": "https://cs.wikipedia.org/wiki?curid=1523859", "title": "OCR-B", "text": "OCR-B\n\nOCR-B je druh bezpatkového písma, který je užíván zejména za účelem snadnějšího optického rozpoznávání znaků (OCR) – jedná se tedy o strojově čitelné písmo. Font byl vytvořen v roce 1968 švýcarským typografem Adrianem Frutigerem pro americkou společnost Monotype na základě standardů organizace ECMA (Evropská asociace výrobců počítačů). Oproti svému předchůdci, fontu OCR-A, je kromě snadné rozpoznatelnosti počítači i dobře čitelný pro člověka. Font je v současnosti využíván zejména jako součást čárových kódů, na strojově čitelných cestovních pasech, v bankovnictví či poštovních službách.\n\nPísmo bylo kodifikováno normou ISO 1073-2.\n\n"}
{"id": "1523861", "url": "https://cs.wikipedia.org/wiki?curid=1523861", "title": "Český Bach", "text": "Český Bach\n\nPřezdívkou „český Bach“ bývají označováni dva čeští barokní hudební skladatelé:\n"}
{"id": "1523866", "url": "https://cs.wikipedia.org/wiki?curid=1523866", "title": "Sekvenování nové generace", "text": "Sekvenování nové generace\n\nJako sekvenování nové generace (anglicky next generation sequencing) se souhrnně označovují moderní metody sekvenování DNA vyvíjené od 90. let 20. století. Tyto metody oproti starším metodám (Sangerovo sekvenování, pyrosekvenování) přinášejí zásadní výhodu, neboť umožňují rychlejší a levnější generování většího množství dat. Proto také tyto metody od přelomu tisíciletí dosahují značného uplatnění v mnoha sférách výzkumu, i díky existenci komerčních soukromých sekvenačních center.\n\nJako metody sekvenování druhé generace se označují ty metody, které využívají fragmentaci genomu do kratších fragmentů. Masivním paralelním sekvenováním těchto krátkých fragmentů (odtud anglický termín High-throughput sequencing methods) dochází ke kýženému zjednodušení i zlevnění sekvenace.\n\nVzhledem k tomu že dochází k sekvenování řady kratších fragmentů, pro získání celogenomové sekvence je nutné lokalizovat polohy těchto kratších segmentů v rámci genomu. K tomu se většinou využívá předem známý referenční genom (již osekvenovaný genom stejného či příbuzného druhu), na který jsou získané fragmenty mapovány. Alternativou je de novo sestavení kompletního genomu z jednotlivých fragmentů pomocí bioinformatických metod.\n\nPoužívá se mnoho metod, které však mají některé kroky velmi podobné:\n\nStudovaná DNA je fragmentována na úseky dlouhé několik set bází. Tyto jsou dále napojeny k adaptérům (oligonukleotidy určité sekvence).\n\nJednotlivé fragmenty jsou odděleně namnoženy reakcí PCR a v dalším kroku paralelně sekvenovány. V naprosté většině se jeho princip neliší od pyroskevenování. Jediným rozdílem je, že pyrosekvenční reakce probíhají paralelně na mnoha fragmentech DNA najednou. Dochází tak k sekvenováni tisíců až milionů vláken DNA současně. Díky takové paralelizaci procesu sekvenování je tak možné osekvenovat celý genom najednou.\n\nVýsledkem je obrovská produkce výstupních dat s následnou potřebou utřídění a analýzy. To představuje další výzvu pro tyto metody, kdy na samotné sekvenování musí navázat pokročilé metody zpracování dat a jejich komprimace.\n\nV některých případech je třeba jisté zjednodušení, zejména s ohledem na výsledné množství dat, které je následně třeba zpracovávat. Proto se někdy nepracuje s celými genomy, ale pouze s některými jeho částmi. Mluví se o tzv. redukované reprezentaci genomu. Této redukované reprezentace lze dosáhnout třemi možnostmi:\n\n\n454 sekvenování bylo vyvinutou firmou Roche. Využívá kombinaci paralelního pyrosekvenování mnoha tisíců vláken DNA, které byly předtím amplifikovány metodou emulzní PCR. Pomocí sekvence adaptéru jsou fragmenty imobilizovány na speciálních kuličkách, a to tak, že každá kulička nese jeden fragment. Každá jednotlivá kulička je enkapsulovaná (zapouzdřená) do emulze vody v oleji pomocí přídavku emulzního oleje. Zapouzdření jednotlivých kuliček emulzí umožní následnou emulzní PCR. Každá kulička má k dispozici všechny potřebné komponenty pro PCR reakci. PCR reakce v zapouzdřených kuličkách umožňuje amplifikaci jednotlivých molekul DNA. Každá kulička je poté vyjmuta z emulze a zanesena do speciální destičky obshaující řadu pikolitrových reaktorů, v každém z těch reaktorů se tedy nachází namnožené kopie jediného fragmentu DNA a všechny další enzymy potřebné pro proběhnutí pyrosekvenační reakce. \n\nSolexa (dnes také často nazývaná Illumina, podle jména firmy, která platformu později odkoupila) oproti předchozí metodě nevyužívá pyrosekvenování. Sekvenování probíhá detekcí fluorescenčních záblesků nově dosedajícího nukleotidu (každý nukleotid nese jiný fluorofor a tedy vyzáří světlo jiné barvy). Předchozí amplifikace neprobíhá na kuličkách, ale na destičce opatřené oligonukleotidy, na níž se každý segment DNA amplifikuje pomocí můstkové PCR (adaptory opatřené segmenty DNA na obou stranách se uchycují na oligonukleotidy  a vytváří tak můstek mezi jednotlivými oligonukleotidy, který tomuto typu PCR reakce dal název).\n\nTato metoda, vyvinutá firmou Applied Biosystems, využívá také emulzní PCR reakci probíhající na kuličce. Vzniklé namnožené segmenty jsou umístěné do mikroreaktorů na skleněnou destičku a následně jsou na ně vázány fluorescenčně značené sondy obsahující vždy dva nukleotidy. Dochází k opakované ligaci a odmývání různých sond a je měří se intenzita záblesků při navázání sondy na segment.  \n\nIont Torrent je metoda firmy Life Technlogies využívající polovodičových čipů k detekci vodíkových kationtů, které se uvolňovány při začlenění nových nukleotidů do vznikajícího vlákna DNA. Do reakčního prostoru se střídavě vpouští různé nukleotidy, pokud dojde k zařazení patřičného nukleotidu, uvolněný vodíkový kationt způsobí změnu pH, kterou je polovodičový detektor schopný zachytit.\n\nPozornost současné vědy je směřována k metodám, které umožní sekvenaci jediné molekuly DNA, bez nutnosti paralelních sekvenačních procesů či předchozí amplifikace DNA. Tyto metody budou schopné získat informaci o pořadí nukleotidů z jediné molekuly DNA (ideálně v reálném čase). Oproti metodám druhé generace, které jsou schopné získat informaci o nukleotidovém složení fragmentu délky několika stovek bází, budou tyto metody schopné získávat složení podstatně delších fragmentů (u některých metod, např. u nanopórového sekvenování dokonce nejsou udávány limity metody, co do délky sekvence, kterou je nám schopna poskytnout). To umožní během jediného běhu sekvenační reakce získat úplnou a přesnou informaci o nukleotidovém složení např. celého chromosomu či mitochondriálního genomu studovaného organismu. \n\nJednomolekulové sekvenování v reálném čase (anglicky single-molecule real-time sequencing, SMRT) je metoda sledující replikaci jediné molekuly DNA v reálném čase. Postupně připojující se nukleotidy mají odlišné fluorescenční značení. Celý proces probíhá ve speciální komůrce veliké jen několik nanometrů, která umožňuje specifické šíření světla a tedy zachycení nepatrného fluorescenčního signálu (tato komůrka tedy slouží jako vlnovod a dá se přirovnat například k optickému vláknu o velmi jemném průměru).\n\nNanopórové sekvenování umožňuje sekvenování jediné molekuly DNA v reálném čase. Vlákno DNA je elektroforeticky vedeno skrz nanopór, který je součástí elektricky nabité membrány. Během průchodu vlákna nanopórem je měřena změna napětí v membráně a na základě této detekované změny napětí je možné usoudit, která nukleotidová báze zrovna nanopórem prošla.\n\nNové metody sekvenování se využívají především pro:\n"}
{"id": "1523871", "url": "https://cs.wikipedia.org/wiki?curid=1523871", "title": "Heptaminol", "text": "Heptaminol\n\nHeptaminol (systematickým názvem (\"RS\")-6-amino-2-methylheptan-2-ol), je aminoalkohol, který funguje jako srdeční stimulant. Rovněž způsobuje zrychlení proudění krve a mírnou vazokonstrikci. Používá se při léčbě sníženého krevního tlaku, zejména ortostatické hypotenze.\n\nSvětová antidopingová agentura řadí heptaminol na seznam zakázaných látek. V roce 2008 byl cyklista Dmitrij Fofonov pozitivně testován na heptaminol běhzem Tour de France. V červnu 2010 měl pozitivní test na tuto látku plavec Frédérick Bousquet. Roku 2013 byl Sylvain Georges pozitivně testován během závodu Giro d'Italia. V roce 2014 měli pozitivní test na heptaminol baseballisté Joel Piniero a Yeison Medina.\n"}
{"id": "1523875", "url": "https://cs.wikipedia.org/wiki?curid=1523875", "title": "Feargal Sharkey", "text": "Feargal Sharkey\n\nSeán Feargal Sharkey (* 13. srpna 1958 Derry) je severoirský zpěvák, který se nejvíce proslavil v 70. a 80. letech 20. století jako zpěvák pop punkové skupiny The Undertones. Jeho sólový singl \"A Good Heart\" z roku 1985 byl mezinárodním úspěchem. Na počátku 90. let začal podporovatí komerční hudební průmysl ve Spojeném království za což získal několik ocenění a vyznamenání.\n"}
{"id": "1523879", "url": "https://cs.wikipedia.org/wiki?curid=1523879", "title": "Grand Prix Austrálie 1988", "text": "Grand Prix Austrálie 1988\n\nGrand Prix Austrálie 1988 (oficiálně LIII Foster's Australian Grand Prix) se jela na okruhu Adelaide Street Circuit v Adelaide v Austrálii dne 13. listopadu 1988. Závod byl šestnáctým a zároveň posledním v pořadí v sezóně 1988 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj: \n"}
{"id": "1523881", "url": "https://cs.wikipedia.org/wiki?curid=1523881", "title": "Turistická značená trasa 5435", "text": "Turistická značená trasa 5435\n\nV souběhu se stání silnicí č.14 mírně stoupá z obce Horný Harmanec k odbočce na lesní zpevněnou cestu, po které míjí národní přírodní rezervaci Harmanecká tisina a podchází Železniční trať Zvolen–Vrútky u Čremošianského tunelu. Následuje stoupání zalesněnou dolinou k rozcestí Nad Túfňou (v blízkosti se nachází jeskyně Horná Tufna a po zpevněné cestě již mírnějším stoupáním k horskému hotelu Kráľova studňa.\n"}
{"id": "1523882", "url": "https://cs.wikipedia.org/wiki?curid=1523882", "title": "Živorodkovití", "text": "Živorodkovití\n\nRyby z čeledi Poeciliidae (živorodkovití) patří k rybám, které se rozmnožují vrhem živých jedinců, nikoliv kladením jiker. Čeleď je složena ze tří podčeledí s dalšími 40 rody, s více než 310 popsanými druhy ryb, podle Charlese Luciena Bonaparte. Podle nových pravidel byla tato čeleď rozšířena o rybu Zářnoočko tanganické, která se rozmnožuje vrhem oplodněných jiker v jistém stupni vývoje, jedná se o vejcoživorodý druh.\"\"\n\nPrvní druh, který byl popsán v roce 1821 ichtyologem Charlesem Alexandrem Lesueurem byl Živorodka širokoploutvá.\"\" Poslední druhy, které byly popsány v roce 2010 ichtyology Susanne Schoriesovou, Manfredem K. Meyerem a Manfredem Schartlem byly: \"Gambusia zarskei\" a \"Poecilia sarrafae.\"\n\nČeleď \"Poeciliidae\" je dále členěna na 3 podčeledě a seskupení rodů takto:\n\n\nU těchto ryb dochází k vnitřnímu oplodnění samice samcem pomocí gonopodia, což je přeměněná řitní ploutev. Embrya v těle matky tráví žloudkový váček a současně vstřebávají kyslík a živiny z těla samice. V případě ohrožení dokáží samice prodloužit nebo oddálit porod. Délka březosti je 5-7 týdnů. Některé druhy, např. Xiphophorus dokáží měnit své pohlaví.\n\nV České republice se chová přibližně 40 druhů divokých živorodek čeledi Poeciliidae. To je pětina existujících druhů. Podle Aleše Uhlíře, autora článku AKVARISTIKA: Živorodky a jejich divoké formy, se chovem a odchovem těchto rybek akvaristické publikace nevěnují. Původní formy se v akvarijních prodejnách nevyskytují.\n\nChovatelé těchto ryb získávají ryby např. lovem v jejich biotopu, nebo z akvarijních burz. Chovatelé nemají ambice vracet do přírody druhy, které jsou kriticky ohroženy. Jde rozsahem o malé chovy. Se zánikem některých původních lokalit přírodních živorodek a ohrožením mnoha dalších míst je však akvaristický chov divokých živorodek celosvětově praktikovaný akvaristy něčím, co jednou v budoucnosti může přispět k záchraně v přírodě vyhynulých druhů.\n\nV průběhu let byly některé přírodní druhy vyšlechtěny do mnoha barevných a tvarových variant (vzhled ploutví):\n\n\nPůvodním domovinou většiny druhů jsou sladké vody řek a jezer Střední a Jižní Ameriky. Některé ryby žijí v braktických vodách (Pecilka pobřežní, Pecilka pestrá), vyjimečně jsou schopny žít i ve slané vodě (Gambusie komáří, Živorodka duhová). Některé druhy jsou euryhalinní, např. Živorodka mexická, která se vyskytuje v jeskyni Cueva del Azufre, kde dokáže přežít v prostředí s extrémně vysokou koncentrací sirovodíku.\n\nNěkteré druhy ryb byly z původních biotopů zavlečeny do různých míst světa, např.\n\n\nŽivorodé ryby (Živorodka komáří, Živorodka duhová) jsou využívány při likvidaci larev a kukel komárů, např. rodu Anofeles, který přenáší plasmodie malárie..\n\nŽivorodky této čeledi se řadí ke společenských druhům ryb, jsou všežravé (nítěnky, komáří larvy, plankton, řasy). Výjimkou je např. Živorodka štikovitá, která se živí rybami.\"\"\n\n\"Nejčastěji chované druhy, řazeno abecedně. Celý seznam čeledě je na Živorodé ryby.\"\n\n\n"}
{"id": "1523884", "url": "https://cs.wikipedia.org/wiki?curid=1523884", "title": "Jednou tě potkám", "text": "Jednou tě potkám\n\nJednou tě potkám je sólové studiové album českého zpěváka Vladimíra Mišíka, které vyšlo 20. září 2019 (na LP a CD), tedy devět let po Mišíkově předchozím řadovém albu \"Ztracený podzim\". Je vůbec prvním Mišíkovým sólovým albem, na kterém jej nedoprovázeli členové kapely Etc… Album produkoval Petr Ostrouchov, jehož kapela Blue Shadows na desce zároveň Mišíka hudebně doprovází. V písni „Brothers“ hostuje irský písničkář Paul Brady. Píseň byla inspirována událostí, kdy Mišík v sedmdesáti letech zjistil, že má několik sourozenců. Kromě členů souboru Blue Shadows na albu hrají další hosté, mezi něž patří Jaroslav Olin Nejezchleba, Norbi Kovács a Casey Driessen. Svůj název album dostalo podle básně Václava Hraběte. O zvuk se při nahrávání alba staral Milan Cimfe.\n\n\na další\n"}
{"id": "1523885", "url": "https://cs.wikipedia.org/wiki?curid=1523885", "title": "Jennifer Thomson", "text": "Jennifer Thomson\n\nJennifer Ann Thomson (* 16. června 1947) je jihoafrická mikrobioložka.\n\nNarodila se v Kapském Městě. Studovala zoologii na Univerzitě v Kapském Městě a genetiku na Univerzitě v Cambridgi. Doktorát z mikrobiologie získala na Rhodes University. Poté působila na Harvardově univerzitě. Byla odbornou asistentkou a docentkou na katedře genetiky University of the Witwatersrand. V rámci Council for Scientific and Industrial Research založila a vedla Laboratoř pro molekulární a buněčnou biologii. Poté byla profesorkou a vedoucí katedry mikrobiologie na Univerzitě v Kapském Městě. Následně se stala emeritní profesorkou mikrobiologie na katedře molekulární a buněčné biologie.\n\nJejí výzkum se zaměřuje na vývin kukuřice, která je odolná proti virům a suchu. Thomson je předsedkyní a členkou South African Genetic Engineering Committee, spoluzakladatelkou a předsedkyní South African Women in Science and Engineering a viceprezidentkou Jihoafrické akademie věd. Je členkou Royal Society of South Africa. Získala ocenění L'Oréal-UNESCO For Women in Science a čestný doktorát na Sorbonně.\n"}
{"id": "1523886", "url": "https://cs.wikipedia.org/wiki?curid=1523886", "title": "RENAMO", "text": "RENAMO\n\nRENAMO nebo Mosambická národní rezistence (Resistência Nacional Moçambicana v portugalštině) je Mosambická konzervativní protikomunistická politická strana.\n\nRenamo bylo založeno v roce 1975 po nezávislosti Mosambiku. Boj o moc mezi ním a Frelimem nakonec vedl ke zdroji občanské války v zemi. Trvalého míru bylo dosaženo v roce 1992. Během občanské války, Renamo dostal podporu od jižní Afriky, Rhodesia a Spojených států.\n\nPrvním vůdcem Renamo byl André v Matsangai. Po jeho smrti v roce 1979 byl Afonso Dhlakama zvolen ředitelem a zůstal ve funkci až do své smrti v roce 2018.\n\nTeprve po nezávislosti Mosambiku v roce 1975 s pomocí bílé menšinové vlády Rhodesia jako anti-komunistické hnutí odporu založil, když se o přehrávač komunista -aligned od Sovětského svazu podporována jedné strany systém z FRELIMO chtěl bojovat v Mosambiku. V jeho raných létech, Renamo sestával hlavně z Frelimo disidentů a vojáků, kteří bojovali za Portugalsko během koloniálního období.\n\nKdyž na konci sedmdesátých let partyzánské boje nakonec donutily Rhodesianovu vládu, aby odstoupila, Zimbabwe, nyní nezávislá, již neposkytovala bezpečné útočiště pro stíhače Renamo a žádnou politickou základnu. Většina z nich se přestěhovala do Jižní Afriky, aby pokračovala ve svých vojenských ambicích proti Mosambiku v rámci zahraniční a bezpečnostní politiky režimu apartheidu.\n\nV roce 1984 podepsal prezident Jihoafrické republiky Pieter Willem Botha a vláda Frelimo silný tlak na dohodu Nkomati , která souhlasila s tím, že Mosambik neumožňuje na oplátku partyzánské aktivity afrického národního kongresu nebo MK Mosambiku a Jižní Afriky. Renamo vynechá. Zatímco Mosambik do značné míry dodržoval dohodu, Jihoafrická republika ji opakovaně porušovala a v roce 1985 ji oficiálně zrušila kvůli „několika porušením“.\n\nV roce 1987, američtí senátoři Jesse Helms a Bob Dole mobilizovali americkou podporu pro osvobozeneckou armádu Renamo. Podpora získala Renamo zejména ze západního Německa. Například německé hlavní centrum bylo pro stoupence společnosti Renamo. \n\nKdyž občanská válka mezi povstalci Renamo a vládou skončila v roce 1990 začátkem mírových jednání, čelil Renamo problému, že se po letech partyzánských válek musí z čistě vojenské organizace se uvolněnou strukturou stát politickou stranou. Tam byl přesně opačný problém, že africké strany obvykle mají. I když se jednalo obvykle o městské skupiny zaměřené na intelektuální elitu země, které čelily obtížím vytvořit základnu mezi venkovským obyvatelstvem, Renamo čelilo problému ukotvení v městských centrech země chyběla. Jejich politická prohlášení byla založena naMarxistická , pro kapitalistická a pro- demokratická prohlášení byla omezená a jejich schopnost vážně diskutovat o těchto otázkách byla omezená. Teprve po masivní finanční podpoře z Římské všeobecné mírové dohody , která ukončila občanskou válku v roce 1992, provedl Renamo přechod k politické straně.\n\nDo roku 2013 Renamo položil ruce a byl největší opoziční stranou v Mosambiku. V prezidentských volbách v prosinci 2009 kandidát Frelimo Armando Guebuza triumfoval 75% nad svým vyzývatelem Afonsem Dhlakamem , dlouholetým vůdcem Renamo, který získal pouze 16% odevzdaných hlasů. Přes některé nesrovnalosti a přestože Frelimo využil svých výhod jako vládnoucí strany, výsledky voleb byly nepopiratelně nepopiratelné mezinárodními pozorovateli. Také v parlamentních volbách 2009Renamo utrpěl zdrcující porážku a získal pouze 16 a 17% hlasů. Tento výsledek je částečně vysvětlen příchodem nové opozice Movimento Democrático de Moçambique (MDM), která byla založena jako spin-off Renamo na protest proti autoritářskému stylu vedení Dhlakamy na začátku roku 2009. Ačkoli v těchto volbách existovaly důkazy o volebních podvodech vládnoucí strany, pozorovatelé nepovažovali tyto nesrovnalosti za rozhodující. V parlamentu má Renamo v současné době 51 z 250 křesel. V období před komunálními volbami 2013 prohlásil Dhlakama za Renamo bojkot dalších voleb až do změny volebního zákona podle jeho myšlenek a došlo k ozbrojeným střetům mezi ozbrojenými bývalými Renamovými partyzány a policií a armádou. V komunálních volbách bojkotovaných Renamo nová MDM strana získala některé z nesmírně větších hlasů v zemi, než které Renamo dosáhl v jakýchkoli celostátních volbách od roku 1999, čímž se stala největší opoziční stranou v zemi.\n\nV prezidentských volbách od roku 1994 se počet hlasů Renamo do roku 2009 téměř snížil na polovinu, ve srovnání s nejlepším výsledkem v roce 1999 se dokonce snížil na jednu třetinu. Výsledky parlamentních voleb jsou zhruba srovnatelné. Vedení Renamu hrubě opomnělo místní volby a provinční volby, což mělo špatné výsledky. V místních volbách v roce 2008 Renamo nezískal žádné místo starosty, v 9 ze 43 obcí to nestačilo ani na místo.\n\n\n"}
{"id": "1523888", "url": "https://cs.wikipedia.org/wiki?curid=1523888", "title": "Polozobánka malajská", "text": "Polozobánka malajská\n\nPolozobánka malajská, také dolnoretka říční či štikohlavec polozobanovitý \"(Dermogenys pusilla)\", je druh ryby z rodu polozobánka \"(Dermogenys)\".\n\nŘeky a potoky Indonésie, Jávy, Malajsie, Sumatry a Thajska.\n\nSpodní čelist této zajímavé ryby je dvojnásobně delší než její horní část. Tato anatomická zvláštnost pomáhá rybě při sběru potravy z vodní hladiny. Zbarvení těla je zlatozelené, s malými skvrnami po stranách. Samčí řitní ploutev je zahnutá, samičí je ve tvaru lopatky ventilátoru.\n\n\n"}
{"id": "1523891", "url": "https://cs.wikipedia.org/wiki?curid=1523891", "title": "Grand Prix Austrálie 1989", "text": "Grand Prix Austrálie 1989\n\nGrand Prix Austrálie 1989 (oficiálně LIV Foster's Australian Grand Prix) se jela na okruhu Adelaide Street Circuit v Adelaide v Austrálii dne 5. listopadu 1989. Závod byl šestnáctým a zároveň posledním v pořadí v sezóně 1989 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj: \n"}
{"id": "1523892", "url": "https://cs.wikipedia.org/wiki?curid=1523892", "title": "Pražský INFO kanál", "text": "Pražský INFO kanál\n\nPražský INFO kanál (nebo též Pražský Infokanál, do roku 1993 vysílaný pod obecným názvem INFO-KANÁL) byl lokální kabelový informační televizní kanál vysílající v pražských kabelových sítích Codis, Dattel a Innet (původní provozovatel kanálu). Ty byly později sloučené do jedné společnosti Dattelkabel. Programový obsah tvořily videotextové i klasické pořady vysílané nepřetržitě 24 hodin denně. Od 1. ledna 2000 bylo vysílání nahrazeno novým infokanálem TV Metropol, jehož vysílání i nadále zajišťovala společnost Dattelkabel.\n\nVysílání prvního pražského infokanálu (tenkrát ještě pod názvem INFO-KANÁL) bylo zahájeno na konci roku 1992 pražskou kabelovou společností Innet, avšak dostupnost tohoto programu byla již od počátku také v kabelových sítích Codis a Dattel, působících v oblastech Prahy 4 (sídliště Novodvorská, Modřany, Krč a Pankrác) a Prahy 5 (Velká Ohrada, Butovice, Stodůlky, Lužiny a Barrandov) pro zhruba 12 000 domácností. Vzhledem k tomu, že budování kabelové sítě ještě pokračovalo, postupně se pokrytí domácností rozšiřovalo. Provozovatel kanálu, společnost Innet, věřila že se v budoucnu rozšíří pokrytí signálem městského kanálu prostřednictvím kabelových sítí také za hranice Prahy. Programový obsah tvořily zvláštní informační a reklamní pořady vysílané textovou i obrazovou formou se zvukem. Od počátku byl dostupný také teletext. \n\nV polovině roku přešel vysílatel na pevné programové schéma, aby tak vyšel vstříc svým divákům a umožnil jim sledování pouze těch pořadů, které je nejvíce zajímají. I přes lokální charakter programu a relativně vysoký počet zákazníků všech tří kabelových sítí, byl ještě v roce 1994 kanál silně ztrátový. Náklady na jeho vysílání byly částečně dotovány z příjmu podnikatelské inzerce. Soukromá inzerce byla ještě v roce 1994 nabízena bezplatně. \n\nVe spolupráci s Finančním úřadem Prahy 4 byl od 15. května 1993 každý všední den v 9 a 16 hodin odvysílán instruktážní pořad na téma \"Jak vyplňovat daňová přiznání\", jehož vysílání bylo provázeno zaměstnancem výše zmíněného úřadu. \n\nOd 16. srpna 1993 došlo k drobným změnám programového schématu a mnohé pořady pokračovaly s upravenými názvy. Poprvé se objevil pořad \"Cestujeme a soutěžíme s PRAŽSKÝM INFOKANÁLEM\". Výraznější proměnou programového schématu prošel Infokanál počátkem roku 1994, kdy přibyly nové pořady \"Počasí\", \"Čas pro policii\", \"Nezapomeňte na noviny!\", \"Časopisy lákají\", \"Co kde levně nakoupíte\", \"Společenská kronika\", \"Kam v Praze\", \"Praha v noci\", \"VIDEOČAS – TOP TEN VIDEO\", \"Finanční noviny\", \"Inzerce pro Vás\", \"Hledáte zaměstnání?\" a další. Naopak bylo ukončeno vysílání pořadů \"Cestujeme a soutěžíme s PRAŽSKÝM INFOKANÁLEM\", \"Pražská informační služba\" a \"Přehled tisku s Večerníkem Praha\" , zbývající pořady získaly nové názvy a poprvé začal \"Pražský INFO kanál\" v úterý a čtvrtek ve 20:30 hodin uvádět filmy, zejména americké produkce, a také pořady americké televizní stanice WorldNet. \n\nLicenci na vysílání Pražského Infokanálu, v kabelových sítích Codis a Dattel, získala společnost Innet teprve až 23. února 1995. \n\nPo dohodě Rady ČR pro rozhlasové a televizní vysílání s Magistrátem hlavního města Prahy bylo v lednu 1995 vyhlášeno licenční řízení na provoz magistrátního kanálu v kabelových sítích na území Prahy, Prahy-východ a Prahy-západ. Dne 10. ledna 1995 se konalo předběžné i veřejné slyšení s dvěma žadateli, mezi nimiž byl provozovatel \"Pražského INFO kanálu\", společnost Innet s.r.o., a společnost Kabel Plus Praha, a.s.. Držitel licence měl za úkol zřídit program ve všech kabelových sítích ve městě a okolí, denně poskytnout městu bezplatně až 5 hodin vysílacího času a zajistit odbavení programu. Držitel licence měl program přizpůsobit Praze a postupně zajistit přístup veřejnosti do éteru. Vysílání nového magistrátního kanálu měly finančně zajistit jednotlivý provozovatelé pražských kabelových sítí v proporci určené Radou. Licenci na provoz tohoto kanálu však nakonec získala 30. ledna 1995 společnost Kabel Plus Praha. \n\nV roce 1995 došlo k přejmenování pořadu \"Vysílá Codis / Dattel / Innet\" na \"Studio Regio\", aby o rok později změnil název ještě jednou na \"Codis, Dattel a Innet informují...\". Jeho délka se zkrátila a začal se vysílat každou celou hodinu, kdy nahradil takzvaný úvodník. Ten se od roku 1994 označoval pod názvem \"Znělka infokanálu\". \n\nOd roku 1996 byl \"Pražský INFO kanál\" nově šířen na sedmém kanále kabelových televizí Codis, Dattel a Innet. \n\nV témže roce se v každé půl hodině, s výjimkou času vyhrazeného pro vysílání filmu, začal vysílat hudební klip. Svou premiéru měly také pořady \"Vaříme s Pražským Infokanálem\", \"Obvodní úřady\" se přejmenovaly na \"Radnice informují\" a začal se vysílat blok upoutávek na prémiové kabelové kanály HBO, Max1 a SuperMax. Na své si přišly i dospělí diváci s erotickým pořadem \"Erotika...\" vysílaného po 23 hodině.\n\nKdyž se 15. září 1996 objevila v nabídkách pražských kabelových televizí Codis, Dattel a Innet středoevropská verze filmového kanálu FilmNet, krátce na to zareagoval \"Pražský INFO kanál\" rozšířením vysílání upoutávek o tuto stanici. \n\nKe konci roku 1996 měly premiéru nové pořady \"Videoseznamka\", \"Teletržnice\" a \"Jak se točil film...\", které nahradily dosavadní vysílání filmů. Poslední dva zmíněné pořady zmizely z programu v prvním čtvrtletí roku 1997. \n\nOd 21. dubna 1997 bylo ve všední dny od 16 hodin do půlnoci a o víkendech od 10 hodin do půlnoci zahájeno zkušební vysílání hudebního televizního kanálu TV Galaxie s krátkými vstupy Infokanálu v 16:25, 19:15, 22:00 a 23:40 hodin. Zároveň k tomuto datu skončilo vysílání pořadů \"Videoseznamka\", \"Teletržnice\" a \"Jak se točil film...\".\n\nDne 1. října 1997 došlo k úpravě programového schématu \"Pražského INFO kanálu\". Televizní kanál TV Galaxie byl od tohoto data šířen již od 9 do 0:30 hodin nově s Pražským zpravodajstvím v 19:15, reprízovaného druhý den v 9:05, a s pravidelnými vstupy Infokanálu. Videotextové vysílání bylo nově ozvučeno vysíláním Rádia Country a vstupem americké rozhlasové stanice Hlas Ameriky (\"Voice of America\") v 5:30 hodin.\n\nOd 11. listopadu téhož roku došlo k omezení přenosu vysílání TV Galaxie, která nově vysílala od 9 do 11:30 hodin, od 13 do 15 hodin a od 16 hodin do půlnoci.\n\nV únoru 1998 bylo na frekvencích Pražského INFO kanálu zastaveno šíření televizního kanálu TV Galaxie a bylo opět zavedeno celodenní programové schéma. Zvukový vstup Hlasu Ameriky byl rozšířen a nově si jej bylo možné poslechnout v 5:30 a 12:30 hodin (v říjnu byl čas změněn na 21. hodinu).\n\nV souvislosti se spojením původně samostatných společností Innet, Codis a Dattel do jednoho celku s názvem Dattelkabel, došlo v dubnu 1998 k přejmenování úvodního pořadu na \"Dattelkabel informuje...\". O měsíc později byl spuštěn nový pořad o bydlení s názvem \"Střecha nad hlavou\".\n\nOd Nového roku 2000 bylo vysílání nahrazeno novým infokanálem s názvem TV Metropol, jehož vysílatelem byl, jako doposud, Dattelkabel .\n\n\n\n\n"}
{"id": "1523903", "url": "https://cs.wikipedia.org/wiki?curid=1523903", "title": "Grand Prix Austrálie 1990", "text": "Grand Prix Austrálie 1990\n\nGrand Prix Austrálie 1990 (oficiálně LV Foster's Australian Grand Prix) se jela na okruhu Adelaide Street Circuit v Adelaide v Austrálii dne 4. listopadu 1990. Závod byl šestnáctým a zároveň posledním v pořadí v sezóně 1990 šampionátu Formule 1.\n\n\n{|class=\"wikitable\" style=\"font-size: 85%;\"\n! Pořadí\n! Konstruktér\n! Body\n!colspan=4|Zdroj: \n"}
{"id": "1523906", "url": "https://cs.wikipedia.org/wiki?curid=1523906", "title": "Petr Ostrouchov", "text": "Petr Ostrouchov\n\nPetr Ostrouchov (* 21. listopadu 1972 Praha) je český hudebník. V letech 1993 až 2006 působil ve skupině Sto zvířat. Později působil v kapele Blue Shadows. V roce 2019 produkoval album \"Jednou tě potkám\" od Vladimíra Mišíka. Je majitelem vydavatelství Animal Music, které vydává převážně jazzové desky. Rovněž se věnuje skládání filmové hudby. Zároveň je právníkem.\n\n\n\n"}
{"id": "1523909", "url": "https://cs.wikipedia.org/wiki?curid=1523909", "title": "Thanks for the Dance", "text": "Thanks for the Dance\n\nThanks for the Dance je patnácté studiové album kanadského písničkáře Leonarda Cohena. Vydáno bylo 22. listopadu 2019 společností Sony Music Entertainment. Cohen zemřel v roce 2016, nedlouho po vydání alba \"You Want It Darker\". Před smrtí však se svým synem Adamem, který album produkoval, nahrál další písně. O dalším albu začal Cohenův syn mluvit v roce 2018 s tím, že vyjde roku 2019. Detaily a název alba byly oznámeny v září 2019, kdy byla odhalena první píseň nazvaná „The Goal“. Na albu se podíleli mimo jiné Jennifer Warnes, Daniel Lanois, Javier Mas a Bryce Dessner.\n\n"}
{"id": "1523911", "url": "https://cs.wikipedia.org/wiki?curid=1523911", "title": "Řád Hejdara Alijeva", "text": "Řád Hejdara Alijeva\n\nŘád Hejdara Alijeva (: \"Heydər Əliyev\" ordeni) je nejvyšší vyznamenání Ázerbájdžánské republiky založené v roce 2005. Udílen je občanům Ázerbájdžánu za zvláštní přínos k prosperitě, významnosti a slávě státu, za odvahu a statečnost prokázané při obraně vlasti a státních zájmů a může být udělen i cizím státním příslušníkům. Udílen je prezidentem republiky.\n\nŘád byl založen na základě Dekretu č. 896-IIQ ze dne 22. dubna 2005 a poprvé byl udělen 28. dubna 2005. Mezi řádové insignie patří hvězda, stuha a řádový řetěz.\n\nŘád je udílen občanům Ázerbájdžánu za zvláštní přínos k prosperitě, významnosti a slávě státu, za odvahu a statečnost prokázané při obraně vlasti a státních zájmů republiky a může být udělen i cizím státním příslušníkům. Cizincům je udílen za zvláštní přínos pro Ázerbájdžán, dále pak za zvláštní přínos k rozšiřování ázerbájdžánských myšlenek a posílení solidarity k Ázerbájdžáncům ve světe, či za zvláštní přínos k opravě politických, ekonomických, vědeckých a kulturních vazeb republiky s jinými zeměmi.\n\nŘád je udílen jen zřídka.\n\nŘádová osmicípá hvězda o průměru 82 mm je vyrobena ze stříbra. Zakončení jednotlivých cípů je do tvaru okvětních lístků. Uprostřed je velký kulatý medailon s modře smaltovaným vlnitým okrajem. Ve variantě s meči je medailon položen na dva zkřížené stříbrné pozlacené meče. Každý meč je dlouhý 82 mm a široký 4 mm. Na rukojetích obou mečů jsou vsazeny brilianty. Ve středovém medailonu je zlatý reliéfní portrét Hejdara Alijeva. Portrétní medailon je ohraničen vnějším kruhovým pásem se vsazenými 42 brilianty. Dále je obklopen širším kruhem, který je v horní části červeně smaltovaný a ve spodní části smaltovaný zeleně. V horní polovině je nápis zlatým písmem Heydər Əliyev. Okraj tohoto kruhu zdobí pás zlatých trojúhelníčků zdobených brilianty. Řádová hvězda je nošena nalevo na hrudi.\n\nUprostřed řádového odznaku je červeně smaltovaný nepravidelný osmiúhelník uprostřed se zlatým reliéfním portrétem Hejdara Alijeva. Osmiúhelník je obklopen rámem pravidelného geometrického tvaru ve tvaru dvou zkřížených čtverců. Na povrchu čtverců se nachází 112 briliantů. Rozměry odznaku jsou 67 × 67 mm. Zadní strana je leštěná, bez smaltu a je zde vyryto sériové číslo řádu a jméno osoby, která jej obdržela.\n\nŘádový řetěz se skládá z 15 prvků, které jsou uspořádány v charakteristickém pořadí. První dvě dekorace (jedna zleva a druhá zprava) od místa zavěšení řádového odznaku mají podobu zkřížených státních vlajek pokrytých modrým, červeným a zeleným smaltem. Ve středu dekorace je pak národní vlajka Ázerbájdžánské republiky. Další dvě dekorace (opět jedna vlevo a jedna vpravo) mají tvar bíle smaltovaného čtyřúhelníku. Ve středu je zlatý medailon obklopený červeně smaltovaným kruhem. Uprostřed medailonu se nachází monogram Hejdara Alijeva. V případě varianty s mečem je celá dekorace umístěna na dva zkřížené meče. Dále jsou na řetězu tři čtyřúhelníkové dekorace s vyobrazením státního znaku, který je smaltován. Tyto dekorace jsou spojeny destičkami s ornamentem a zdobenými brilianty.\n\nŘádovými insigniemi jsou hvězda, řetěz a stuha. Hvězda a řetěz existují ve dvou variantách, a to ve variantě bez mečů a s meči. Řád je vyroben z bronzu o váze 533,29 gramů, ze stříbra o váze 3,89 gramů, ze zlata o váze 57,42 gramů a z 6,42 gramů zlata o více karátech. Na insigniích je také 299 briliantů.\n\nDo dne 18. července 2018 byl řád udělen ve 22 případech:\n\n"}
{"id": "1523914", "url": "https://cs.wikipedia.org/wiki?curid=1523914", "title": "Židovský hřbitov Mělce u Loun", "text": "Židovský hřbitov Mělce u Loun\n\nŽidovský hřbitov Mělce u Loun (dříve se nachází na severním úpatí vrchu Mělce asi tři kilometry severozápadně od města Louny směrem ke vsi Březno. Je přístupný po lesní cestě odbočující ze žluté turistické trasy k nedalekému památníku padlých partyzánů výsadkářské skupiny Jana Koziny.\n\nHřbitov byl založen v době moru roku 1680. Nelze vyloučit, že pohřebiště založené v roce 1680 západně od Loun v poloze Na Mělcích mohlo navazovat na starší tradici z doby před vyhnáním v roce 1541. Skromný pozemek ve svahu nad loukou v Kujmu za morové nákazy v roce 1680 od města odkoupila rodina Mirotických za nápadně vysokou cenu 150 zlatých a zřídila zde hřbitov. Byl ohrazen nízkou zdí a nadále zůstal v majetku lounských židovských familiantů až do roku 1862. Parcela o výměře necelých šesti arů se v průběhu 18. století postupně zaplnila hroby a přestávala vyhovovat zvláště poté, co se komunita ve druhé polovině 19. století rychle rozrostla. Pohřbívalo se na něm do roku 1866. Poslední zbytky hřbitova zanikly pravděpodobně počátkem 20. století.\n\nO obnovu bývalého židovské hřbitova usiluje Spolek na obnovu židovských památek ve spolupráci s Židovskou obcí Teplice a městem Louny. Cílem je pietní místo uvést do důstojného stavu, obnovit ohradní zeď a umístit zde informační panel o historii Židovské komunity v Lounech. Předpokládá se, že obnova památky bude mít i edukační charakter jako prevence antisemitismu.\n\n\n"}
{"id": "1523915", "url": "https://cs.wikipedia.org/wiki?curid=1523915", "title": "Nayland Blake", "text": "Nayland Blake\n\nNayland Blake (* 1960 New York) je americký výtvarník. V letech 1978 až 1982 studoval na Bard College v Annandale-on-Hudson a později se odstěhoval do Kalifornie. Do roku 1984 studoval na CalArts. Svá díla začal vystavovat v roce 1985. Později byla jeho díla vystavována například v Muzeu amerického umění Whitneyové, Walkerově centru umění a Sanfranciském muzeu moderního umění. Je nositelem Guggenheimova stipendia za rok 2012. Identifikuje se jako pansexuál.\n"}
{"id": "1523917", "url": "https://cs.wikipedia.org/wiki?curid=1523917", "title": "Arcidiecéze boloňská", "text": "Arcidiecéze boloňská\n\nArcidiecéze boloňská (latinsky \"Archidioecesis Bononiensis\") je římskokatolická metropolitní arcidiecéze, sídlo boloňské církevni provincie, která je součástí Církevní oblasti Emilia-Romagna. Její teritorium pokrývá tři provincie italského regionu Emilia-Romagna (Metropolitní město Bologna, Provincie Ferrara, Provincie Modena, má sídlo ve městě Bologna a s katedrálou sv. Petra v Boloni. Jejím arcibiskupem je nyní Matteo Maria Zuppi.\n\nPrvní doklady o křesťanské komunitě v Boloni jsou ze 3. století. Z konce 3. nebo počátku 4. století máme doklady o prvním známém biskupovi sv. Zamovi. Původně byla Boloňa sufragání k Milánu, od 5. století k Ravenně, roku 1582 ji boloňský papež Řehoř XIII. povýšil na arcidiecézi.\n\n"}
{"id": "1523920", "url": "https://cs.wikipedia.org/wiki?curid=1523920", "title": "Why Me? Why Not.", "text": "Why Me? Why Not.\n\nWhy Me? Why Not. je druhé sólové studiové album anglického zpěváka Liama Gallaghera. Vydalo jej dne 20. září 2019 vydavatelství Warner Records a na jeho produkci spolupracovali Greg Kurstin, Andrew Wyatt, Simon Aldred a Adam Noble. Obsahuje jedenáct písní, na kterých se kromě Gallaghera autorsky podíleli jako producenti alba, tak i další autoři, jako Michael Tighe a Damon McMahon. Nahrávání alba začalo v dubnu 2018 a s přestávkami pokračovalo po dobu jednoho roku.\n\n"}
{"id": "1523923", "url": "https://cs.wikipedia.org/wiki?curid=1523923", "title": "Edmontosaurini", "text": "Edmontosaurini\n\nEdmontosaurini („ještěři z Edmontonu“) je tribus (taxonomická skupina) sedmi zatím popsaných rodů vývojově vyspělých kachnozobých dinosaurů (hadrosauridů), žijících v období pozdní svrchní křídy (geologické stupně kampán až maastricht, asi před 73 až 66 miliony let), na území \"severních\" kontinentů.\n\n\nTito velcí až obří ornitopodní dinosauři obývali oblasti dnešního západu Severní Ameriky a východní Asie. Jsou známá také početná ložiska jejich koster, poukazující na jejich stádní způsob života a sociální vazby ve skupinách. Obvykle jsou objevovány kostry dospělých nebo subadultních exemplářů, jen výjimečně zkameněliny malých mláďat. Ve východní Montaně byly například objeveny fosilie mláďat edmontosaurů, které jsou například v sedimentech souvrství Hell Creek celkově velmi vzácné.\n\nDo této skupiny patří i největší známí ornitopodní dinosauři vůbec, čínský \"Shantungosaurus giganteus\", dosahující délky až 17 metrů a hmotnosti kolem 17,4 tuny, a dále severoamerický \"Edmontosaurus\", jehož největší jedinci dosahují délky přes 15 metrů a hmotnosti až 8 tun.\nTribus Edmontosaurini spadá do čeledi Hadrosauridae a podčeledi Hadrosaurinae (nebo Saurolophinae), což záleží na definici kladu a zejména pak systematické příslušnosti druhu \"Hadrosaurus foulkii\".\n\n\n"}
{"id": "1523924", "url": "https://cs.wikipedia.org/wiki?curid=1523924", "title": "Nine (album, Blink-182)", "text": "Nine (album, Blink-182)\n\nNine je osmé (při započtení dema \"Buddha\" deváté) studiové album americké rockové skupiny Blink-182. Vydáno bylo 20. září 2019 společností Columbia Records a na jeho produkci se podíleli John Feldmann, Tim Pagnotta a The Futuristics. S nahráváním nové desky, druhé s novým zpěvákem Mattem Skibou, kapela začala v dubnu 2018. První singl z alba „Blame It on My Youth“ byl zveřejněn již v květnu 2019. Před vydáním celé desky byly zveřejněny čtyři další písně.\n\n"}
{"id": "1523927", "url": "https://cs.wikipedia.org/wiki?curid=1523927", "title": "Seznam boloňských biskupů a arcibiskupů", "text": "Seznam boloňských biskupů a arcibiskupů\n\n\n"}
{"id": "1523932", "url": "https://cs.wikipedia.org/wiki?curid=1523932", "title": "Markula", "text": "Markula\n\nMarkula nebo Merkula ( Маркәыла, მერკულა – Merkula) je vesnice v Abcházii v okrese Očamčyra na pobřeží Černého moře. Leží přibližně 5 km severně od okresního města Očamčyra. Obec sousedí na západě s Araduem, který odděluje řeka Mokva, na severu s Mykuvou, na východě s Baslachu a na jihu s Očamčyrou. Obcí prochází silnice spojující Suchumi s Gruzií a také železnice. Západně od části Džykumur se nachází Očamčyrský přístav.\n\nOficiálním názvem obce je Vesnický okrsek Markula \"(rusky Маркульская сельская администрация, abchazsky Маркәыла ақыҭа ахадара)\". Za časů Sovětského svazu se okrsek jmenoval Merkulský selsovět \"(Меркульский сельсовет)\", avšak dříve byl celý součástí Mokvinského selsovětu a pak rozdělen mezi Mokvinský a Araduský selsovět.\n\nSoučástí Markuly jsou následující části:\n\n\nPrvní písemná zmínka o obci pochází ze 14. století. V průběhu novověku se po řece Mokvě plavily lodě se zbožím. V obci se do současnosti nacházejí rozvaliny zdejšího hradu a kostela.\n\nJeště v 19. století bylo území Markuly součástí obce Mykuvy a po vzniku Sovětského svazu byla Markula rozdělena mezi Mokvinský a Araduský selsovět. Od 30. let se Markula stala jedním z hlavních center osídlení Abcházie západogruzínskými Megrely. Noví obyvatelé brzy zdejší Abchazy výrazně přečíslili. V průběhu druhé poloviny 20. století se Markula osamostatnila a vznikl Merkulský selsovět,\n\nBěhem války v Abcházii v letech 1992-1993 obsadily obec gruzínské vládní jednotky. Abchazská populace tehdy Markulu opustila, ale jakmile ji během závěrečných bojů osadili abchazští separatisté, tak obec pro změnu opouštěli Megrelci a Gruzíni. Do Markuly se poté mnoho Abchazů vrátilo, někteří se pak odstěhovali do Suchumi či jiných obcí. Značná část Markuly (majetek vyhnaných Gruzínů) byla vypálena a v současnosti nejvíce lidí žije v části Džykumur u moře, která též slouží jako letovisko pro turisty trávící dovolené u moře. Na sever od hlavní silnice je tato část obec téměř opuštěná.\n\nDle nejnovějšího sčítání lidu z roku 2011 je počet obyvatel této obce 1539 a jejich složení následovné:\n\n\nPřed válkou v Abcházii žilo v obci bez přičleněných vesniček 2674 obyvatel a celkově 4281 obyvatel.\n\n"}
{"id": "1523936", "url": "https://cs.wikipedia.org/wiki?curid=1523936", "title": "Krištáľové krídlo", "text": "Krištáľové krídlo\n\nKrištáľové krídlo (česky \"„Křišťálové křídlo“\") je ocenění udělované na Slovensku od roku 1997 každoročně osobnostem v mnoha oborech. Organizátorem je agentura \"Krištáľové krídlo spol. s r.o.\", jejíž jednatelkou Mária Vaškovičová.\n\nHlavní myšlenkou ocenění je podle organizátorů „\"objevování a vyzvednutí jedinečných lidí a jejich profesních výkonů, které si zaslouží úctu\"“.\n\nOcenění se uděluje v kategoriích filantropie, hospodářství, architektura, publicistika a literatura, divadelní a audiovizuální umění, výtvarné umění, hudba, sport, medicína a věda, přičemž počet kategorií se rozrůstá. V roce 2018 byla přidána populární hudba a inovace a startupy.\n\nUdělována je i mimořádná cena za celoživotní dílo, mimořádný úspěch v zahraničí, či jiný významný počin.\n\nPři nominování osobností rozhoduje jejich mimořádná odbornost v dané kategorii a zároveň výrazný úspěch a prezentace výsledků práce, případně významný mezinárodní úspěch, přičemž délka pracovního či tvořivého působení v dané oblasti není rozhodující. V průběhu roku vyzývá organizátor profesní sdružení, komory, svazy, instituce, tiskové agentury a také veřejnost, aby zaslali nominace. Je ale možné aby kterýkoliv občan Slovenské republiky navrhl vlastní nominaci, splňující kritéria, libovolným způsobem, například pomocí online formuláře. O ocenění v každé kategorii rozhoduje porota složená z odborníků působících v dané oblasti.\n\nCeny \"Krištáľové krídlo\" jsou udělovány každoročně v lednu nebo únoru a to za uplynulý rok. Předávání cen probíhá na slavnostním galavečeru. Designérem sošky, která je udělována oceněným osobnostem je slovensko-řecký sklář, sochař a designér Achilleas Sdoukos, který se k inspiraci k návrhu sošky vyjádřil: „\"Myšlenka znovuzrození, mytologie a Fénixe se propojila s každoročním udělováním novým osobnostem umění, vědy, sportu a dalších kategorií.\"“ Socha je vytvořena ze skla a bílého zlata.\n\n\n\n\n\n\n\n\n\n\n\n\n\n\n\n\nStejnojmenná nadace byla založena společností \"Krištáľové krídlo, s.r.o.\" s cílem pomáhat rodinám, občanským sdružením, zdravotnickým zařízením a dětem, které jsou mentálně, smyslově, citově a tělesně postiženy. Vznikla jako \"Nadácia Pomôže celé Slovensko\" a reagovala mezi prvními na povodně v roce 2010, kdy zorganizovala první benefiční koncert \"Pomôže celé Slovensko\". Výsledek sbírky v částce asi 400 tisíc Eur byl přerozdělen lidem, kteří v důsledku povodní přišli o střechu nad hlavou. Od té doby Nadace každý rok organizuje závod \"Krištáľová rallye\", což je jízda historických vozidel po určené trase s posádkou složenou z osobností Krištáľového krídla, mediálně známých osobností a dětí, kterým Nadace pomáhá. Vyvrcholením Krištáľové rallye je benefiční koncert a finanční sbírka pro děti s postižením a jejich rodiny.\n\n"}
{"id": "1523942", "url": "https://cs.wikipedia.org/wiki?curid=1523942", "title": "Sokolský dům (Novi Sad)", "text": "Sokolský dům (Novi Sad)\n\nSokolský dům (srbsky v cyrilici Соколски дом, v latince Sokolski dom) se nachází v metropoli Autonomní oblasti Vojvodina, v Novém Sadu. Budova, která se nachází na adrese \"Ignjata Pavlasa 4\", je od roku 2002 památkově chráněná. \n\nPo dlouhou dobu neměl Sokol na v Novém Sadě v tehdejším Království Srbů, Chorvatů a Slovinců (později Jugoslávii) důstojnou budovu. V roce 1930 se Dunajská bánovina rozhodla uvolnit půl milionu tehdejších dinárů na stavbu reprezentativní budovy. Jen o něco později uvolnil magistrát města Novi Sad další milion dinárů pro budovu podobného určení (kulturní centrum). V roce 1932 byla vyhlášena soutěž na budovu, kterou vyhrál Đorđe Tabaković. Značnou část svých prací provedl zadarmo nebo se slevou, ve snaze zdůraznit společenský význam stavby a pomoci tak její realizaci v těžké situaci během hospodářské krize. Potřebný pozemek vyjednal jugoslávský Sokol s městem Novi Sad tak, že směnil své dřívější parcely za jednu rozsáhlejší u Dunajského parku, kde měl dům stát. \n\nStavební práce probíhaly v letech 1934 až 1936 na okraji historického centra města, v blízkosti Dunajského parku a třídy Mihajla Pupina, hlavního bulváru ve městě. Monumentální funkcionalistická osově souměrná stavba vznikla podle projektu architekta Đorđe Tabakoviće a inženýra Dušana Tosiće. Financovat stavbu pomáhala nejen tehdejší státní správa i samospráva, ale i řada občanů prostřednictvím darů. \n\nKvůli výstavbě Sokolského domu bylo rozhodnuto o zastavení realizace projektu modernistické budovy Novosadského divadla, kterou navrhl tehdejší architekt Nikola Dobrović.\n\nNápadná je především kvůli kontrastu cihlových obkladů ve vrchní části fasády a kamennému obložení v prostoru vstupu a oken. V levém křídle se nacházely dva sály pro tělocvičné organizace, které byly vybaveny moderním náčiním dovezeným z tehdejšího Československa. V pravém křídle se nacházel hlavní sál; v centrálním potom restaurace. Budova původně sloužila pro vojvodinskou organizaci hnutí Sokol. Místní sály byly ale pronajímány různým dalším kulturním organizacím, které zde pořádaly své sjezdy, např. feministická hnutí v roce 1938. \n\nV roce 1941 po obsazení města maďarským vojskem a připojení Nového Sadu k Maďarsku sloužil dům organizaci Levente. Maďaři zlikvidovali původní sochu krále Alexandra I. Karađorđeviće od sochaře Rade Stankoviće, která byla umístěna v hlavní vstupní hale. \n\nPo nástupu komunismu v Jugoslávii v roce 1945 byl upraven na \"Dům kultury\". V současné době v budově sídlí Divadlo mládeže (srbsky \"Pozorište mladih\"). Do průčelí budovy se rovněž vrátil původní nápis \"Králi sjednotiteli\" (srbsky \"Kralju ujedinitelju\"/\"Краљу ујединитељу\"), který odkazuje na tehdy vládnoucího panovníka. Obdobným způsobem provedený (v historizující cyrilici) nápis \"Соколски дом\") musel být nakonec po sporu o podobu kulturní památky odstraněn.\n\n"}
{"id": "1523943", "url": "https://cs.wikipedia.org/wiki?curid=1523943", "title": "Rue de la Chaussée-d'Antin", "text": "Rue de la Chaussée-d'Antin\n\nRue de la Chaussée-d'Antin je ulice v Paříži. Nachází se v 9. obvodu.\n\nUlice vede od křižovatky s bulváry \"Capucines\" a \"Italiens\" a končí u křižovatky s \"Rue Saint-Lazare\" a \"Rue de Châteaudun\" na \"Place d'Estienne-d'Orves\". Spojuje Kostel Nejsvětější Trojice na severu a velké bulváry na jihu, kde na ni navazuje \"Rue Louis-le-Grand\".\n\nV 17. století vedla silnice od brány Gaillon (v městských hradbách postavených za Ludvíka XIII.) k hradu Porcherons ležícího severně od Paříže. Cesta procházela přes bažinaté území. Z tohoto důvodu získala svůj název Chaussée („hráz, násep“), protože kvůli bažinaté zemi musela být zvýšena. V úrovni \"Rue de Provence\" křižovala silnice potok Ménilmontant.\n\nČasté pobyty Ludvíka XV. v Paříži vedly ke stavbě městských paláců. Jeden z nich si nechal postavit Louis-Antoine de Pardaillan de Gondrin, vévoda d'Antin, syn madame de Montespan, po kterém byla ulice v roce 1712 pojmenována. Podle nařízení ze 4. prosince 1720 byla šířka ulice stanovena na osm sáhů a rozšířena až k bulvárům.\n\nZa Francouzské revoluce byla ulice krátce pojmenována na \"Rue Mirabeau\" či \"Rue Mirabeau le Patriote\" (1791–1793), neboť Mirabeau zde zemřel. Poté, co Mirabeau upadl v nemilost, byla ulice přejmenována na \"Rue du Mont-Blanc\" podle departementu nově připojeného k Francii.\n\nNa počátku 19. století se ulice stala centrem bohaté pařížské čtvrtě, obývané převážně orléanisty na rozdíl od čtvrti Marais osídlené šlechtou a duchovními z řad legitimistů. V roce 1816 se ulice přejmenovala zpět na \"Rue de la Chaussée-d'Antin\".\n\nDne 13. prosince 1909 zde byl spolu s rovnoběžnou \"Rue Mogador\" poprvé v Paříži zaveden jednosměrný provoz.\n\nNa rohu bulváru \"Capucines\" se nacházel Hôtel de Montmorency, který v roce 1869 nahradil Théâtre du Vaudeville a poté v roce 1927 kino Paramount. Jeho velký sál odpovídá základům velkého sálu paláce z 18. století, jehož okrouhlá fasáda zůstala zachována.\n\n\n"}
{"id": "1523947", "url": "https://cs.wikipedia.org/wiki?curid=1523947", "title": "Socha svatého Kiliána", "text": "Socha svatého Kiliána\n\nSocha sv. Kiliána stojí na východní straně Masarykova náměstí v Přešticích v Plzeňském kraji (okres Plzeň-jih). Její originál, který pochází asi z roku 1734, je uschován v lapidáriu města. Vytvořená kopie je součástí volného souboru soch uprostřed hlavního náměstí.\n\nSocha byla prohlášena kulturní památkou. Památkově chráněna je od 3. května 1958, rejstříkové číslo v ÚSKP 47633/4-4501 (do státního seznamu zapsáno před rokem 1988).\n\nPůvodní socha sv. Kiliána, patrona města Přeštice, byla vytvořena patrně v roce 1734. Chronogram na pilíři sochy dává dohromady neadekvátní letopočet 1834. Jelikož socha ještě neexistovala v roce 1728 a je zmíněna až v roce 1741, jeví se jako nejpravděpodobnější rok jejího vzniku 1734. Často uváděný rok 1784 pochází z mylného výpočtu E. V. Řičáka.\n\nV roce 2003 byla socha zrestaurována. Vlastní socha a sokl byly přeneseny do lapidária na radnici města. Na původním místě na původních kamenných stupních byla umístěna replika podstavce, soklu a sochy.\n\nDne 8. července 1590 na den sv. Kiliána vypukl v Přešticích ničivý požár, kdy během dvou hodin shořelo celé město (radnice se všemi spisy a knihami, škola, špitál, věž kostelní se zvony…).\n\nPoté se každý rok v den sv. Kiliána nebo v neděli, která ke svátku přináležela, konala slavná bohoslužba zakončená průvodem k soše na náměstí. Od roku 1728 byl v čele průvodu nesen obraz svatého, který byl vyzýván k ochraně proti ohni. Oficiální svěcení tohoto svátku zrušil až dvorní dekret z 21. ledna 1754 o snížení počtu církevních svátků, který potvrdil také dvorní dekret z 27. července 1786. K uvolnění došlo až za vlády císaře Františka, kdy se svátek sv. Kiliána v Přešticích obnovil. Světil se až do roku 1954.\n\nSocha s podstavcem i jednotlivými schodovými stupni byla demontována a převezena do  Prahy. Zde restaurátorské práce probíhaly pod dohledem Národního památkového ústavu. Socha byla nejprve očištěna a zpevněna a chybějící části byly domodelovány podle dochovaných pramenů. Kopii sochy vytvořil ak. sochař Martin Široký. Oprava se netýkala jen samotné sochy, ale i jejího podstavce a jednotlivých schodišťových stupňů. Některé části byly v tak špatném stavu, že byla nutná jejich náhrada replikou. Současně se stavebně připravovalo původní místo na osazení sochy, což provedla stavební firma Ing. Prokopa. Pod zakrývací desku schodů byly uloženy dvě dózy; jedna obsahuje popis postupu restaurování sochy s podpisy ak. sochařů Brandy a Širokého, druhá stručnou historii a popis činnosti Spolku pro záchranu historických památek sepsanou Ing. Süssem. Osazení repliky sochy proběhlo 26. srpna 2003.\nSlavnostní návrat sochy byl završen jejím vysvěcením vikářem P. Plavcem dne 29. září 2003. Pro tuto příležitost byla neznámým autorem složena \"„Píseň k svatému Kiliánu“\". Její první a poslední sloku viz rámeček vpravo.\n\nPlastika stojí v centru města na Masarykově náměstí před domem č. p. 323. Na původních kamenných stupních na soklu s festony je umístěna přesahující krycí deska, na níž na obláčcích stojí postava světce. Oděna je do pluviálu a mitry, v levici drží berlu a pravici má vztyčenou s gestem žehnání.\n\nNa čelní straně podstavce je umístěn znak Přeštic. Původně byl na tomto místě latinský nápis: SANCTVS / CHILIANVS / IN PERICVLIS / INCENDII / CIVITATIS / PRESTICENSIS / PERENNIS / PROTECTOR / ET / DEFENSOR. V překladu znamená: \"Svatý Kilián v nebezpečenství ohně města Přeštic ustavičný zachránce a ochránce\".\n\n\n"}
{"id": "1523948", "url": "https://cs.wikipedia.org/wiki?curid=1523948", "title": "Dům U Kamenného lva (Kadaň)", "text": "Dům U Kamenného lva (Kadaň)\n\nDům U Kamenného lva (čp. 119) je historický, původně středověký měšťanský právovárečný dům na Starém Městě v Kadani. Nachází se na hlavním kadaňském náměstí (nyní Mírové, dříve Tržní).\n\nPůvodně patrně již gotický středověký měšťanský právovárečný dům U Kamenného lva byl po dobu své existence značně poznamenán požáry. Po velkých požárech města Kadaně v letech 1362, 1421 a 1498 prošel v 16. století kompletní renesanční přestavbou. Znovu vyhořel za třicetileté války v letech 1631 a 1635. Naposledy byl dům zdevastován velkým požárem v roce 1811, který tehdy zasáhl téměř celé kadaňské Staré Město. Po tomto požáru prošel dům rekonstrukcí v klasicistním stylu a v této podobě se dochoval do současnosti. Již dříve bylo původní dvojobloukové podloubí domu změněno vybouráním prostředního pilíře na jednoobloukové. Tehdejší majitelé tak zřejmě učinili proto, aby získali více světla pro svůj kupecký krám v přízemí. \n\nOd konce 19. století byl dům ve vlastnictví rodiny Steinertových. Manželé Josef Steinert (1849–1917) a Marie Steinert (1857–1930), rozená Juglová, zde na přelomu 19. a 20. století provozovali krejčovství a obchod s pánskou módou. Kromě pánských a chlapeckých obleků nabízeli k prodeji též módní kravaty, límečky, rukavičky a deštníky. Rodina tehdy vlastnila i sousední dům čp. 118. Manželé Steinertovi pocházeli ze starého kadaňského měšťanského rodu. \n\nNaproti domu U Kamenného lva se nachází tzv. Šlikova kašna, která byla zřízena již ve středověku a je pojmenována po hraběti Albrechtu Šlikovi, který vykonával v 16. století úřad hejtmana Kadaňského hradu. Balustráda současné Šlikovy kašny pochází však až z roku 1822, kdy byla do Kadaně převezena ze zámeckého parku v nedalekém Klášterci nad Ohří jako dar hraběcí rodiny Thunů. Okolí kašny na hlavním kadaňském náměstí bylo v té době obklopeno několika akáty, později však městská rada rozhodla o jejich vykácení, neboť prý představovaly v městském organismu nepatřičný venkovský element.\n\nNa soklu fasády domu U Kamenného lva se nachází z kamene plasticky vyvedená podobizna lva, který v zubech třímá zlatý kroužek. Toto domovní znamení patří k nejpozoruhodnějším v Kadani a pochází patrně již z dob baroka. Od antiky je lev symbolem statečnosti, vznešenosti a spravedlnosti, v křesťanské ikonografii je pak symbolem života a vzkříšení. Zlatý kroužek může symbolizovat jak Slunce, tak obecně božství, a zároveň je všeobecným symbolem svornosti a věrnosti, zvláště pak té manželské. \n\nPověst praví, že dům U Kamenného zvonu obýval na přelomu 15. a 16. století malíř jménem Jobst Trippler. Ve starých kronikách města je psáno, že roku 1512 si několik měšťanů nechalo na Kadaňském hradě uschovat pod ochranou Jana Hasištejnského z Lobkovic, tehdejšího hejtmana kraje Žateckého a města Kadaně, své cennosti, které byly zazděny v tajném výklenku, jejž právě zmiňovaný malíř Trippler označil žertovnou malbou šaška s přesýpacími hodinami. Po uplynutí jednoho desetiletí, během kterého zemřel i kadaňský hejtman Jan, se měšťané vydali na hrad, aby si zde své poklady vyzvedli. Ke svému zděšení však nalezli skrýš prázdnou, neboť byla vykradena neznámým zlodějem, který, jak se později zjistilo, nejspíše pronikl do hradu tajnou únikovou chodbou od řeky Ohře. \n\nJiná pověst vypravuje příběh žárlivého manžela, který kdysi žil v domě U Kamenného lva, a který měl stát za vytvořením zvláštního domovního znamení. Lev měl být totiž v době jeho nepřítomnosti svým výhružným pohledem a zlatým prstenem ve chřtánu mementem pro jeho půvabnou manželku a její případné milence, se kterými by se stýkala v okolí Šlikovy kašny. \n\n"}
{"id": "1523951", "url": "https://cs.wikipedia.org/wiki?curid=1523951", "title": "Dům lidového zdraví (Novi Sad)", "text": "Dům lidového zdraví (Novi Sad)\n\nDům lidového zdraví (srbsky v cyrilici Дом народног здравља, v latince Dom narodnog zdravlja) se nachází v srbském městě Novi Sad na adrese \"Ivo Lole Ribara 2\". Budova je památkově chráněná.\n\nDům byl vybudován v období meziválečné Jugoslávie podle návrhu ruského architekta Jurije Šretera, který byl uprchlíkem z Ruského carství po říjnové revoluci a přijal azyl v Království Srbů, Chorvatů a Slovinců (později Jugoslávii). Dům lidového zdraví (po roce 1991 byl název \"lidový\" odstraněn) patří mezi několik málo budov na území dnešního Srbska, které byly realizovány ruskými architekty. Fasáda budovy s nápadným sloupořadím v rohovém průčelí byla inspirována palácem Senátu a Synodu na Senátním náměstí v Petrohradě. \n\nV průběhu téměř sta let od svého vzniku budova spadala pod různé organizace, nicméně vždy sloužila pro účely zdravotnictví. V roce 2013 byla kompletně obnovena fasáda dvoupatrové stavby.\n"}
{"id": "1523952", "url": "https://cs.wikipedia.org/wiki?curid=1523952", "title": "Příchovice (zámek)", "text": "Příchovice (zámek)\n\nZámek v Příchovicích se nachází v jižní části obce v okrese Plzeň-jih. Zámek je zapsán v Ústředním seznamu kulturních památek České republiky.\n\nV roce 1716 Příchovice s dalšími obcemi zakoupil Jindřich Antonín Henigar ze Seeberka, který si zvolil Příchovice za své sídlo. Starou tvrz ze 14. století nechal v letech 1718 až 1719 přestavět na barokní zámek podle návrhu plzeňského stavitele Jakuba Augustona mladšího v duchu \"maison de plaisance\". V roce 1784 zámek zakoupil Hugo hrabě ze Schönbornu. Od roku 1912 byl zámek v rukou nájemců. Po obsazení českého pohraničí zde byly ubytovány rodiny z okupovaného území. V době druhé světové války zde byla zřízena nemocnice (tuberkulózní oddělení). Po válce v roce 1949 zámek vykoupila Armáda ČR, která jej vlastnila do roku 1993. V tomto období byl zrušen status kulturní památky na obytnou budovu zahradníka a vrátného. Na získaných pozemcích byly armádou postaveny novodobé objekty pro potřebu armády. V období let 1972 až 1984 prošel zámek generální opravou. Po roce 1993 byl zámek restituován. Na zámku jsou mimo jiné pořádány letní koncerty, výstavy a na podzim Pivoňkové slavnosti. V parku je jedna z největších sbírek dřevitých pivoněk v Česku.\n\nZámek je volně stojící barokní zděná omítaná patrová budova s dvoupatrovým středním rizalitem, postavená na obdélníkovém půdorysu. Hlavní průčelí je jedenáctiosé, zahradní průčelí je třináctiosé včetně polygonálního pětiosého rizalitu. Stavba je zastřešena mansardovou střechou krytou bobrovkami. V hlavním průčelí je v rizalitu vstupní portál s hlavním klenákem, nad nímž se nachází balkon podpíraný dvojicí atlantů, kteří nesou iónské hlavice. Na balkon vede francouzské okno. Nad balkonem je erb rodu hrabat Schönbornů. Fasády jsou členěny patrovými římsami, v přízemí a v patře doplněny lizénovými rámy s obdélníkovými okny. Okna v přízemí mají podokenní římsy a ostění s ušima, v patře pravoúhlé šambrány s uchy a suprafenestrami. Druhé patro rizalitu má téměř čtvercová okna v šambránách s uchy. Zahradní vstup je lemován pilastry, nad vstupem na segmentovém půdorysu je balkon s balustrádou mezi postranními pilířky.\n\nZámek je zčásti ohrazen omítanou zdí krytou cihlami s příjezdovou bránou na straně od návsi. Brána s železnými vraty je vymezena dvěma bosovanými pilíři s kamennou helmicí.\n\nZa hlavním vstupem se nachází hala s valenou klenbou s lunetami a za ní je sala terrena. V přízemí ostatní stropy jsou sklenuté valeně. Schodiště vedoucí do patra má klenbu valenou a křížovou. V patře nad salou terrenou je oválný sál, stropy v patře jsou plochostropé s fabiony.\n\n"}
{"id": "1523953", "url": "https://cs.wikipedia.org/wiki?curid=1523953", "title": "Dům U Černého orla (Kadaň)", "text": "Dům U Černého orla (Kadaň)\n\nDům U Černého orla (čp. 182) je historický dům na Starém Městě v Kadani. Stojí na rohu hlavního kadaňského náměstí (nyní Mírové, dříve Tržní) u křižovatky s Vrchlického ulicí (dříve Panská). V přízemí domu U Černého orla se nachází stejnojmenná lékárna, nejstarší v Kadani, která je v provozu již od 70. let 19. století.\n\nSoučasný dům U Černého orla je opatřen zdobnou klasicistní fasádou s opakujícím se motivem Herkula ve lví kůži. Na jeho místě však nejspíše stával středověký měšťanský dům, neboť je vystavěn na gotických základech. \n\nNejpozději roku 1872 je v domě zmiňována lékárna U Černého orla, kterou provozoval kadaňský lékárník PhMr. Dr. Anton Stanka. Jeho syn Anton zde pak lékárnu spravoval až do roku 1945. Mimo medikamenty nabízela lékárna též široký sortiment minerálních vod, obvazových materiálů, chirurgických nástrojů, dietetických prostředků, gumového zboží i zboží drogistického, včetně parfémů, a také léčivá vína z celé Evropy. Poté, co byla Stankovým jako občanům německé národnosti lékárna zkonfiskována a rodina byla nucena Československo opustit, převzal provoz lékárny jakožto národní správce PhMr. Antonín Skřeček. Lékárna U Černého orla v Kadani přetrvala i dobu komunismu a jako privátní zařízení funguje do současnosti. Dlouhou dobu byla též spojena s osobností českého farmaceuta PharmDr. Jindřicha Osvalda, který v letech 1996 až 2002 vykonával funkci prezidenta České lékárnické komory a zasloužil se o obnovu soukromého lékárnictví v České republice.\n\nDomovní znamení domu U Černého orla pochází nejspíše ze 70. let 19. století, kdy zde vznikla stejnojmenná lékárna. Černý orel s rozepjatými křídly, zlatou korunkou a zlatou zbrojí (pařáty a zobákem) je umístěn ve štítě nad okny v prvním patře domu. Orel, který je též významným heraldickým zvířetem, je symbolem odvahy, síly, vítězství a štěstí a může být též alegorickým symbolem ostrozrakosti. Historické domovní znamení bylo v devadesátých letech 20. století zrestaurováno malířem Josefem Bernáškem z Klášterce nad Ohří.\n\nLékárna s pojmenováním U Černého orla se mimo Kadaň nachází i v řadě jiných měst střední Evropy, například v Praze, Olomouci, Vídni, Linci nebo ve Vidnavě na Jesenicku. \n\nPodle pověsti stávala na místě nynějšího domu U Černého orla jedna z budov náležející ke kadaňské komendě Řádu maltézských rytířů, která zde existovala v letech 1186 až 1559. Původní dům byl nejspíše, podobně jako všechny ostatní domy na hlavním kadaňském náměstí, opatřen podloubím. V prostorách domu U Černého orla za podloubím se kdysi údajně nacházela goticky klenutá místnost se dvěma sloupy osvětlená dvěma průhledy vedoucími na náměstí. Staré kadaňské pověsti praví, že tento záhadný prostor sloužil jako tajná hrobka templářských rytířů, z nichž někteří měli v Kadani u johanitů nalézt útočiště během svého pronásledování po zrušení řádu v roce 1312. V lidové fantazii stimulované pozdějšími představami z dob romantismu měl být v hlubokých sklepeních domu U Černého orla ukryt templářský poklad. Pověsti o johanitech a ukrytém pokladu templářských rytířů se v souvislosti s Kadaní však objevovaly už od středověku. \n\nPísemné prameny například zmiňují, že dne 5. května 1425 byla poblíž městských hradeb při kopání základů pro nový dům Jakoba Liedela nalezena lebka označená červeným křížkem a vedle ní velký zlatý řetěz, údajně pozůstatek hrobu dávného johanitského komtura či část ztraceného pokladu templářů. \n\nJiný záznam pojednává o události, která se měla odehrát přímo před domem U Černého orla, když se zde v neděli 5. března 1570 jistý kadaňský měšťan Johann Kraus i se svým koněm propadl do podzemí. Tato událost vyvolala úvahy o tom, k čemu objevená podzemní prostora sloužila, zda byla někdejším johanitským vězením nebo snad tajnou skrýší řádu templářů. \n\nV souvislosti s ukrytým templářským pokladem je zmiňováno ještě jedno místo v okolí města Kadaně, a sice skála zvaná Tempelstein, tyčící se nad řekou Ohří v Mariánském údolí mezi Kadaní a Kláštercem. Podle pověsti má být poklad ukryt v útrobách této skály a údajně je neustále střežen záhadným řádovým rytířem, který se prý v okolí skály zjevuje.\n\n"}
{"id": "1523954", "url": "https://cs.wikipedia.org/wiki?curid=1523954", "title": "Městská knihovna Kadaň", "text": "Městská knihovna Kadaň\n\nMěstská knihovna v Kadani byla založena 10. ledna 1947 se sídlem v radniční budově. V roce 1951 se stala knihovnou okresní, avšak o tento status přišla v červenci 1960 důsledkem sloučení okresů Chomutov a Kadaň. Po několika stěhováních se nakonec sídlem knihovny stal Kadaňský hrad, v jehož prostorách se nachází i v současné době.\n\nV roce 2018 zde bylo registrováno 1409 čtenářů a bylo zaznamenáno celkem 57 221 výpůjček.\n\nMěstská knihovna v Kadani disponuje následujícími odděleními:\n\nMěstská knihovna v Kadani poskytuje následující služby:\n"}
{"id": "1523955", "url": "https://cs.wikipedia.org/wiki?curid=1523955", "title": "Grand Prix Belgie 1953", "text": "Grand Prix Belgie 1953\n\nGrand Prix Belgie 1953 (oficiálně XV Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 21. června 1953. Závod byl čtvrtým v pořadí v sezóně 1953 šampionátu Formule 1.\n"}
{"id": "1523958", "url": "https://cs.wikipedia.org/wiki?curid=1523958", "title": "Kurt Taussig", "text": "Kurt Taussig\n\nKurt Taussig (28. srpna 1923 Teplice – 19. září 2019 Londýn) byl československý stíhací pilot bojující za druhé světové války v řadách Royal Air Force (RAF). \n\nPocházel z Teplic, ze kterých odešel v 15 letech. Během druhé světové války byl odvlečen do internačního tábora, ve kterém strávil několik týdnů. Díky organizaci sira Nicholase Wintona se jemu a jeho bratrovi podařilo vyhnout se koncentračnímu táboru; byl v jednom z dětských transportů, které Winton organizoval. V roce 1939 se dostal do Velké Británie, kde si následně podal přihlášku do RAF; prodělal výcvik v Jižní Rhodesii a Palestině. Sloužil u britské 225. perutě. V roce 1942 se přihlásil do československých jednotek, nebyl ovšem přijat. Důvodem byl jeho německý původ. Do bojových operací (v řadách britské armády) se zapojil až začátkem roku 1945, přičemž létal na Spitfiru.\n\nV RAF sloužil i po skončení války, a to v Itálii a Rakousku. Ze služby odešel v roce 1947, po jejím skončení žil ve Velké Británii.\n\nJeho životní příběh poprvé zmapoval až slovenský historik Milan Herčút, který o něm v roce 2016 napsal knihu \"Spitfiry nad bojištěm: příběh československého pilota R.A.F. F/Lt Kurta Taussiga\".\n\nNa základě usnesení Zastupitelstva města Teplic ze dne 14. září 2018 mu byl udělen titul Čestný občan města Teplic. Zemřel v Londýně 19. září 2019.\n\n\n"}
{"id": "1523959", "url": "https://cs.wikipedia.org/wiki?curid=1523959", "title": "Pcháč potoční", "text": "Pcháč potoční\n\nPcháč potoční (\"Cirsium rivulare\") je vytrvalá, ostnitá, planě rostoucí rostlina vysoká až 140 cm. Kvete v letních měsících červenofialovými květy v úborech a je jedním z hygrofytních druhů rodu pcháč. V české přírodě je původním druhem a vyskytuje se poměrně hojně.\n\nRoste na podobném stanovišti jako dvouletý pcháč bahenní, se kterým bývá zaměňován, oba druhy se občas zkříží a výsledkem bývá neplodný hybrid \"Cirsium ×subalpinum\".\n\nAreál pcháče potočního zabírá, vyjma Británie a Skandinávie, téměř celou Evropu. Na západě začíná ve Španělsku a končí na východě v evropské části Ruska, na severu se rozkládá od jižního pobřeží Baltského moře po severní břehy Středozemního moře.\n\nV České republice je za těžiště výskytu považováno karpatské mezofytikum, hlavně Bílé Karpaty, odkud zasahuje na střední a severozápadní Moravu a do východních a středních Čech. Na Moravě je četnější, hlavně v okolí Vsetína, v Beskydech a Moravské bráně, v Čechách pak v okolí Třeboně a na Českomoravské vrchovině. Roste od planárního po submontánní výškový stupeň, od 180 m n. m. u Písečného rybníku severovýchodně od obce Milotice v okrese Hodonín po 1040 m na Radhošti, hoře v Moravskoslezských Beskydech.\n\nPřevážně roste na humózních kyselých až neutrálních půdách v místech podmáčených, na pozemcích s často prosakující vodou, na územích periodicky zamokřených či případně jen střídavě vlhkých. Je druhem vyskytujícím se na rašelinných a slatinných loukách, v nivách rozvodňujících se potoků a řek, v prameništích a z nich odtékajících strouhách, na březích odvodňovacích kanálů i ve slabě zasolených příkopech okolo cest. Světlomilný hemikryptofyt je náročnější na vyšší obsah dusíkatých živin v půdě a vyhýbá se zastíněným stanovištím. Kvete v květnu až červenci. Ploidie druhu je 2n = 34.\n\nVytrvalá, světlomilná bylina vyrůstající ze svislého nebo šikmého, hojně členěného oddenku s mnoha tenkými kořeny. Má přímou, obvykle nevětvenou, mělce rýhovanou, pavučinatě chlupatou lodyhu vysokou 50 až 140 cm. Ve spodní části je lodyha hustě porostlá střídavými, tuhými, odstále pýřitými listy, které jsou eliptické až vejčitě kopinaté. Po obvodě jsou vykrajované, hrubě zubaté či peřenolaločné až peřenosečné a porostlé až 2 mm dlouhými osténky, na líci bývají tmavě zelené a na rubu s vyniklou žilnatinou jsou světle zelené. Čepele listů jsou dlouhé 15 až 35 cm a široké 5 až 12 cm, spodní listy s křídlatým řapíkem rostou v růžici, kdežto lodyžní listy jsou přisedlé až ouškatou bázi objímavé.\n\nNa vrcholu lodyhy vyrůstají samostatně, nebo shloučené po dvou či třech, květní úbory velké asi 3 cm. Terminální, přímo rostoucí úbor je největší, ostatní jsou menší a obvykle kolmo odstálé na krátkých, plstnatých stopkách. Zákrov úboru je vejčitý, asi 2 cm dlouhý a stejně tak široký, čárkovité zákrovní listeny ve více řadách jsou zelené a vnitřní i vnější mají fialovou, ven zahnutou špičkou, vnější řada listenů bývá lepkavá. Květy v úboru jsou vesměs oboupohlavné a mají trubkovité, nachově zbarvené koruny zvonkovitého tvaru dlouhé 1,5 až 2 cm, rozšířená část její trubky je kratší než pět volných korunních cípů. Kalich květů je za kvetení nezřetelný, později vyrůstá ve chmýr. Květy jsou opylovány hmyzem přilétajícím pro nektar.\n\nPlod je okrová až světle hnědá nažka (semeno), která bývá asi 4 mm velká a má až 2 cm dlouhý, bílý či béžový chmýr. Nažky rozptylované větrem nebo ptáky či hlodavci slouží, stejně jako úlomky oddenků roznášené přívalovou vodou, k šíření rostliny po okolí.\n\nPcháč potoční roste téměř vždy na místech, která bývají dlouhodobě zamokřená, periodicky zaplavovaná a dají jen stěží využívat pro pěstování užitkových plodin nebo hodnotného krmiva pro domácí zvířata. Není proto počítán mezi plevelné rostliny.\n\n"}
{"id": "1523963", "url": "https://cs.wikipedia.org/wiki?curid=1523963", "title": "Ramat Trump", "text": "Ramat Trump\n\nRamat Trump ( רמת טראמפ, doslova \"Trumpovy výšiny\", podle amerického prezidenta, občas uváděno též jako Trump Heights) je plánovaná izraelská osada na Golanských výšinách v Oblastní radě Golan, pojmenovaná na počest Donalda Trumpa.\n\nNacházet se má v nadmořské výšce cca 670 metrů, cca 40 kilometrů severovýchodně od města Tiberias, cca 80 kilometrů severovýchodně od Haify a cca 150 kilometrů severovýchodně od centra Tel Avivu na náhorní plošině v severní části Golanských výšin. Plochý, odlesněný terén se tu setrvale svažuje západním směrem, do údolí řeky Jordán. Severně od plánované vesnice se do terénu zařezává údolí vodního toku Nachal Orvim.\n\nVesnice Ramat Trump má být na dopravní síť napojena pomocí lokální silnice číslo 959, která prochází jižně odtud. Po západním okraji zároveň probíhá takzvaná Ropná silnice.\n\nOd roku 2018 se začalo v Izraeli mluvit o možnosti, že by Spojené státy americké mohly uznat anexi Golanských výšin z roku 1981, kterou jinak mezinárodní společenství neuznalo. 25. března 2019 pak skutečně Donald Trump formou prezidentského výnosu uznal Golany za suverénní území Izraele. Izraelská vláda zahájila na jaře 2019 přípravy vzniku nové osady na Golanských výšinách, která měla svým názvem ocenit proizraelskou politiku amerického prezidenta. V červnu 2019 bylo vybráno oficiální jméno budoucího obytného souboru. V témže měsíci se pak konal i ceremoniál přímo na místě, za účasti předsedy vlády Benjamina Netanjahua i velvyslance USA v Izraeli Davida Friedmana.\n\nZamýšlená nová osada byla situována do lokality, kde od počátku 90. let stál malý sídelní útvar zvaný Bruchim, který byl administrativně součástí osady Kela Alon. Zatímco Kela Alon se na počátku 21. století díky nové výstavbě posunula do nově zbudovaného urbanistického celku několik set metrů západně odtud, starší zástavba v Bruchim prodělávala vleklý úpadek. Na místě stagnující provizorní zástavby tak měla podle rozhodnutí vlády vzniknout nová osada, nazvaná podle Donalda Trumpa. \n\nPodle informací z jara 2019 se zde při využití stávajících, již schválených územních plánů pro původní osadu Bruchim, mohlo v první fázi přikročit k výstavbě 110 domů. Obyvatelé osady Kela Alon zpočátku proti záměru nové výstavby protestovali, protože se domnívali, že k ní má dojít přímo v prostoru jejich osady, nikoliv v periferní, zpola opuštěné východní části osady. V srpnu 2019 odsouhlasila výstavbu Ramat Trump i Národní rada pro plánování výstavbu, která konstatovala, že lokalita je vhodná pro stavební využití. \n\n\n"}
{"id": "1523967", "url": "https://cs.wikipedia.org/wiki?curid=1523967", "title": "Pavel Nauman (architekt)", "text": "Pavel Nauman (architekt)\n\nPavel Nauman (21. dubna 1937 Praha – 16. září 2012 Praha) byl český architekt. Celý život žil v rodinné vile v Praze 6 na Ořechovce. Jeho otec by spisovatel Pavel Nauman.\n\nPavel Nauman vystudoval architekturu, celý život pracoval na volné noze a navrhoval především rodinné domy. V roce 1987 se zúčastnil architektonické soutěže na dostavbu Staroměstské radnice. Jeho projekt obsahoval Mariánský sloup v centru Staroměstského náměstí. Vytvořil projektovou dokumentaci zničeného Mariánského sloupu. Vlastnoručně také v místě kde stál, v roce 1993 zasadil do dlažby základní kámen pro jeho obnovu. Publikoval také svoje texty. Jeden z jeho posledních projektů byla osada horských stavení ve Vysokém nad Jizerou.\n\nByl signatářem Charty 77 a spoluzakladatelem Hnutí za občanskou svobodu. V roce 1990 byl zvolen prvním předsedou Společnosti pro obnovu Mariánského sloupu na Staroměstském náměstí. \n"}
{"id": "1523968", "url": "https://cs.wikipedia.org/wiki?curid=1523968", "title": "Frederick William Beechey", "text": "Frederick William Beechey\n\nFrederick William Beechey (17. února 1796 – 29. listopadu 1856) byl anglický námořní důstojník, polární objevitel, hydrograf a malíř.\n\nPocházel z umělecky založené rodiny. Jeho otcem byl významný malíř tehdejší doby sir William Beechey, matka se jmenovala Anne Beechey, přičemž ta se též věnovala malířství. Malířem byli též jeho bratři: George Duncan Beechey (1798–1852), Henry William Beechey (1788/89–1862) a Richard Brydges Beechey (1808–1895). \n\nFrederick William Beechey neměl řádné vzdělání, ale pravděpodobně byl vzděláván v prostředí své rodiny. Ve věku 10 let byl přijat do Britského královského námořnictva, a to pod dohledem hraběte ze St Vincent, prvního lorda admirality. Dne 8. ledna 1807 získal hodnost námořníka. Sloužil na řadě lodí, v lednu 1815 se účastnil bitvy u New Orleans. Jako uznání za tuto službu byl dne 10. března 1815 povýšen do hodnosti poručíka.\n\nV roce 1818 byl Beechey jmenován jako zástupce Johna Franklina na lodi HMS Trent v expedici kapitána Davida Buchana. Cílem výpravy bylo najít severozápadní průjezd. V letech 1818–1820 sloužil pod velením Williama Parryho na lodi HMS Hecla, cílem bylo plout k Melvillovu ostrovu v Arktidě. Na tomto ostrově přezimovali a Beechey provedl vědecká pozorování a kresby a náčrty arktické krajiny (26 z nich bylo v roce 1821 publikováno v Parryho pojednání pod názvem \"Journal of a voyage for the discovery of a north-west passage\"). V letech 1821–1822 se účastnil, spolu se svým bratrem Henrym Williamem Beecheym, expedice k severnímu pobřeží Afriky. V lednu 1822 byl povýšen do hodnosti komandéra.\n\nDne 23. prosince 1824 byl zvolen členem Královské společnosti. V roce 1825 byl jmenován velitelem lodi HMS Blossom a instruován admiralitou prozkoumat nezmapované oblasti Tichého oceánu a proplout Beringovým průlivem.\n\nV letech 1835–1836 dostal za úkol prozkoumat pobřeží Jižní Ameriky; v letech 1837–1847 prováděl stejnou práci u pobřeží Irska a v Severním moři a v Lamanšském průlivu.\n\nV roce 1850 byl jmenován vedoucím námořního odboru Obchodní rady (anglicky \"Marine Department of the Board of Trade\"); tuto funkci zastával až do své smrti. Byl jmenován členem Arktické rady, jejímž cílem bylo pomoci najít ztracenou Franklinovu expedici.\n\nV roce 1854 byl povýšen do hodnosti kontradmirála, následující rok byl zvolen prezidentem Královské zeměpisné společnosti (anglicky \"Royal Geographical Society\"). Zemřel 29. listopadu 1856.\n\nV roce 1828 se oženil s Charlotte Stapletonovou. Společně měli 5 dcer, jedna z nich, Frances Anne Hopkinsová, byla též malířka.\n\nBeechey byl autorem, nebo se autorsky podílel na několika publikacích s tématikou polárních expedicí, např.:\n\n\nOriginály Beecheyho maleb a kreseb jsou uschovány v řadě institucí, např.: Arctic Institute of North America (Calgary), The National Maritime Museum (Londýn), Scott Polar Research Institute (Cambridge) nebo archivy hydrografického oddělení britského ministerstva obrany.\n\nPo Fredericku Williamu Beecheym je pojmenováno několik geografických míst, např.:\n\n\n\n\n"}
{"id": "1523969", "url": "https://cs.wikipedia.org/wiki?curid=1523969", "title": "Klara Žižić", "text": "Klara Žižić\n\nKlara Žižić (vlastním jménem Mara; 1626 – 21. září 1706, Šibenik) byla chorvatská římskokatolická řeholnice a zakladatelka kongregace Františkánských sester od Neposkvrněné.\n\nNarodila se roku 1626 ve farnosti Promina, mezi městy Drniš a Knin. Bydlela v oblasti pod tureckou nadvládou.\n\nRoku 1701 odešla do Šibeniku, který byl pod vládou benátčanů, kde bydlela v malém starším domě. Zde se chtěla zcela věnovat náboženskému životu a proto po schválení biskupem Ivanem Dominikem Callegarim, založila kongregaci sester která se řídila stanovy sv. Františka z Assisi. Své sliby složila roku 1679 na svátek sv. Alžběty Uherské a to spolu se sestrou Serafinou Burmaz. Poté co se rozrostla komunita sester založila hospic ve Varoši kde se sestry starali o chudé a nemocné. Mnoho lidí v hospicu bylo nakaženo morem a leprou.\n\nDnes její kongregace nese jméno Františkánské sestry od Neposkvrněné.\n\nZemřela 21. září 1706. Její tělo odpočívá v kostele sv. Vavřince v Šibeniku.\n\nProces blahořečení byl za hej po roku 2000 a to v diecézi Šibenik. Dne 5. května 2004 vydala Kongregace pro blahořečení a svatořečení tzv. \"Nihil obstat\" což znamená že nic nebrání procesu blahořečení. Dne 31. května 2016 byl ukončen proces na diecézní úrovni.\n\n"}
{"id": "1523971", "url": "https://cs.wikipedia.org/wiki?curid=1523971", "title": "Seznam církví registrovaných podle zákona č. 89/2012 Sb.", "text": "Seznam církví registrovaných podle zákona č. 89/2012 Sb.\n\n\"Tento článek mapuje církve a křesťanské komunity na území ČR registrované podle zákona č. 89/2012 Sb., občanského zákoníku. Jedná se o právnické osoby (zpravidla spolky), které ve svých základních dokumentech (stanovách), registrovaných podle tohoto zákona, vykazují znaky církve (např. konání pravidelných bohoslužeb).\"\n\n\"O církvích a náboženských společnostech registrovaných podle zákona č. 3/2002 Sb. pojednává článek Seznam církví a náboženských společností v Česku.\"\n\n\n\n\n\n\n\n\n\n\n"}
{"id": "1523972", "url": "https://cs.wikipedia.org/wiki?curid=1523972", "title": "Claude Poullart des Places", "text": "Claude Poullart des Places\n\nClaude-François Poullart des Places (26. února 1679, Rennes – 2. října 1709, Paříž) byl francouzský římskokatolický kněz a zakladatel Kongregace Svatého Ducha pod ochranou Neposkvrněného Srdce Panny Marie.\n\nNarodil se 26. února 1679 v Rennes jako syn aristokrata François des Places a jeho manželky Jeanne le Meneust. Pokřtěn byl následující den. Jeho otec působil jako advokát v Bretaňském parlamentu.\n\nV dětství se rodina odstěhovala do Saint-Sauveur-en-Rue kde v říjnu 1690 nastoupil do jezuitské koleje sv. Tomáše. V letech 1693-1695 studoval na kolejích v Rennes a Caen. Při studiích se stal přítelem sv. Ludvíka z Montfortu. Během studia jeho otec nechtěně zastřelil jeho sestru a poté sám zemřel při nehodě na lovu. \n\nClaude byl talentovaný student. Jeho disertační práce se dostala až ke královské rodině a proto byl pozván do Versailles.\n\nClaudeho život se začal měnit při studiu práva. Zde si uvědomil potřeby chudých a proto začal čistit komíny a peníze rozdával chlapcům bez domova. Ačkoliv promoval z práva, dobročinná činnost ho dohnala k tomu aby se vzdal své kariéry. Roku 1701 vstoupil do jezuitského semináře Lycée Louis-le-Grand. Dne 15. srpna 1702 byl tonzurován. Když viděl, že mnoho jeho spoluseminaristů se snaží marně uspokojit své osobní potřeby, začal je finančně podporovat. Následně Claudeho požádalo několik seminaristů, aby založil nové řeholní společenství, a to se stalo 27. května 1703 v kostele Saint-Étienne-des-Grès a zasvětil je Svatému Duchu a Panně Marii. Založili nový seminář a nové společenství mělo na starost podporu studentům a pomoc chudým lidem.\n\nDne 6. června 1705 přijal své nižší svěcení a 18. prosince 1706 byl vysvěcen na podjáhna. Dne 19. března 1707 přijal jáhenské svěcení a kněžské svěcení se uskutečnilo 17. prosince 1707.\n\nClaude zemřel 2. října 1709 na zánět pohrudnice.\n\nProces blahořečení byl zahájen 1. října 1989 v arcidiecézi Paříž. \n\nDne 30. září 2005 vydala Kongregace pro blahořečení a svatořečení tzv. \"Nihil obstat\" což znamená že nic nebrání procesu blahořečení. \n\n"}
{"id": "1523974", "url": "https://cs.wikipedia.org/wiki?curid=1523974", "title": "Laver Cup 2019", "text": "Laver Cup 2019\n\nLaver Cup 2019 byl třetí ročník tenisové soutěže dvou šestičlenných mužských týmů, který se odehrával v ženevské hale Palexpo mezi 20. až 22. zářím 2019 na dvorci s tvrdým povrchem. Ve dvanácti zápasech se utkali hráči Evropy s tenisty výběru světa. Poprvé se soutěž stala součástí mužského profesionálního okruhu ATP Tour. Televizní práva držela stanice Eurosport.\nRoli kapitánů družstev plnily tenisové legendy a bývalí rivalové, Švéd Björn Borg na straně Evropy a Američan John McEnroe ve výběru světa.\n\nPotřetí v řadě vyhrála Evropa po těsném vítězství 13–11. Před dvěma závěrečnými dvouhrami přitom výběr světa vedl 11–7. Oba rozhodující singly však zvládli evropští hráči Federer a Alexander Zverev, jenž porazil Raonice až v supertiebreaku. Po sobotním programu odstoupil Rafael Nadal pro zánět ruky. V neděli měl odehrát čtyřhru s Federerem a dvouhru. Každý člen vítězného týmu obdržel odměnu 250 tisíc dolarů a všichni hráči startovné podle postavení na žebříčku ATP.\nČtyři tenisté týmu se kvalifikovali na základě nejvyššího postavení na singlovém žebříčku ATP. Zbylá dvě místa určili kapitáni podle vlastního výběru do pondělí po skončení US Open. Každé družstvo bylo doplněno jedním náhradníkem a nehrajícím zástupcem kapitána.\n\nKaždý ze tří hracích dnů zahrnoval tři dvouhry a jednu čtyřhru. Celkově se tak na jediném dvorci uskutečnilo 12 zápasů. V první, páteční den, se každý vítězný duel hodnotil jedním bodem, ve druhém z nich – sobotě, měla výhra hodnotu dvou bodů, a ve třetí, nedělní den, pak tří bodů. Výsledný poměr celkového součtu všech bodů určil vítěze daného ročníku. Při nerozhodném poměru by se vítězem stalo družstvo, jehož deblový pár by vyhrál zápas v podobě standardního setu zakončeného 7bodovou zkrácenou hrou.\n\nJeden zápas byl hrán na dva vítězné sety. Za vyrovnaného stavu sad 1–1 o vítězi rozhodl supertiebreak do 10 bodů, s potřebným rozdílem dvou míčů.\n\nKaždý tenista odehrál minimálně jednu a maximálně dvě dvouhry. Nejméně čtyři z šesti hráčů družstva museli nastoupit do čtyřher, v nichž byla povolena jedna výměna složení, s výjimkou případného rozhodujícího utkání, kde byl umožněn volný výběr.\n\nKapitání určili nasazení hráčů pro jednotlivé zápasy, a to vždy před úvodním duelem každého hracího dne.\n\nKapitánem evropského týmu se potřetí stal vítěz jedenácti grandslamů Björn Borg ze Švédska a zástupcem kapitána byl jmenován jeho krajan Thomas Enqvist.\n\nPrvními evropskými hráči, kteří 13. prosince 2018 potvrdili účast, byli Švýcar Roger Federer a Španěl Rafael Nadal. Během květnového Mutua Madrid Open 2019 vyjádřil zájem startu trojnásobný grandslamový šampion Stan Wawrinka, v jehož rodné zemi se třetí ročník odehrál. Nicméně v době konání se účastnil paralelně probíhajícího St. Petersburg Open 2019 v Rusku. Rakušan Dominic Thiem, Němec Alexander Zverev a Ital Fabio Fognini potvrdili účast 14. června 2019. Řek Stefanos Tsitsipas byl na soupisku doplněn 13. srpna téhož roku. Fognini s Tsitsipasem v soutěži debutovali. Kapitán Borg zvolil za člena týmu španělskou světovou desítku Roberta Bautistu Aguta.\n\nPříčina neúčasti světové jedničky Novaka Djokoviće, startujícího v předchozím roce 2018, nebyla jednoznačně odhalena. Srb se v minulosti o Laver Cupu vyjádřil pochvalně. Podle britského deníku \"Daily Express\" mohla stát za nepozváním, pokud prvotní příčinou nebylo odřeknutí samotného Srba, rivalita prvních tří hráčů žebříčku – Djokoviće, Nadala a Federera, kteří v hráčské radě ATP vedli spor o další směřování organizace a působení prezidenta i výkonného ředitele Chrise Kermoda. Zatímco prezident hráčské rady Djoković se postavil do čela revolty za Kermodovo odvolání, Nadal s Federerem podporovali manažerovo setrvání ve funkci, v níž působil od roku 2014. Rozhodující hlasování proběhlo během březnového Indian Wells Masters 2019, s výsledkem nutného odstoupení Kermoda ke konci sezóny 2019.\n\nKapitánem světového týmu se podruhé stal vítěz sedmi singlových a desíti deblových grandslamů John McEnroe ze Spojených států. Zástupcem kapitána byl jmenován jeho mladší bratr Patrick McEnroe.\n\nPrvními hráči světa s potvrzenou účastí se 3. července 2019 stali Jihoafričan Kevin Anderson, Američan John Isner a Kanaďané Milos Raonic s Denisem Shapovalovem. Australan Nick Kyrgios byl na soupisku doplněn 13. srpna 2019. Kapitán McEnroe zvolil americké hráče Jacka Socka a Taylora Fritze, jenž nahradil Andersona s poraněným kolenem. Raonic s Fritzem v soutěži debutovali. Roli náhradníka plnil padesátý třetí muž žebříčku Jordan Thompson z Austrálie.\n"}
{"id": "1523976", "url": "https://cs.wikipedia.org/wiki?curid=1523976", "title": "Hanuš Inwald", "text": "Hanuš Inwald\n\nHanuš Inwald (23. května 1921, Třebíč - 26. února 1984, Moravská Třebová) byl český obchodník, manažer a voják. \n\nHanuš Inwald se narodil v roce 1921 v Třebíči do židovské rodiny, otec Berthold zemřel roku 1927 a nadále tak žil pouze s matkou Annou, jež vedla obchod. Později nastoupil do učení, které ukončil jako obchodní příručí. Z důvodu rasového pronásledování však v roce 1938 odešel z republiky, odešel na Balkán a posléze na Střední východ, kde dne 1. listopadu 1939 nastoupil do československé armády. Bojoval v Sýrii, později v Tobruku a nedaleko Dunkirku.\n\nPo skončení druhé světové války se vrátil do Československa, ale vzhledem k tomu, že již nežil nikdo z jeho příbuzných (matka zemřela v koncentračním táboře Ravensbrück), tak z Třebíče posléze odešel. Přesídlil do Moravské Třebové, kde zřídil obchod a následně nastoupil do družstva Jednota a posléze vedl prodejní oddělení společnosti Sandrik. Zemřel v roce 1984. Dlouhodobě působil ve vedoucích pozicích TJ Slovan Moravská Třebová.\n"}
{"id": "1523993", "url": "https://cs.wikipedia.org/wiki?curid=1523993", "title": "Francesco Damiani", "text": "Francesco Damiani\n\nFrancesco Damiani (* 4. října 1958, Bagnacavallo) je bývalý italský boxer. V amatérském ringu vybojoval stříbrnou medaili na olympijských hrách v Los Angeles roku 1984 (v super těžké váze nad 91 kilogramů), stříbro na mistrovství světa roku 1982 a dvakrát se stal mistrem Evropy (1981, 1983). Roku 1985 přestoupil k profesionálům, kde pak držel v letech 1989-1991 titul mistra světa v těžké váze u WBO (World Boxing Organization). Celkem v profi-ringu nastoupil k 32 zápasům, z toho 30 vyhrál (24x KO) a dva prohrál. Kariéru ukončil roku 1993.\n"}
{"id": "1523994", "url": "https://cs.wikipedia.org/wiki?curid=1523994", "title": "Černý Dunajec", "text": "Černý Dunajec\n\nČerný Dunajec (, ) je 48 kilometrů dlouhá řeka v Malopolském vojvodství v Polsku, levá zdrojnice Dunajce v povodí Visly. Rozloha jejího povodí je 456 čtverečních kilometrů.\n\nVzniká soutokem potoků Siwa Woda a Kirowa Woda na severovýchodním úbočí Západních Tater pod Volovcem ve výšce 880 m n.m. na území obce Witów. Teče nejprve k severu dolinou Černého Dunajce a pak se stáčí na východ. V Ludźmierzi se do něj vlévá zleva ze severu Lepietnica a následně zprava z jihu Wielki Rogoźnik. Následně protéká Nowy Targ a na jeho východním konci vytváří soutokem s od jihu přitékajícím Bílým Dunajcem řeku Dunajec.\n\n\n"}
{"id": "1523996", "url": "https://cs.wikipedia.org/wiki?curid=1523996", "title": "Matt Berninger", "text": "Matt Berninger\n\nMatt Berninger (* 13. února 1971 Cincinnati) je americký zpěvák. Studoval grafický design na Univerzitě v Cincinnati. Od roku 1999 je členem skupiny The National. V roce 2015 založil spolu s Brentem Knopfem projekt EL VY, s nímž vydal album \"Return to the Moon\". Roku 2019 nazpíval duet „Walking on a String“ se zpěvačkou Phoebe Bridgers pro film \"Between Two Ferns\". Jeho hlas zazněl v seriálu \"Bobovy burgery\". Jeho manželkou je Carin Besser, která působila jako editorka časopisu \"The New Yorker\". Mají spolu dceru jménem Isla. Jeho bratrem je Tom Berninger, který režíroval dokumentární film \"Mistaken for Strangers\" o kapele The National.\n\n"}
{"id": "1524013", "url": "https://cs.wikipedia.org/wiki?curid=1524013", "title": "Anna Osvětimská (dcera Jana II. Osvětimského)", "text": "Anna Osvětimská (dcera Jana II. Osvětimského)\n\nAnna Osvětimská (po 1366 – 1440 či 1441) byla osvětimská princezna. Pocházela z dynastie slezských Piastovců, byla dcerou osvětimského knížete Jana II. a jeho manželky Hedviky Břežské.\n\nAnna byla provdána celkem dvakrát. Jejím prvním manželem se stal český šlechtic Půta II. z Častolovic a z tohoto svazku se narodil syn:\n\n\nPodruhé se vdala za Alexandra Litevského.\n"}
{"id": "1524014", "url": "https://cs.wikipedia.org/wiki?curid=1524014", "title": "Beda Muck", "text": "Beda Muck\n\nBeda Muck, někdy uváděný jako Muk (? Černošín u Tachova – 6. května 1724 Přeštice) byl český hudební skladatel, příslušník řádu benediktinů, varhaník, ředitel kůru, kazatel.\n\nNarodil se v Černošíně v rodině učitele, ale datum jeho narození není známo. Od roku 1703 byl členem benediktinského řádu v klášteře Kladruby, od roku 1709 zde vykonával funkci regenschoriho. Kladrubský klášter získal v roce 1705 do své správy město Přeštice, v roce 1710 se ujal i jejich správy duchovní. V té době vzrostl význam zdejšího mariánského poutního centra, zvýšil se liturgický provoz a za účelem zkvalitnění provozu hudebního sem byl v roce 1714 z Kladrub poslán Muck. Začal v místním kostele vykonávat funkci kazatele a jednoho ze tří benediktinských kooperátorů (farních vikářů), ale jeho hlavním úkolem bylo založit mariánský figurální kůr. Běžně funkci ředitele kůru vykonával kantor, který byl laickým hudebníkem. Kladrubský konvent v případě Přeštic udělal zřejmě kvůli důležitosti poutního místa výjimku a dosadil na toto místo Mucka. Jako ředitel kůru měl za povinnost vytvořit kmenový repertoár pro nově vzniklý sbor, k čemuž sloužily i jeho vlastní kompozice. Svou tvorbou převyšoval běžné řádové skladatele. V roce 1717 byl přítomen stavbě nových kostelních varhan, o jejichž pořízení se pravděpodobně také zasloužil. Stavitelem varhan byl renomovaný varhanář Johann Leopold Burkhardt z Lokte. Muck posléze pobýval opět v klášteře v Kladrubech a do Přeštic se vrátil roku 1719. Zůstal zde až do své smrti v roce 1724. \n\nByl autorem 2 offertorií a 5 mší, které se však nedochovaly, stejně jako Chroma primitiale pro čtyři zpěvní hlasy a nástrojový doprovod. Do dnešních dnů se dochovaly pouze dvě skladby:\n\n\n\n"}
{"id": "1524016", "url": "https://cs.wikipedia.org/wiki?curid=1524016", "title": "Útok na Abkajk a Churajs", "text": "Útok na Abkajk a Churajs\n\nÚtok na Abkajk a Churajs byl dronový útok na ropná zařízení v Saúdské Arábii. Odehrál se v ranních hodinách 14. září 2019. Zasažena byla dvě zařízení na zpracování ropy na ropných polích Abkajk a Churajs na východě země, obě patřící státní společnosti Saudi Aramco. Útok vedl ke snížení těžby ropy o 5 milionů barelů denně (asi polovina produkce Saúdská Arábie, asi 5 % světové produkce), omezena byla i těžba plynu.\n\nK útoku se přihlásila jemenská povstalecká skupina Hútíů, proti nimž probíhá od roku 2015 v Jemenu vojenská intervence vedená Saúdskou Arábií. Spojené státy americké a následně i Saúdská Arábie však z útoku obvinily Írán, který v rámci občanské války v Jemenu naopak podporuje Hútíe. Podle ministerstva obrany Saúdské Arábie tomu nasvědčují trosky dronů, navíc napadená zařízení leží prý již příliš daleko od území ovládaného Hútii. Írán obvinění odmítl jako nepodložená.\n"}
{"id": "1524018", "url": "https://cs.wikipedia.org/wiki?curid=1524018", "title": "Třída Audaz (1951)", "text": "Třída Audaz (1951)\n\nTřída Audaz byla třída torpédoborců španělského námořnictva. Celkem bylo postaveno devět jednotek této třídy. Na čtyři jednotky první skupiny navázalo pět jednotek druhé skupiny, které byly dokončeny jako specializované protiponorkové fregaty. Později byla na tento standard upravena všechna plavidla. Ve službě byly v letech 1953–1982. Třída \"Audaz\" byla první poválečná třída španělských torpédoborců.\n\nTorpédoborce třídy \"Audaz\" byly vyvinuty s německou pomocí na základě francouzských torpédovek třídy \"La Fier\". Na pohonný systém byla z Francie získána licence. Od července do září 1945 byly ve španělské loděnici Sociedad Española de Construcción Naval (SECN) ve Ferrolu založeny kýly devíti torpédoborců této třídy. Jejich stavba však probíhala pomalu. V letech 1953–1956 byly dokončeny torpédoborce první série (\"Audaz\", \"Osado\", \"Meteoro\" a \"Rayo\"), jejichž provoz prokázal problémy s přetížením a stabilitou. Pro Španělsko navíc začala být dostupná americká výzbroj a elektronika. Druhá série pěti plavidel proto byla v letech 1960–1965 dokončena podle přepracovaného projektu protiponorkových fregat. Do roku 1963 byla do stejné podoby představěna rovněž všechny plavidla první série.\n\nJednotky třídy \"Audaz\":\nVýzbroj torpédoborců první skupiny tvořily tři 105mm kanóny, čtyři 37mm kanóny, osm 20mm kanónů, dva trojité 533mm torpédomety, dále čtyři vrhače a jeden spouštěč hlubinných pum. Neseno mohlo být až 30 min. Pohonný systém tvořily tři kotle La Seyne a dvě sady turbín Rateau-Bretagne o výkonu 30 800 hp, pohánějící dva lodní šrouby. Nejvyšší rychlost dosahovala 33 uzlů. Dosah byl 3800 námořních mil při rychlosti 14 uzlů.\n\nProtiponorkové fregaty druhé série měly mírně větší výtlak, což při stejném pohonném systému znamenalo pokles rychlosti na 31,6 uzlu. Elektroniku tvořil vzdušný vyhledávací radar MLA-1B, hladinový vyhledávací radar SPS-5B, střelecký radar Mk.63 a sonar QHBa. Výzbroj představovaly dva 76mm kanóny Mk.34, dva 40mm kanóny, dva trojité 324mm torpédomety, dva salvové vrhače hlubinných pum Hedgehog a dále osm vrhačů a dva spouštěče hlubinných pum.\n"}
{"id": "1524019", "url": "https://cs.wikipedia.org/wiki?curid=1524019", "title": "Třída Oquendo", "text": "Třída Oquendo\n\nTřída Oquendo byla třída torpédoborců španělského námořnictva. Původně byla plánována stavba devíti jednotek této třídy, v původní podobě ale byla dokončena pouze jedna. Další dva torpédoborce byly dokončeny v radikálně modernizované podobě, některými prameny považované za samostatnou třídu Roger de Lauria. Španělské námořnictvo třídu provozovalo v letech 1960–1988. Byly to poslední postavené torpédoborce španělského námořnictva. Jejich službu komplikovalo a zkrátilo využití nespolehlivého pohonného systému.\n\nŠpanělsko plánovalo stavbu rozsáhlé třídy devíti torpédoborců vycházejících z předválečné francouzské třídy \"Le Hardi\". Jejich stavba byla schválena roku 1943, ale stavba se velmi protahovala kvůli technickým problémům. Roku 1951 byly v loděnici EN Bazán ve Ferrolu založeny kýly prvních tří jednotek, přičemž stavba zbývajících šesti (\"Blas de Lezo\", \"Blasco de Garay\", \"Bonifaz\", \"Gelmirez\", \"Langara\" a \"Recalde\") byla roku 1953 zrušena před založením kýlu. Prototyp \"Oquendo\" byl do služby zařazen roku 1960, ale zjištěné vážně problémy se stabilitou si brzy vynutily jeho přestavbu, po které se do služby podruhé vrátil roku 1963.\n\nRozestavěná druhá a třetí jednotka (\"Roger de Lauria\" a \"Marqués de la Ensenada\") byly na základě zkušeností s prototypem odtaženy do Cartageny, kde byly radikálně přestavěny. Mimo jiné byl jejich trup prodloužen a rozšířen, přičemž torpédoborce dostaly americkou výzbroj a elektroniku, která jejich bojové schopnosti posunula na úroveň modernizace FRAM II americké třídy \"Gearing\".\n\nJednotky třídy \"Oquendo\" / \"Roger de Lauria\":\nVýzbroj zahrnovala šest 114mm kanónů ve dvoudělových věžích (jedna na přídi a dvě na zádi), šest 40mm kanónů, čtyři 20mm kanóny, dva 533mm torpédomety (torpéda Mk.32) a dva salvové vrhače hlubinných pum Hedgehog. Pohonný systém tvořily tři kotle a dvě sady francouzských turbín Rateau-Bretagne o výkonu 60 000 hp, pohánějící dva lodní šrouby. Nejvyšší rychlost dosahovala 39 uzlů. Dosah byl 5000 námořních mil při rychlosti 15 uzlů.\n\nPo zařazení do služby se projevila nedostatečná stabilita plavidla, která si vynutila zásadní úpravy. Mimo jiné byl přidán balast, odstraněna zadní dělová věž a všechny 20mm kanóny. Zároveň byla instalována britská elektronika. Standardní výtlak narostl na 2582 t, plný na 3005 t, ponor se zvětšil na 3,8 metru a rychlost torpédoborce poklesla na 32,4 uzlu.\n\nElektroniku představoval hladinový vyhledávací radary SPS-10, 2D vzdušný vyhledávací radar SPS-40, navigační radar Decca RM-426, střelecký radar Mk.25, dále sonary SQS-32 a SQS-10. Výzbroj představovalo šest 127mm kanónů ve dvoudělových věžích, dva 533mm torpédomety a dva trojhlavňové 324mm torpédomety. Plavidla byla vybavena přistávací plochou pro protiponorkový vrtulník.\n"}
{"id": "1524020", "url": "https://cs.wikipedia.org/wiki?curid=1524020", "title": "Mariánský sloup (Přeštice)", "text": "Mariánský sloup (Přeštice)\n\nMariánský sloup v Přešticích stojí v centru města na jižní straně Masarykova náměstí. Je zhotoven z pískovce ve stylu raného baroka, pochází z roku 1676. Roku 1963 byl zapsán do Ústředního seznamu kulturních památek.\n\nMariánský sloup nechal v roce 1676 postavit přeštický děkan Vojtěch Matyáš Schram (Adalbert Schramm). Socha Panny Marie je ikonograficky ztvárněná jako Immaculata a doplňovaly ji po stranách na konzolách stojící dvě menší sošky svatého Václava a svatého Vojtěcha. Socha svatého Vojtěcha původně stávala na tomtéž místě při silnici v místě, kde byl později postaven pomník obětem druhé světové války.\n\nV roce 2002 došlo ke krádeži sochy svatého Václava; po této události byla socha svatého Vojtěcha snesena a umístěna v bezpečí depozitáře. Později byly vytesány nové sochy svatého Václava a svatého Vojtěcha a osazeny na původní místo. Obě byly zhotoveny jako věrné kopie soch původních, svatý Vojtěch podle dochovaného originálu, svatý Václav pak podle dostupných archivních materiálů Městského úřadu v Přešticích a Národního památkového ústavu v Plzni.\n\nSousoší je umístěno na jižní straně Masarykova náměstí mezi stromy. Jedná se o raně barokní pololidovou práci. Dosahuje výšky téměř šesti metrů a tvoří jej trojsoší – socha Panny Marie po levé straně se svatým Václavem a po pravé se svatým Vojtěchem. Oba světci o výšce asi 150 cm jsou ve strnulém postoji, svatý Václav je znázorněn v rytířské zbroji, svatý Vojtěch v kněžském rouchu. Mezi nimi je vztyčen třímetrový sloup s korintskou hlavicí. Na nízkém malém soklu pak stojí postava Panny Marie s kovovou kruhovou svatozáří.\n\nNa podstavci je nápis zvěčňující donátora a letopočet vybudování:\n\n(tj. \"Adalbertus Mathias Schram Decanus Presticensis / In Beati Adalberti Honorem Hanc Posuit [Statuam] ex voto Anno Domini 1676\", v překladu \"Vojtěch Matyáš Schram, děkan přeštický, ke cti sv. Vojtěcha tuto sochu postavil ze slibu L. P. 1676\").\n\n\n"}
{"id": "1524028", "url": "https://cs.wikipedia.org/wiki?curid=1524028", "title": "Grand Prix Belgie 1954", "text": "Grand Prix Belgie 1954\n\nGrand Prix Belgie 1954 (oficiálně XVI Grand Prix de Belgique) se jela na okruhu Circuit de Spa-Francorchamps v Stavelotu v Belgii dne 20. června 1954. Závod byl třetím v pořadí v sezóně 1954 šampionátu Formule 1.\n"}
{"id": "1524030", "url": "https://cs.wikipedia.org/wiki?curid=1524030", "title": "Agnes McLaren", "text": "Agnes McLaren\n\nAgnes McLaren (4. července 1837 Edinburgh – 17. dubna 1913) byla respektovaná skotská lékařka, jenž jako první poskytovala lékařskou pomoc ženám v Indii, kterým byla na základě zvyku odepřena mužskými lékaři. McLaren byla aktivní v boji za sociální spravedlnost, zúčastňovala se například protestů proti obchodování s otroky. V roce 1866 podepsala první petici za volební právo pro ženy. V roce 1873 společně s Priscillou Bright McLaren a Jane Taylour přednášely na Orknejích a Shetlandech o volebním právu pro ženy.\n"}
{"id": "1524033", "url": "https://cs.wikipedia.org/wiki?curid=1524033", "title": "Max Aitken", "text": "Max Aitken\n\nWilliam Maxwell Aitken, 1. baron z Beaverbrooku, (25. května 1879 Maple – 9. června 1964 Surrey) přezdívaný jako baron Beaverbrook, byl kanadsko-britský vydavatel novin a politik, který byl vlivnou postavou britských médií a politiky první poloviny 20. století. Byl vlastníkem a vydavatelem nejvydávanějších novin světa \"Daily Express\", které se zaměřovaly na konzervativní dělnickou třídu s patriotickými zprávami. Během druhé světové války hrál hlavní roli v mobilizaci průmyslových zdrojů jako ministr letecké výroby vlády Winstona Churchilla.\n\nV roce 1900 se Aitken vydal do Halifaxu v Novém Skotsku, kde ho John F. Stairs, člen dominantní obchodní rodiny ve městě, zaměstnal a vyškolil ho v oblasti financí. V roce 1904, kdy Stairs založil Royal Securities Corporation, se Aitken stal minoritním akcionářem a generálním ředitelem firmy. Pod vedením Stairse, který by byl jeho mentorem a přítelem, Aitken vytvořil řadu úspěšných obchodních dohod a plánoval řadu bankovních fúzí. Neočekávané brzká smrt Stairse v září 1904 vedla k tomu, že Aitken získal kontrolu nad společností. Následně se přestěhoval do Montrealu, tehdy hlavního obchodního centra Kanady. Tam kupoval a prodával různé společnosti, investoval do akcií a rozvíjel také obchodní zájmy na Kubě a Portoriku. Založil týdenní časopis \"Kanadské století\" v roce 1910, investoval do \"Montreal Herald\" a téměř získal \"Montreal Gazette\". V roce 1907 založil Montreal Engineering Company. V roce 1909, také pod záštitou jeho Royal Securities Company, založil společnost Calgary Power Company Limited, nyní TransAlta Corporation, a dohlížel na stavbu vodní stanice Horseshoe Falls.\n\nMax Aitken vydával následující noviny: The Daily Express, The Sunday Express, The Evening Standard and The Glasgow Evening Citizen.\n\nHlavním konkurentem mu byl lord Rothermere, vlastník Daily Mail.\n\n"}
{"id": "1524035", "url": "https://cs.wikipedia.org/wiki?curid=1524035", "title": "Eva Doležalová", "text": "Eva Doležalová\n\nEva Doležalová (* 1. června 1972, Praha) je česká historička-medievistka.\n\nJe absolventkou Filozofické fakulty Univerzity Karlovy v Praze, kde v roce 1996 ukončila magisterské studium oboru historie – pomocné vědy historické a archivnictví a roku 2004 získala též doktorát, při němž obhájila práci s názvem \"Prosopografický výzkum svěcenců pražské arcidiecéze z let 1395–1416\".\n\nV současné době působí v Historickém ústavu Akademie věd ČR, kde pracuje jako vedoucí a vědecká pracovnice Oddělení dějin středověku a rovněž zástupkyně ředitele, a v Centru medievistických studií. Od roku 2002 externě spolupracuje s Ústavem českých dějin FF UK a od r. 2010 vyučuje na Katedře církevních dějin a literární historie na Katolické teologické fakultě UK.\n\nBadatelsky se specializuje na středověkou historii, zejména pak na témata z církevních dějin, řádového školství, soužití Židů se středověkou společností v českých zemích a další. Je autorkou řady odborných prací (viz např. Externí odkazy).\n\n"}
{"id": "1524037", "url": "https://cs.wikipedia.org/wiki?curid=1524037", "title": "Oops", "text": "Oops\n\nOops může být:\n\n"}
{"id": "1524038", "url": "https://cs.wikipedia.org/wiki?curid=1524038", "title": "Dana Ulery", "text": "Dana Ulery\n\nDana Ulery (* 2. ledna 1938) je americká informatička a průkopnice využití softwaru pro vědeckou práci. Svou kariéru započala v roce 1961 jako první inženýrka pro Jet Propulsion Laboratory, kde navrhovala a vyvíjela algoritmy pro analýzu Deep Space Network a automatizaci real-timeových sledovacích systémů pro vesmírné mise Ranger a Mariner. Během své kariéry zastávala pozice výzkumnice aplikovaných věd a manažerky v průmyslu, akademické obce a vlády. V roce 2017 z pozice vedoucí výzkumnice pro výpočetní a informační vědy United States Army Research Laboratory odešla do důchodu.\n"}
{"id": "1524039", "url": "https://cs.wikipedia.org/wiki?curid=1524039", "title": "Oops (Linux)", "text": "Oops (Linux)\n\nOops je v oblasti počítačů označení pro typ vnitřních chyb jádra Linuxu. Jedná se o druhé nejzávažnější chyby. Zatímco nejzávažnější kritické chyby typu kernel panic vyžadují a vynucují víceméně okamžitý reboot počítače, chyba typu \"oops\" je pouze vážná a nemusí bránit dalšímu běhu systému. Bývá ovšem příznakem nějaké nekonzistence vnitřních jaderných struktur (tedy ohrožení spolehlivosti systému) a reboot počítače je tedy při jejím výskytu vhodné provést co nejdříve. Proces, který chybu způsobil, je zabit automaticky, a do logu jsou zaznamenána podrobná chybové hlášení, která mohou vývojářům usnadnit ladění. Pokud se jádro pokusí využít nějaké prostředky, které jsou nekonzistencí postiženy, může následně dojít i ke kernel panic.\n\nPro shromáždění oopsů z mnoha počítačů přes internet je možné použít software codice_1, který k podzimu 2008 nasbíral během ročního provozu na web \"kerneloops.org\" přes sto tisíc oopsů.\n\n"}
{"id": "1524040", "url": "https://cs.wikipedia.org/wiki?curid=1524040", "title": "Splašil se kůň našíř", "text": "Splašil se kůň našíř\n\nSplašil se kůň našíř je album písniček pro děti, které složila Hana Navarová na texty Jana Vodňanského.\n\n\nSbory: Hana Navarová, Magdalena Reifová, Zdeněk Hříbal, David Noll\n\nŠestá teta: Monika Načeva\n\nHlasové efekty: Tomáš Hanák a Petr Vacek\n\n\nNahráno ve studiu FREE&BALL během října a listopadu 1992\n\nZvuková režie a mixáž: Jan Volný a Ivo Ballon\n\nMastering: studio SVENGALI\n\nProdukce: David Noll\n\n"}
{"id": "1524043", "url": "https://cs.wikipedia.org/wiki?curid=1524043", "title": "Axel Springer", "text": "Axel Springer\n\nAxel Cäsar Springer (2. května 1912 Altona – 22. září 1985 Berlín) byl německý novinář a zakladatel a majitel nakladatelství Axel Springer SE. \n\nSpringerova kariéra začala, když působil jako učeň editor v nakladatelství Hammerich & Lesser-Verlag, patřícím jeho otci. Poté absolvoval praxi ve zpravodajské agentuře Wolffs Telegraphisches Bureau a pracoval jako místní reportér pro noviny \"Bergedorfer Zeitung\". \n\nOd roku 1934 pracoval jako novinář pro \"Altonaer Nachrichten\" až do nuceného uzavření těchto novin v roce 1941. Od roku 1941 do roku 1945 publikoval literární díla v Hammerich & Lesser Verlag. \n\nSpringer založil své vlastní vydavatelství \"Axel Springer GmbH\" v Hamburku v roce 1946. Vydával noviny \"Hamburger Abendblatt\", kterým předcházely některé časopisy, včetně populárního rozhlasového a televizního programového časopisu \"Hörzu\". V roce 1952 Springer zahájil vydávání tabloidu \"Bild\", který se stal deníkem s významným vlivem na veřejné mínění v Německu. \n\nPokračoval ve vydávání a skupování novin a časopisů charakteristických zábavními a konzervativními obsahy, z nichž nejznámější je pravděpodobně \"Die Welt\". Společnost Axel Springer AG se stala jednou z největších evropských časopisových, novinových a online společností s více než 230 novinami a časopisy a s více než osmdesáti weby. \n"}
{"id": "1524044", "url": "https://cs.wikipedia.org/wiki?curid=1524044", "title": "Wolffs Telegraphisches Bureau", "text": "Wolffs Telegraphisches Bureau\n\nWolffs Telegraphisches Bureau čili W.T.B. (1849–1934) byla jednou z prvních tiskových agentur v Evropě a jednou ze tří hlavních evropských monopolních poskytovatelů telegrafie až do druhé světové války.\n\nByla založena v Berlíně Bernhardem Wolffem (1811–1879), redaktorem \"Vossische Zeitung\" a zakladatelem \"National-Zeitung\" (1848–1938). Roku 1849 uveřejnil Wolff ve svých novinách tabulky kurzů na londýnské a na frankfurtské burze. Tato novinka měla velký úspěch, telegrafování však bylo příliš nákladné. Proto se Wolff spojil s dalšími berlínskými vydavateli a obchodníky a roku 1865 uzavřel kartelovou dohodu, při níž si s britskou agenturou Reuters a francouzskou agenturou Havas rozdělili evropské trhy. Kolem roku 1900 byla Wolffova agentura veliký podnik, který zaměstnával jen v Německu asi 300 osob a měl po celém světě zpravodaje i zákazníky. Telefonní a telegrafní poplatky činily odhadem asi 900 tisíc marek, obrat asi 3,5 milionu marek ročně. V roce 1934 nacisté z popudu Josefa Goringa agenturu znárodnili a proměnili ve státní Německou zpravodajskou kancelář.\n"}
{"id": "1524049", "url": "https://cs.wikipedia.org/wiki?curid=1524049", "title": "Gorazdova (Praha)", "text": "Gorazdova (Praha)\n\nGorazdova ulice na Novém Městě v Praze spojuje Jiráskovo náměstí a Palackého náměstí. Je pojmenována na počest biskupa pravoslavné církve Gorazda, vlastním jménem Matěje Pavlíka.\nVznikla ve vrcholném středověku, kdy se stala hlavní osovou komunikací pod Emauzskou (Břežskou) skálou. Po vytyčení Nového Města pražského roku 1348 při ní vyrostla osada plavců dřeva a rybářů Podskalí a postupně byla zastavěna druhou frontou domků souběžných s nábřežím pravého břehu Vltavy, prokládaná zahrádkami a sklady dříví. Od 18. století do roku 1947 nesla název \"Podskalská\" a její jižní část sahala až k Podskalské radnici. Po terénních úpravách pro Zítkovy sady z roku 1896 a pro stavbu budov ministerstva stavebnictví a ministerstva práce ve 30. letech 20. století byla parkem rozdělena na dvě části, horní a dolní. Horní Podskalská ulice dostala současný název roku 1947, dolní se nazývá Podskalská ulice dosud. Zhruba v polovině Gorazdovu ulici rozděluje a v pravém úhlu kříží Trojanova ulice.\nLokalita prošla třemi zásadními etapami změn: kolem roku 1900 byly při asanaci starého Podskalí zbořeny všechny zdejší domky, z některých zůstaly sklepy. Následně byla ulice v letech 1896-1914 zastavěna řadovými nájemnými domy o 5 až 6 poschodích, mnohé financovali bohatí židovští měšťané, kteří se sem přestěhovali ze zbořeného Židovského Města. V únoru 1945 byla ulice postižena bombardováním Emauzského kláštera, při kterém byly zcela zbořeny dva ze čtyř nárožních domů ulice, a většina ostatních staticky narušena natolik, že jejich opravy trvaly až do počátku 60. let. Největší ztrátu památkově cenného domu v Gorazdově 4 (druhý vedle nároží do Jiráskova náměstí) ulice utrpěla roku 1979 v souvislosti s výstavbou stanice metra B Karlovo náměstí - výstupu do Jiráskova náměstí. Tehdy byl zbytečně zbořen vzorový secesní dům architekta Františka Buriánka s bohatou štukovou výzdobou fasády a interiérů a následně jeho stavební parcela s nárožním zbořeništěm využita pro novostavbu Dopravního dispečinku. Na ohradě zbořeniště byla pamětní deska obětem bombardování z roku 1945, která po roce 1979 zmizela.\n\n\n"}
