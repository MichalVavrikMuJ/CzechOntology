{"id": "1469919", "url": "https://cs.wikipedia.org/wiki?curid=1469919", "title": "Kustovnice cizí", "text": "Kustovnice cizí\n\nKustovnice cizí (\"Lycium barbarum\") je opadavý, bohatě větvený, růžově kvetoucí keř s červenými plody, které jsou společně s plody velmi podobné kustovnice čínské nazývané godži a jsou v tradiční asijské medicíně považované za léčivé. Je druh z širokého rodu kustovnice, nyní tvořeného asi 70  druhy, z nichž asi jen čtyři rostou v Evropě. V české přírodě je považována za invazní neofyt. Občas bývá ve starší literatuře uváděna jako jedovatá, což je dáno tím, že patří do jeduplné čeledě lilkovitých obsahující mnohé toxické látky (withanolidy, pyrrolové deriváty i tropanové alkaloidy). Přestože se v okrasných zahradách na území dnešní České republiky pěstuje již od roku 1785 a následně jako zplanělá dřevina se vyskytuje ve volné přírodě od roku 1870, není mezi širší veřejností příliš známou.\n\nVědecké rodové jméno \"Lycium\" odvodil Carl Linné z řeckého pojmu \"lykion\", což označuje trnitý keř a české rodové jméno \"kustovnice\" vytvořil Jan Svatopluk Presl z ruského slova \"kust\" pro keř či křoví.\n\nProtože se jedná o dlouho pěstovanou kulturní rostlinu, je její původní areál nejistý a nelze jej přesně ohraničit. Podle jedněch posledních výzkumů pochází ze západních oblastí Číny. Podle druhých je mimo této části Číny původní i v oblasti severovýchodní Indie a dále na přiléhajících územích Nepálu, Íránu, Iráku, Libanonu, Sýrie, severního Kavkazu (Arménie, Ázerbájdžánu a Gruzie), stejně jako v evropské i asijské části Turecka, na severu Saúdské Arábie a v severní africké i asijské části Egypta.\n\nZavlečena byla do řady zemí s mírným až subtropickým klimatem. V současnosti roste v převážném území Evropy, ve Střední a východní Asii, na jihu Austrálie i v Americe ve Spojených státech, Kanadě a na jihu kontinentu v Argentině.\n\nRostlina nevyžaduje kvalitní humózní půdu, dobře roste na suchých, zásaditých, hlinitopísčitých či písčitých, stejně jako kamenitých půdách. Ve volné přírodě se vyskytuje na suchých svazích, náspech okolo železničních tratí a silnic, na rumištích, u zpustlých zdí a plotů, stejně jako v městském prostředí kde snáší zasolenou půdu i znečištěné ovzduší. Poměrně rychle se samovolně šíří, hojná je v termofytiku a přiléhajícím mezofytiku, v oreofytiku se nevyskytuje. Stává se součásti mezofilních a xerofilních křovin i ruderálních a pasekových společenstev. V současnosti má její výskyt v české přírodě částečně invazní charakter.\n\nKustovnice cizí je fanerofyt snadno přežívající středoevropské zimy, je však náročná na světlo a ve stínu málo kvete. V evropských podmínkách rozkvétá na výživné půdě již jako mladá rostlina s několika pruty, ale plodí v pozdějším věku, až keř zmohutní. V Česku nakvétá drobnými načervenalými květy s ohledem na umístění stanoviště od konce května do počátku září.\n\nOpadavý, bohatě větvený keř vyrůstající obvykle do výšky 1 až 2 m s prutovitými, obloukovitě svěšenými větvemi, který vyrůstá z do široka rozprostřeného kořenového systému. Nevýrazně pětihranné větve, jež jsou za mládí světle šedé a s věkem tmavnou, jsou porostlé asi 5 mm dlouhými brachyblasty přeměněnými ve špičaté kolce. Větve mají střídavé jednoduché listy s asi 5 mm dlouhými řapíky. Listové čepele jsou dlouze eliptické až kopinaté, 45 až 65 mm dlouhé a 10 až 20 mm široké, šedozelené, po obvodě celistvé a hladké.\n\nKvěty na stopkách vyrůstají z úžlabí listenů ve svazečcích po dvou až třech, jsou oboupohlavné a nevonné. Zvonkovitý, dvoulaločný kalich je zelený, vytrvalý, asi 5 mm dlouhý, lysý a je rozdělen do tupě špičatých cípů. Nálevkovitá koruna s dlouhou úzkou trubkou je okolo 15 mm dlouhá a má pět do široka rozložených lysých cípů mívajících barvu růžovou, načervenalou nebo vzácně bílou. V koruně je pět vyčnívajících tyčinek, jež mají nitky do poloviny srostlé s korunní trubkou a jsou zakončené vejčitými prašníky otvírajícími se v podélné drážce. Svrchní, dvoupouzdrý, elipsoidní semeník nese dlouhou čnělku s hlavičkovitou bliznou přečnívající prašníky. Květy jsou opylovány blanokřídlým hmyzem a obsahují hojně pylu i nektaru. Při odkvétání se koruny květů přebarvují na světle žluté.\n\nPlod je podlouhle vejčitá, dvoupouzdrá, 10 až 15 mm dlouhá bobule s lepkavou dužinou. Zralá bobule je barvy červené, šarlatově červené nebo oranžově červené, na vrcholu má přirostlý dvoucípý vytrvalý kalich a obsahuje větší počet (4 až 20) drobných semen o velikosti 2 mm. Ploidie druhu je 2n = 24.\n\nVelmi často bývá zde popisována kustovnice cizí zaměňována za kustovnici čínskou. Hlavní rozlišující morfologické znaky jsou tyto:\n\nKustovnice čínská:\n\nKustovnice cizí:\n\nVe volné přírodě se kustovnice cizí rozmnožuje samovolně semeny z plodů nebo rozrůstáním původních keřů, v zahradnictví též řízkováním. Ve středoevropských podmínkách se polovyzrálé řízky píchají do pařeniště, kde do příchodu zimy zakoření a s příchodem jara se sází na trvalé stanoviště. Při rozmnožování semeny se tato vysévají brzy z jara na chráněné místo, brzy vzklíčí a semenáče se následný rok sázejí na zvolená místa. V asijských zemích se obvykle pěstuje na plantážích, kde se mladé rostlinky vysazují do sponu 2,5 × 1,2 m a pro docílení rychlého růstu a velké násady plodů se za sucha zavlažují a pravidelně hnojí. Rostliny dobře snášejí výchovný řez, mladé keře se řežou od země na jeden 60 cm vysoký kmínek který na vrcholu zakládá korunu, později se terminální výhon po etapách prodlužuje až do výšky 1,5 až 2 m, šíře koruny by měla být obdobná. Nejvíce plodů vyrůstá na mladých větvích s dostatkem světla, proto se vzniklé korunky pravidelně prořezávají. Plody se sklízí za sucha a ručně, po otlačení černají a ztrácejí na kvalitě, určené k rychlému zpracování se setřásají i se stopkami do plachet.\n\nV Evropě byla vysazovaná jako okrasná rostlina v parcích nebo na živé ploty, ve kterých v krátké době vytvořila neproniknutelnou hráz. Pro své široce rozložené kořeny byla také využívána na zpevnění a ozelenění svažitých terénů okolo silnic a železnic.\n\nV místech svého původu jsou po mnoha století její plody využívané jako zeleninová součást tamní kuchyně i jako přírodní, pověstmi opředený lék asijské lidové medicíny. Tamní věhlas se roznesl i do Evropy, kde se plody staly módním potravinovým doplňkem. Množství a účinnost látek v nich obsažených podrobně popisuje článek Godži.\n\nKustovnice cizí má v teplejších oblastech Čech a Moravy výskyt téměř invazního charakteru. Keře se velmi rychle rozrůstají a svými převislými větvemi rychle zaujmou velký prostor, jejich vrozenou nectností je schopnost vytlačit z okolí jakoukoliv jinou vegetací. V hodnotných biotopech suchých křovin se doporučuje její porosty likvidovat, jako vhodný postup se osvědčuje po tři roky je vysekávat a zatírat rány herbicidem bránícím opětovné regeneraci. Na místech, kde nemůže sloužit jako zdroj invazního šíření, lze její výskyt tolerovat.\n\n"}
{"id": "1469923", "url": "https://cs.wikipedia.org/wiki?curid=1469923", "title": "Lesbické sexuální praktiky", "text": "Lesbické sexuální praktiky\n\nLesbické sexuální praktiky jsou sexuální aktivity žen s jinými ženami, bez ohledu na jejich sexuální orientaci. Žena, která má sex s jinou ženou, se může identifikovat jako lesba, pokud je sexuálně přitahována výhradně ženami, nebo za bisexuální, pokud není sexuálně přitahovaná jen ženami, nebo může úplně opouštět sexuální identitu. Termín může být také uplatněn na heterosexuální nebo asexuální ženu, která si není jistá vlastní sexualitou nebo ji objevuje.\n\nRomantické nebo sexuální mezilidské vztahy jsou často předmětem sexuální touhy a vzrušení, které pak vedou k sexuální aktivitě pro sexuální uvolnění. Tělesné vyjadřování důvěrnosti mezi ženami závisí na souvislostech vztahu a společenských, kulturních a jiných vlivech.\n\nObvykle se ženy věnují projevům náklonnosti jako líbání na tváři nebo objímání. Polibek na rtech, prodloužený polibek nebo objetí nebo jiné formy dotyku mohou nebo nemusí být považovány za sexuální. Sexuální vychovatelka a feministka Shere Hite řekla, že jedna z účastnic jejího výzkumu napsala: „Sex se ženou zahrnuje dotýkání, líbání, usmívání, tváření se vážně, objímání, povídání, prstění, hlazení, pohledy, cunnilingus, svlékání, později vzpomínání, dělání zvuků, někdy jemné kousání, někdy plakání, dýchání a vzdychání dohromady.“<ref name=\"Hite/lesbianism\"></ref>\n\nSvlékání před partnerkou, svlékání partnerky nebo akty fyzické intimity, jako je dotýkání partnerčiny erotogenní zóny rukama, jazykem nebo jinou částí úst, může být považováno za ukazatel touhy partnera po sexuální aktivitě, sexuálním dráždění nebo sexuálním vzrušení, které mohou v obou partnerkách vyvolat erotické pocity. Umožnění fyzické intimity, zejména stimulace prsou a bradavek partnerky, je známkou vzájemného zájmu o sexuální aktivitu.\n\nŽenská ústa, rty a jazyk mohou být citlivé erotogenní zóny; jsou běžně užívány partnerkami během předehry a během sexuální aktivity, ať už pro líbání, sání, lízání nebo specificky pro orální sex. Stimulace prsou partnerky včetně orální nebo ruční stimulace bradavek je formou předehry a je běžnou stránkou sexuální aktivity. Stimulace bradavek ženy podporuje produkci a uvolňování oxytocinu a prolaktinu. Během stimulace bradavek je uvolňováno velké množství oxytocinu, který by normálně připravil prsa ke kojení. Vedle vyvolání mateřských pocitů u ženy také snižuje její úzkost a zvyšuje pocit sblížení a důvěru.\n\nOrgasmus zahrnuje bezděčné činy včetně svalových křečí ve více oblastech těla, celkové euforické pocity a často také pohyby těla a vokalizaci. Okamžiky následující po orgasmu, známé jako období útlumu, je často uvolňujícím zážitkem, který se připisuje uvolnění neurohormonů oxytocinu a prolaktinu. Pro možnost, že jsou ženy schopny dosáhnout dalšího orgasmu brzy po svém prvním orgasmu, výzkumy často naznačují, že ženy nezažívají období útlumu, jiné zdroje definují \"období útlumu\" jako fázi, ve které další sexuální stimulace nevyvolává vzrušení, a proto tuto dobu nacházejí i u žen.\n\nOrální stimulace klitorisu nebo jiných částí vulvy nebo pochvy je běžně praktikována mezi ženami a stejně jako orální stimulace bradavek může zahrnovat použití zubů vedle užití rtů nebo jazyka. Orální sex, který zahrnuje dráždění ženského klitorisu nebo jiných částí vulvy nebo pochvy, se nazývá cunnilingus (lízání). Ústní stimulace konečníku, nazývaná anilingus, je praktikována méně často.\n\nPrstění (ruční stimulace) zahrnuje použití prstů k masáži ženského klitorisu nebo jiných částí vulvy, pochvy nebo konečníku. Orální nebo ruční stimulace vulvy, zejména klitorisu, je nejčastějším způsobem, jak může žena dosáhnout orgasmu. Prstění může být autoerotické, jednostranné, vzájemné, pronikající nebo nepronikající. Masáž uvnitř pochvy může stimulovat velmi citlivou oblast, někdy označovanou jako \"oblast bodu G\". U některých žen dráždění oblasti bodu G vyvolává silnější orgasmus než přímá stimulaci poštěváčku. Pro hlubší vaginální, anální nebo orální penetraci je možné použít dildo, připínací dildo nebo jiné erotické pomůcky.\n\nTribadismus je běžná nepenetrativní sexuální praktika mezi ženami. Je často známý pro svou „nůžkovou“ pozici, též je označován jako \"frotáž\" nebo v populárním slangu jako \"suché tření\". Žena si při této praktice tře svoji vulvu o partnerčinu vulvu, stehna, břicho, hýždě, paži nebo jinou část těla. Při této praktice lze použít řadu sexuálních pozic včetně misionářské, na koníčka, psí, nůžková nebo jiné pozice. Tribadismus může být doprovázen prstěním nebo penetrací dildem.\n\nPříležitostně, pro zpestření nebo na pravidelnějším či rutinním základu, může žena během sexuální aktivity zaujmout pasivní roli a nechat na své partnerce, aby jí poskytla sexuální uspokojení, což může být také aspekt dominance a podřízení. Například osoba ve psí poloze může být pasivní a otevřená různému sexuálnímu jednání, obecně na základě volby aktivního partnera, jako je například prstění zezadu, masáž nebo dráždění erotogenních zón včetně genitálií, bradavek, nebo hýždí, a přijímání hravého výprasku na hýždě. Aktivní partner také může do pochvy nebo konečníku zavést erotickou pomůcku, jako je umělý penis nebo vibrátor.\n\nAby se zajistila pasivita a zvýšil se pocit nebo skutečné ženské podřízení, může se partnerka podvolit erotickému svazování a poutání nebo se zapojit do jiných aktivit BDSM. Během svázání je ovládaná partnerka obvykle přístupná různým sexuálním praktikám a nemůže příliš zasahovat do následující sexuální aktivity. Její sexuální uspokojení je závislé na počínání ovládající partnerky, která si může vybrat druh a také rychlost sexuální aktivity, případně může zapojit erotické pomůcky. Například může vyžadovat, aby podřízená partnerka během sexuálních hrátek sála dudlík pro dospělé. Úlohou aktivní partnerky je zacházet s ovládanou partnerkou jako se sexuálním objektem určeným pro její vlastní sexuální uspokojení. Aktivní partnerka však může založit své sexuální uspokojení na poskytnutí sexuálního uspokojení své pasivní partnerce a jejího dovedení k vyvrcholení.\n\nV roce 1953 zveřejnil Alfred Kinsey zprávu \"Sexuální chování ženy\", ve které zdokumentoval, že během posledních pěti let sexuální aktivity mělo 78 % žen orgasmus u 60 % až 100 % pohlavních styků s jinými ženami, zatímco u heterosexuálního styku to bylo 55 %. Kinsey vysvětloval tento rozdíl partnerkami, které vědí více o ženské sexualitě a o zvýšení sexuálního uspokojení žen více než mužští partneři. Podobně studie několika vědců, včetně studie Masterse a Johnsonové, dospěly k závěru, že sexuální chování lesbiček má častěji kvality spojené se sexuální spokojeností než jejich heterosexuální protějšky, nebo že partnerky kladou důraz více na emoční stránky milování. Studie Masterse a Johnsonové z roku 1979 o lesbických sexuálních praktikách dospěla k závěru, že lesbické pohlavní styky zahrnují více sexuálního kontaktu zaměřeného na celé tělo, než kontaktu soustředěného na pohlavní orgány, menší zaujetí nebo úzkost o dosažení orgasmu, více sexuální asertivity a sdělení o sexuálních potřebách, déletrvající sexuální setkání a větší spokojenost s celkovou kvalitou sexuálního života.\n\nStudie Peppera Schwartze a Philipa Blumsteina z roku 1983 a Diany Holmbergové a Karen L. Blairové z roku 2009 jsou v rozporu s výzkumem, který ukazuje, že ženy ve vztahu s ženou jsou více sexuálně spokojené než jejich heterosexuální protějšky. Schwartz vyvodil, že lesbické páry v oddaných vztazích mají méně sexu než jakýkoli jiný typ párů, a že obecně se vzrůstající délkou svého vztahu zažívají méně sexuální intimity, ačkoli tato studie byla předmětem debaty (viz lesbická postelová smrt). Holmbergova a Blairova studie publikovaná v Journal of Sex Research na druhé straně zjistila, že ženy ve stejnopohlavním vztahu se těšily stejné sexuální touze, sexuální komunikaci, sexuálnímu uspokojení a spokojenosti s orgasmem jako jejich heterosexuální protějšky. Další výzkum od Blaira a Pukalla z roku 2014 přinesl podobná zjištění, např. že ženy ve stejnopohlavním vztahu udávaly podobné úrovně celkové sexuální spokojenosti a nižší úrovně sexuální frekvence. Nicméně tato nedávná studie také uvedla, že ženy ve stejnopohlavním vztahu strávily při jednotlivých sexuálních setkáních výrazně delší čas, často se věnovaly sexu více než dvě hodiny. Tudíž, co lesbičky mohou ztrácet v četnosti, to mohou nahradit delším trváním.\n\nPokud jde o snadnost nebo obtížnost dosažení orgasmu, Hiteův výzkum (ačkoliv podléhají metodologickým omezením) ukázal, že většina žen potřebuje pro dosažení orgasmu klitorální (vnější) stimulaci, přičemž klitorální orgasmus může být „s ohledem na správnou stimulaci snadný a silný“. Potřeba klitorálního dráždění spolu se znalostí vlastního těla je důvodem, proč většina žen dosáhne orgasmu snadněji masturbací. Studie vědců jako Peplau, Fingerhut a Beals z roku 2004 a Diamonda z roku 2006 zopakovaly Kinseyho výsledky, když ukázaly, že lesbičky mají častější a snadněji dosažené orgasmy při sexuálních interakcích než heterosexuální ženy.\n\nRovněž bylo zkoumáno upřednostnění konkrétních sexuálních praktik mezi ženami ve stejnopohlavních vztazích. Masters a Johnsonová dospěli k závěru, že poševní penetrace s dildy je vzácná a lesbičky mají tendenci věnovat se celkové genitální stimulaci než přímému dráždění klitorisu, což je časté také u heterosexuálních vztahů. Pokud jde o orální sex, obecné přesvědčení, že všechny ženy, které mají sex se ženami, se účastní cunnilingusu, kontrastuje s výsledky výzkumu na toto téma. Některé lesbické nebo bisexuální ženy nemají rády orální sex, protože se jim nelíbila předešlá zkušenost nebo kvůli psychologickým nebo společenským faktorům, například shledávají orální sex za nečistý. Jiné lesbické nebo bisexuální ženy věří, že je nezbytností nebo do značné míry určuje lesbickou sexuální aktivitu. Lesbické páry s větší pravděpodobností považují odpor ženy k lízání za problém než heterosexuální páry a je pro ně běžné vyhledat terapii, aby překonaly zábrany, které se ho týkají.\n\nVztah lesbiček k análnímu sexu je různý – některé jej mohou mít rády, jiné anální sex nemusí. V roce 1987 v Coloradu proběhla ne-vědecká studie (Munson) s více než 100 členkami lesbické společenské organizace. Na otázku, jaké techniky použily při svých 10 posledních sexuálních setkáních, 100 % uvedlo líbání, sání prsou a ruční stimulaci klitorisu; více než 90 % dotazovaných uvedlo francouzské líbání, orální sex a prsty strčené do pochvy; tribadismus uvedlo 80 % dotázaných. U lesbiček třicátnic byla dvakrát vyšší pravděpodobnost zapojení do anální stimulace (ať již prstem či dildem) než u ostatních věkových skupin. Studie z roku 2014 o partnerských lesbických ženách v Kanadě a USA zjistila, že 7 % se zapojuje do anální stimulace nebo pronikání nejméně jednou týdně; asi 10 % tak činí měsíčně a 70 % vůbec ne.\n\nV roce 2003 publikovala Julia V. Bailey a její výzkumný tým údaje založené na vzorku ze Spojeného království tvořeného 803 lesbickými a bisexuálními ženami navštěvující dvě londýnské lesbické sexuální zdravotní kliniky a 415 ženami, které mívají sex se ženami ze vzorků komunity. Studie přinesla přehled nejběžněji uváděných sexuálních praktik mezi ženami – „orální sex, prstní poševní penetrace, vzájemná masturbace a tribadismus (frotáž), každá z nich se vyskytovala u 85 % [žen, které mají sex se ženami]“. Stejně jako ve starších studiích údaje také ukázaly, že poševní penetrace s dildy nebo jinými erotickými pomůckami je mezi ženami, které mají sex se ženami, vzácná. V roce 2012 on-line průzkum 3116 žen, které mají sex se ženami, publikovaný v The BMJ, zjistil, že většina žen uvádí genitální tření (99,8 %), poševní prstění (99,2 %), genitální nůžkování (90,8 %), cunnilingus (98,8 %) a použití vibrátoru (74,1 %).\n\nJako většina sexuálních aktivit i ty lesbické mohou nést riziko sexuálně přenosných infekcí (SPN/SPI): jako například genitální opary nebo jiných patogenních infekcí. Nepenetrační povaha lesbických sexuálních praktik obecně snižuje riziko výměny tělních tekutin a proto je výskyt přenosu pohlavně přenosných nemocí také relativně nízký, zvláště ve srovnání s penetračními sexuálními aktivitami v páru muž-žena nebo muž-muž. Používání stejných erotických pomůcek více než jednou osobou zvyšuje riziko přenosu těchto infekcí. Přestože je riziko přenosu HIV při sexuální aktivitě lesbiček podstatně nižší než při sexuální aktivitě muž-žena či muž-muž, je stále přítomné. HIV se může šířit prostřednictvím tělesných tekutin jako je krev (včetně menstruační krve), poševní sektet a mateřské mléko, nebo orálním sexem v případě, kdy osoba má v ústech drobná poranění nebo vředy, popř. nedbá na dostatečnou ústní hygienu.\n\nAmerický národní institut Centers for Disease Control and Prevention (CDC) neuznával přenos ze ženy na ženu jako možný způsob šíření infekce HIV až do roku 1995. CDC udávalo, že existuje jen málo dat o riziku šíření pohlavně přenosných infekcí mezi ženami. CDC však konstatovalo, že patogeny, jako je trichomoniáza rezistentní na metronidazol, genotypově shodný HIV, lidský papilomavirus (HPV, který byl spojen s téměř všemi případy rakoviny děložního čípku) a syfilis, se mezi ženami mohou šířit pohlavním stykem. Ačkoliv četnosti těchto nemocí nejsou známé, jedna studie ukázala, že 30 % lesbiček a bisexuálek prodělalo některou z pohlavně přenosných infekcí. To neznamená, že sexuálně aktivní lesbičky jsou vystaveny vyšším zdravotním rizikům než běžná populace. Health Canada poznamenalo, že „rozšíření všech typů HPV (rakovinných i rakovinu nezpůsobujících) v různých skupinách kanadských žen se pohybuje od 20 % do 33 %“ a americká univerzitní studie zjistila, že 60 % sexuálně aktivních žen bylo v průběhu tříletého období v určitém okamžiku nakaženo HPV.\n\nČasopis \"American Family Physician\" (Americký rodinný lékař) doporučuje, aby lesbičky a bisexuální ženy „při použití erotických pomůcek, které penetrují pochvu či konečník více než jedné osobu, nasazovaly nový kondom pro každou osobu“ a aby také „zvážily použití různých erotických pomůcek pro každou osobu.“ Při orálním sexu také doporučuje užití ochranné bariéry (např. latexovou blánu, dentální přehradu neboli kofferdam, rozstřižený kondom nebo plastový obal). Pro vyloučení nechráněného kontaktu s menstruační krví či viditelnými genitálními lézemi sexuální partnerky při veškerém ručním sexu doporučuje používat latexové nebo vinylové rukavice v kombinaci s lubrikantem. Nejsou však známé „žádné dobré důkazy“ o tom, že kofferdam snižuje riziko přenosu SPI mezi ženami, které mají sexem se ženami; studie ukazují, že používání kofferdamu jako ochranné bariéry je prováděno jen zřídka, což může být mezi ženami provádějící lesbické praktiky způsobeno „omezenými znalostmi o možnostech přenosu STI či (pocitem) o menší zranitelnosti STI (jako třeba HIV).“\n\n"}
{"id": "1469927", "url": "https://cs.wikipedia.org/wiki?curid=1469927", "title": "Peja červenolesklý", "text": "Peja červenolesklý\n\nPeja červenolesklý (\"Prosopeia tabuensis\"), též papoušek červenolesklý, je jedním ze tří druhů papoušků (spolu s papouškem kadavským a papouškem škraboškovým) z rodu \"Prosopeia\".\n\nJe endemickým druhem na tichomořských ostrovech Vanua Levu, Taveuni, Koro, Qamea a Kioa na Fidži, byl však vysazen i na některé ostrovy v jižní Tonze. Žije v tropických lesích, na kokosových plantážích, v mangrovech, křovinách, ale i na farmách a vesnických zahradách. Obvykle žijí sami, v párech nebo ve skupinách až o čtyřiceti papoušcích.\n\nJe vysoký přibližně 45 cm a váží přibližně 260 g. Je to převážně červený papoušek. Červená je hlava, hruď a celé břicho, záda má zelená a má modrou skvrnu za krkem. Křídla jsou zelená s modrými letkami, ocas je modrý. Oči jsou oranžové až žluté. Zobák má poměrně velký a černý.\n\nPeja vydává směsici různých zvuků podobných \"nea-nea\" nebo \"arr\", ale i různého houkání a vřeštění, které mnohokrát za sebou opakuje. Většinou vydává zvuky v noci nebo během návratu do hnízda.\n\nPeja se především živí různým ovocem a semeny, do jeho jídelníčku často patří mango, kvajáva, banán nebo muďoul. Jako zpestření stravy nepohrdne peja ani různým hmyzem, larvami, kukuřicí a jiným obilím. Kvůli pojídání obilí může způsobit značné škody na obilných a kukuřičných polích. \n\nPejové se seznamují a rozmnožují většinou od května do října. Hnízdo si staví především ve shnilém dřevě v pozůstatcích odumřelých stromů a palem a nakladou do něj 2-3 vajec. Mláďata rostou od vylíhnutí 25-34 dní, hnízdo opouštějí po 7 až 9 týdnech. Rodiče je krmí většinou třikrát do dne, předkládaná strava závisí na věku mláďat.\n\nV zajetí se peja červenolesklý vyskytuje velice vzácně. Poprvé se dostal do Evropy v roce 1873 do londýnské zoologické zahrady. V roce 1973 byl poprvé úspěšně odchován i v USA v zoologické zahradě v San Diegu, mládě však po měsíci uhynulo. Téhož roku první úspěšný odchov v Evropě dokázal pravděpodobně chovatel Burkard ze Švýcarska. V roce 1976 se podařilo americkému chovateli Gregorymu z Texasu jedno mládě uměle dokrmit.\n\nBěhem dne pejové většinou spí, poněvadž jsou aktivní především v noci, kdy se probouzejí, začínají vydávat různé zvuky a létat. Mohou se naučit napodobovat lidskou řeč.\n"}
{"id": "1469931", "url": "https://cs.wikipedia.org/wiki?curid=1469931", "title": "Thomas William Glasgow", "text": "Thomas William Glasgow\n\nThomas William Glasgow (6. června 1876 – 4. července 1955) byl australský politik a důstojník australské armády. Během první světové války se stal nejprve velitelem brigády a později celé divize. Po válce byl zvolen do Australského senátu za stát Queensland, jako člen politické strany \"Nationalist Party\", jejímž členem byl od roku 1919 do roku 1931. V roce 1939 se pak stal prvním velvyslancem Austrálie v Kanadě.\n\nNarodil se 6. června 1876 v Tiaro nedaleko Maryboroughu v Queenslandu jako čtvrté dítě farmáře Samuela Glasgowa a jeho ženy Mary, rozené Anderson. Navštěvoval One Mile State School v Gympii a základní školu Maryborough Grammar School. Po škole se stal úředníkem v jedné těžební společnosti. Později byl úředníkem Queensland National Bank v Gympii.\n\nVstoupil do Wide Bay Regimentu Queenslandské jízdní pěchoty a stále ještě jako mladík s dalšími 19 muži odjel v roce 1897 do Londýna, aby zde reprezentoval Queensland při příležitosti diamantového jubilea vlády královny Viktorie. Přihlásil se jako dobrovolník pro službu v Jižní Africe a sloužil zde jako poručík 1. queenslandského kontingentu jízdní pěchoty. Zapojil se do pomoci obleženému Kimberley a okupaci Bloemfontein. 16. dubna 1901 pak byl vyznamenán Řádem za vynikající službu.\n\nPo návratu do Austrálie se stal partnerem svého mladšího bratra Alexandra a následně převzali obchod s potravinami v Gympii. 21. dubna 1904 se pak oženil s Annie Isabel, dcerou Jacoba Stumma. Kariéra prodavače ho unavovala a proto koupil dobytkářskou stanici ve středním Queenslandu.\n\nV roce 1903 zformoval 13. lehký horský regiment v Gympii. V roce 1906 byl povýšen na kapitána a 6. května 1912 do hodnosti majora. Když roku 1914 vypukla válka, byl 19. srpna 1914 přeřazen k Australian Imperial Force s hodností majora k 2. lehkému jízdnímu pluku. 24. září 1914 se vylodil se svou jednotkou v Egyptě, kde proběhl výcvik pluku před jeho zapojením do bojů.\n\nU Anzac Cove se vylodil 12. května 1915. Během reorganizace obrany údolí Monash plukovníkem Harrym Chauvelem z 1. lehké jízdní brigády byl přiřazen k 3. lehkému jízdnímu pluku na Pope's Hill pod velení plukovníka F. Rowella. Myšlenka byla taková, že štáb zůstane stejný, zatímco lehké jízdní pluky (1., 2. a 3.) budou na pozicích střídat každý týden. Rowell však brzy onemocněl a 8. srpna 1915 zemřel. Následně převzal velení nad touto pozicí. Již 7. srpna 1915 vedl útok na hřeben Mrtvého muže \"(Dead Man's Ridge)\" s výhledem na oblast u Gallipoli zvanou \"Nek\". Po neúspěšném útoku na Nek si uvědomil, že jejich pozice bude pod přímým útokem turecké armády a vydal rozkaz k ústupu. Byl jediným důstojníkem jednotky, který nebyl během operace zraněn. Celkem bylo zabito 200 mužů, z toho 4 důstojníci a 56 poddůstojníků a navíc bylo zraněno 7 důstojníků a 87 poddůstojníků. Následujícího dne byl jmenován velitelem pluku s hodností podplukovníka.\n\nV březnu 1916 byl jmenován velitelem 13. pěší brigády, kterou v září 1916 vedl do bitvy o Mouquet Farm, v červnu 1917 do bitvy u Messines, v září 1917 v bojích o Polygon Wood a v dubnu 1918 v bitvě o Dernacourt, kde se brigáda podílela na zastavení německého postupu. Poté co se Němcům podařilo v dubnu 1918 obsadit Villers-Bretonneux, dostal rozkaz ke zformování pravého křídla protiútoku, který měl opětovně Villers-Bretonneux osvobodit. Glasgow ale nesouhlasil se začátkem útoku v 8:00 ráno, chtěl zaútočit za svitu měsíce ve 22:30. Nakonec bylo rozhodnuto o zahájení útoku ve 22:00. Uprostřed bitevní vřavy se 13. brigáda ocitla ze tří stran v obklíčení nepřítelem a Němci poslali Glasgowovi zprávu požadující jeho okamžitou kapitulaci. Glasgow jim odpověděl: \"Řekněte jim ať jdou do pekla!\" \"(Tell them to go to Hell!)\". A právě druhá bitva o Villers-Bretonneux, kdy se dvěma brigádám, 13. brigádě pod velením Glagowa a 15. brigádě pod velením Harolda Elliotta, podařilo Villers-Brettoneux znovu získat. Tato akce byla pak generálporučíkem Sirem Johnem Monashem označena za bod zlomu ve válce.\n\n30. června 1918 stanul v čele 1. divize, která po boku britských jednotek bojovala ve Flandrech. 8. srpna 1918 se 1. divize přidala k dalším čtyřem divizím bojujícím na frontě u Sommy, aby se zapojila do bitvy o Amiens, Lithons, Chuignes a také do bitvy o Hindenburgovu linii.\n\nVe federálních volbách v roce 1919 byl Glasgow zvolen do senátu za nacionální stranu \"(Nationalist Party)\" a stal se tak senátorem za Queensland. V červnu 1926 si ho premiér Stanley Bruce vybral do svého vládního kabinetu jako ministra domácích věcí a teritorií. V dubnu 1927 byl povýšen a stal se ministrem obrany, kterým byl až do dubna 1929, kdy vláda prohrála volby. Následně byl zvolen předsedou opozice v senátu. V roce 1931 pak prohrál volby a o své senátorské křeslo přišel.\n\nDne 24. prosince 1939 byl jmenován velvyslancem Austrálie v Kanadě. Tím se Kanada stala teprve pátou zemí, kde měla Austrálie diplomatické zastoupení. Zde vybudoval dobré vztahy s kanadským ministerským předsedou Mackenzie Kingem a jeho ministry, ale nepodařilo se mu Kanadu získat pro podporu australských plánů v Pacifiku. Uzavřel však s Kanaďany dohodu o vzájemné pomoci, na jejímž základě Kanada Austrálii poskytla dvě obchodní lodě. V dubnu 1943 a v září 1944 se zúčastnil obou konferencí v Quebecu mezi americkým prezidentem Rooseveltem, britským premiérem Churchillem a kanadským ministerským předsedou Mackenzie Kingem, kde zastupoval zájmy Austrálie.\n\nDo Austrálie se vrátil v roce 1945. Znovu se věnoval svým obchodním záležitostem. Zemřel 4. července 1955 v Brisbane. Přežila ho jeho manželka i dvě dcery. Dostalo se mu pocty státního pohřbu s následnou kremací.\n\nZa svou službu během první světové války se v červnu 1916 stal společníkem Řádu svatého Michala a svatého Jiří (CMG). V prosinci se potom stal společníkem Řádu lázně (CB), kdy byl následně v roce 1919 povýšen do hodnosti rytíře-komandéra (KCB). Obdržel také francouzský Řád čestné legie v hodnosti důstojníka, francouzský Croix de Guerre a belgický Croix de Guerre. Na jeho počest byla v Brisbane v roce 1966 vztyčena bronzová socha, která byla roku 2008 přesunuta na Post Office Square v Brisbane.\n\n"}
{"id": "1469932", "url": "https://cs.wikipedia.org/wiki?curid=1469932", "title": "Vladimír Ježek", "text": "Vladimír Ježek\n\nVladimír Ježek (18. února 1887 Praha – 11. ledna 1968 tamtéž) byl český architekt, známý především funkcionalistickými stavbami v Praze.\n\nV letech 1905-1911 vystudoval architekturu na ČVUT v Praze, kde byl žákem prof. Josefa Schulze. Od poloviny dvacátých let 20. století provozoval společný architektonický ateliér s architektem Oktávem Koutským. Navrhoval puristické a funkcionalistické stavby.\n\nOženil se s Marií Bráfovou (1897-1972), s níž měl syna Vladimíra Ježka (1926-2011), který byl rovněž architektem. Bydleli ve Střešovicích. Jsou pohřbeni na Střešovickém hřbitově.\n\n\n"}
{"id": "1469939", "url": "https://cs.wikipedia.org/wiki?curid=1469939", "title": "Jim Holton", "text": "Jim Holton\n\nJim Holton (11. dubna 1951, Lesmahagow - 4. října 1993, Baginton) byl skotský fotbalista, obránce.\n\nZačínal v akademii skotského Celtic Glasgow, dále hrál v juniorce West Bromwich Albion FC, kde ale profesionální smlouvu nezískal. První smlouvu získal v týmu Shrewsbury Town FC, dále hrál za Manchester United FC, v americké lize za Miami Toros, v Anglii za Sunderland AFC a Coventry City FC a v americké lize ze Detroit Express. Poslední smlouvu uzavřel s týmem Sheffield Wednesday FC, ale z důvodu zranění již za tento klub nenastoupil. V nejvyšší anglické soutěži nastoupil ve 153 utkáních a dal 5 gólů.\n\nZ týmu Shrewsbury byl povolán do skotské reprezentace do 23 let. Za seniorskou reprezentaci Skotska nastoupil v letech 1973–1974 v 15 utkáních a dal 2 góly, startoval i na Mistrovství světa ve fotbale 1974. Jeden ze svých gólů dal v roce 1973 reprezentaci Československa v kvalifikační skupině o mistrovství světa 1974.\n\nZemřel na následky srdečního záchvatu. Jeho pohřbu se zúčastnilo více než 1000 lidí včetně Johna Silletta, Steve Ogrizovice, Tommy Dochertyho a Joe Jordana.\n\n"}
{"id": "1469941", "url": "https://cs.wikipedia.org/wiki?curid=1469941", "title": "Kožich (rozhledna)", "text": "Kožich (rozhledna)\n\nRozhledna Kožich se nachází přibližně 60 metrů od stejnojmenné kóty 584 m n. m., 900 metrů severovýchodně od obce Řenče, část Libákovice. Telekomunikační věž mobilního operátora, jejíž součástí je tato rozhledna, byla vystavěna v roce 2007. Vyhlídková plošina ve výšce 24 metrů byla zpřístupněna veřejnosti v roce 2008.\n\nNa nedalekém vrcholu Kožich s vrcholovou skalkou byl již roku 1865 zřízen zeměměřičský bod s přibližně 4 metry vysokým dřevěným jehlanem nad ním, pro umístění měřících přístrojů. Tato stavba časem zanikla a roku 1934 byla nahrazena složitější opět dřevěnou jehlanovitou konstrukcí. Ta disponovala dvěma plošinami a černo-bíle pruhovanou špicí. I tato stavba však postupem času zanikla. Po roce 1968 využívala okolí vrcholu armáda k rozmístění odpalovacích ramp. Současná stavba telekomunikační věže byla umístěna již mimo vlastní vrchol (cca 60 metrů severovýchodně). Zeměměřičský trigonometrický bod zřízený na vrcholu roku 1934 je zde zachován i nadále. Vyhlídková plošina rozhledny byla v roce 2012 doplněna panoramatickými fotografiemi s popisy viditelných cílů.\n\nKonstrukce rozhledny je příhradová z ocelových kruhových profilů. Přístup na vyhlídkovou plošinu je umožněn po středovém ocelovém kruhovém schodišti.\n\nPřístup k rozhledně je po cestě z nedalekých Libákovic (při zvýšené opatrnosti dostupné i automobilem). Po stejné cestě vede i okružní naučná stezka Čertovo břemeno z Letin.\n\n\n\n"}
{"id": "1469947", "url": "https://cs.wikipedia.org/wiki?curid=1469947", "title": "Alfred Stirling", "text": "Alfred Stirling\n\nAlfred Thorp Stirling (8. září 1902 Melbourne, Victoria – 3. července 1981 tamtéž) byl australský diplomat. Vystudoval Univerzitu v Melbourne a University College v Oxfordu. Celý svůj život zasvětil diplomatickým službám, přičemž reprezentoval Austrálii v řadě zemí.\n\nByl nejstarším ze tří dětí australského chirurga Roberta Andrewa Stirlinga a jeho druhé ženy Isabelly Jessie Matildy Oades-Thorp, zdravotní sestry z Anglie. Vystudoval University of Melbourne, kde vynikal zejména ve francouzštině a získal stipendium W. T. Mollisona pro studium na University College v Oxfordu. Zde také v roce 1927 získal svůj druhý bakalářský titul. Po ukončení studií pracoval jako asistent Roberta Menziese v Melbourne. Z Alfreda a Roberta se v té době stali celoživotní přátelé, a když se Menzies stal generálním prokurátorem, jmenoval Stirlinga svým sekretářem. Tuto pozici Stirling zastával mezi lety 1934 a 1936.\n\nPozději nastoupil na ministerstvo zahraničních věcí, kde vedl politickou sekci po dobu jednoho roku. V roce 1937 byl jako styčný důstojník poslán do Londýna, kde zůstal i během druhé světové války. Během války byl také v roce 1941 oceněn Řádem britského impéria v hodnosti důstojníka. Po válce zastával pozici velvyslance Austrálie v kanadské v Ottawě, a to v letech 1945 až 1946. Právě zde naplno uplatnil svou znalost francouzštiny. V letech 1947 až 1948 byl po dobu 15 měsíců velvyslancem ve Washingtonu a v roce 1948 ještě velvyslancem v Jihoafrické republice.\n\nPoté co se Menzies stal v roce 1949 ministerským předsedou, poslal Stirlinga do Nizozemí, kde sloužil jako velvyslanec mezi lety 1950 a 1955. Během svého pobytu v Nizozemí pomohl zmírnit postoj nizozemské strany k jejich teritoriálním nárokům na Indonésii, a v roce 1953 mu byl také udělen Řád britského impéria v hodnosti komandéra.\n\nV dalších letech byl velvyslancem ve Francii (1955-1959), na Filipínách (1959-1962), v Itálii (1962-1967). V letech 1964-1965 kromě postu velvyslance Itálie zastával i funkci velvyslance v Řecku.\n\nZa své diplomatické služby obdržel v roce 1963 velkokříž Řádu svatého Řehoře Velikého a v roce 1964 Řád Jiřího I. V roce 1967 odešel Stirling do důchodu, odmítl udělení rytířského řádu a vrátil se do Melbourne, kde v 70. letech 20. století napsal sedm knih.\n\nBěhem svého života se nikdy neoženil a na jeho prvních diplomatických misích ho doprovázela jeho matka a sestra Dorothy. Stirling zemřel 3. července 1981 v Melbourne a byl pohřben na hřbitově Melbourne General Cemetery.\n\n"}
{"id": "1469950", "url": "https://cs.wikipedia.org/wiki?curid=1469950", "title": "Divize 1939/40", "text": "Divize 1939/40\n\nV soubojích 11. ročníku druhé nejvyšší fotbalové soutěže – Divize 1939/40 – se utkalo 45 mužstev ve čtyřech skupinách každý s každým dvoukolově na podzim 1939 a na jaře 1940. Středočeská divize měla 14 účastníků, Moravskoslezská divize byla dvanáctičlenná, Divize českého venkova – skupina Východ měla 10 účastníků a ve skupině Západ startovalo 9 mužstev.\n\nVítězové jednotlivých divizí – AFK Bohemians, AFK Pardubice a SK Rolný Prostějov – se utkali společně s SK Libeň v kvalifikačním turnaji o postup do Národní ligy. Do nejvyšší soutěže se probojovala mužstva SK Libeň a AFK Bohemians.\n\nPoznámky:\n\nPoznámky:\n\nPoznámky:\n\nAFK Pardubice – SK České Budějovice 2:2, 0:0 a 2:1\n\nNejlepším střelcem se stal Jaroslav Weintritt z SK Přerov, který vstřelil 33 branky.\n\nPoznámky:\n\n"}
{"id": "1469955", "url": "https://cs.wikipedia.org/wiki?curid=1469955", "title": "Tabriz Khalilbeyli", "text": "Tabriz Khalilbeyli\n\nTabriz Khalilbeyli ( Xəlilbəyli Təbriz Xəlil Rza oğlu) (12. února 1964, Baku, Ázerbájdžán - 31. ledna 1992, Nakhichevanik) byl ázerbájdžánským národním hrdinou a bojovníkem války o Karabach.\n\nKhalilbeyli se narodil 12. února 1964 v Baku, Ázerbájdžánské SSR. V roce 1969 ukončil své středoškolské vzdělání ve škole č. 18 pojmenované pod Mikayila Mushfiga. V roce 1982 vstoupil do Ázerbájdžánské státní univerzity kultury a umění. Po absolvování studia začal pracovat na kinematografickém studiu v Ázerbájdžánu, pojmenovaném pod J. Jabbarliho.\n\nKhalilbeyli ženatý a měl dvě dcery.\n\nKdyž začala válka o Náhorní Karabach, Khalilbeyli dobrovolně vstoupil do Ázerbájdžánské armády a šel do fronty. Podílel se na všech bitvách kolem vesnic Khromord a Nakhichevanik. Tabriz Khalilbeyli získal titul \"Šedý vlk\" Ministerstva vnitra Ázerbájdžánu za svou účast v bitvách. \n\nKhalilbeyli zemřel v operaci Dashalty, kterou provedla ázerbájdžánská armáda, aby vrátila vesnici Dashalty z arménských ozbrojených jednotek.\n\nTabriz Khalilbeyli byl pohřben na Hřbitově mučedníků v Baku. Po smrti podle vyhlášky ázerbájdžánského prezidenta ze dne 8. října 1992 získal titul Národního hrdinu Ázerbájdžánu.\n\nJedna z ulic Baku a okresu Salyan a loď používaná pro zvláštní službu byla pojmenována po něm.\n"}
{"id": "1469957", "url": "https://cs.wikipedia.org/wiki?curid=1469957", "title": "Divize 1940/41", "text": "Divize 1940/41\n\nV soubojích 12. ročníku druhé nejvyšší fotbalové soutěže – Divize 1940/41 – se utkalo 52 mužstev ve čtyřech skupinách každý s každým dvoukolově na podzim 1940 a na jaře 1941. Středočeská divize a Moravskoslezská divize měly po 14 účastnících, Divize českého venkova měla v obou skupinách po 12 účastnících.\n\nVítězové jednotlivých skupin – SK Nusle, SK Strakonice, SK Polaban Nymburk a SK Olomouc ASO – se utkali v kvalifikačním turnaji o postup do Národní ligy. Do nejvyšší soutěže se probojovala mužstva SK Olomouc ASO a SK Polaban Nymburk.\n\nPoznámky:\n\nPoznámky:\n\nPoznámky:\n\nSK Polaban Nymburk – SK Strakonice 3:1 a 1:0\n\nPoznámky:\n\nPoznámky:\n\n"}
{"id": "1469959", "url": "https://cs.wikipedia.org/wiki?curid=1469959", "title": "Sovqiyar Abdullayev", "text": "Sovqiyar Abdullayev\n\nSovqiyar Abdullayev ( Şövqiyar Cəmil oğlu Abdullayev; 5. dubna 1969, Vardenis, Arménská SSR – 27. srpna 1992, Aghdara, Ázerbájdžán) byl ázerbájdžánský národní hrdina a bojovník války o Náhorní Karabach.\n\nAbdullayev se narodil 14. dubna 1952 ve Vardenisu v Arménské SSR. V roce 1986 ukončil střední vzdělání na střední škole ve vesnici Narimanli a nastoupil na Ázerbájdžánskou technickou univerzitu. V roce 1987 byl zařazen do sovětských ozbrojených sil, zatímco studoval na univerzitě a dokončil svou službu v Mongolsku v roce 1989 a vrátil se do Baku.\n\nAbdullayev nebyl ženatý.\n\nKdyž začala válka o Náhorní Karabach, Abdullayev byl v roce 1992 zařazen do Ázerbájdžánských ozbrojených sil a byl jmenován velitelem tankové brigády v Agdamu. Jeho tanková brigáda si vybrala obec Abdal-Gulabli jako místo pro sebe a zúčastnila se bitvy kolem vesnic Papravend, Pirdgamal, Aranzami a další. Dne 23. srpna 1992 byla jeho tanková brigáda poslána ze strategicky významné výšky kolem vesnice Gulabli do Aghdary, aby se podílela na ochraně vesnice Drambon. Během krátké doby byl odpor arménsko-ruských jednotek ve vesnici Drambon zničen a vesnice byla osvobozena. Zároveň bylo osvobozeno velké množství obléhaných ázerbájdžánských vojáků. Abdullayevův tank byl několikrát zastřelen během bitvy o vesnici Drambon. On byl zraněn v obou nohách a byl poslán do vojenské nemocnice v Aghdamu. Odmítl zůstat v nemocnici a vrátil se k frontě. Dne 27. srpna 1992 byl zabit v boji, když se snažil zachránit své vojáky před zajetím.\n\nPo smrti podle vyhlášky ázerbájdžánského prezidenta ze dne 5. února 1993 získal titul Národního hrdinu Ázerbájdžánu. \n\nSovqiyar Abdullayev byl pohřben na Hřbitově mučedníků v Baku dne 29. srpna 1992.\n\n"}
{"id": "1469960", "url": "https://cs.wikipedia.org/wiki?curid=1469960", "title": "Bartoušovský rybník", "text": "Bartoušovský rybník\n\nBartoušovský rybník o rozloze vodní plochy 5,3 ha se nalézá na jižním okraji vesnice Bartoušov asi 3 km jihozápadně od centra obce Jičíněves v okrese Jičín. \n\nPo hrázi rybníka vede místní účelová komunikace spojující Bartoušov s osadami Štěkov a Labouň. V blízkosti rybníka prochází železniční trať Nymburk–Jičín se zastávkou Bartoušov zastávka.\n\nRybník byl vybudován po roce 1880, poněvadž není zachycen na mapách III. vojenského mapování a je v roce 2019 využíván pro chov ryb.\n\n"}
{"id": "1469961", "url": "https://cs.wikipedia.org/wiki?curid=1469961", "title": "Valeh Muslumov", "text": "Valeh Muslumov\n\nValeh Muslumov ( Müslümov Valeh Əlizaid oğlu; 2. září 1968, Lerik, Ázerbájdžán – 14. dubna 1992, Aghdara, Ázerbájdžán) byl ázerbájdžánský národní hrdina, bojovník války o Náhorní Karabach.\n\nValeh Muslumov se narodil dne 4. září 1968 v Leriku v Ázerbájdžánu. V roce 1983 dokončil 8. ročník střední školy v Leriku a vstoupil do odborné školy č. 17 v Sumgayitu. Jeho první pracovní zkušenost byla na staveništi. V letech 1986-1988 sloužil v Ázerbájdžánských ozbrojených silách.\n\nValeh Muslumov zahájil svou vojenskou kariéru v srpnu 1991 ve zvláštních silách Ministerstva vnitra Ázerbájdžánské republiky. Účastnil se bitvy v oblastech Shusha, Khojali, Tovuz, Fuzuli, Gubadli, Zangilan a Agdara. Valeh Muslumov byl zraněn v boji s arménskou armádou 14. dubna 1992, zatímco zachránil své vojáky ve vesnici Marqushan v Agdara. O den později zemřel v důsledku té ráně.\n\nPo smrti podle vyhlášky ázerbájdžánského prezidenta ze dne 6. června 1992 mu byl udělen titul Národního hrdinu Ázerbájdžánu. Na památku 20. výročí Valeha Muslumova v roce 2012 byl ve škole pojmenovaná po něm vytvořen pamětní muzeum. Jedna z ulic v oblasti Lerik byla pojmenována po něm.\n\n"}
{"id": "1469962", "url": "https://cs.wikipedia.org/wiki?curid=1469962", "title": "Dena", "text": "Dena\n\nMasiv Dena je nejvyšší horou více než 1500 km dlouhého pohoří Zāgros v Íránu. Nachází se ve středním Zāgrosu v blízkosti města Jásúdž. Nejvyšším vrcholem masivu je 4409 m vysoký \"Qash Mastan\".\n\nPrůzkumník Theodor Kotschy pobýval v roce 1842 pohoří Zagros a masiv Dena, kde zkoumal místní flóru a faunu. 2. srpna 1842 zdolal vrchol \"Qash Mastan\".\n\nDne 18. února 2018 se v masivu Dena zřítil let Iran Aseman Airlines 3704 a zemřelo všech 66 cestujících na palubě.\n\n"}
{"id": "1469972", "url": "https://cs.wikipedia.org/wiki?curid=1469972", "title": "Vollèges", "text": "Vollèges\n\nVollèges je obec v západní (frankofonní) části Švýcarska, v kantonu Valais, distriktu Entremont. V roce 2017 žilo v obci 2001.\n\nV roce 2000 hovořilo 98,0 % obyvatel obce francouzsky. V obci žilo 5,1% cizích státních příslušníků. V roce 2000 se k církvi římskokatolické hlásilo 90,8 % obyvatel, ke švýcarské reformované církvi 3,1 % obyvatel.\n\n\n"}
{"id": "1469973", "url": "https://cs.wikipedia.org/wiki?curid=1469973", "title": "Divize 1941/42", "text": "Divize 1941/42\n\nV soubojích 13. ročníku druhé nejvyšší fotbalové soutěže – Divize 1941/42 – se utkalo 52 mužstev ve čtyřech skupinách každý s každým dvoukolově na podzim 1941 a na jaře 1942. Středočeská divize a Moravskoslezská divize měly po 14 účastnících. Divize českého venkova měla v obou skupinách po 12 účastnících.\n\nVítězové jednotlivých divizí – SK Nusle, SK Rakovník a SK Slezská Ostrava – se utkali společně s SK Rolný Prostějov v kvalifikačním turnaji o postup do Národní ligy. Do nejvyšší soutěže se probojovala mužstva SK Rakovník a SK Nusle.\n\nPoznámky:\n\nPoznámky:\n\nPoznámky:\n\nMladoboleslavský SK – SK Rakovník 1:1 a 3:6\n\nPoznámky:\n\n"}
{"id": "1469974", "url": "https://cs.wikipedia.org/wiki?curid=1469974", "title": "Socha svatého Václava (Bartoušov)", "text": "Socha svatého Václava (Bartoušov)\n\nSocha svatého Václava se nalézá na katastru vesnice Bartoušov, místní části obce Jičíněves v okrese Jičín. Socha se nalézá u silnice III. třídy č. 28027 vedoucí do vesnice Keteň nedaleko od křižovatky se silnicí I. třídy č. I/32. Pozdně barokní pískovcová socha neznámého autora z roku 1735 je chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 28600/6-1458. Socha byla v roce 2013 odborně restaurována.\n\nBarokní socha svatého Václava ze světlého pískovce je umístěna na obloukovitém soklu umístěném na dvou polokruhových stupních. Na sokl navazuje volutami zdobený podstavec s reliéfem zobrazujícím zavraždění svatého Václava. Nad reliéfem je uvedeno zlatým písmem vročení sochy 17 / 35. Podstavec je zakončen profilovanou římsou, na kterou navazuje šestiúhelníkový menší soklík, na kterém stojí samotná socha svatého Václava v životní velikosti. Světec je vyobrazen v běžném ikonografickém pojetí, má krátkou suknici, brnění a knížecí čapku. V pravé ruce nese praporec, kterým se opírá o zem a v levé drží štít se svatováclavskou orlicí.\n\n"}
{"id": "1469977", "url": "https://cs.wikipedia.org/wiki?curid=1469977", "title": "Západočeský krajský přebor 1972/73", "text": "Západočeský krajský přebor 1972/73\n\nV soubojích Západočeského krajského přeboru 1972/73 (jedna ze skupin 5. nejvyšší fotbalové soutěže) se utkalo 14 týmů dvoukolovým systémem podzim – jaro. Tento ročník skončil v červnu 1973. \n\nZdroj:\n\nPoznámky:\n"}
{"id": "1469979", "url": "https://cs.wikipedia.org/wiki?curid=1469979", "title": "Kryštof Ignác Abele z Lilienberka", "text": "Kryštof Ignác Abele z Lilienberka\n\nKryštof Ignác Abele z Lilienberka (19. května 1628, Breisgau − 12. října 1685, Vídeň) byl rakouský šlechtic, příslušník šlechtického rodu Abeleů z Lilienberka.\n\nZa vlády Ferdinanda III. působil jako dvorní a kommerciální rada. Po nástupu Leopolda I. na trůn byl od roku 1665 tajným dvorním sekretářem a referendářem pro země vnitrorakouské, později se stal sekretářem konferenční rady a v roce 1670 členem zvláštního soudního dvora, který měl za úkol soudit účastníky povstání proti císaři, především v Uhrách. Hrál zásadní roli při zrušení uherské ústavy a v soudním procesu proti knížeti Václavovi z Lobkovic roku 1674. V roce 1680 se podílel na pádu hraběte Sinzendorfa a nahradil ho na postu presidenta dvorní komory. Po vypuknutí turecké války roku 1683 se tohoto úřadu vzdal. Zemřel 12. října 1685 ve Vídni bez potomků.\n"}
{"id": "1469980", "url": "https://cs.wikipedia.org/wiki?curid=1469980", "title": "Bitva o slanečky", "text": "Bitva o slanečky\n\nBitva o slanečky bylo důležité střetnutí stoleté války, které se odehrálo 12. února 1429 poblíž Rouvray-Sainte-Croix. \n\nFrancouzi se tehdy pokusili podrýt obležení Orleansu útokem na velký zásobovací konvoj Angličanů, ovšem navzdory výrazné převaze neuspěli a byli obránci konvoje, kteří se včas uzavřeli do vozové hradby, s těžkými ztrátami odraženi.\n\nProtože se blížila postní doba a konvoj přivážel spoustu solených ryb (rybí maso je z povinného půstu od masa vyjmuto), vešlo střetnutí ve známost jako bitva o slanečky.\n\n"}
{"id": "1469983", "url": "https://cs.wikipedia.org/wiki?curid=1469983", "title": "Krajský přebor – Praha-město 1972/73", "text": "Krajský přebor – Praha-město 1972/73\n\nV soubojích Krajského přeboru – Praha-město 1972/73, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1973.\n\nZdroj:\n\nPoznámky:\n"}
{"id": "1469998", "url": "https://cs.wikipedia.org/wiki?curid=1469998", "title": "Socha svatého Floriána (Střevač)", "text": "Socha svatého Floriána (Střevač)\n\nBarokní pískovcová socha svatého Floriána se nalézá před domem čp. 3 u hlavní komunikace v obci Střevač v okrese Jičín. Pozdně barokní pískovcová socha pocházející od neznámého autora z roku 1767 je chráněna od 18. dubna 2002 jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 51952/6-6267.\n\nPozdně barokní socha svatého Floriána je umístěna na mírně vypouklém pilíři ozdobeném volutami po stranách. Pilíř je zakončen ve střední části obloukovitě prohnutou římsou s vytesanou mušlí. Uprostřed je umístěn reliéf zobrazující svatého Linharta, nad nímž je umístěno vročení AD 1767. Na navazujícím nižším soklíku opět ozdobeném postranními volutami stojí socha svatého Floriána v tradičním ikonografickém pojetí - v oděvu římského vojáka s praporcem v levé ruce a pravou rukou hasící hořící dům.\n"}
{"id": "1469999", "url": "https://cs.wikipedia.org/wiki?curid=1469999", "title": "Adoniram Judson", "text": "Adoniram Judson\n\nAdoniram Judson (9. srpna 1788 Malden, Massachusetts – 12. dubna 1850 Bengálský záliv) byl americký protestantský misionář a překladatel Bible do barmštiny.\n\nRoku 1812 byl ordinován do služby kongregacionalistického duchovního; téhož roku se i oženil, odplul na misii do Indie a následně se stal baptistou. Od roku 1813 působil v Barmě. Prvního konvertitu pokřtil roku 1819. Roku 1817 bylo vytištěno Matoušovo evangelium v Judsonově překladu do barmštiny; roku 1835 vydal překlad celé Bible. Kromě překladu Bible zapracoval část barmsko-anglického slovníku.\n"}
{"id": "1470010", "url": "https://cs.wikipedia.org/wiki?curid=1470010", "title": "Beran (příjmení)", "text": "Beran (příjmení)\n\nPříjmení Beran nosí více významných osobností:\n"}
{"id": "1470013", "url": "https://cs.wikipedia.org/wiki?curid=1470013", "title": "Socha Panny Marie Ochranitelky (Bohuslavice)", "text": "Socha Panny Marie Ochranitelky (Bohuslavice)\n\nSocha Panny Marie Ochranitelky je umístěna na rozcestí silnic II/304 a II/308 v centru obce Bohuslavice v okrese Náchod. Socha je chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 23211/6-1499. \n\nHodnotná barokní socha roku 1746 na rozcestí v centru obce s nepříliš běžným ztvárněním Panny Marie Ochranitelky ve středu, chránící a prosící, s rozevřeným rouchem. Po stranách jsou na římse andílci. Socha byla obnovena roku 1873 a opravena roku 1935. Autor je patrně z okruhu Pacáků.\n\n"}
{"id": "1470017", "url": "https://cs.wikipedia.org/wiki?curid=1470017", "title": "Divize 1942/43", "text": "Divize 1942/43\n\nV soubojích 14. ročníku druhé nejvyšší fotbalové soutěže – Divize 1942/43 – se utkalo 52 mužstev ve čtyřech skupinách každý s každým dvoukolově na podzim 1942 a na jaře 1943. Středočeská divize a Moravskoslezská divize měly po 14 účastnících, Divize českého venkova měla v obou skupinách po 12 účastnících.\n\nVítězové jednotlivých skupin – SK Viktoria Žižkov, SK Viktoria Plzeň, SK Polaban Nymburk a SK Slezská Ostrava – postoupili do Národní ligy, která se rozšíříla ze dvanácti (1942/43) na čtrnáct účastníků (1943/44).\n\nPoznámky:\n\nPoznámky:\n\nPoznámky:\n\nPoznámky:\n\n"}
{"id": "1470030", "url": "https://cs.wikipedia.org/wiki?curid=1470030", "title": "Kateřina Říhová", "text": "Kateřina Říhová\n\nKateřina Říhová (* 26. října 1987 České Budějovice) je česká moderátorka. Od roku 2012 působí na rádiu Evropa 2 a od roku 2017 na TV Nova, kde pracuje jako moderátorka počasí. Od roku 2017 do 2018 působila také v pořadu Snídaně s Novou. Moderuje v pořadu Ranní show Evropy 2 s Leošem Marešem a Patrikem Hezuckým. \n\nVystudovala Karlovu Univerzitu, obor Mediální studia. V dětství zpívala v muzikálech. V roce 2018 zpívala českou státní hymnu na fotbalovém stadionu v Olomouci při mezinárodním utkání se Španělskem.\n"}
{"id": "1470034", "url": "https://cs.wikipedia.org/wiki?curid=1470034", "title": "Jevgenij Nikanorovič Pavlovskij", "text": "Jevgenij Nikanorovič Pavlovskij\n\nJevgenij Nikanorovič Pavlovskij (5. března 1884 Birjuč, Rusko – 27. května 1965 Leningrad, SSSR) byl sovětský zoolog a parazitolog, od roku 1939 akademik akademie věd SSSR, od roku 1944 člen Akademie lékařských věd SSSR, od roku 1960 zahraniční člen Československé akademie věd. Zabýval se výzkumem přírodních ohnisek nákaz a jejich přenesení na člověka. \n\nNarodil se v městečku Birjuč v tehdejší Voroněžské oblasti v rodině učitele. V letech 1886–1903 žil v Borisoglebsku, kde studoval na gymnáziu. Zájem o zoologii a biologii ho vedl ke studiu na Vojenské lékařské akademii v Petrohradě. Už během studií se specializoval na anatomii a morfologii parazitních členovců. Akademii dokončil roku 1909 a o rok později se stal doktorem medicíny. V ústavu pracoval po celý svůj život jako profesor, přednášel a věnoval se výzkumu. V roce 1914 zorganizoval vědeckou výpravu do Afriky, během níž studoval jedovatý hmyz a štíry. V roce 1917 získal na Petrohradské univerzitě titul magistra zoologie.\n\nPočátkem 20. let se jeho zájem zaměřil na parazitologii, neboť chtěl zjistit příčinu epidemie dobytka, který byl v leningradské oblasti napaden piroplazmózou. Odhalil, že přenašečem choroby je klíště obecné a usiloval o jeho hubení. Jeho práce vzbudila zájem v dalších oblastech Sovětského svazu. V roce 1928 připravil první vědeckou expedici do Turkmenistánu a Tádžikistánu, kde měla studovat nemoci lidí a domácích zvířat a odhalovat jejich případné souvislosti. V dalších letech Pavlovskij zorganizoval okolo sto padesáti podobných výprav po celém Sovětském svazu – Střední Asie, Zakavkazsko, Krym, Dálný východ a další. Některých se osobně zúčastnil. V obtížných podmínkách byli on i jeho spolupracovníci mnohdy v ohrožení života. Jejich cílem byla likvidace ohnisek malárie, horečky papatači, tularémie a dalších epidemických nemocí. V roce 1930 popsal nový druh klíštěte – \"Ornithodoros cholodkovskyi Pavlovsky 1930.\"\n\nOd roku 1933 Pavlovskij pracoval ve Všesvazovém ústavu experimentální medicíny a současně v pobočce Akademie věd SSSR v Tádžikistánu. V roce 1938 vedl expedici, která na Dálném východě zkoumala příčinu častého onemocnění lidí virovými záněty mozku – encefalitidou. Bylo zjištěno, že původcem a přenašečem této choroby jsou klíšťata. Na základě svých výzkumů a poznatků Pavlovskij zformuloval teorii o přírodních ohniscích nákaz, kterou přednesl koncem roku na lékařské konferenci ve Vladivostoku. Konstatoval, že nákazy zvířat se ve styku člověka s divokou přírodou, zejména při hospodářském ovládnutí dosud neobydlených míst, mohou stát chorobami lidí. V roce 1939 byl jmenován akademikem SSSR.\n\nBěhem druhé světové války působil jako generál zdravotnické služby v obleženém Leningradu a vedl zdejší Zoologický ústav. V roce 1946 se stal vedoucím oddělení parazitologie a lékařské zoologie Ústavu epidemiologie a mikrobiologie Akademie lékařských věd SSSR. Generálporučík J. N. Pavlovskij byl držitelem mnoha vysokých státních vyznamenání včetně titulu Hrdina socialistické práce (1964), šesti Leninových řádů a řádů Rudé hvězdy. Byl autorem více než 1200 odborných článků, publikací a učebnic. Jeho teorie byla aplikována v mnoha zemích, např. v Československu v parazitologickém oddělení výzkumného ústavu živočišné a rostlinné biologie ji využívali akademikové Bohumír Rosický a Dionýz Blaškovič.\n\nZemřel v roce 1965 v Leningradu, kde je také pohřben. \n"}
{"id": "1470035", "url": "https://cs.wikipedia.org/wiki?curid=1470035", "title": "Socha svatého Václava (Velká Jesenice)", "text": "Socha svatého Václava (Velká Jesenice)\n\nSocha svatého Václava je umístěna na rozcestí silnic II/304 a místní komunikace směrem k Říkovu, naproti čp. 162, v obci Velká Jesenice v okrese Náchod. Socha je od 8. března 1995 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 68392/6-5836.\n\nSocha sv. knížete Václava (patrona země české) byla zhotovena místním kameníkem Janem Hážem a odhalena v roce 1901, deset let po odhalení sochy sv. Jana Nepomuckého v dolní části obce (u č.p. 67). Postavena byla z finanční sbírky, jak dokládá nápis vytesaný na zadní straně podstavce:\n\nVýnos sbírky byl ale nedostačující, proto je svatý Václav zpodobněn jako pěšák.\n\n"}
{"id": "1470042", "url": "https://cs.wikipedia.org/wiki?curid=1470042", "title": "Terciární lymfatické struktury", "text": "Terciární lymfatické struktury\n\nTerciární lymfatické struktury (TLOs; anglicky: Tertiary lymphoid structures) jsou mnohdy nazývány také jako terciární lymfoidní orgány (TLOs) nebo ektopické lymfatické tkáně. Terciární lymfatické struktury jsou často spojovány se zánětlivými reakcemi u autoimunitních onemocnění nebo dlouhodobých (chronických) zánětů.\nTerciární lymfatické struktury jsou nově vzniklé struktury v postnatálním období, které reagují na imunitní systém a potřebu lokální imunitní odpovědi. Vyskytují se v různých stupních organizace. Velmi často mají oddělené T a B buněčné zóny, germinální centra (GCs), síť folikulárních dendritických buněk (FDCs), podpůrné stromální retikulum a venuly s vysokým endotelem (HEVs). Všechny výše popisované znaky jsou shodné se strukturním uspořádáním sekundárních lymfatických orgánů (sleziny, lymfatických uzlin a lymfatických tkání). TLOs ale na rozdíl od sekundárních lymfoidních orgánů nejsou zapouzdřené a postrádají vlastní nezávislou vaskulární síť.\nDůležitou roli při vzniku a udržení TLOs hrají podobné molekulární mechanismy jako u sekundárních lymfatických orgánů. Mezi nejdůležitější patří homeostatické chemokiny jako CXCL12, CXCL13, CCL19 a CCL21 a cytokiny – např. LTαβ.\nTLOs vznikají na periferii tkání lymfatickou neogenezí. Jejich vývoj je zahájen v zanícených tkáních v důsledku autoimunitního onemocnění (např. roztroušená skleróza), infekčních onemocnění (např. virová infekce v plicích) nebo chronických zánětů (např. rejekce štěpu).\nRozdíl mezi terciárními a sekundárnímy lymfatickými strukturami je v čase jejich založení a vzniku. Sekundární lymfatické orgány jsou definovány již v prenatálním období nebo velmi časném postnatálním období, kdežto TLOs jsou velice plastické, odpovídají na aktuální imunitní stav organismu a vznikají až v postnatálním období. Významný rozdíl je, že vznik TLOs je indukovaný až zánětlivou reakcí, která reaguje na určitý antigen nebo patogen.\n\nPředpokládá se, že TLOs slouží k lokálnímu zesílení již nastavené imunitní odpovědi. Vzhledem k tomu, že je jejich vznik indukovaný, mají předpoklad geneze v jakékoliv tkáni v bezprostřední blízkosti zánětu. Tato schopnost je považována za velkou výhodu TLOs, protože můžou zprostředkovávat rychlejší a efektivnější cílenou imunitní odpověď.\nVliv výskytu TLOs u jednotlivých onemocnění a zánětů je velice rozdílný a protichůdný. Jak již bylo řečeno, TLOs pouze zesilují již nastavenou imunitní odpověď, a proto jejich přítomnost může být pro organismus velkou nevýhodou a podporovat patogenezi onemocnění, nebo naopak výhodou a podporovat reparaci tkání a odeznění zánětu.\nNa transplantaci orgánů lze ukázat rozdílnost vlivu TLOs. Neogeneze TLOs je u transplantace podpořena vyšším množstvím antigenů v daném místě. V některých případech bylo formování TLOs spojeno s aloreaktivitou a odmítnutím štěpu. Vznik TLOs je obecně primárně spojován s lokální lymfatickou aktivací a rejekcí transplantátu. Jiné studie však naproti tomu ukazují, že TLOs mohou přijetí transplantátu podporovat a zvyšovat toleranci.\n"}
{"id": "1470058", "url": "https://cs.wikipedia.org/wiki?curid=1470058", "title": "Milena Johnová", "text": "Milena Johnová\n\nMilena Johnová (* 29. září 1967 Vrchlabí) je česká manažerka a lektorka. V roce 1992 absolvovala Přírodovědeckou fakultu Univerzity Karlovy, odbor Molekulární biologie a genetika. V komunálních volbách v roce 2018 byla zvolena jako nestraník za sdružení Praha sobě zastupitelem hlavního města Prahy, kde pracuje v Radě pro oblast sociální politiky a zdravotnictví.\n\nStručný seznam odborné praxe:\n\n"}
{"id": "1470060", "url": "https://cs.wikipedia.org/wiki?curid=1470060", "title": "Městský dům čp. 11 (Vidnava)", "text": "Městský dům čp. 11 (Vidnava)\n\nMěstský dům č. p. 11 je řadový dům na Mírovém náměstí v sousedství domu č. p. 10 a domu č. p. 12 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města, jehož vrcholem je rok 1850, kdy se soudním okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Místo nich tam byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří řadový dům na Mírovém náměstí čp. 11, který byl postaven v první třetině 19. století na středověkém jádře a mnohokrát upravován.\n\nMěšťanský dům je řadová dvoupatrová pětiosá zděná podsklepená stavba s atikovým patrem, krytá dvěma sedlovými střechami. Empírové průčelí je omítnuto hladkou omítkou. Je členěno kordonovou římsou a ukončeno korunní římsou nad ní navazuje atikové patro. V přízemí v ose je prolomen vchod zakončený stlačeným obloukem je rámován pilastry, které nesou trojúhelníkový tympanon s číslem popisným. Vlevo jsou dvě pravoúhlá okna v rámech, vpravo je výkladní okno a v krajní ose pravoúhlý vstup v dřeveném ostění. První a druhé patro je členěno pilastry, které jsou zakončené římskou hlavicí a na nich je posazena korunní římsa se štukovým zubořezem. Okna v patrech mají parapet, okna prvního patra mají nadokenní římsu. V atikovém patře jsou pravoúhlá okna. Fasáda má světle modrou barvu, architektonické prvky jsou bílé barvy. Vstupní chodba má segmentovou valenou klenbu, ostatní místnosti většinou mají plochý strop.\n\n\n"}
{"id": "1470061", "url": "https://cs.wikipedia.org/wiki?curid=1470061", "title": "Serie A 1970/71", "text": "Serie A 1970/71\n\nSoutěžní ročník Serie A 1970/71 byl 69. ročník nejvyšší italské fotbalové ligy a 39. ročník od založení Serie A. Soutěž začala 27. září 1970 a skončila 23. května 1971. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli AC Brescia, SSC Palermo a AS Bari sestoupili do druhé ligy. Opačným směrem putovali tři týmy, jimiž byli Varese Calcio (vítěz druhé ligy), US Foggia a Calcio Catania.\n\nTitul v soutěži obhajoval klub US Cagliari, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal italský útočník Roberto Boninsegna. Hráč FC Inter Milán vstřelil 24 branek.\n"}
{"id": "1470065", "url": "https://cs.wikipedia.org/wiki?curid=1470065", "title": "Libor Švec (judista, 1977)", "text": "Libor Švec (judista, 1977)\n\nLibor Švec (* 3. listopadu 1977) je bývalý český zápasník – judista.\n\nPřipravoval se v Praze na Folimance v klubu USK Praha. V české mužské reprezentaci se pohyboval mezi lety 1997 až 2007 v superlehké váze do 60 kg. Na mezinárodní úrovni se výrazně neprosazoval. V roce 2000 a 2004 se na letní olympijské hry nekvalifikoval. K jeho největším úspěchům patří třetí místo na světovém poháru v Praze (Norris Cup) v roce 2005. Je sedminásobným mistrem republiky z let 1998-2003 a 2005.\n\nPo skončení sportovní kariéry v roce 2008 se věnuje v USK Praha trenérské práci. K jeho nejznámějším svěřencům patří David Klammert, kterého v roce 2015 připravil k zisku titulu mistra Evropy do 23 let.\n\n"}
{"id": "1470067", "url": "https://cs.wikipedia.org/wiki?curid=1470067", "title": "Libor Švec", "text": "Libor Švec\n\nJméno a příjmení Libor Švec se může vztahovat k následujícím osobnostem:\n\n"}
{"id": "1470074", "url": "https://cs.wikipedia.org/wiki?curid=1470074", "title": "Socha svatého Josefa s Ježíškem (Studnice)", "text": "Socha svatého Josefa s Ježíškem (Studnice)\n\nSocha svatého Josefa s Ježíškem je umístěna na rozcestí místních kominikací na Třtici a Bakov před čp. 59 v obci Studnice v okrese Náchod. Socha je od 2. prosince 1997 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 12201/6-6015. \n\nSocha svatého Josefa s Ježíškem na třídílném barokním podstavci s reliéfy sv. Antonína (na soklu pod sochou), sv. Jakuba a sv. Sebastiána je velmi kvalitním příkladem vrcholně barokní sochařské tvorby druhé třetiny 18. století ve východních Čechách. \n\n"}
{"id": "1470079", "url": "https://cs.wikipedia.org/wiki?curid=1470079", "title": "Libor Švec (judista, 1981)", "text": "Libor Švec (judista, 1981)\n\nLibor Švec (* 1981) je český zápasník – judista. Připravuje se v Praze na Folimance v klubu USK Praha. V širším výběru české mužské reprezentace se pohyboval mezi lety 2005 až 2012 v polostřední a střední váze do 90 kg. Na nejvyšší mezinárodní úrovni se neprosazoval. K jeho největším úspěchům patří třetí místo na světovém poháru v exotické Apii v roce 2009. Je mistrem republiky z roku 2014. Česko reprezentuje pravidelně na veteránských mistrovstvích světa a Evropy.\n\n"}
{"id": "1470084", "url": "https://cs.wikipedia.org/wiki?curid=1470084", "title": "Ingo Molnár", "text": "Ingo Molnár\n\nIngo Molnár je maďarský linuxový hacker a programátor, zaměstnaný od května 2013 ve společnosti Red Hat. Je známý především díky vylepšení operačního systému Linux z hlediska bezpečnosti a výkonu.\n\nVystudoval na maďarské univeritě Eötvös Loránd. V roce 2012 kritizoval pracovní plochu Linuxu jako \"\"nedostatečně volnou\"\" pro uživatele s ohledem na aplikace. Argumentoval tím, že typicky používaný systém distribuce a zavádění softwaru prostřednictvím centralizovaných distribucí Linux není rychlý a dostatečně flexibilní, aby uspokojil požadavky uživatelů i výrobců aplikací. Navrhnul decentralizovanou metodu nasazení (podobně jako Autopackage, Zero Install nebo Klik-nástupce PortableLinuxApps), která umožňuje flexibilnější aplikační infrastrukturu vytvořenou stabilní platformou a nezávislými poskytovateli softwaru.\n\nNěkteré z jeho dodatků k jádru Linuxu obsahují plánovač O(1) Linux-2.6.0 a Completely Fair Scheduler Linux-2.6.23, vnitrosystémový (tzv. in-kernel) TUX HTTP/FTP server a další vlákna k systému Linux. Napsal také jádrovou bezpečnostní funkci nazvanou \"Exec Shield\", která zabraňuje exploitaci přetečení bufferu založenou na zásobníku v architektuře x86 zakázáním oprávnění pro spuštění zásobníku.\n\nSpolu s Thomasem Gleixnerem pracoval na operačním systému reálného času PREEMPT_RT, jehož cílem je snížit maximální latenci přepínání vláken linuxového jádra z neomezeného počtu milisekund dolů na ohraničené hodnoty v řádu desítek mikrosekund (v závislosti na systému). Od roku 2011 pracuje Thomas Gleixner na dalším zlepšení náplasti a získávání důležitých patchů patchů z patchů spojených do jádra Mainline Linuxu.\n\nMezi Linuxem 2.6.21 a Linuxem 2.6.24 pracoval na úplně spravedlivém plánu (CFS), který byl inspirován plánovací činností Con Kolivas. CFS nahradila předchozí plánovač procesů jádra Linuxu s Linuxem 2.6.23.\n"}
{"id": "1470087", "url": "https://cs.wikipedia.org/wiki?curid=1470087", "title": "Očistec (Dante)", "text": "Očistec (Dante)\n\nOčistec (v italském originále Purgatorio) je druhou částí eposu \"Božská komedie\", jehož autorem je Dante Alighieri. Božská komedie je alegorického charakteru - znázorňuje cestu lidské duše přes peklo a očistec až do ráje k Bohu. Tato cantica je rozdělena na 33 zpěvů, celkově jich má Božská komedie 100. Cantica \"Očistec\" popisuje Dantovo putování na Očistcovou horu, během kterého ho doprovází římský básník Vergilius. Očistec je zde popisován jako místo, kde již nepanuje tak přísná hierarchie jako v pekle, nicméně jsou zde duše rovněž rozděleny podle pozemských hříchů, resp. sedmi neřestí. Na očistec nelze pohlížet bez přímého vztahu k peklu a ráji: jelikož jsou duše tohoto místa určené ke spáse, je záhodno chápat očistec jako předstupeň ráje. Pobyt duší je zde časově omezený, a proto je očistec prostoupen nadějí a láskou, zdrojem veškerého lidského jednání, dobrého i zlého.\n\nOčistcová hora je rozdělena na předočistec, vlastní očistec a pozemský ráj, zvaný též Eden. Předočistec je rozdělen na čtyři patra, kde se nacházejí duše, které se během pozemského života kály příliš pozdě a které jsou ještě rozděleny na duše vyobcovaných, lenivých, nevyzpovídaných a nedbalých vládců. Vlastní očistec je rozdělen do sedmi jednotlivých teras podle sedmi smrtelných hříchů, přičemž dole se nachází pýcha a nahoře chtíč, který Dante chápal pouze jako přehnanou formu lásky, a je tedy pro něj nejméně závažným hříchem. Nejtěžší neřesti jsou dole na úpatí hory, nejméně závažné pak na vrcholu pod pozemským rájem.\n\nDante s Vergiliem po putování pekelnou říší přichází v brzkém ránu na úpatí Očistcové hory. V dálce zhasínají čtyři hvězdy, které reprezentují čtyři kardinální ctnosti - moudrost, spravedlnost, statečnost a střídmost. Básníci potkávají Catona z Utiky, který, ač pohan a sebevrah, je hlídačem Očistcové hory. Vergilius očistí Dantovi tvář ranní rosou a také mu kolem pasu uváže rákos jako symbol pokory. Zanedlouho přijíždí ke břehu malá loď, která přiváží nové duše do očistce. Dante mezi dušemi poznal svého přítele Casellu, kterého se snaží obejmout, ale to nelze, jelikož duše v očistci nemají hmotné tělo. Básníci přicházejí do předočistce, kde se nacházejí duše, které se během svého pozemského života nekály dostatečně a potkávají vládce Manfréda Sicilského.\n\nBěhem svého putování předočistcem vidí básníci duše, které zemřely násilnou smrtí, a neměly se tedy možnost před svým zesnutím vyzpovídat. Mezi ně patří kupř. i Buonconte de Montefeltro, který s Dantem bojoval v bitvě u Campaldina. Na cestě básníky zastaví jejich kolega Sordello, který psal básně v provensálštině a který rozmlouvá s Dantem o současném strastiplném stavu Itálie. Posléze jsou Dante s Vergiliem odvedeni k přenocování do Údolí králů. Básníci potkávají nadbalé vládce: Rudolfa I., Jindřicha II. Plantageneta a Jana Bezzemka.\n\nSlunce zapadá a na obzoru se objevují tři jasné hvězdy, které představují tři teologální ctnosti: naději, víru a lásku. Duše v očistci společně pějí chvalozpěvy. Večer básníci potkají Dantova přítela Nina, soudce z Gallury a Conrada Malaspinu. Na noc se Dante uvelebí do měkké trávy na louce a spokojeně usíná.\n\nRáno se s Vergiliem probudí před branou sv. Petra, kam je v noci přenesla sv. Lucie. Na schodech u brány sedí anděl s dlouhým plamenným mečem. Schody jsou celkově tři a představují katolickou svátost pokání: první schod představuje kajícího se hříšníka, druhý značí smutek doznání a třetí je láska, která otevírá cestu ke zproštění viny. Anděl napíše Dantovi na čelo sedm písmen P, která jsou zkratkou pro sedm hříchů (v italštině se řekne hřích \"\"peccato\"\"). Pro každý hřích je určen jedna rozsáhlá terasa Očistcové hory. Básníci vstoupí do očistce a zastavují se u velké mramorové stěny, kde jsou vytesány příklady pokory, která je protikladem pýchy. Na první terase se hříšníci očišťují od pýchy tím, že nosí na ramenech obrovské balvany a u toho odříkávají modlitby. Nacházejí se tu malíř Oderisi da Gubbio či sienský občan Provenzano Salvani. Básníci pokračují v cestě a jdou po chodníku, ve kterém je vytesáno třináct příkladů padlé pýchy: kupř. Lucifer, Nimrod, Holofernes či Trója. Dante s Vergiliem pokračují na další terasu Očistcové hory a Dantovi mizí z čela první písmeno P.\n\nDalší terasa, kde se kajícníci očišťují od závisti, je vytesána z tmavého kamene. Duše jsou zde umístěny v propasti útesu a mají sešitá víčka drátem, aby nemohly dále závidět. Dante potkává ženu ze Sieny Sapiu, dále Guida del Ducu a Riniera da Calboni, se kterými společně kritizují obyvatele Florencie a Toskánce obecně.\n\nPosléze básníky odvede anděl do dalšího patra hory věnovanému hněvivým a Dantovi mizí z čela další P. Při vstupu má Dante různá vidění: nejdříve je stržen davem v Jeruzalémě a vidí Ježíše jako chlapce, který přednáší v chrámu a nedbá toho, že ho hledají jeho rodiče. V dalším vidění je vtažen do scény, kdy je mučen sv. Štěpán, první křesťanský mučedník, kamenováním pro jeho konverzi ke křesťanství, zatímco on se modlí za to, aby jim Bůh odpustil. Opět se stmívá a básníci se dostávají do hustého oblaku dýmu, ve kterém jsou trestáni kajícníci, kteří podlehli během svého pozemského života hněvu. Marco Lombardo jim pomůže najít cestu ven z dýmu a rozpráví s nimi o povaze zla v současném světě. Dým se rozestoupí a Dante má poslední vidění, které pojednává mj. o Prokné, která ze zlosti pomstí svou zneuctěnou sestru, tak, že svému manželovi na večeři přichystá jejich vlastního syna. Anděl stírá Dantovi z čela další P a básníci pokračují na čtvrtou terasu, která je věnována lenosti.\n\nDante rozpráví s Vergiliem o povaze lásky. V diskuzi je vyruší dav kajícníků, kteří jsou plni energie, běhají, vykřikují a modlí se. Dante má pět vidění: tentokráte vidí ošklivou ženu, kterou slunce zaplavuje teplem natolik, že žena rozkvete do krásy, když v tom z ní Vergilius strhne oděv a objeví se odporná siréna. Dante se probere ze špatného snu a pokračuje s Vergiliem na pátou terasu, terasu lakoty a chamtivosti. Hrabivci a marnotratníci tu leží na břiše a mají svázané končetiny za zády, aby již nemohli používat své nenasytné ruce. Nachází se zde papež Hadrián V., francouzský král Hugo Kapet, sochař Pygmalion či římský politik Crassus. Zničehonic nastane mohutné zemětřesení, které značí stoupání očištěných duší do ráje. Toto vysvětlení jim podá básník stříbrného věku latinské literatury Statius.\n\nDante s Vergiliem pokračují na další terasu, Dantovi mizí další P z čela a básníci se objevují mezi dušemi kajícími se z obžerství. Stíny duší jsou zde velmi hubené a jsou mučeny tím, že cítí intenzivní vůni zralého ovoce, ale nemohou ho sníst. Dante potkává svého přítele Foreseho, který básníkovi představuje další duši na šesté terase: Buonagiuntu z Luccy, se kterým Dante rozpráví o sladkém novém stylu poezie, stilnovismu. Celou terasou zaznívají hlasy varující před podlehnutím obžerství, které připomínají příběh biblické Evy, mytických kentaurů, kteří pili na svatební hostině tak, až unesli nevěstu, a o starých Hebrejcích, kteří i přes Gideonovo vidění pili ze zakázané studny vodu. Dante pokračuje s Vergiliem v putování a vstupují na poslední terasu očistce, terasu vilnosti a chtíče. Dantovi zmizelo z čela další písmeno P. Na této terase jsou dvě skupiny kajícníků: první se kají za své heterosexuální zločiny, druzí páchali sodomitské skutky. Básníky přichází pozdravit jejich kolega básník Guido Guinizzelli a trubadúr Arnaulto Daniele.\n\nPomalu nastává noc a před Dantem a Vergiliem se objevuje ohnivá bariéra, kterou oba básníci nakonec překonají. Dantovi mizí z čela poslední P a Vergilius vysvětluje Dantovi, že až doposud ho mohl doprovázet pomocí rozumu, ale v dalším putování už bude potřebovat city a vůli. Vergilius se tedy s Dantem rozloučí, a byť ho bude ještě chvíli doprovázet, od této chvíle již Vergilius nepromluví. Dante bude muset pokračovat ve své cestě chvíli sám. Přichází do pozemského ráje, kde se nachází rajská zahrada, kterou kdysi obývali Adam a Eva. Přichází žena Matilda, která vyvsvětluje Dantovi všechnu krásu, co vidí vůkol. Ukazuje mu i dvě říčky, Léthé a Eunoé: kdo se napije z první, navždy zapomene na hřích, druhá říčka naopak vyvolá vzpomínky na dobré skutky vykonané za života. Po krátké procházce vyjde velkolepý zástup a Dante konečně spatří Beatrici, kterak na ni andělé házejí květiny. Matilda Danta ponoří do řeky Lethé a posléze je odveden k Beatrici. V posledním zpěvu Beatrice vyřkne strašlivé proroctví, že přijde rozhněvaný osvoboditel, který bude mít číslo \"pět set pět a deset\". K Dantovi přicházejí ctnosti, které ho vedou k prameni dvojího toku Lethé a Eunoé, ze kterých se Dante napije, aby mohl pokračovat v pouti do Ráje.\n\n"}
{"id": "1470089", "url": "https://cs.wikipedia.org/wiki?curid=1470089", "title": "Anna Sibyla Těšínská", "text": "Anna Sibyla Těšínská\n\nAnna Sibyla Těšínská (narozena 24. června 1573 v Těšíně, zemřela okolo roku 1602) – těšínská kněžna z rodu Piastovců (Těšínská větev Piastovců).\n\nAnna Sibyla Těšínská byla dcerou Václava III. Adama Těšínského (1524–1579) a jeho druhé ženy Kateřiny Sidonie Sasko-Lauenburské (1552–1594). Vyznáním byla luteránka.\n\nJako jediná ze tří sester se dožila dospělého věku, spolu se svým bratrem Adamem Václavem Těšínským. Do roku 1573 byla vychovávána na těšínském knížecím dvoře. Poté na dvoře v Sasko-lauenburské vévodství. V únoru 1586 se její matka podruhé vdala za Emericha III. Forgáče. To právě on byl tvůrcem plánů provdání Anny Sibyly za Sedmihradského knížete Zikmunda Báthoryho (1572–1613), bratrance zemřelého polského krále Štěpána Báthoryho (1533–1586). Vlivem císaře Rudolfa II., kterému byli těšínští Piastovci poslušni, se 6. srpna 1595 stala ženou Zikmunda Báthoryho Rudolfova sestřenice Marie Kristýna Rakouská (1574–1621). \n\nDalší osud Anny Sibyly není znám. Podle zápisů z let okolo 1602 pobývala do konce života u svého mladšího bratra Adama Václava, stále jako neprovdaná žena.\n\n"}
{"id": "1470090", "url": "https://cs.wikipedia.org/wiki?curid=1470090", "title": "Dům partnerství", "text": "Dům partnerství\n\nMěstský dům č. p. 12 je nárožní dům v Sokolské ulici v sousedství domu č. p. 10 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava. V domě je umístěno muzeum s expozicí osidlování Vidnavska.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se soudím okresem stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na místo nich byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní dům na Sokolské ulici čp. 11, který byl postaven na středověkém jádře, z renesančního slohu upraven v baroku a přestavěn do nynější podoby v polovině 19. století. Dům byl dlouhou dobu opuštěn. V roce 1979 byla rekonstrukce přerušena z důvodu požáru. V roce 1994 byl staticky zajištěn a v roce 1999 probíhala stavební úprava na Dům partnerství. Po generální opravě se v domě nachází společenský sál, muzeum, městská knihovna, klubové místnosti a květinářství. Dne 20. dubna 2002 bylo v Domě partnerství otevřeno muzeum osídlování Vidnavska. Expozice byla přesunuta ze zámku ve Vidnavě. Expozice je rozdělena na část: historie, geomorfologie, zoologie, ukázka černé středověké kuchyně a prezentace významných osobností z Vidnavy a okolí.\n\nMěšťanský dům je nárožní jednopatrová pětiosá zděná stavba, krytá valbovou střechou a dochovaným mázhausem. Průčelí je omítnuto hladkou omítkou. Je členěno kordonovou římsou a ukončeno hlavní římsou. V přízemí v ose je prolomen pravoúhlý vchod se čtyřmi stupni kamenného schodiště a empírovou dveřní výplní. Vlevo je jedno pravoúhlé okno, vpravo je výkladní okno s pravoúhlým vstupem. Vstupní chodba má valenou klenbu s lunetami, průchod do dvora má valenou segmentovou klenbu. V pravé části přízemí jsou místnosti zaklenuty dvěma poli křížové klenby a v levé části je segmentová klenba. Místnosti v patře mají plochý strop. Boční fasáda je čtyřosá.\n\n\n"}
{"id": "1470092", "url": "https://cs.wikipedia.org/wiki?curid=1470092", "title": "Deutsche Grammophon", "text": "Deutsche Grammophon\n\nDeutsche Grammophon (DGG) je německé hudební vydavatelství klasické hudby, které bylo předchůdcem společnosti PolyGram. Společnost sídlí v Berlíně v Friedrichshainu, nyní je součástí společnosti Universal Music Group (UMG) od svého spojení s rodinou značek UMG v roce 1999. Je to nejstarší dosud existující nahrávací společnost.\n\nSpolečnost Deutsche Grammophon Gesellschaft byla založena v roce 1898 Emilem Berlinerem, občanem Spojených států amerických narozeným v Německu, jako německá pobočka jeho Berlínské gramofonové společnosti. Berliner vyslal svého synovce Josepha Sanderse z Ameriky, aby zde zahájil činnost. Společnost sídlící ve městě Hannover (rodiště zakladatele) byla německou pobočkou společnosti Victor Talking Machine Company a Britské gramofonové společnosti, ale toto přidružení skončilo vypuknutím první světové války v roce 1914. Ačkoli již nebyla připojen k Britské gramofonové společnosti, Deutsche Grammophon pokračovala v používání značky „His Master's Voice“, kterou používala v Německu do konce čtyřicátých let 20. století jako ochranou známku se psem Nipperem .\n\nV roce 1941 byla společnost Deutsche Grammophon zakoupena elektronickou společností Siemens & Halske.\n\nV roce 1949 prodala Deutsche Grammophon německá práva na svou ochrannou známku His Master's Voice společnosti Electrola, jednotce EMI. Pes a gramofon byly nahrazeny věncem tulipánů, který navrhl reklamní konzultant Hans Domizlaff.\n\nV roce 1962 založila společnost Siemens společný podnik s holandskou společností Philips nazvaný DGG/PPI Record Group, který se přejmenoval na PolyGram Records v roce 1972. V této době si DGG vybudovala pověst vysoce kvalitních nahrávek klasické hudby, stejně jako měla významný počet smluvních zpěváků, hudebníků a dirigentů. Prostřednictvím své dceřiné značky Archiv Produktion podnítila také zájem o středověkou a renesanční hudbu, sborovou polyfonii z 15.–16. století, gregoriánský chorál a průkopnické použití historických nástrojů a postupů při nahrávání.\n\nDeutsche Grammophon propagovala uvedení kompaktního disku na masový trh a v oblasti klasické hudby debutovala na novém médiu v roce 1983 Herbertem von Karajanem a Berlínskou filharmonií. První nahrávkou byla \"Eine Alpensinfonie\" Richarda Straussa.\n\nVstup DGG/Polydor na americký trh v roce 1969 (DGG měla v předstihu distribuční dohody v USA s Deccale Records a MGM Records) přišel v době, kdy velké americké labely klasické hudby RCA Victor Red Seal a Columbia Masterworks opustily své nevýnosné klasické umělce a lisování záznamů špatné kvality. Kvalitní jak nahrávka, tak i tisk pomohly DGG uspět v Americe a přitáhli umělce jako Arthura Fiedlera a Boston Pops Orchestra (po 35leté spolupráci s RCA Victor) s DGG/Polydor. V roce 1987 Siemens prodal svůj podíl ve společnosti PolyGram a společnost Philips se stala majoritním akcionářem. V roce 1998 koupila společnost Seagram v Kanadě Deutsche Grammophon a PolyGram, jež se stali dceřinou společností Universal Music Group. Společnost UMG byla později prodána a stala se divizí společnosti Vivendi.\n\nDeutsche Grammophon má obrovský katalog významných nahrávek. Společnost vydává část svého portfolia v sérii \"Originals\"; kompaktní disky se vyznačují stylizovaným designem vinylového záznamu. Vydává také některá album americké Decca Records z čtyřicátých a padesátých let, například ty, které Leonard Bernstein natočil pro Deccku v roce 1953, a klasické vánoční album, které uvádí Ronalda Colmana v hlavní roli \"Vánoční koledy\" a vyprávění Charlese Laughtona \"o Vánocích pana Pickwicka\". Spolu s americkým katalogem klasické hudby Decca Records, Deutsche Grammophon také řídí katalog klasické hudby ABC Records, včetně Westminster Records, která byla společně s americkou Deccou součástí MCA Records.\n\nAčkoli Deutsche Grammophon získala pověst vydáváním tradičních klasických nahrávek, od šedesátých let minulého století postupně vydala stále větší počet avantgardních nahrávek (zpočátku pod značkou Avant-Garde), včetně Bruna Maderny, Davida Bedforda, Corneliuse Cardewe, Luigiho Nono a improvizací. Také vydala většinu skladeb Karlheinze Stockhausena, dokud skladatel nezískal zpět práva na své nahrávky a znovu je vydal na vlastní značce. Dalšími německými skladateli spojenými se značkou byli Paul Hindemith a Hans Werner Henze.\n\nMezi současné skladatele, jejichž díla společnost Deutsche Grammophon vydala, patří Sofie Gubaidulinu, Oliver Knussen, Mark-Anthony Turnage, Mohamed Fairouz, Péter Eötvös, Luigi Nono, Sven Helbig, Jonny Greenwood, Bryce Dessner, Witold Lutosławski, Philip Glass a Max Richter.\n\nDirigent nejvíce spojený se značkou je Herbert von Karajan. Další dirigenti jsou Ferenc Fricsay, Carlos Kleiber, Karl Böhm, Karl Richter, Eugen Jochum, Rafael Kubelík, Leonard Bernstein, Pierre Boulez, Claudio Abbado a Christian Thielemann. Mezi nedávné kontrakty patří í Long Yu, Yannick Nézet-Seguin, Gustavo Dudamel a Myung-Whun Chung.\n\n"}
{"id": "1470093", "url": "https://cs.wikipedia.org/wiki?curid=1470093", "title": "Petra Nováková (právnička)", "text": "Petra Nováková (právnička)\n\nPetra Nováková (* 1979) je česká advokátka, členka Legislativní rady vlády ČR, členka pracovní podskupiny zabývající se korekcemi daňového řádu \"Expertní skupiny ke změně procesní úpravy daňových zákonů\" při Ministerstvu financí ČR, členka redakční rady Bulletinu Komory daňových poradců ČR, členka disciplinárního výboru Rady pro veřejný dohled nad auditem a zakladatelka advokátní kanceláře Nováková + Partners\n\nZa rok 2018 získala ocenění \"Právník roku v kategorii finanční právo\", udílené v rámci celojustiční soutěže České advokátní komory a mediální a vzdělávací skupiny EPRAVO.CZ. Odborný měsíčník \"Právní rádce\" ji v roce 2017 zahrnul do prestižního přehledu významných právniček českého advokátního světa, v letech 2010, 2012 a 2016 se pak stala \"Daňovou hvězdou roku\" vyhlašovanou Komorou daňových poradců ČR.\n\nV roce 2002 ukončila studium práv na Masarykově univerzitě v Brně. O dva roky později na téže vysoké škole získala titul JUDr. (obor finanční právo) a o tři roky později také titul Ph.D. (obor finanční právo). V roce 2013 absolvovala magisterský studijní program oboru sociální práce, sociální politika, personální management a organizační rozvoj Fakulty sociálních studií Masarykovy univerzity.\n\nPo studiu působila na Nejvyšším správním soudě ČR, jako asistentka předsedy senátu JUDr. Radana Malíka. Po pěti letech přešla do poradenské společnosti PricewaterhouseCoopers, s níž spolupracovala do roku 2014.\n\nPo deseti letech právní praxe založila vlastní advokátní kancelář \"Nováková + Partners, advokátní kancelář, s. r. o.\", která se specializuje především na daňové řízení a správní právo, zastupování před správními orgány a správními soudy a na poradenství v trestních řízeních daňových.\n\nV letech 2005 až 2012 působila jako externí vyučující na katedře obchodního práva a na katedře finančního práva a národního hospodářství Právnické fakulty Masarykovy univerzity, kde vedla semináře v oborech obchodní právo, finanční právo, finanční právo v soudní praxi. Mezi roky 2007 a 2014 přednášela na katedrách práva a veřejné ekonomie Ekonomicko-správní fakulty Masarykovy univerzity. V letech 2011 a 2013 vyučovala i na katedře soukromého práva Vysoké školy CEVRO institut.\n\nLektoruje pro Komoru daňových poradců (správní soudnictví, daňové spory v soudní praxi, daňový řád), pro VOX s.r.o. (daňová judikatura, daňový řád), pro Centrum celoživotního vzdělávání právnické fakulty Masarykovy univerzity (správní soudnictví, daňový řád) i pro další instituce (justiční akademie apod.).\n\n"}
{"id": "1470094", "url": "https://cs.wikipedia.org/wiki?curid=1470094", "title": "Faktor aktivující destičky", "text": "Faktor aktivující destičky\n\nFaktor aktivující destičky, známý také jako PAF nebo AGEPC (acetyl-glyceryl-ether-fosforylcholin), je silný fosfolipidový aktivátor a mediátor mnoha leukocytárních funkcí, destičkové agregace a degranulace, zánětu a anafylaxe. Ovlivňuje permeabilitu cév, oxidativní stres, chemotaxi leukocytů a metabolismus kyseliny arachidonové.\n\nPAF je produkován velkou škálou buněk, zejména buněk zapojených v obraně organismu – krevními destičkami, buňkami endotelu, neutrofily, monocyty a makrofágy. Těmito buňkami je v malém množství kontinuálně produkován, množství je regulováno aktivitou enzymu acetylhydrolásy. K tvorbě většího množství PAF dochází po specifické stimulaci zánětlivých buněk. \n\nFaktor byl objeven francouzským imunologem Jacquem Benvenistem na počátku 70. let 20. století jako první známý fosfolipid plnící signální funkci. Jacques Benveniste významně přispěl k popisu a charakterizaci PAF a jeho roli v zánětlivé odpovědi. Při experimentech s využitím laboratorních krys a myší objevil, že ionofor A23187 (mobilní iontový přenašeč umožňující průchod Mn, Ca a Mg skrz buněčnou membránu, vykazující antibiotické vlastnosti vůči bakteriím a plísním) je příčinou uvolnění PAF. Navazující výzkumy prokázaly produkci PAF makrofágy a tím jejich úlohu v agregaci a degranulaci trombocytů.\n\nDalší studie PAF provedl Constantinos A. Demopoulos v roce 1979. Objasnil roli PAF v rozvoji kardiálních onemocnění a mrtvic. Výsledky práce totiž dokazovaly, že ateroskleróza může být navozena faktorem aktivujícím destičky.  Demopoulos rovněž určil chemickou strukturu sloučeniny. \n\nBěhem evoluce se regulační funkce rozšiřovala a vyvíjela. Produkci PAF můžeme nalézt u prvoků, kvasinek, rostlin, bakterií a savců. Nejstarší důkaz PAF zastávajícího regulační roli byl nalezen u prvoků.\n\nFaktor syntetizovaný druhem \"Penicillium chrysogenum\" vykazuje inhibici růstu mnoha vláknitých hub. Jeho antifungální účinky jsou zprostředkovány narušením hospodaření s Ca v buňce.\n\nPAF také vyvolává hyperpolarizaci plasmatické membrány a aktivaci iontových kanálů, následovanou nárůstem kyslíkových radikálů v buňce a indukcí apoptózy.\n\nU rostlin nebyla jeho funkce dosud objasněna.\n\nPAF slouží k přenosu signálu mezi sousedícími buňkami nebo může vstupovat do krevní cirkulace a působit endokrinně, podobně jako hormony, cytokiny nebo jiné signální molekuly. Signální systém PAF je schopen spustit zánětlivé a koagulační kaskády, zesiluje účinek jiných mediátorů na tyto procesy a zprostředkovává molekulární a buněčnou interakci mezi zánětem a koagulací. Neregulované signály PAF mohou způsobit patologický zánět a podílet se na rozvoji sepse a šoku. Některé toxiny (například fragmenty zničených bakterií) totiž spouštějí syntézu PAF. Následuje pokles krevního tlaku a objemu krve vypuzované srdečními komorami, což vyústí v šok, případně i smrt\n\nPAF iniciuje zánětlivou odpověď v alergických reakcích. To bylo demonstrováno na lidské kůži nebo tlapkách a kůži laboratorních králíků a hlodavců. Zánětlivá odpověď je umocněna současným podáním vasodilatancií - prostaglandinu E1 a E2, a inhibována vasokonstrikcí.\n\nPAF vyvolává apoptózu způsobem nezávislým na PAF receptoru. Enzym PAF acetylhydrolása (PAF-AH) nejen že PAF katabolizuje, ale navíc poskytuje negativní zpětnou vazbu pro zmíněnou apoptotickou dráhu, čímž ji inhibuje.\n\nZpůsobuje agregaci destiček a dilataci krevních cév, proto je důležitý pro proces hemostázy. Je to velmi významný mediátor bronchokonstrikce. Při koncentraci 10 mol/l způsobuje PAF život ohrožující zánět dýchacích cest indukovaných se symptomy podobnými astmatu.\n\nV roce 1979 byla identifikována struktura faktoru aktivujícího destičky jako 1‑O‑alkyl-2-acetyl-\"sn\"-glycero-3-fosfocholin.\n\n\nStudie prokázaly, že PAF nemůže být modifikován bez ztráty jeho biologické aktivity. I malé změny ve struktuře PAF mohou změnit jeho signální schopnosti. Výzkum vedl k pochopení, že odpověď destiček a krevního tlaku je závislá na sn-2 propionyl analogu.  Kdyby byl sn-1 odebrán, pak by PAF ztratil jakoukoli biologickou aktivitu. V experimentech s pozicí sn-3 v PAF byly sekvenčně odebírány methylové skupiny. Čím více methylových skupin bylo odebráno, tím více byla biologická aktivita snížena, až byl PAF nakonec zcela neaktivní.\n\nPAF je produkován stimulací bazofilů, monocytů, neutrofilů, destiček a endoteliálních buněk primárně skrze remodelaci lipidů. Jeho syntézu mohou zahájit různorodé podněty.\n\nExistují dvě různé cesty, ve kterých může být PAF syntetizován: \"de novo\" a remodelace. De novo cesta je používána k udržování úrovně PAF během normálních buněčných funkcí. Cesta remodelace je aktivována zánětlivými agens a je také považována za primární zdroj PAF za patologických podmínek.\n\nSyntéza de novo začíná u 1-O-alkyl-2-acetyl-sn-glycerolu (AAG), na jehož pozici sn-1 je připojen 1-O-hexadecyl a na sn-3 fosfatidylcholin.\n\nPrekurzorem pro remodelaci bývá většinou fosfolipid, typicky fosfatidylcholin. Pomocí fosfolipásy A2 je fosfatidylcholinu odebrána mastná kyselina z pozice sn-2, čímž vzniká lysofosfatidylcholin (LPC). Následně je pomocí LPC acetyltransferasy (LPCAT) přidána acetylová skupina a dokončena syntéza PAF.\n\nKoncentrace PAF je kontrolována ovlivněním syntézy a aktivitou PAF acetylhydrolázy (PAF-AH). PAF-AH je rodina enzymů, které mají schopnost katabolizovat a degradovat PAF a proměnit ho v neaktivní sloučeninu. Do této rodiny enzymů patří lipoprotein asociovaná fosfolipáza A2, acetylhydroláza 2 cytoplazmatického PAF a PAF acetylhydroláza 1b.\n\nProdukce PAF je regulována taktéž ionty. Vápník hraje velkou roli v inhibici enzymů, které syntetizují PAF v \"de novo\".\n\nEnzymy, které jsou asociovány s produkcí PAF, jsou déle kontrolovány železitými ionty, sloučeninami síry, mastnými kyselinami, pH, fosforylací nebo defosforylací. Avšak mechanismy regulace PAF nebyly zatím plně pochopeny.\n\nÚčelem antagonistů PAF je utlumit jeho efekt blokací molekuly PAF, jeho enzymu nebo signálních drah. Například:\n\n\nVysoké hladiny PAF jsou asociovány s mnoha zdravotními problémy. Zde jsou některé z nich:\n\n\n\nEfekty PAF na imunitní odpověď a kardiovaskulární onemocnění byly již dříve osvětleny, PAF je stále žhavým tématem diskuzí, výzkumů a prací.\n\nAnti-PAF léky jsou v současné době testovány pro rehabilitaci po srdečních onemocněních. Blokují receptor typu 1 pro angiotensin II, čímž snižují riziko fibrilace síní u pacientů s paroxysmální fibrilací. Také jsou užívány v léčbě alergií.\n\n"}
{"id": "1470095", "url": "https://cs.wikipedia.org/wiki?curid=1470095", "title": "Tassilo Festetics", "text": "Tassilo Festetics\n\nTassilo hrabě Festetics de Tolna (2. června 1813 Vídeň – 7. ledna 1883 Petrovaradín) byl rakouský generál jezdectva a uherský magnát.\n\nDo rakouské armády vstoupil v roce 1834 jako podporučík u Švališérského pluku č. 2. V roce 1846 se účastnil potlačení povstání v Krakově a v roce 1849 se účastnil bojů v Itálii pod velením maršála Radeckého. Od září 1849 až do povýšení do hodnosti generálmajor roku 1857 vedl husarský pluk č. 7.\n\nV dubnu 1858 se stal velitelem brigády, kterou vedl i v bitvě u Solferina. Zde se vyznamenal a byl mu udělen Řád železné koruny II. třídy. V lednu 1864 byl povýšen do hodnosti polního podmaršálka.\n\nPři prusko-rakouské válce velel od roku 1866 IV. armádnímu sboru a vedl jej v bitvě u Hradce Králové ve které přišel o nohu v kotníku a musel opustit bojiště. V říjnu 1866 mu byl udělen Leopoldův řád.Roku 1879 byl povýšen na generála jezdectva. Zemřel 7. 1. 1883 v Petrovaradíně.\n\n\n"}
{"id": "1470097", "url": "https://cs.wikipedia.org/wiki?curid=1470097", "title": "Socha svatého Linharta (Chvalkovice)", "text": "Socha svatého Linharta (Chvalkovice)\n\nSocha svatého Linharta stojí při cestě na Újezdec v obci Chvalkovice v okrese Náchod. Socha, chráněná jako kulturní památka, byla zapsána do seznamu památek před rokem 1988. Národní památkový ústav tuto sochu uvádí v katalogu památek pod rejstříkovým číslem ÚSKP 34871/6-1640. \n\nPískovcová socha světce v životní velikosti s podstavcem (datovaným 1791) na vysokém soklu se znakem Dobřenských z Dobřenic na čelní straně a římsou. Boky jsou neseny po stranách podstavce konsolemi, dole stočenými ve voluty. Pochází z doby kolem poloviny 18. století a je jednou z několika kvalitních soch zakomponovaných v krajině při cestách a křižovatkách. Je hodnotnou ukázkou východočeské barokní sochařské tvorby a je pravděpodobně dílem C. Devottiho, sochaře z okruhu spolupracovníků Matyáše Bernarda Brauna. V roce 1996 provedl rekonstrukci poškozené sochy královédvorský sochař Wagner.\n\n"}
{"id": "1470098", "url": "https://cs.wikipedia.org/wiki?curid=1470098", "title": "Šudu Cenpa", "text": "Šudu Cenpa\n\nŠudu Cenpa (také Shudu Tsenpa) je hora vysoká 7 024 m n. m. (7 032 m dle jiných zdrojů) v pohoří Himálaj. Leží na hranici mezi Indickým svazovým státem Sikkim a Tibetskou autonomní oblastí v Čínské lidové republice.\n\nVrchol se nachází na východní straně hlavního himalájského hřebene. Hora je vzdálená 3,38 km jihovýchodně od hory Pauhunri (7 128 m).\n\nNa vrchol Šudu Cenpa nebyl proveden výstup.\n"}
{"id": "1470103", "url": "https://cs.wikipedia.org/wiki?curid=1470103", "title": "Sibyla Saská", "text": "Sibyla Saská\n\nSibyla Saská (2. května 1515, Freiberg – 18. června 1592, Buxtehude) byla sasko-lauenburská vévodkyně z dynastie Wettinů.\n\nSibyla byla nejstarším dítětem vévody Jindřicha IV. Saského a Kateřiny, dcery meklenburského vévody Magnuse II.\n\nDne 2. února 1540 se v Drážďanech provdala za vévodu Františka I. Sasko-Lauenburského. Tento vztah byl také důležitý pro jejího bratra Mořice, během Šmalkaldské války.\n\nManželství se ukázalo býti nešťastným, její manžel ji obvinil z pomstychtivých a nevhodných činů proti jeho osobě. V pozdějších létech došlo k usmíření. V roce 1552 vypomohl na její žádost její bratr Mořic manželovi při vykoupení některých vesnic a zboží v Lübecku.\n\nV roce 1588 sehrála významnou roli v poměru jejího syna Mořice, který žil na přelomu roku 1585/1586 v Buxtehude, v opatském domě v Altklosteru, s Giselou, manželkou Adama von Tschammera, kterou Sibyla nařkla z čarodějnictví.\n\nSibyla Saská zemřela v roce 1592 v Buxtehude, byla pohřbena v katedrále v Ratiboru.\n\n\n"}
{"id": "1470106", "url": "https://cs.wikipedia.org/wiki?curid=1470106", "title": "Teroristka", "text": "Teroristka\n\nTeroristka (2019) je český film režiséra Radka Bajgara s Ivou Janžurovou v hlavní roli. Tato černá komedie (označovaná též jako \"western od Berounky\") vypráví o učitelce na penzi, která se rozhodne opatřit si zbraň a namířit ji na místního bosse poté, co zjistí, že spravedlnosti nelze docílit jinak. Scénář byl napsaný přímo pro Janžurovou. Snímek, představený odborné veřejnosti 28. března, měl premiéru 4. dubna 2019.\n\n\n"}
{"id": "1470107", "url": "https://cs.wikipedia.org/wiki?curid=1470107", "title": "Jiří Vaněk (judista)", "text": "Jiří Vaněk (judista)\n\nJiří Vaněk (* 29. června 1981) je bývalý český zápasník – judista.\n\nPřipravoval se v Praze na Folimance v klubu USK Praha. V české mužské reprezentaci se pohyboval mezi lety 2000 až 2011 v pololehké váze do 66 kg. Na mezinárodní úrovni se výrazně neprosazoval. V roce 2004 se na letní olympijské hry nekvalifikoval. Od roku 2007 byl reprezentační dvojkou za Davidem Dubským a v lehké váze za Jaromírem Ježkem. Je pětinásobným mistrem republiky z let 2001, 2003-2005 a 2009.\n\nPo skončení sportovní kariéry v roce 2011 se věnuje trenérské práci. Specializuje se výchovu dětí.\n\n"}
{"id": "1470108", "url": "https://cs.wikipedia.org/wiki?curid=1470108", "title": "Pendon Museum", "text": "Pendon Museum\n\nPendon muzeum, které se nachází v Long Wittenhamu poblíž Didcotu v hrabství Oxfordshire v Anglii, je muzeem, jehož expozice se skládá z několika modelových kolejišť, z nichž za zvláštní pozornost stojí model krajiny představující části Údolí Bílého koně ve 20. a 30. letech 20. století. Scéna, která je ve výstavbě od padesátých let 20. století a obsahuje součásti z dřívější doby, byla inspirována velmi podrobným výzkumem architektury a krajiny údolí, přičemž některé modely chalup byly vytvářeny stovky hodin. Muzeum, které založil Roye England, je provozováno skupinou dobrovolníků a je otevřeno veřejnosti většinu víkendů a svátků, kromě zimy.\n\nMuzeum bylo založeno umělcem a řemeslníkem Royem Englandem, který se zajímal o modelovou železnici. Ve své době sledoval ničení a přestavby mnoha historických budov v oblasti a začal vytvářet jejich modelové kopie.\n\nObě hlavní údolní scény i scény další zahrnují funkční modelové železnice v typických dobových scénách dvacátých let 20. století na Velké západní železnici (GWR). Vlakové soupravy jsou věrnou ukázkou dobové podoby technického parku.\n\nNení to \"modelová železnice\" ve svém obvyklém smyslu, protože vlaky jezdí modelovou rychlostí s realistickým intervalem mezi nimi.\n\nHlavním exponátem a zároveň probíhajícím projektem je v Pendonu rozsáhlé zobrazení údolí Bílého koně, ve své meziválečné podobě. Scéna se soustřeďuje na \"typickou\" vesnici Pendon Parva, která je obsluhována železniční stanicí na hlavní trati (GWR) z Londýna do Bristolu, která prochází údolím, a další tratí společnosti M & SWJR, která se v roce 1923 stala jednou ze zakládajících společností GWR. Topografie a rozložení vesnice jsou smyšlené, ale každá budova a významný prvek jsou přesnými modely skutečných budov z Údolí Bílého koně.\n\nNěkteré lokmotivy na kolejišti:\n\n\nV přízemí muzea mohou návštěvníci vidět model z roku 1955, představující pobřežní trať Great Western Railway na Dartmooru, který byl původně postaven aby na něm byly prezentovány modely lokomotiv a vagónů postavené pro kolejiště modelu Údolí Bílého koně. Hlavní součástí Dartmoorské scény je model Brunelova dřevěného viaduktu u Walkhamu v Devonu postavený R. Guy Williamsem , který také pro muzeum postavil mnoho modelových lokomotiv.\n\nPříklady lokomotiv na kolejišti:\n\n\nMuzejní sbírky zahrnují ukázky jednotlivých modelů, modelářských technik a železničních artefaktů. V expozici je zpřístupněno i kolejiště \"Madder Valley\", průkopnické modelové kolejiště postavené Johnem Ahernem.\n\nModelové vlaky jsou vytvářeny ručně podle zachovaných záznamů a fotografií, aby věrně představovaly jednotlivé lokomotivy, osobní vozy i vozy nákladní. Provoz je tvořen jako sekvence vlaků, které bylo možno vidět o letním dnu či v noci v polovině dvacátých let. Tato sekvence je založena na dobovém jízdním řádu. Modely jsou v měřítku 1:76 a rozchod modelového kolejiva je 18mm, což je kombinace známá jako měřítko EM .\n\nMuzeum se nachází v hrabství Oxfordshire, nedaleko Abingdonu, na kraji obce Long Wittenham.\n\n"}
{"id": "1470109", "url": "https://cs.wikipedia.org/wiki?curid=1470109", "title": "Buk dvoják v oboře Hvězda", "text": "Buk dvoják v oboře Hvězda\n\nBuk dvoják v oboře Hvězda je jedním z vysokých a starých buků lesních (\"Fagus silvatica\"), které byly v oboře Hvězda vysazeny po roce 1763 při obnově obory. Najdeme ho u vedlejší cesty, která asi 170 m od vstupní Břevnovské brány (nazývané i Vypišská brána) odbočuje z centrální osové cesty, směřující k letohrádku Hvězda, doleva (na jihozápad) směrem k Bělohorské bráně. Strom s mohutným kořenovými náběhy je ohrazen plůtkem, kmen se nad zemí rozdvojuje. Uváděné odhady stáří byly (v roce 2016) v rozmezí 210 až 250 let.\n\n\nZdravotní stav byl hodnocen jako velmi dobrý (2009), strom vyžaduje jenom občasný zdravotní a bezpečnostní řez. Jako dvoják je chráněn vazbou proti rozlomení.\n\nObora Hvězda, založená v době renesance, je přírodní památkou i rekreační lokalitou. Jsou v ní smíšené porosty s převažujícím dubem zimním, bukem lesním a habrem obecným. Dominantou obory je dvoupatrový letohrádek na unikátním půdorysu šesticípé hvězdy. V těsném sousedství obory se odehrála 8. listopadu 1620 bitva na Bílé hoře.\n\nKůra dvojáku bývala často zdobena srdíčky a jinými piktogramy – proto byl ohrazen dřevěným plůtkem.\n\nV oboře Hvězda je více pozoruhodných stromů: buk u Břevnovské brány, buk pod letohrádkem a u Libocké brány jeden památný dub a skupina jírovců. Nejbližšími zastávkami pražské MHD jsou stanice Obora Hvězda a Vypich.\n"}
{"id": "1470110", "url": "https://cs.wikipedia.org/wiki?curid=1470110", "title": "Maria Arredondo", "text": "Maria Arredondo\n\nMaria Arredondo(* 6. července 1985, Vennesla, Vest-Agder) je norská textařka a popová zpěvačka. Za svou hudební kariéru vydala šest studiových alb, s nimiž se pravidelně dostávala do norské hitparády VG-lista. Nejúspěšnější v tomto smyslu byla její první 3 studiová alba \"Maria Arredondo\" (2003), \"Not Going Under\" (2004) a \"Min Jul\" (2005), která všechna získala ocenění platinové desky za prodej v Norsku. Nejúspěšnějším singlem se stala píseň „In Love with an Angel“ z prvního studiového alba, která dobyla čelo singlového žebříčku VG-lista i další norské hitparády Hit40. Se svou písní „The Touch“ se v roce 2010 zúčastnila norské výběrové soutěže pro Eurovision Song Contest, s níž postoupila do finálového kola.\n\n\n"}
{"id": "1470111", "url": "https://cs.wikipedia.org/wiki?curid=1470111", "title": "Thulagi Čuli", "text": "Thulagi Čuli\n\nThulagi Čuli (také Thulagi Chuli) je hora vysoká 7 059 m n. m. v pohoří Himálaj v Nepálu.\n\nNa severovýchod od vrcholu Thulagi Čuli leží osmitisícová hora Manáslu (8 163 m) a na jihovýchod vrchol Ngadi Čuli (7 871 m). Severozápadním směrem vede horský hřeben k 6 538 m vysokému vrcholu Phungi.\n\nV minulosti bylo několik pokusů o prvovýstup. Vrchol však zůstává nevylezen.\n"}
{"id": "1470112", "url": "https://cs.wikipedia.org/wiki?curid=1470112", "title": "Silniční most v Lahošti", "text": "Silniční most v Lahošti\n\nSilniční most stojí v centru obce Lahošť a překlenuje potok Bouřlivec. Barokní most byl vybudován ve druhé polovině 18. století a je chráněn jako kulturní památka České republiky.\n\nPo mostě č. 254 - 006 prochází silnice II/254 spojující Lom u Mostu a Teplice.\n\n"}
{"id": "1470126", "url": "https://cs.wikipedia.org/wiki?curid=1470126", "title": "Szikszó", "text": "Szikszó\n\nSzikszó [siksó] (, , , ) je město v severovýchodním Maďarsku v župě Borsod-Abaúj-Zemplén. Svým územím bezprostředně sousedí s obcí Aszaló a vytváří tak aglomeraci. Nachází se asi 12 km severovýchodně od Miškovce a je správním městem stejnojmenného okresu. V roce 2018 zde žilo 5 278 obyvatel, přičemž je dle údajů z roku 2001 tvořili 97 % Maďaři a 3 % Romové.\n\nMěsto leží blízko břehu řeky Hernád. Nejbližšími městy jsou Abaújszántó, Encs, Felsőzsolca a Onga. Blízko jsou též obce Alsóvádasd, Arnót, Aszaló a Sajóvámos.\n"}
{"id": "1470127", "url": "https://cs.wikipedia.org/wiki?curid=1470127", "title": "Bazman", "text": "Bazman\n\nBazman (بزمان nebo Kuh-e Bazman, též Kuh-e Zendan) je stratovulkán v pouštní oblasti provincie Sístán a Balúčistán v jihovýchodním Íránu o nadmořské výšce 3490 metrů. Sopka má na vrcholu 500 metrů široký kráter. Ačkoli nejsou známé historické erupce, na sopce se vyskytují fumaroly.\n"}
{"id": "1470150", "url": "https://cs.wikipedia.org/wiki?curid=1470150", "title": "Emerich III. Forgáč", "text": "Emerich III. Forgáč\n\nEmerich III. Forgáč z Gýmeše a Haliče (Emeric III. Forgács of Gýmeš et Gács, 1538–1599) byl člen rozvětveného šlechtického rodu, který sahal do prvopočátku Uherského království, téměř až k Velkomoravské říši. Pochází z rodu Hont-Poznanovců (doloženo k roku 1226), který se pak v polovině 12. století rozdělil na jednotlivé rodové větvě.\n\nPochází z rodové větvě, která se usadila nedaleko Nitry, kde postavili mohutný hrad, podle kterého se pak psali jako Forgáčové z Gýmeše (\"maďarsky Forgách de Ghymes, nebo, také Forgács\"). Dobré společenské postavení na dvorech uherských králů a majetkovému zajištění, umožnily rodu vytvořit několik dalších rodových linií.\n\nV 15. a 16. století zastávali řadu funkcí v zemské správě (především jako nitranští županové), ale také i ve službách Jagelonců.\n\nNarodil se v roce 1538, jako nejmladší ze čtyř synů. Jeho bratr Šimon I. (1526–1598) se proslavil jako protiturecký válečník. František III. (1535–1577) byl církevní hodnostář, velkovaradínský biskup, uherský místokancléř a sedmihradský kancléř, zkušenosti pak sepsal do pojednání \"Rerum hungaricarum sui temporis commentarii\", které věnoval Ferdinandu I. Habsburskému. O Pavlovi († 1578) se písemné záznamy nedochovaly. Mimo těchto tří bratrů, měl ještě tři sestry. Jeho otec byl Zigmund I. († 1563) a matka Kateřina Zólomiová. Otec byl ve službách polského krále Ludvíka II. Jagelonského jako komorník.\n\nV roce 1560, 30. března, byl jeho otec Zikmund I., jeho bratři Šimon I., Pavel a on, vyznamenáni císařem Ferdinandem I. Habsburským baronským titulem, a to za: vojenské zásluhy v boji proti Turkům a pomoc v boji o moc o polskou korunu s Janem Zápolským. Tato vyznamenání císařem byla ojedinělá, a udělována zřídka. Mezi další takto oceněné rody patřily např. Révaiové, Zayovci.\n\nV roce 1563 se účasnil korunovace Maxmiliána II. Habsburského v Prešpurku, kdy obsluhoval při hostině královskou rodinu. O rok později, se spolu s Albrechtem Smiřickým ze Smiřic účasnil, při pohřbu císaře Ferdinanda I. Habsburského vedl v procesí z Hofbugu do katedrály sv. Štěpána ve Vídni, před královskými insigniemi, které nesl Mikuláš Šubič Zrinský a další urození pánové, koně s heraldickými znaky korunní země Slavonie.\n\nPo roce 1564 zastával funkci trenčínského podžupana, stoličného soudce v Prešově, svou kariéru zakončil jako hlavní župan Trenčínské stolice v letech 1583–1594.\n\nJeho první ženou se stala 9. ledna 1569 Alžběta (1556 – 3. července 1575), dcera královského dvorního číšníka a zemplinského župana Michala Peréniyho (v roce 1588, majitel obce Veľaty). Svatba se konala na již zaniklém hradě ve Velké Idě. V manželství se narodilo několik dětí:\n\n\nDruhou ženou mu byla vdova po Františku Thurzovi z Bethlenfalvy († 1574) Kateřina Zrínská († 1585, při porodu dcery Juliány). Svatba byla 24. června 1576 v Bytči za přítomnosti svých příbuzných (bratra Šimona I., strýce Petra V. a jeho syna Mikuláše VIII.) a šlechticů, spřízněných aristokratů (Jana Balašiho, Štěpána Balašiho, Michala Révaie, Františka Révaie, Gabriela Dóciho z Velké Lúče, Štěpána Telekešiho, Kašpara Óváriho). Emerich vyženil čtyři děti a panství v Bytči. V manželství se mu narodilo sedm dětí:\n\n\n\nSvého otce však přežily pouze tři dcery\n\nTřetí ženou byla těšínská kněžna Kateřina Sidonie Sasko-Lauenburská (1553–1594). V srpnu 1585 navázal kontakt se saským dvorem, aby zjistil zda a za jakých podmínek by mohl požádat o ruku vdovy po Václavu III. Adamovi Těšínském. Z důvodu, že její matka byla sestrou kurfiřta Augusta Saského (viz Seznam saských panovníků), musel se obrátit přímo na něj. Ten, jako nejstarší žijící člen rodu byl opatrovníkem ovdovělé Kateřiny Sidonie. Za sňatek se přimlouval také polský král Štěpán Báthory. Emerich chtěl manželství uzavřít především za účelem zvýšení svého společenského postavení, protože šlo o sňatek osobou vyššího stavu (říšská kněžna).\n\nDochoval se list z roku 1583 (datován 8. listopadu v Bytči), ve kterém své budoucí manželce slibuje, že se zasadí o to, aby ustaly spory s pány Sunegy, šlo o zabírání dobytka v Beskydech.\n\nPo souhlasu ke sňatku, který udělil kurfiřt August Saský, se do jednání zapojil saský právník a Augustův dvorní rádce Kryštof Eckhard (Eccardus), kterého Emerich ve svých zápiscích označil jako \"\"meus medicus\"\", tedy něco jako \"\"lékař mého bolavého srdce\"\".\n\nZásnuby se uskutečnily 26. září 1585 v Těšíně. K dojednání svatební smlouvy došlo o tři měsíce později (17. prosince). Z důvodu morové epidemie, která se tehdy vyskytovala ve městě Těšín, se kněžna Kateřina Sidonie usadila v podbeskydské vesnici Tisovnci (\"německy Zieslowitz, polsky Cisownica\"), kde byl knížecí hospodářský dvůr. Svatební smlouvu stvrdil pečetí nejen Emerich, ale také jeho příbuzní Ondřej V. (1561–1612) a Blažej III. (1566–1592), vyslanec lehnického knížete a rádce kněžny Jan Schramm a jako zástupce markraběte Jiřího Fridricha Braniborsko-Ansbašského vrchní zemský hejtman krnovského knížectví Arnošt Falkenhain z Malého Krychova. Bylo poznamenáno, že se sňatek uzavírá pod patronátem polského krále a s vědomím Sibyly Saské (matka), Františka II. Sasko-Lauenburského (starší bratr kněžny) a Augusta Saského (strýce).Termín svatby byl stanoven na pondělí 17. února 1586 (před masopustem) v Těšíně, na zámku.\n\nEmerich Forgáč se zavázal, že manželka obdrží (\"viz Vdova, heslo obvěnění v Ottově slovníku naučném\") panství Bánovce nad Bebravou a 16 000 uherských zlatých. Kněžna získala na panství dispoziční právo, a to i v případě předčasné smrti (před uzavřením sňatku), ale pouze tehdy, když by bylo nutné uhradit nějaké dluhy. Součásti smlouvy byl závazek, že bude ctít svobodnou vůli manželčina náboženského vyznání podle tzv. augsburské konfese a zajistí pro ni pastora (\"německy hovořícího\"). Emerich byl také vyznáním aktivní evangelík, dosazoval na farnosti ve svých panstvích luteránské pastory a podporoval evangelické vzdělání.\n\nEmerich sňatkem získal \"pouze\" právo honosit se tím, že jeho manželka pochází z říšského knížecího rodu. Podle uzavřené smlouvy neměl žádný nárok na majetek své manželky. Ty měl získat její syn Adam Václav Těšínský (\"v roce podpisu svatební smlouvy mu bylo 11 let\"). Na tento majetek by neměly nárok an případní potomci Kateřiny Sidonie a Emericha. Na dodržování této části smlouvy dohlížel i císař Rudolf II., resp. jeho úředníci a vrchní zemský hejtman, vratislavský biskup Ondřej Jerin. V případě smrti Adama Václava před jeho plnoletostí, by císař získal toto území (\"Těšínské knížectví\") pro sebe, a to z titulu českého krále. Na počátku prosince 1585 Emerich pozval císaře Rudolfa II. na svatbu do Těšína. Kněžna tak učinila o tři týdny později.\n\nKateřina Sidonie a Emerich pobývali po svatbě v Těšíně do dubna roku 1586. Poslední známá listina kněžny je z 21. března, a již 6. května informuje vratislavský biskup císaře o odjezdu. Manželé odjeli na hrad do Trenčína. Zde Emerich pobýval od smrti své druhé ženy. Spolu s manželkou přijel také knížecí dvůr a děti – Adam Václav, Marie Sidonie a Anna Sibyla.\n\nNejmladší část hradu, tzv. Palác Zápolských, který nechala na počátku 16. století postavit těšínská kněžna Hedvika (1469–1521), byl v letech 1586–1594, přestavován právě tímto manželským párem.\n\nPo smrti své ženy Kateřiny Sidonie v roce 1594 se stáhl do ústraní, resp. opustil úřad hlavního župana Trenčínské stolice. V roce 1595 se angažoval v přípravě vojenského tažení proti Turkům. Řešil vzpory v Brumovském panství. Zemřel v roce 1599 bez mužského potomka, i když měl ze všech tří manželství celkem 11 vlastních dětí a 7 vyženil.\n\nNa modrém štítě je panna se zlatou korunou, v horních rozích jsou hvězdy.\n\nV modrém štítu je stříbrná panna s korunkou, rostoucí ze zlaté koruny, která má vnitřní stranu červenou. Panna má stříbrné vlasy, ruce má opřené v bok a je oděná pouze do červené sukně. U vrcholu štítu je z každé strany hlavy po jednom zlatém přivráceném půlměsíci. V klenotu je panna ze štítu rostoucí z koruny. Přikrývadla jsou modro-zlatá.\n\nMěsto a hrad Trenčín: Do roku 1594, pak dán do zástavy Štěpánu Ilešházimu.\n\nPanství Komjatice a Gýmeš s rodovým sídlem: 1568\n\nDržavy gýmešského, komjatického, trenčínského a brumovského panství (1596, od Johanky Trčkové, vč. práv k hradu Brumov)\n\n\n"}
{"id": "1470159", "url": "https://cs.wikipedia.org/wiki?curid=1470159", "title": "Ásgeir Ásgeirsson", "text": "Ásgeir Ásgeirsson\n\nÁsgeir Ásgeirsson (13. května 1894 Kóranesi á Mýrum, Island – 15. září 1972 Reykjavík) byl islandský politik, druhý prezident Islandu. Prezidentský úřad zastával v letech 1952–1968. V letech 1932–1934 byl též premiérem.\n\nVystudoval teologii na Islandské univerzitě. Absolvoval roku 1915. Do Althingu, islandského parlamentu, byl prvně zvolen roku 1923, a to za středopravicovou agrární Pokrokovou stranu (Framsóknarflokkurinn). Tuto stranu vedl v letech 1932–1933 jako předseda. V roce 1931 se stal ministrem financí, o rok později pak premiérem a tento post zastával dva roky. V roce 1934 stranu opustil a po čase vstoupil do Sociálnědemokratické strany (Alþýðuflokkurinn). V roce 1938 se stal prezidentem soukromé banky Útvegsbanki Íslands a byl jím až do zvolení prezidentem v roce 1952. Ve funkci prezidenta se stala průlomovou jeho návštěva Dánska (Island se od Dánského království kdysi odtrhl). Parlamentem byl zvolen prezidentem i v letech 1956, 1960 a 1964.\n\nBratr jeho manželky Tryggvi Þórhallsson byl premiérem Islandu v letech 1927–1932, jeho zeť Gunnar Thoroddsen byl premiérem v letech 1980–1983. \n\nByl také významným zednářem.\n"}
{"id": "1470162", "url": "https://cs.wikipedia.org/wiki?curid=1470162", "title": "Bourovec švestkový", "text": "Bourovec švestkový\n\nBourovec švestkový (\"Odonestis pruni\") je nápadný noční motýl z čeledi bourovcovitých, omezeně se vyskytující i na území České republiky.\n\nAreál rozšíření zahrnuje Evropu a teplejší oblasti Sibiře.\nJde o teplomilný druh, vyhledávající nezapojené porosty slunných lesostepí, řídké smíšené lesy, ale také starší zahrady či ovocné sady. Vyskytuje se především v nížinách a pahorkatinách, do hor dlouhodobě nevystupuje.Nevyskytuje se hojně; v České republice je veden v Červeném seznamu bezobratlých jako druh \"zranitelný\".\n\nDélka předního křídla je 25–34 mm. Základní barvou je pomerančově rezavá, někdy s jemným šedým popraškem. Přes přední křídlo prochází dvojice obloukovitých čar hnědé barvy, dělící plochu křídla na tři části. Někdy lze rozeznat také nevýraznou třetí příčku, která je klikatá, umístěná při vnějším okraji křídla. Uprostřed křídla se nachází nápadná bílá skvrna. Zadní křídla jsou bledší než křídla přední, pouze s náznakem středové příčky. Oba páry křídel mají zoubkovaný vnější okraj. Pohlaví se od sebe liší zejména tykadly, která jsou u samců dlouze hřebenitá; samice jsou též zavalitější.\n\nVajíčka jsou mírně oválná, křídově bílé barvy.\n\nHousenky jsou modrošedé s hnědošedou hlavou; mohou dorůstat až 8 cm délky. Tělo je zdobeno nevýraznými žlutošedými skvrnami a žlutavými podélnými pruhy, pouze na hřbetní straně druhého článku se nachází výrazná červená skvrna.\n\nKukla je černá, uložená ve žlutavém zámotku.\n\nBěhem roku vytváří jednu generaci, jejíž motýly lze spatřit od června do začátku srpna. Přes den sedí se střechovitě složenými křídly, ukryti na kmenech, větvích či kamenech v podrostu. Aktivní jsou v noci, kdy zejména samci prudce a rychle létají. Obě pohlaví jsou lákána umělými zdroji světla.\n\nHousenky se líhnou ještě na podzim, po krátkém žíru se ukládají k přezimování ve štěrbinách kůry stromů či podobných úkrytech, a po oteplení na jaře svůj vývoj dokončují (zpravidla v květnu). Živí se listy rozličných dřevin; z lesních druhů se jedná o duby, lípy, jilmy, břízy, jívy, hlohy či trnky, v zahradách pak švestky, třešně či hrušně. Housenky v zahradách jsou ale zpravidla zahubeny ještě před přezimováním, při podzimním ošetření stromů.\n\nStádium kukly trvá přibližně 4 týdny.\n\n"}
{"id": "1470174", "url": "https://cs.wikipedia.org/wiki?curid=1470174", "title": "Seznam kamenů zmizelých v Ústeckém kraji", "text": "Seznam kamenů zmizelých v Ústeckém kraji\n\nSeznam kamenů zmizelých v Ústeckém kraji obsahuje pamětní kameny obětem nacismu v Ústeckém kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny byly položeny v roce 2011 v Teplicích.\n\nV Děčíně byly položeny následující kameny:\n\nV Teplicích byly položeny následující kameny:\n\nV Žatci byly položeny následující kameny:\n\nV Peruci byly položeny následující kameny:\n\nKameny v Ústeckém kraji byly položeny v následujících dnech:\n\n\n\n"}
{"id": "1470182", "url": "https://cs.wikipedia.org/wiki?curid=1470182", "title": "Reinelt", "text": "Reinelt\n\nPříjmení Reinelt má více nositelů:\n\n"}
{"id": "1470185", "url": "https://cs.wikipedia.org/wiki?curid=1470185", "title": "John Barbirolli", "text": "John Barbirolli\n\nJohn Barbirolli, rodným jménem Giovanni Battista Barbirolli (2. prosince 1899, Londýn – 29. července 1970), byl britský dirigent a violoncellista. \n\nProslul především jako dirigent orchestru The Hallé v Manchesteru, který pomáhal zachránit před rozpuštěním v roce 1943 a vedl po zbytek svého života. Byl nástupcem Arturo Toscaniniho jako hudebního ředitele Newyorské filharmonie, vedl ji od roku 1936 do roku 1943. Byl také hlavním dirigentem Houstonských symfoniků v letech 1961–1967 a hostujícím dirigentem mnoha dalších orchestrů: BBC Symphony Orchestra, London Symphony Orchestra, Philharmonia Orchestra, Berlínští filharmonikové, Vídeňští filharmonikové aj.\n\nNarodil se v italsko-francouzské rodině. Začínal jako violoncellista.\n\nPo sovětské invazi do Československa roku 1968 odmítl vystupovat v zemích východního bloku. \n"}
{"id": "1470189", "url": "https://cs.wikipedia.org/wiki?curid=1470189", "title": "Seznam kamenů zmizelých v Josefově", "text": "Seznam kamenů zmizelých v Josefově\n\nSeznam kamenů zmizelých v Josefově obsahuje pamětní kameny obětem nacismu v Josefově (městská čtvrť Prahy). Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nKameny zmizelých se zpravidla nacházejí před posledním místem pobytu obětí. První instalace v Praze se uskutečnila 8. října 2008.\n\nNe všechny kameny zmizelých jsou pod patronací Guntera Demniga.\n\n\n"}
{"id": "1470190", "url": "https://cs.wikipedia.org/wiki?curid=1470190", "title": "Volba prezidenta Československa 1920", "text": "Volba prezidenta Československa 1920\n\nVolba prezidenta Československa proběhla 27. května 1920 na společné schůzi obou komor Národního shromáždění v Rudolfinu na pražském Starém Městě. Schůzi obou parlamentních komor vedl, předseda sněmovny, sociální demokrat František Tomášek. Německá nacionální strana postavila do prezidentské volby církevního historika Augusta Naegleho. Komunističtí kandidáti byli dva budoucí předseda výkonného výboru KSČ Alois Muna a bývalý předseda Slovenské republiky rad Antonín Janoušek. Tomáš Garrigue Masaryk byl v první skutečné volbě zvolen pro své druhé volební období.\n\n29. února 1920 Národní shromáždění schválilo řádnou ústavu tato ústava předpokládala volbu prezidenta na sedmileté volební období. Přičemž kandidát se o post mohl ucházet pouze dvakrát. Toto ustanovení neplatilo pro Masaryka.\n\nSamotný průběh volby byl poznamenán nespokojeností německých volitelů, kteří dávali najevo svůj nesouhlas s počešťováním svých jmen organizátory volby.\n\nVolitelé odevzdali 411 platných lístků. Masaryk obdržel 284 hlasů a byl tak opětovně zvolen československým prezidentem. Historik Naegle obdržel od německých poslanců 61 hlasů. 60 lístků bylo prázdných a 6 roztříštěných, z nich dostal komunistický poslanec Muna 4 hlasy a revolucionář Janoušek 2 hlasy.\n\nMasaryk složil svůj prezidentský slib do rukou předsedy poslanecké sněmovny Františka Tomáška. Maďarští a němečtí poslanci s výjimkou německé sociální demokracie.\n\n\n"}
{"id": "1470191", "url": "https://cs.wikipedia.org/wiki?curid=1470191", "title": "Astravec", "text": "Astravec\n\nAstravec (, – \"Ostrovec\") je město v Hrodenské oblasti v Bělorusku. K roku 2018 v něm bydlelo bezmála jedenáct tisíc obyvatel a jednalo se o správní středisko Astraveckého rajónu.\n\nOd Hrodna, správního střediska oblasti, je vzdáleno přibližně 170 kilometrů severovýchodně. Od Minsku, hlavního města celého Běloruska, přibližně 130 kilometrů severozápadně. Od Vilniusu, hlavního města sousední Litvy, jen přibližně 45 kilometrů východně.\n\nNejbližší železniční stanice je vzdálena přibližně čtyři kilometry jihozápadně ve vesnici Gudagaj na železniční trati spojující Maladzečnu s Vilniusem.\n\nPoblíž města se staví jaderná elektrárna Astravec.\n\nPrvní zmínka o Astravci je z roku 1468.\n\nV meziválečném období byl Astravec v letech 1921–1939 součástí druhé Polské republiky.\n\nOd roku 2012 je Astravec městem.\n"}
{"id": "1470196", "url": "https://cs.wikipedia.org/wiki?curid=1470196", "title": "Klaus Schulze", "text": "Klaus Schulze\n\nKlaus Schulze (* 4. srpna 1947, Berlín) je německý hudebník, průkopník elektronické hudby, představitel tzv. krautrocku či Berlínské školy elektronické hudby. Používal též pseudonym Richard Wahnfried. Krátce byl členem kapel Tangerine Dream, Ash Ra Tempel a The Cosmic Jokers. Poté zahájil sólovou dráhu, na níž vydal více než 60 alb.\n"}
{"id": "1470197", "url": "https://cs.wikipedia.org/wiki?curid=1470197", "title": "Alliance of American Football", "text": "Alliance of American Football\n\nAlliance of American Football (zkráceně také AAF) byla profesionální liga amerického fotbalu, obdoba National Football League, která byla založena roku 2018 Charliem Ebersolem a Billem Polianem. První sezóna začala 9. února 2019, týden po odehrání Super Bowlu. Ze sezóny se odehrálo osm z plánovaných deseti zápasů než bylo 3. dubna oznámeno, že liga pozastavuje činnost a propustí většinu svých zaměstnanců. O dva týdny později, 17. dubna 2019, AAF vyhlásila úpadek. Podle většinového vlastníka Toma Dundona bylo důvodem neuzavření dohody s hráčskou asociací NFLPA, která by umožňovala hráčům upsaným týmům NFL nastupovat v zápasech AAF. Ligu tvořilo osm týmů, které byly po čtyřech rozděleny do východní konference (\"Eastern Conference\") a západní konference (\"Western Conference\"), všechny týmy však byly z USA. AAF byla podobná NFL Europe v tom, že měla dávat zkušenosti hráčům, kteří nebyli natolik dobří, aby nastupovali v základní sestavě v NFL. \n\n\n"}
{"id": "1470202", "url": "https://cs.wikipedia.org/wiki?curid=1470202", "title": "Jiří Beran (rozcestník)", "text": "Jiří Beran (rozcestník)\n\nJméno a příjmení Jiří Beran má více nositelů:\n\n"}
{"id": "1470203", "url": "https://cs.wikipedia.org/wiki?curid=1470203", "title": "František Vítek (rozcestník)", "text": "František Vítek (rozcestník)\n\nJméno a příjmení František Vítek má více nositelů:\n\n"}
{"id": "1470204", "url": "https://cs.wikipedia.org/wiki?curid=1470204", "title": "Mistrovství světa v alpském lyžování 2019 – superobří slalom žen", "text": "Mistrovství světa v alpském lyžování 2019 – superobří slalom žen\n\nSuperobří slalom žen na Mistrovství světa v alpském lyžování 2019 se konal v úterý 5. února 2019 jako úvodní ženský závod světové šampionátu v lyžařském středisku Åre. Zahájení proběhlo ve 12.30 hodin místního času. Do závodu nastoupilo 43 sjezdařek z 18 států. V důsledku silného větru byl start tratě snížen o tři sta metrů.\n\nObhájkyní zlata byla rakouská lyžařka Nicole Schmidhoferová, která dojela na jedenácté pozici. Prvních šest závodnic skončilo s minimálními odstupy, v rozmezí šestnácti setin sekundy.\n\nMistryní světa se stala průběžná lídryně Světového poháru Mikaela Shiffrinová ze Spojených států, která v předchozí části sezóny ovládla všechny tři závody této disciplíny. 23letá Američanka tal získala čtvrtý titul světové šampionky a první neslalomový. \n\nSe ztrátou dvou setin sekundy získala stříbrný kov 26letá Italka Sofia Goggiaová, pro níž to byla druhá medaile ze světových šampionátů. \n\nBronz si odvezla 24letá Švýcarka Corinne Suterová, jež vybojovala první medaili na mistrovství světa. Následně přidala stříbro ze aarského sjezdu. \n"}
{"id": "1470205", "url": "https://cs.wikipedia.org/wiki?curid=1470205", "title": "Miroslav Macháček (rozcestník)", "text": "Miroslav Macháček (rozcestník)\n\nJméno a příjmení Miroslav Macháček má více nositelů:\n\n"}
{"id": "1470206", "url": "https://cs.wikipedia.org/wiki?curid=1470206", "title": "Karel Toman (rozcestník)", "text": "Karel Toman (rozcestník)\n\nJméno a příjmení Karel Toman má více nositelů:\n\n"}
{"id": "1470207", "url": "https://cs.wikipedia.org/wiki?curid=1470207", "title": "Poverty Point", "text": "Poverty Point\n\nPoverty Point ( \"Pointe de Pauvreté\") je archeologická lokalita nedaleko obce Epps v americkém státě Louisiana. Má rozlohu 3,68 km² a skládá se z umělých náspů dosahujících výšky až 185 cm a šířky až 15 m. Šest řad je uspořádáno do pravidelného půlkruhu kolem centrálního prostranství na břehu říčky Bayou Macon, poblíž nich se nacházejí další vyvýšeniny, z nichž největší je mohyla A, která má při pohledu z výšky tvar letícího ptáka. Podle radiokarbonové metody datování tyto terénní úpravy proběhly mezi léty 1650 a 700 př. n. l. a jejich účel je předmětem sporů – podle různých teorií zde bylo sídliště, tržiště, pohřebiště nebo svatyně. Poverty Point je největší severoamerickou stavbou z takzvaného archaického období.\n\nPodle studie publikované na Washington University in St. Louis přemístili zdejší obyvatelé bez použití mechanizace nebo tažných zvířat 239 000 m³ zeminy potřebných k vytvoření mohyly A za méně než devadesát dní. Podle lokality byla nazvána lovecko-sběračská kultura Poverty Point, jejíž pozůstatky byly nalezeny v celé oblasti okolo dolního toku Mississippi. Charakteristickými artefakty jsou objekty z pálené hlíny, které byly pravděpodobně používány k udržování tepla při vaření a pečení.\n\nValy objevil ve třicátých letech devatenáctého století prospektor Jacob Walter, popsal je v roce 1873 Samuel Lockett a první vědecký průzkum provedl v roce 1913 Clarence Bloomfield Moore. Lokalita dostala název podle nedaleké plantáže. V roce 1962 byl Poverty Point uznán jako National Historic Landmark, od roku 1988 je národním památníkem a roku 2014 byl zapsán na seznam Světového dědictví.\n\n"}
{"id": "1470208", "url": "https://cs.wikipedia.org/wiki?curid=1470208", "title": "Jan Vacek (rozcestník)", "text": "Jan Vacek (rozcestník)\n\nJméno a příjmení Jan Vacek má více nositelů:\n\n"}
{"id": "1470210", "url": "https://cs.wikipedia.org/wiki?curid=1470210", "title": "Jindřich Vacek (rozcestník)", "text": "Jindřich Vacek (rozcestník)\n\nJméno a příjmení Jindřich Vacek má více nositelů:\n\n"}
{"id": "1470211", "url": "https://cs.wikipedia.org/wiki?curid=1470211", "title": "Josef Vacek (rozcestník)", "text": "Josef Vacek (rozcestník)\n\nJméno a příjmení Josef Vacek má více nositelů:\n\n"}
{"id": "1470212", "url": "https://cs.wikipedia.org/wiki?curid=1470212", "title": "Václav Vacek (rozcestník)", "text": "Václav Vacek (rozcestník)\n\nJméno a příjmení Václav Vacek má více nositelů:\n\n</br>\n"}
{"id": "1470214", "url": "https://cs.wikipedia.org/wiki?curid=1470214", "title": "Jan Bárta (rozcestník)", "text": "Jan Bárta (rozcestník)\n\nJméno a příjmení Jan Bárta má více nositelů:\n\n"}
{"id": "1470216", "url": "https://cs.wikipedia.org/wiki?curid=1470216", "title": "Jiří Bárta (rozcestník)", "text": "Jiří Bárta (rozcestník)\n\nJméno a příjmení Jiří Bárta má více nositelů:\n\n"}
{"id": "1470217", "url": "https://cs.wikipedia.org/wiki?curid=1470217", "title": "Obchodní dohoda", "text": "Obchodní dohoda\n\nObchodní dohoda nebo obchodní pakt je široká daňová, celní a obchodní smlouva, která často obsahuje investiční záruky. Když dvě nebo víc zemí si dohodnou podmínky pomáhající vzájemnému obchodu. Nejčastější obchodní dohody jsou typy preferenční a o zóně volného obchodu na eliminaci cla, kvót a jiných obchodních omezení mezi členy dohody.\n\nLogika formálních obchodních smluv je, že zdůrazňují, co je dohodnuto a postihy za porušení pravidel stanovených ve smlouvě. Obchodní smlouvy proto snižují pravděpodobnost nedorozumění a vytvářejí jistotu na obou stranách, že podvody budou potrestány. To zvyšuje pravděpodobnost dlouhodobé spolupráce. Mezinárodní organizace jako MMF může dále prohloubit kooperaci monitorováním dodržování a reportováním porušení od jiných zemí. Monitoring mezinárodních agentur může být nutné na zjištění bezcelních bariér, které jsou pokusy na vytvoření obchodních bariér.\n\nJsou 3 typy obchodních dohod:\n\nJsou různé obchodní dohody, některé komplexní (například Evropská unie) nebo méně podrobné (NAFTA). Výsledná úroveň ekonomické integrace závisí na specifickém typu obchodních dohod a pravidel přijatých obchodními bloky:\n"}
{"id": "1470218", "url": "https://cs.wikipedia.org/wiki?curid=1470218", "title": "Josef Bárta (rozcestník)", "text": "Josef Bárta (rozcestník)\n\nJméno a příjmení Josef Bárta má více nositelů:\n\n"}
{"id": "1470219", "url": "https://cs.wikipedia.org/wiki?curid=1470219", "title": "Zdeněk Bárta (rozcestník)", "text": "Zdeněk Bárta (rozcestník)\n\nJméno a příjmení Zdeněk Bárta má více nositelů:\n\n"}
{"id": "1470222", "url": "https://cs.wikipedia.org/wiki?curid=1470222", "title": "Jan Žák (rozcestník)", "text": "Jan Žák (rozcestník)\n\nJméno a příjmení Jan Žák má více nositelů:\n\n"}
{"id": "1470231", "url": "https://cs.wikipedia.org/wiki?curid=1470231", "title": "Jaroslav Kašpar (rozcestník)", "text": "Jaroslav Kašpar (rozcestník)\n\nJméno a příjmení Jaroslav Kašpar má více nositelů:\n\n"}
{"id": "1470239", "url": "https://cs.wikipedia.org/wiki?curid=1470239", "title": "Bourovec ovocný", "text": "Bourovec ovocný\n\nBourovec ovocný (\"Gastropacha quercifolia\") je velký a nápadný noční motýl z čeledi bourovcovitých, vzácně se vyskytující i na území České republiky. Je pozoruhodný zejména svým vzhledem v klidové poloze, kdy připomíná suchý list stromu.\n\nPřirozeně obývá nezapojené biotopy slunných lesostepí a řídké smíšené lesy a jejich okraje, zejména s porostem dubů. Po kulturních změnách v krajině se populace motýla přemístily do parků, zahrad a ovocných sadů, kde jsou nicméně v moderních dobách likvidovány přebujelou chemizací. Tak se stalo, že druh, který byl ještě v 80. letech 20. století považován za škůdce, je ve třetím tisíciletí na pokraji vyhubení.\nV České republice je veden v Červeném seznamu bezobratlých jako druh \"ohrožený\".\n\nPatří k největším bourovcům vůbec. Délka předního křídla je 25–45 mm, přičemž samice jsou znatelně větší než samci. Základní barvou je červenohnědá, při okrajích křídel přecházející až k fialovým odstínům. Oba páry křídel jsou zbarveny podobně, napříč žilnatinou se táhne vícero tenkých, klikatých, tmavohnědých příček. Okraje křídel jsou výrazně zoubkované. Tělo i zadeček motýla jsou hustě ochlupené, zbarvením totožné s křídly.\n\nVajíčka jsou nápadná, soustředně zelenobíle pruhovaná.\n\nHousenky jsou zbarvením nenápadné, v poslední fázi vývoje ovšem vynikají svou velikostí, která může dosahovat až 12 cm délky. Mladé housenky jsou popelavě šedočerné, později se barví spíše do hněda. Na hřbetní straně je každý článek opatřen dvěma červenými bradavičkami, za 2. a 3. článkem jsou navíc široké, tmavě modré skvrny. Stejně jako imago, také housenky jsou hustě ochlupené.\n\nKukla je uložena v zámotku šedé barvy.\n\nZatímco v jižní Evropě vytváří dvě pokolení ročně, ve středoevropském regionu se vyskytuje jen v jedné generaci. Dospělci létají od června do poloviny srpna. Ve dne odpočívají na větvičkách keřů a stromů, přičemž tykadla stahují dozadu podél hlavy a zadní křídla podsouvají ven pod předními, čímž napodobují vzhled suchých listů. Podobně jako jiní bourovci je i bourovec ovocný aktivní především v noci, kdy lze motýly pozorovat v blízkosti lidských sídel, kam je lákají umělé zdroje světla. Oplodněné samičky kladou vajíčka na živné rostliny po jednom.\n\nHousenky se líhnou ještě v srpnu a prodělávají podobný vývoj jako housenky bourovce švestkového – po krátkém podzimním žíru se ukrývají k přezimování ve štěrbinách stromové kůry a vývoj dokončují v květnu následujícího roku. Živí se listy různých listnáčů – především dubu, ale také jívy, lísky, hlohu a trnky; ze zahradních druhů se s nimi lze setkat na švestce, jabloni či hrušni. V zahradách ale bývají housenky zpravidla zahubeny ještě před přezimováním, při podzimním ošetření stromů. Pokud se jim podaří přezimovat a zdárně dorůst, upředou si kolem sebe ve štěrbině kůry nebo rozsoše větviček šedavě zbarvený kokon. Zde se přemění v kuklu.\n\nMotýli se z kukel líhnou přibližně za 4 týdny.\n\n"}
{"id": "1470240", "url": "https://cs.wikipedia.org/wiki?curid=1470240", "title": "František Stejskal (rozcestník)", "text": "František Stejskal (rozcestník)\n\nJméno a příjmení František Stejskal má více nositelů:\n\n"}
{"id": "1470243", "url": "https://cs.wikipedia.org/wiki?curid=1470243", "title": "Josef Sedlák (rozcestník)", "text": "Josef Sedlák (rozcestník)\n\nJméno a příjmení Josef Sedlák má více nositelů:\n\n"}
{"id": "1470244", "url": "https://cs.wikipedia.org/wiki?curid=1470244", "title": "Miroslav Sedlák (rozcestník)", "text": "Miroslav Sedlák (rozcestník)\n\nJméno a příjmení Miroslav Sedlák má více nositelů:\n\n"}
{"id": "1470246", "url": "https://cs.wikipedia.org/wiki?curid=1470246", "title": "Petr Sedlák", "text": "Petr Sedlák\n\nJméno a příjmení Petr Sedlák má více nositelů:\n\n"}
{"id": "1470249", "url": "https://cs.wikipedia.org/wiki?curid=1470249", "title": "Jiří Švec (rozcestník)", "text": "Jiří Švec (rozcestník)\n\nJméno a příjmení Jiří Švec má více nositelů:\n\n"}
{"id": "1470253", "url": "https://cs.wikipedia.org/wiki?curid=1470253", "title": "Jan Jaroš (rozcestník)", "text": "Jan Jaroš (rozcestník)\n\nJméno a příjmení Jan Jaroš má více nositelů:\n\n"}
{"id": "1470255", "url": "https://cs.wikipedia.org/wiki?curid=1470255", "title": "Socha svatého Jana Nepomuckého (Vidnava)", "text": "Socha svatého Jana Nepomuckého (Vidnava)\n\nSocha svatého Jana Nepomuckého ve Vidnavě se nachází v severovýchodní části Mírového náměstí ve Vidnavě v okrese Jeseník. Je zapsán v seznamu kulturních památek ČR. Sousoší je součástí městské památkové zóny ve Vidnavě.\n\nV roce 1766 zasáhla Vidnavu povodeň. Tato událost pravděpodobně byla důvodem pro vztyčení sousoší svatého Jana Nepomuckého. Kolem sousoší bylo devět vysokých kamenných sloupků propojených kovovými řetězy. Na začátku 20. století bylo ohrazení zaměněno za ozdobné zábradlí, které bylo odstraněno v šedesátých letech a obnoveno v devadesátých letech 20. století.\n\nKolem roku 2007 byla provedena restaurace sousoší restaurátorem MgA. Jakubem Gajdou z Ostravy.\n\nSousoší svatého Jana Nepomuckého je monumentální rokoková sochařská práce neznámého autora z roku 1770. Je volně stojící dílo zhotoveno z pískovce. Malý sokl, který je ve spodní části vydutý, stojí na kamenném stupni a je ukončený deskou. Na ní je vysoký hranolový pilíř lemovaný páskou, která přechází ve spodní části ve dvě reliéfní voluty. Hranol zdobí na čelní straně rokajová kartuš s nápisem. Sloup je ukončen římsou a níž jsou dva andílci a mezi nimi je stojící postava Jana Nepomuckého. Postava světce stojí v mírném esovitém pohybu, oděný v tradičním rouše. V náručí drží kříž, kolem hlavy má kovovou svatozář s hvězdami.\n\n"}
{"id": "1470257", "url": "https://cs.wikipedia.org/wiki?curid=1470257", "title": "Jaroslav Strnad (rozcestník)", "text": "Jaroslav Strnad (rozcestník)\n\nJméno a příjmení Jaroslav Strnad má více nositelů:\n\n"}
{"id": "1470259", "url": "https://cs.wikipedia.org/wiki?curid=1470259", "title": "Suzanne Schultingová", "text": "Suzanne Schultingová\n\nSuzanne Schultingová (* 25. září 1997 Groningen) je nizozemská shorttrackařka.\n\nJe juniorskou mistryní světa z roku 2016 na 1500 metrů. Na Zimních olympijských hrách vyhrála závod v short tracku na 1000 metrů a stala se první nizozemskou olympijskou vítězkou v rychlobruslení na krátké dráze. Získala také bronzovou medaili v závodě štafet (Nizozemky nepostoupily do finále, ale po vítězství ve finále B a diskvalifikaci štafet Číny a Kanady se posunuly na celkové třetí místo). Je mistryní světa na 3000 metrů z roku 2016 a pětinásobnou mistryní Evropy: v roce 2016 v Soči byla členkou vítězné štafety, na domácí půdě v roce 2019 v Dordrechtu vyhrála víceboj, 1500 m, 3000 m a štafetu. Vyhrála také deset závodů Světového poháru. V roce 2017 získala rovněž bronzovou medaili v závodě s hromadným startem na mistrovství Nizozemska v rychlobruslení na dlouhé dráze. \nJe dcerou fotbalisty Jana Schultinga a short tracku se začala věnovat v osmi letech. Studuje jazykovou školu NTI v Leidenu. V roce 2018 byla zvolena nizozemskou sportovkyní roku a byl jí udělen Oranžsko-nasavský řád.\n\n\n"}
{"id": "1470260", "url": "https://cs.wikipedia.org/wiki?curid=1470260", "title": "Slavík (příjmení)", "text": "Slavík (příjmení)\n\nPříjmení Slavík nosí více významných osobností:\n\n"}
{"id": "1470275", "url": "https://cs.wikipedia.org/wiki?curid=1470275", "title": "Mistrovství Československa v orientačním běhu 1992", "text": "Mistrovství Československa v orientačním běhu 1992\n\nMistrovství České a Slovenské federativní republiky v orientačním běhu proběhlo v roce 1992 ve třech individuálních a dvou týmových disciplínách.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v orientačním běhu na klasické trati.\"\n\n\"Souhrnné informace naleznete v článku Mistrovství Československa v orientačním běhu na krátké trati.\"\n\n\"Souhrnné informace naleznete v článku Mistrovství Československa v orientačním běhu družstev.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1470278", "url": "https://cs.wikipedia.org/wiki?curid=1470278", "title": "Sazená (zámek)", "text": "Sazená (zámek)\n\nSazená je zámek ve stejnojmenné obci v okrese Kladno. Založen byl na počátku sedmnáctého století jako panské sídlo, ale během třicetileté války byl poškozen a stal se majetkem církve. Do šlechtických rukou se znovu dostal až roku 1785, ale byl připojen k zlonickému panství a od té doby sloužil jen jako sídlo jeho správy. Ve dvacátém století budovu využívala obec. Zámek je od roku 2014 chráněn jako kulturní památka.\n\nVesnici Sazenou koupil roku 1548 Florián Gryspek z Gryspachu a připojil ji k nelahozeveskému panství. Zámek v ní založil okolo roku 1606 Blažej Gryspek z Gryspachu pro svou manželku Ofku z Bubna. Z vesnice vytvořil samostatný statek, který jí věnoval jako věno a náhradu za její dědický podíl nelahozeveského panství. Ofka si jej udržela i po stavovském povstání, po kterém byl ostatní gryspekovský majetek zkonfiskován. Ofka Sazenou vlastnila spolu s dcerou Veronikou, ale časem musely kvůli dluhům panství prodat.\n\nV sedmnáctém a osmnáctém století zámek patřil novoměstskému ústavu šlechtičen a později doksanskému klášteru. Obě církevní instituce nechaly provést jen drobné barokní úpravy. Někdy v osmnáctém století však bylo sneseno jedno patro východního křídla. V roce 1785 statek koupili Kinští a připojili jej ke svému zlonickému panství. Rozsáhlé umělecké sbírky, které v Sazené bývaly, nechali noví majitelé převézt na zámek v Budenicích. Sazená potom sloužila jen ke správě panství a na konci osmnáctého století na zámku dožil astronom Antonín Strnad. Po pozemkové reformě zámek připadl obci. Roku 1941 se část jižního zámeckého křídla zřítila a o rok později vyhořelo východní křídlo. Obec poté nechala zámek v letech 1947–1948 upravit pro potřeby sídla místního národního výboru a kulturní využití. V části zámku fungoval dětský domov. V roce 2005 v zámku sídlil obecní úřad, pohostinství, kadeřnictví a kuchyně s jídelnou dětského domova.\n\nZámecká budova má půdorys písmene L. Prostou fasádu ještě na počátku dvacátého století zdobila psaníčková a figurální sgrafita. Jižní křídlo je z větší části jednopatrové, ale západní strana budovy má patra dvě. Dovnitř se vstupuje renesančním portálem s bohatě profilovaným ostěním s ušima. Překlad portálu je zdobený rustikálním vlysem a nad ním se nachází segmentový fronton. Ze vstupní síně vede dvojice dvouramenných schodišť do horního patra. V přízemí budovy se dochovaly valené klenby některých místností, několik kamenných portálů s ušima a dveří s barokním kování. O patro vyšší část křídla, která sloužila k ubytování služebnictva a správě panství, má vlastní vchod z přízemí.\n\nNejcennější částí zámku je velký sál v prvním patře jižního křídla s dochovaným trámovým záklopovým stropem ze druhé poloviny sedmnáctého století. Pokrývají ho dobové malby, které patří k nejkvalitněji provedeným pracím svého druhu v Česku.\n\nPark před zámkem je upraveným fragmentem původní zahrady z počátku sedmnáctého století.\n\n\n"}
{"id": "1470281", "url": "https://cs.wikipedia.org/wiki?curid=1470281", "title": "Tát", "text": "Tát\n\nTát () je město v Maďarsku v župě Komárom-Esztergom, spadající pod okres Esztergom. Město se nachází u břehu Dunaje, těsně u hranice se Slovenskem, a tvoří aglomeraci s bezprostředně sousedící obcí Tokodaltáró. Nachází se asi 33 km severovýchodně od župního města Tatabánye, 8 km jihozápadně od Esztergomu a 33 km východně od Komáromu. V roce 2015 zde žilo 5 280 obyvatel. Podle údajů z roku 2011 zde byli 81,2 % Maďaři, 6,2 % Němci, 0,3 % Slováci a 0,2 % Rumuni.\n\nU města vytváří Dunaj několik říčních ostrovů, do nichž patří ostrovy Tati, Kortvelyes nebo Nyaros.\n\nNejbližšími městy jsou Dorog, Esztergom a Nyergesújfalu. Blízko jsou též obce Annavölgy, Bajót, Mogyorósbánya, Nagysáp, Tokod a Tokodaltáró.\n"}
{"id": "1470282", "url": "https://cs.wikipedia.org/wiki?curid=1470282", "title": "Demografický vývoj v Náhorním Karabachu v letech 1923 až 1994", "text": "Demografický vývoj v Náhorním Karabachu v letech 1923 až 1994\n\nNáhorní Karabach je hornatá oblast mezi dnešní Arménii a Ázerbájdžánem o rozloze 4800 km čtverečních a s 95 % arménským obyvatelstvem. Samotný termín „Karabach“ má arménský původ pocházející z knížectví „Bachk“ (Ktiš-Bachk), jenž se v období mezi 10 a 13 stoletím nacházelo v jižní částí Arcachu a Sjuniku. Později kočovné turkické kmeny, které pronikly do této oblasti začaly odvozovat původ slova „Karabach“ od turkického slova „kara“, které v překladu znamená „černý“ a perského slova „bach“ které v překladu znamená „zahrada“. Podobné kumulace názvu území na základě fonetické podoby nejsou řídkosti u migrantů, jenž se snaží archaizovat svojí přítomnost v dané oblasti.\n\nNa území Náhorního Karabachu docházelo historicky ke střetávání zájmů velkých mezinárodních aktérů jako Perská říše, Osmanská říše, Ruská říše a Velká Británie. Klíčový ale je mezi-etnický střet o moc nad touto oblasti mezi dvěma hlavními etniky a to Armény a tzv. Zakavkazskými Tatary, kteří se teprve od poloviny třicátých let dvacátého století začali komplexně nazývat „Ázerbájdžánci“. Samotné území Náhorního Karabachu nepředstavuje ani pro jedno etnikum skoro žádný ekonomický či strategický význam, proto se jedná o konflikt spíše historicko-kulturní. Arméni jsou starobylý národ indoevropského původu, dle různých historiků obývají území Arménské vysočiny, na které se dnes nachází samotná Arménie, nepřetržitě víc než po dobu 3500 let. Jedná se národ, který podle tradice, jako první komplexně udělal z křesťanství svoje státní náboženství a to v roce 301 za vlády krále Trdaia III. Na rozdíl od Arménů, kteří měli vždy jasný rozklad své etnické příslušností a svého původu, tak u Ázerbájdžánců dochází k častým nejasnostem a k celkovému dotváření své vlastní identity a etnického sebeuvědomění. Primárním cílem tohoto procesů dotváření svého etnického původu u Ázerbájdžánců je archaizovat svojí přítomnost na území Jižního Kavkazu, a to především v oblasti Náhorního Karabachu. Ve snaze o obhájení svých svrchovaných práv v této oblasti se postupně začíná upouštět od všemi uznávané tzv. Seldžucké teorie, která datuje první příchod turkických kmenů do oblasti Jižního Kavkazu v 11. století a začíná se více přiklánět k tzv. Chazarské teorii, dle které se první turkické obyvatelstvo objevilo na území Jižního Kavkazu už na přelomu 6. a 7. století. Stálé více populární však začíná být i tzv.„Albánská teorie“, na základě které bylo území Karabachu nedílnou součástí Kavkazské Albánie, původní kavkazský mluvící populace, která se s příchodem turkických kmenů turkizovala a islamizovala, se tedy významně podílela na entogenezi ázerbájdžánského etnika. Podle této vize byli karabaššti Arméni původně kavkazští Albánci, kteří v raném středověku přijali od Arménů křesťanství a následně se grigorionizovali a armenizovali. Samotní Ázerbájdžánci se tedy dle této teorie považují za potomky kavkazských Albánců, což jím automatický dává nárok na území Náhorního Karabachu. Tato teorie sama o sobě pak neguje turkický původ Ázerbájdžánců, ke kterému se nyní hlásí.\n\nBěhem své dlouhé historie byla Arménie nezávislým státem velice krátce. Po většinu své existence se vždy nacházela pod cizí nadvládou, nejprve byla součásti Římské říše poté Perské, Byzantské a od 19 století byla rozdělená mezi Osmanskou a Ruskou říší. Životní podmínky a celkové sociální postavení Arménů žijících na území Osmanské říše byly ve znamení útlaku a snahy o kompletní eliminaci a vytlačení arménského etnika z tohoto území. Přelomovým momentem byl nástup tzv. mladoturků spolu s jejich nacionalistickou stranou „Jednota a pokrok“ k moci v roce 1908, kteří nejprve využili pomocí arménské menšiny žijící na svém území k uchopení moci ve státě a po vítězné revoluci se samy obrátili proti arménské populaci. Následovalo nemalé množství pogromů na Armény v Osmanské říši, jedním z mnoha případů etnických čistek byly v roce 1909 města Adana a Kilikie, kde došlo ke kompletnímu vyčištění teritoria od arménské menšiny, tyto zprvu menší čistky se postupně přeměnily v regulérní genocidu. Celkové napětí ve světě a následně i první světová válka sundala pouta tureckým nacionalistům a plně jím umožnila se zbavit etnických menšin na svém území. Jíž 2. listopadu roku 1914 se Turecko zapojilo do války na straně centrálních mocnosti a jako záminku pro cílené vyvražďování Arménů jím posloužila bitva u Šarikamiše, kde turecká třetí armáda byla na hlavu poražená ruskými vojsky, tato zdrcující porážka byla neprávem připisována Arménům, na které se po celou dobu pohlíželo jako na prorusky smýšlející zrádce. Zástěrkou pro masakry, které po této porážce následovaly, byla deportace Arménů z východních provincií do koncentračního tábora v Allepu. Deportace začala v květnu roku 1915 a probíhala v drastických podmínkách hladu, žízně, mučení a vraždění, pod dohledem tureckých vojenských jednotek tzv. čete, jenž se převážně rekrutovali z řad bývalých kriminálníků. V důsledku této genocidy došlo k zabití více než jeden a půl milionů Arménů a z původních dvou milionů Arménů na území Turecka jích zůstalo pouze 400 000. Na rozdíl od Osmanské říše a následně Turecka nebyli Arméni obývající Ruskou říší vystavování útlakům. Pouze po krátkou dobu docházelo v Ruské říší k pokusům o rusifikaci (za cara Alexandra III.), důvodem k tomu byly jeho obavy z postupně vzrůstajícího národního vědomí arménské populace. Tato skutečnost taky byla důvodem, proč Rusko stálo na straně Ázerbájdžánců při jejích prvních potyčkách v tehdy kosmopolitním městě Baku.\n\nPrvní spory mezi Armény a Ázerbájdžánci měli zprvu spíše socioekonomický charakter, kdy Ázerbájdžánci představovali chudší vrstvu obyvatelstva, jenž se převážně zabývalo zemědělstvím a malorolnictvím, zatímco obyvatelstvo arménské patřilo k zámožným obchodníkům a průmyslníkům. V důsledků těchto menších potyček, které měli následně silně eskalační potenciál, zahynulo víc jak deset tisíc lidi. Střety mezi Armény a Ázerbájdžánci na území samotného Náhorního Karabachu se rozpoutaly už v roce 1906, celý konflikt měl charakter menších ozbrojených potyček mezi jednotlivými vesnicemi, které se rázem začali dělit na arménské a ázerbájdžánské a to vždy dle převažujícího počtu obyvatelstva v dané vesnici. Tato arménsko-tatarská válka, jak ji označuje polský historik Tadeuzs Swietochowski, byla prvním otevřeným střetem mezi oběma národy v etnické rovině, do této doby vzniklé konflikty se spíše odehrávali v rovině socioekonomické. Důsledkem války bylo 10 000 padlých oběti, skoro 300 zničených vesnic jak arménských tak i ázerbájdžánských (tatarských) a rozdělení tehdejšího hlavního města Náhorního Karabachu Šuši na arménské a ázerbájdžánské rajóny, což přispělo k ještě větší izolaci obou dvou etnik. Další velice důležitou periodou ve vývoji vztahu obou dvou etnik byla tzv. Zakavkazská federace, jenž byla oficiálně vyhlášená 22. dubna 1918. Tento státní útvar, který byl založen všemi třemi zakavkazskými státy tedy Arménii, Gruzií a Ázerbájdžánem, fungoval na protibolševické bázi nezávislé na Rusku, jeho existence však neměla dlouhé trvání z důvodu odlišných vizí všech třech států na další politické a teritoriální uspořádání regionu. Za necelý měsíc se federace rozpadla, načež záhy došlo k úspěšnému tureckému útoku na Kavkaz v čele s Enver Pašou. Během turecké intervence docházelo k systematickým násilnostem na arménském obyvatelstvu.\n\nPo skončení 1. světové války Turecko z Kavkazu ustoupilo a bylo nahrazeno Britskou správou. Velká Británie jakožto aktér, který měl v oblasti Zakavkazska pouze krátkodobé cíle, se vyznačovala svojí lhostejnosti k cele oblasti a předala Náhorní Karabach spolu s Nachičevanem a Zangezurem pod ázerbájdžánskou správu.V dubnu roku 1921 došlo ke kompletní porážce bělogvardějců na všech frontách a bolševická XI armáda obsadila celý Kavkaz. Jelikož Lenin si nepřál poštvat proti sobě kemalisty, podepsal Smlouvu o bratrství a přátelství mezi Tureckem a nově vzniklým Sovětským svazem. Na základě této smlouvy byl Náhorní Karabach spolu s Nachičevanem předány pod Ázerbájdžánskou jurisdikci a v roce 1923 Náhorní Karabach získal statut autonomní oblasti.\n\nRadikální změna, která proběhla v etno-demografické struktuře Náhorního Karabachu měla svůj zásadný vliv na vznik konfliktu. Už ve druhé polovině 80. let bylo zřejmé, že Arméni v této oblasti ztrácejí své dominantní postavení, z hlediska počtu obyvatel. Početná menšina Ázerbájdžánců dlouhodobě vykazovala mnohem vyšší demografickou dynamiku než titulární arménské obyvatelstvo. Tento trend pak byl jednou z hlavních příčin politické nestability ve druhé polovině 80. let. Postupný růst podílu Azerů na populaci Karabachu během sovětské éry. V roce 1923 kdy Náhorní Karabach jako arménská enkláva v rámci Ázerbájdžánské sovětské svazové republiky získal statut autonomní oblasti, tak na jeho území žilo celkem 131 500 obyvatel z čehož 94.4 % tvořili Arméni a pouhých 5.6 % Ázerbájdžánci neboli, dle jejích tehdejšího označení, Zakavkazští Tataři s celkovým počtem 7 400 obyvatel. Zatímco v roce 1987, kdy celkové obyvatelstvo Náhorního Karabachu čítalo již 180 000, tak poměr s níž razantně změnil. V roce 1987 z celkového počtu obyvatelstva představovali asi 74 % Arméni a 24.4 % Ázerbájdžánci. Arméni si byly velice dobře vědomí, že v případě kdyby celá situace pokračovala, tak by trvalo přibližně 10 až 15 let a oni by definitivně ztratili svoje postavení titulárního národa v autonomní oblasti. Vyřešení této situace viděla arménská inteligence v secesi od Ázerbájdžánu a v následném připojení k Arménii. Další vizualizace, týkající se demografických trendů ve sledovaném území. Pro vysvětlení této etno-demografické změny v Náhorním Karabachu existuje několik teorií. Jednou z nich je přirozeně větší populační narůst Ázerbájdžánců, kteří dle svých zvyků měli spíše selský způsob života, kde rodiny byly převážně vícečlenné. Jako argument pro toto vysvětlení nám může sloužit i etno-demografická situace i v jiných spíše zemědělských oblastech Ázerbájdžánu, kde identický se situaci v Náhorním Karabachu docházelo ke stále většímu růstu ázerbájdžánské populace na rozdíl od jiných etnik, jako například Talýšů, Lezgů či Tatů. Dalším možným vysvětlením pro tento jev je fakt, že Arméni jako takový jsou více naklonění modernímu, městskému životu a vždy patřili ke vzdělanější vrstvě obyvatelstva v Náhorním Karabachu. Jejích výborná znalost ruštiny, na rozdíl od Ázerbájdžánců, jím umožňovala uplatnění i v jiných oblastech Sovětského Svazů. To mělo za následek velký\npočet migrace mladé arménské populace z autonomní oblasti buď do větších měst v rámci samotného Ázerbájdžánu, nebo do jiných svazových republik. Výše uvedená vysvětlení pro razantní nárůst ázerbájdžánské populace v Náhornokarabašské autonomní oblasti (NKAO) byla dána spíše přirozenou cestou bez vedlejších, umělých vlivů. Avšak velice zajímavým může být prohlášení druhého ázerbájdžánského prezidenta Hejdara Alijevá o jeho systematických snahách změnit demografickou situaci ve prospěch ázerbájdžánské populace v autonomní oblasti již od 60. let XX. století.\n\nSamotný etno-demografická stav, který vznik ke konci 80. let v Náhorním Karabachu, zvětšil pravděpodobnost vzniku etnického konfliktu. Na základě hypotézy Tanji Ellingsen, v oblastech kde druhé největší etnikum přesahuje hranici 20 % z celkového počtu obyvatelstva, a titulární etnikum klesá pod 80 %, tak hrozí větší nebezpečí vzplanutí konfliktu.16 Stejná situace nastala i v Náhorním Karabachu ke konci 80. let. Aktuální situace a veřejné mínění na konflikt Na příkladě Náhorního Karabachu jsme mohli být svědci toho jak nesensitivní národnostní politika sovětských pohlaváru měla za následek vznik dalšího bodu etnického napětí v oblasti Jižního Kavkazu. Momentální vztahy mezi Arménií a Ázerbájdžánem jsou primárně ovlivněny právě karabašskou otázkou, kdy obě dvě země mají mezi sebou přerušené diplomatické styky, uzavřené hranice a v politické rovině uvnitř každé z nich probíhá vytváření obrazu nepřítele. Řešení otázky Karabachu v rámci obyvatel Ázerbájdžánu zastiňuje i akutní témata, jakými jsou nezaměstnanost, bída a korupce.Na frontové linií dochází k periodickým provokacím, v důsledku kterých hynou další představitelé obou dvou národu a samotné území Náhorního Karabachu nyní představuje mezinárodně neuznávanou republikou. Daný konflikt měl za následek ještě větší ukotvení etnické agonie mezi Armény a Ázerbájdžánci jak v oblastí Náhorního Karabachu tak i teoreticky vzato po celém světě. V obou dvou táborech dochází ke formování obrazu prototypu toho hlavního nepřítele, jenž by měl být eliminován za každou cenu. Specifikem tohoto konfliktu bylo, že v každé obsazené vesnici nebyly pozorovaný pokusy o jakoukoliv exploataci obyvatel druhé strany, nýbrž kompletní likvidace. Obě dvě strany nyní mají diametrálně odlišný pohled na možnou regulaci nastalé situace.Daný fakt má za následek impotenci všech mediačních pokusů ze strany světových velmocí. Demografické změny, které nastaly v průběhu dvacátého století v Náhorním Karabachu, byly tou hlavní příčinou vypuknutí války. V momentě kdy jedno etnikum začíná pociťovat ohrožení, v podobě uměle ztráty svého majoritního postavení, tak se uvnitř daného etnika proliferuji silné iredentistické tendence. Příčinou toho je strach z ještě většího útisku a kompletního zániku. Identická situace nastala i v Náhorním Karabachu u Arménů.\n"}
{"id": "1470284", "url": "https://cs.wikipedia.org/wiki?curid=1470284", "title": "Marek Ryzák", "text": "Marek Ryzák\n\nMarek Ryzák (* 24. července 1993 Praha) je český lední hokejista hrající na pozici obránce.\n\nSvá mládežnická a juniorská léta strávil v celku HC Slavia Praha. Mezi muži se prvně objevil během ročníku 2012/2013, kdy ve třech utkáních hrál za pražskou Kobru, tehdy účastníka 2. ligy, tedy třetí nejvyšší hokejové soutěže v České republice. Následně přešel na Slovensko mezi juniory HC Dukly Trenčín a objevil se též mezi muži v zápasech tamní nejvyšší soutěže. V sezóně 2014/2015 odehrál za Trenčín pouze jeden zápas a zbytek ročníku strávil v nižších soutěžích v České republice, když hrál za HC Most a za HC Draky Bílina. Sezónu 2015/2016 strávil opět v Trenčíně a ve čtyřech zápasech vypomohl celku HC Topoľčany. Ročník 2016/2017 strávil znovu v Trenčíně a na jejím konci se stěhoval do svého rodného města, kde začal od ročníku 2017/2018 opět hrát za Slavii. V celkem osmnácti utkáních navíc hostoval v Kobře. Ročník 2018/2019 začal v Kobře, ale v jeho průběhu se následně stěhoval zpět do Slavie.\n"}
{"id": "1470294", "url": "https://cs.wikipedia.org/wiki?curid=1470294", "title": "Nový urbanismus", "text": "Nový urbanismus\n\nNový urbanismus je hnutí v oblasti navrhování měst propagující ekologické návyky tvořením jednoduše pěšky přístupných měst a obcí, které obsahují širokou škálu bydlení a typů pracovních míst. Je silně ovlivněno urbanistickými postupy, které byly prominentní až do vzestupu automobilů před druhou světovou válkou. Hnutí vzniklo v 80. letech 20. století v USA.\n"}
{"id": "1470297", "url": "https://cs.wikipedia.org/wiki?curid=1470297", "title": "Joseph Lamb", "text": "Joseph Lamb\n\nJoseph Francis Lamb (6. porosince 1887 Montclair, New Jersey – 3. září 1960 New York) byl americký skladatel ragtimové hudby. Lamb byl irského původu, byl jediný neafrický Američan z \"velkých tří\" skladatelů klasického ragtime, další dva byli Scott Joplin a James Scott. Ragtime Josepha Lamba se pohybuje od standardního populárního až po komplexní a velmi angažovaný. Jeho použití dlouhých frází bylo ovlivněno klasickými pracemi, které se naučil od své sestry a ostatních při vyrůstání, ale jeho smysl pro strukturu byl potenciálně odvozen z jeho studia Joplinových klavírních ragtimů. V době, kdy přidal nějaký polský do svých pozdějších prací v padesátých letech minulého století, Lamb zvládl klasický žánr takovým způsobem, že se mu v té době téměř žádný jiný skladatel nedokázal přiblížit a pokračoval v jeho úspěšném přehrávání, o čemž svědčí nejméně dvě samostatné nahrávky provedené v jeho domě, stejně jako několik nahraných rozhovorů.\n\nLamb se narodil v Montclairu v New Jersey. Byl nejmladší ze čtyř dětí, učil se hrát na klavír a obdivoval časné ragtime publikace Scotta Joplina. V roce 1904 odešel z St. Jerome's College, aby pracoval pro firmu na výrobu suchého zboží. Setkal se s Joplinem v roce 1907 při nákupu nejnovějších hudebních listů Joplina v kancelářích Johna Starka a Syna. Joplin byl ohromen Lambovými skladbami a doporučil ho vydavateli Johnu Starkovi. Stark publikoval Lambovu hudbu po příští desetiletí, počínaje \"Sensation\".\n\nV roce 1911 se Lamb oženil s Henrietou Schultzovou a přestěhoval se do Brooklynu v New Yorku. Pracoval jako aranžér pro vydavatelskou společnost J. Fred Helf Music Publishing a později od dubna 1914 jako účetní společnosti L. F. Dommerich & Company. Henrietta zemřela na chřipku v roce 1920 ve stejnou dobu, kdy se zájem o populární hudbu přesunul z ragtime do jazzu. Lamb přestal vydávat svou hudbu, hraje a skládá pouze jako koníček. \"Bohemia Rag\" vyšlo v roce 1919.\n\nRok před jeho smrtí v roce 1960 vydala Folkways Records album \"Joseph Lamb: Studie v klasickém Ragtime\". Zemřel na srdeční infarkt v Brooklynu ve věku 72 let.\n\n\n"}
{"id": "1470298", "url": "https://cs.wikipedia.org/wiki?curid=1470298", "title": "Mistrovství Československa v orientačním běhu 1991", "text": "Mistrovství Československa v orientačním běhu 1991\n\nMistrovství České a Slovenské federativní republiky v orientačním běhu proběhlo v roce 1991 ve třech individuálních disciplínách a dvou týmových.\nNovinkou bylo Mistrovství družstev - smíšených sedmičlenných štafet.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v orientačním běhu jednotlivců.\"\n\n\"Souhrnné informace naleznete v článku Mistrovství Československa v orientačním běhu na krátké trati.\"\n\nZ protokolu závodu: V kategorii dospělých byl na 5. úseku uveden chybný kód na 1. kontrole, závod byl přerušen a po dokončení jej jury zrušila jako M ČSFR a uznala pouze jako veřejný závod.\n\n\"Souhrnné informace naleznete v článku Mistrovství Československa v orientačním běhu družstev.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\n"}
{"id": "1470303", "url": "https://cs.wikipedia.org/wiki?curid=1470303", "title": "Hrobka Josefa Hlávky", "text": "Hrobka Josefa Hlávky\n\nHrobka Josefa Hlávky, českého architekta, stavitele a mecenáše, stojí na hřbitově v Přešticích, Hlávkově rodišti. Byla postavena podle jeho vlastního návrhu v roce 1887 v novogotickém slohu, výmalbu provedl vídeňský malíř Karel Jobst. Hrobka byla zařazena mezi kulturní památky České republiky.\n\nNachází se u obvodní zdi hřbitova při silnici na Klatovy. Jde o čtyřhrannou neomítnutou stavbu z kamene a cihel se sedlovou střechou. Zepředu je otevřena lomeným obloukem, štít zdobený křížem je zakončen nástavcem s kamennými květinami. Hrobku uzavírá kovová mříž. Interiér je vyzdoben biblickými výjevy namalovanými v nazaretském stylu. Zadní stranu pokrývá velký obraz Nanebevzetí Panny Marie, na pravé straně je 9 obrazů ze života Kristova, na levé straně 9 obrazů ze života Panny Marie. Uprostřed klenby je vyobrazen Kristus a symboly čtyř evangelistů. Na náhrobních deskách z červeného mramoru na bočních stěnách jsou vyryta jména zde pohřbených členů rodiny. Kromě Josefa Hlávky zde leží obě jeho manželky Marie a Zdeňka, matka Anna, bratr Antonín a rodiče jeho první ženy. Jeho druhá manželka si přála být pochována na Vyšehradě, ale Hlávka její přání nesplnil. Přál si, aby zůstali všichni tři společně. Proto i jeho nadace nese všechna tři jména – Nadání Josefa, Marie a Zdeňky Hlávkových.\n\nHlávkův pohřeb v roce 1908 byl velkou událostí. Po rozloučení v pražském panteonu Národního muzea byla rakev převezena nejprve do Lužan, kde v zámecké kapli proběhly další obřady, a teprve poté do Přeštic. Při ukládání ostatků do hrobky vystoupili i zpěváci Hlaholu.\n"}
{"id": "1470309", "url": "https://cs.wikipedia.org/wiki?curid=1470309", "title": "Mistrovství Československa v orientačním běhu 1990", "text": "Mistrovství Československa v orientačním běhu 1990\n\nMistrovství České a Slovenské federativní republiky v orientačním běhu proběhlo v roce 1990 ve třech individuálních disciplínách a jedné týmové.\nNovinkou bylo Mistrovství na krátké trati.\n\n\"Souhrnné informace naleznete v článku Mistrovství Československa na dlouhé trati.\"\n\n\"Souhrnné informace naleznete v článku Mistrovství Československa v orientačním běhu jednotlivců.\"\n\n\"Souhrnné informace naleznete v článku Mistrovství Československa v orientačním běhu štafet.\"\n\n\"Souhrnné informace naleznete v článku Mistrovství Československa v orientačním běhu na krátké trati.\"\n\n\n"}
{"id": "1470310", "url": "https://cs.wikipedia.org/wiki?curid=1470310", "title": "Hindúradž", "text": "Hindúradž\n\nHindúradž () je pohoří v severním Pákistánu. Nejvyšším místem pohoří je vrchol hory Kojo Zom (6872 m). Hindúradž leží mezi pohořím Hindúkuš a Karákóram. Od Hindúkuše je na západě a severu oddělen údolím řeky Kunar. Od Karákóramu je oddělen údolím řeky Iškoman. Od pohoří na jihu je oddělen údolím řeky Gilgit.\n\nK významnějším štítům patří Buni Zom (6542 m), Ghamubar Zom a Gul Lasht Zom.\n\nNejvyšší severní část pohoří je zaledněna. Největší ledovec je Čiantar.\n\nHindúradž je mnohem méně známý oproti sousedním pohořím, což lze přičíst nepřítomnosti osmitisícových a sedmitisícových vrcholů.\n"}
{"id": "1470312", "url": "https://cs.wikipedia.org/wiki?curid=1470312", "title": "Dům s pamětní deskou Dr. Adolfa Lorenze", "text": "Dům s pamětní deskou Dr. Adolfa Lorenze\n\nMěstský dům čp. 66 je nárožní dům na Mírovém náměstí v sousedství domu čp. 64 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava. V domě se narodil známý chirurg-ortopéd Dr. Adolf Lorenz (1854–1945), otec nositele Nobelové ceny Konráda Lorenze (1903–1989).\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy se sídlem soudního okresu stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní dům na Mírovém náměstí čp. 66, postavený na středověkém jádře, s pozdně barokním průčelím z konce 18. století. Byl často upravován. Dům je rodištěm významného chirurga-ortopeda Dr. Adolfa Lorenze. Na dům byla za osobní přítomnosti ortopeda v roce 1935 umístěna pamětní deska od jesenického sochaře Josefa Obetha.\n\nMěšťanský dům je nárožní jednopatrová tříosá zděná stavba, krytá sedlovou střechou. Hlavní průčelí je otočeno do náměstí. Je členěno nárožní bosáží, patrovou římsou a ukončeno korunní římsou. V přízemí ve střední ose mezi pravoúhlými okny je umístěna pamětní deska. Okna v přízemí i v patře jsou v šambránách. Na korunní římsu nasedá hladký konkávně prohnutý volutový štít se sdruženými kanelovanými pilastry po stranách. Mezi pilastry jsou v ose štítu dvě pravoúhlá okna zdobená nadokenními festony. Pilastry nesou průběžnou římsu, na které je barokně zvlněný tympanon s kruhovým terčem. Kraje štítu ukončují malé kanelované pilastry. Boční průčelí je hladké pětiosé členěné patrovou římsou v ose doplněnou nízkým trojúhelníkovým štítem. Vchod s jednoduchým ostěním je umístěn nesymetricky. Původní hlavní vstup v ose průčelí byl zazděn. Místnosti mají plochý strop.\n\n\n"}
{"id": "1470316", "url": "https://cs.wikipedia.org/wiki?curid=1470316", "title": "Kostel svatého Cyrila a Metoděje (Jezeřany)", "text": "Kostel svatého Cyrila a Metoděje (Jezeřany)\n\nKostel svatého Cyrila a Metoděje je filiální kostel v římskokatolické farnosti Loděnice u Moravského Krumlova, nachází se v centru obce Jezeřany-Maršovice.\n\nDne 24. srpna 1936 se začal stavět kostel v Jezeřanech-Maršovicích. Pozemky získala obec od různých občanů v obci žijících. Kostel byl stavěn na náklady Martina Ruibara, rodáka z obce, který v tu dobu žil v Moravském Krumlově. Kostel byl vystavěn na památku Jana Ruibara, syna Martina Ruibara. Dne 20. září téhož roku byl posvěcen základní kámen kostela. Kostel byl dostavěn ke konci roku, 29. listopadu byly vytaženy zvony na věž. Kostel pak byl vybaven během roku 1937 a 2. května byl slavnostně vysvěcen Josefem Kupkou z Brna. Kostel byl po roce 2000 rekonstruován, byla opravena střecha kostela.\n\n\n"}
{"id": "1470318", "url": "https://cs.wikipedia.org/wiki?curid=1470318", "title": "Mistrovství světa v alpském lyžování 2019 – sjezd žen", "text": "Mistrovství světa v alpském lyžování 2019 – sjezd žen\n\nSuperobří slalom žen na Mistrovství světa v alpském lyžování 2019 se konal v neděli 10. února 2019 jako třetí ženský závod světové šampionátu v lyžařském středisku Åre. Zahájení proběhlo ve 12.30 hodin místního času. Do závodu nastoupilo 37 sjezdařek ze 16 států. V důsledku nepříznivého počasí zkrátili pořadatelé trať přibližně o pět set metrů. \n\nObhájkyní zlata v „královské disciplíně“ byla slovinská lyžařka Ilka Štuhecová.\n\nMistryní světa se stala průběžně třetí žena ze sjezdu Světového poháru Ilka Štuhecová, která tak obhájila trofej ze Svatého Mořice. 28letá Slovinka získala druhý sjezdový titul za sebou jako pátá žena historie, když naposledy předtím se tento výkon podařil Švýcarce Marii Walliserové v letech 1987 a 1989. Slovinsko si tak připsalo hattrick. V roce 2015 triumfuovala Tina Mazeová. \n\nSe ztrátou dvaceti tří setin sekundy vybojovala stříbrný kov 24letá Švýcarka Corinne Suterová, pro níž to byla druhá medaile ze světových šampionátů. V Aare 2019 dojela třetí již v superobřím slalomu. \n\nBronz si odvezla Lindsey Vonnová, jež vybojovala celkově osmou medaili, a pátou sjezdovou, z mistrovství světa. 34letá Američanka se závodem rozloučila s profesionální kariérou, v níž vytvořila ženský rekord počtem 82 vyhraných závodů Světového poháru. Bronzový kov rovněž znamenal, že se stala nejstarší medailistkou v historii světových šampionátů.\n"}
{"id": "1470319", "url": "https://cs.wikipedia.org/wiki?curid=1470319", "title": "Neville Howse", "text": "Neville Howse\n\nNeville Reginald Howse (26. října 1863 – 19. září 1930) byl australský důstojník, lékař a politik. Stal se prvním příslušníkem australských ozbrojených sil, který obdržel Viktoriin kříž, nejvyšší ocenění za statečnost tváří v tvář nepříteli, které může příslušník ozbrojených sil Spojeného království a Commonwealthu získat.\n\nNarodil se v Anglii a po vzoru svého otce se rozhodl pro lékařskou kariéru. Během druhé búrské války sloužil u Australian Army Medical Corps. Během první světové války sloužil na Nové Guineji, u Gallipoli a na západní frontě. Dohlížel na zdravotnické služby Australian Imperial Force a na konci války měl již hodnost generálmajora. V roce 1922 byl zvolen do australského parlamentu a následně se stal ministrem v kabinetu předsedy vlády Stanleyho Bruce.\n\nNarodil se ve Stogursey v hrabství Somerset v Anglii chirurgovi Alfredu Howsovi a jeho ženě Lucy Elizabeth, rozené Conroy. Vzdělání dosáhl ve \"Fullard's House School\" v Tautonu. Rozhodl se věnovat stejnému povolání jako jeho otec a začal studovat medicínu na \"Royal London Hospital\". V roce 1886 získal kvalifikaci lékaře a chirurga.\n\nV roce 1889 ze zdravotních důvodů emigroval do Austrálie. Nejdříve se usadil v Newcastlu v Novém Jižním Walesu, ale později se přestěhoval do Taree. V roce 1895 se kvůli doplnění vzdělání vrátil do Anglie. Zde pak v roce 1897 získal kvalifikaci chirurga s atestací. Do Austrálie se vrátil v roce 1899 a koupil si lékařskou praxi v Orange, které se stalo jeho domovem na dalších 30 let.\n\nBěhem druhé búrské války sloužil s 2. kontingentem \"New South Wales Army Medical Corps\" a do East London v Jihoafrické republice dorazil v únoru 1900 v hodnosti poručíka. 24. července 1900 během akce u Vredefortu se mu přes těžkou křížovou palbu podařilo zachránit zraněného muže. Na jeho záchranu se vydal na koni, ten však byl vzápětí zastřelen. Howse pokračoval dál pěšky, dostal se ke zraněnému, obvázal mu ránu a pak ho odnesl do bezpečí. Za svoji odvahu byl vyznamenán Viktoriiným křížem. Stal se tak prvním příslušníkem australských ozbrojených sil, který toto nejvyšší vyznamenání obdržel. Nyní je tato medaile vystavena v Australském válečném památníku v Canbeře. Dne 15. října 1900 byl povýšen na kapitána. 2. kontingent opustil Jižní Afriku 13. prosince 1900 na lodi S. S. Orient, v tu dobu s nimi však Howse již nebyl. Ten byl již 28. listopadu 1900 kvůli zranění poslán do Spojeného království. Následně se na konci února 1901 vrátil do Austrálie.\n\nDo Jižní Afriky se opět vrátil 17. března 1902, kdy dorazil do Durbanu v provincii Natal v rámci \"Australian Army Medical Corps\" v hodnosti majora. V závěru války však opět vážně onemocněl a byl evakuován 6. července 1902 do Spojeného království. Zbytek jednotky odjel 8. července 1902 do Austrálie. Sám Howse se do Austrálie vrátil v listopadu 1902.\n\nV roce 1905 si vzal za ženu Evelyn Pilcher a dvakrát byl zvolen do úřadu starosty města Orange.\n\nKdyž propukla první světová válka, byl přiřazen jako zdravotnický důstojník k australským námořním a vojenským expedičním silám \"(Australian Naval and Military Expeditionary Force)\" a poslán na německou Novou Guineu v hodnosti podplukovníka.\n\nPo přesunu na evropské bojiště se zapojil do bitvy u Gallipoli, kde velel evakuaci zraněných mužů z pláží během počátečních dní tažení. V září 1915 mu bylo svěřeno velení nad zdravotnickými silami ANZAC a v listopadu převzal v hodnosti chirurg-generál \"(surgeon-general)\" velení nad zdravotnickými jednotkami \"Australian Imperial Force\". Když se \"AIF\" přesunuli do Francie, převzal pozici v Londýně, kde dohlížel na zdravotní jednotky ve Francii, v Egyptě a v Palestině. Na začátku roku 1917 byl povýšen do hodnosti generálmajora.\n\nV roce 1915 se stal členem Bathského řádu a 22. ledna 1917 byl povýšen do hodnosti rytíř-komandér. Také obdržel Nejctihodnější řád sv. Jana Jeruzalémského a v roce 1919 také Řád sv. Michala a sv. Jiří v hodnosti rytíř-komandér.\n\nV roce 1922 se rozhodl vstoupit do politiky, proto se vzdal vojenské kariéry, neboť zákon v té době neumožňoval příslušníkům pravidelné armády zastávat politické funkce. Následně byl zvolen do parlamentu jako člen strany \"Nationalist Party\". V roce 1925 byl ministerským předsedou Stanleyem Brucem jmenován ministrem obrany a ministrem zdravotnictví. Byl také členem australské delegace na Imperiální konferenci v Londýně v roce 1926, ale onemocněl a rezignoval ze své ministerské funkce. Zůstal však čestným ministrem bez portfeje.\n\nV únoru 1928 byl opětovně jmenován ministrem zdravotnictví a také ministrem domácích věcí a teritorií. Po volbách v listopadu téhož roku se vzdal místa ministra. Během obou svých funkčních období v křesle ministra zdravotnictví se podílel na řadě projektů. Pomohl ustanovit \"Federal Health Council of Australia\", podporoval vytvoření \"Australian College of Surgeons\" a také se podílel na svolání první konference australských organizací zabývajících se rakovinou. V roce 1928 se také Austrálie stala jedním z center radiologického výzkumu poté, co se mu podařilo přesvědčit kabinet, aby na projekt věnoval 100000 liber. Ocenění se mu také dostalo za opětovné získání důvěry veřejnosti ve vládní očkovací programy, a to právě v době, kdy série úmrtí vedla k nedůvěře k očkování mezi obyvatelstvem.\n\nPo volbách v roce 1929 přišel o své místo v parlamentu.\nV únoru 1930 se vydal do Anglie, aby zde podstoupil léčbu rakoviny, ale 19. září 1930 zemřel. Je pohřben na hřbitově Kensal Green Cemetery v Londýně.\n\nNa jeho počest vytvořil Peter Dornan sochu připomínající jeho odvážný čin. Socha se nachází na \"Royal Australasian College of Surgeons\" v Melbourne. Australská pošta také v roce 2000 vydala sérii poštovních známek s jeho podobiznou.\n"}
{"id": "1470328", "url": "https://cs.wikipedia.org/wiki?curid=1470328", "title": "Mistrovství světa v alpském lyžování 2019 – superkombinace žen", "text": "Mistrovství světa v alpském lyžování 2019 – superkombinace žen\n\nSuperkombinace žen na Mistrovství světa v alpském lyžování 2019 se konala v pátek 8. února 2019 jako druhý ženský závod světové šampionátu v lyžařském středisku Åre. Start slalomu byl pro nepříznivé počasí odložen o třicet minut na 11.30 hodin místního času. Odpolední sjezd navázal od 16.15 hodin. Do závodu nastoupilo 35 lyžařek z 18 států. Sjezdová trať byla zkrácena přibližně na 1 650 metrů. \n\nObhájkyní zlata byla švýcarská lyžařka Wendy Holdenerová. Mezinárodní lyžařská federace rozhodla o vyřazení superkombinace a místo ní na MS 2021 zařadila paralelní slalom.\n\nMistryní světa se stala 25letá Švýcarka Wendy Holdenerová, která jako šestá žena historie obhájila trofej v této disciplíně, když ovládla superkombinaci i ve Svatém Mořici. Celkově si připsala třetí medaili ze světových šampionátů. \n\nS minimální ztrátou tří setin sekundy vybojovala stříbrný kov 23letá Slovenka Petra Vlhová, pro niž to byla druhá medaile na mistrovstvích světa. Dojela tak jako historicky první medailistka v individuálních závodech světových šampionátů ze Slovenska. Ve Svatém Mořici byla již členkou stříbrného družstva v týmové soutěži. \n\nBronz si odvezla 26letá Norka Ragnhild Mowinckelová, jež za vítězkou zaostala o čtyřicet pět setin sekundy. K dvěma olympijským stříbrům přidala první kov z mistrovství světa.\n"}
{"id": "1470329", "url": "https://cs.wikipedia.org/wiki?curid=1470329", "title": "Společné dobro", "text": "Společné dobro\n\nSpolečné dobro (též „veřejné blaho“, „veřejný zájem“ apod.; lat. \"bonum commune\") je pojem z politické filosofie označující to, co je žádoucí pro společnost jako celek (na rozdíl od jednotlivců). Společné dobro je cílem, k němuž je společnost zaměřena a kvůli kterému existuje; v mnoha pojetích povinnost pečovat o společné dobro legitimizuje autoritu, kterou společnost má nad svými členy. Přestože je společné dobro obvykle chápáno jakožto založené v zájmech a potřebách jednotlivců, v jednotlivých případech se se zájmy jednotlivce může dostat do rozporu (viz např. vyvlastnění pozemku ve veřejném zájmu pro stavbu dálnice). Míra, do jaké lze s ohledem na společné dobro legitimně omezit práva jednotlivce, závisí na konkrétním pojetí vztahu mezi příslušnou společností a jednotlivcem.\n"}
{"id": "1470332", "url": "https://cs.wikipedia.org/wiki?curid=1470332", "title": "Tiaro (Queensland)", "text": "Tiaro (Queensland)\n\nTiaro /ˈtaɪroʊ/ je městečko v oblasti Fraser Coast Region v Queenslandu v Austrálii. Podle sčítání lidu z roku 2016 mělo 758 obyvatel. Ve městě se od roku 2006 nachází veřejná knihovna a také základní škola.\n\nMěsto leží na řece Mary 27 km jižně od Maryboroughu a 227 km severně od hlavního města Queenslandu, Brisbane. Dominantními odvětvími průmyslu jsou dřevařství a zemědělství. Městem prochází důležitá dálnice Bruce Highway, která je hlavní pobřežní dálnicí v Queenslandu a přináší městu další příjmy.\n\nVěří se, že jméno města je zkomoleninou slova z jazyka Gabi-gabi (z dialektu Dauwabra) znamenající \"\"mrtvé stromy\"\".\n\nVe městě se také nachází válečný památník, který připomíná muže, kteří sloužili v první světové válce. Památník byl odhalen významným místním rodákem, Sirem Thomasem Williamem Glasgowem, dne 24. dubna 1921.\n\nNajdeme zde také \"Tiaro Railway Station\", bývalou železniční stanici, kterou procházela queenslandská železniční trať \"Severní Pobřeží\" \"(North Coast railway line)\". Stanice byla postavena v roce 1877, tedy o dva roky dříve, než byla dostavena trať z Gympie do Maryboroughu. Sestávala ze staniční budovy a nástupiště, hlavní koleje a dvou vedlejších kolejí, které vedly paralelně s tou hlavní. Poté, co byla stanice uzavřena, byla budova přesunuta na Mayne Street a znovuotevřena jako turistické informační středisko. Přestože hlavní nástupiště bylo odstraněno, dochovaly se části nástupišť vedlejších kolejí.\n"}
{"id": "1470335", "url": "https://cs.wikipedia.org/wiki?curid=1470335", "title": "Lukáš Róka", "text": "Lukáš Róka\n\nLukáš Róka (* 5. ledna 1982) je český umělecký řezbář. Roku 2014 během setkání řezbářů nazvaném \"Dřevosochání\", které se tehdy uskutečnilo na zahradě Riedlovy vily v Desné, vytvořil zvoničku, pro kterou mu umělecký kovář Jaroslav Zíval ukoval zvon. Objekty vytvořené během akce se prodávaly, avšak Rókova zvonice ke koupi nebyla a po osazení v Desné představuje výchozí místo turistické naučné stezky vedoucí z tohoto města k Přehradě Desná známé též jako Protržená přehrada. O čtyři roky později se ve Smržovce účastnil dalšího ročníku \"Dřevosochání\", během něhož vyřezal jinou zvoničku, do které si nechal u kováře ukout další zvon.\n"}
{"id": "1470336", "url": "https://cs.wikipedia.org/wiki?curid=1470336", "title": "Sousoší Kalvárie (Střevač)", "text": "Sousoší Kalvárie (Střevač)\n\nSousoší Kalvárie z roku 1754 pocházející pravděpodobně ze sochařské dílny z Mnichova Hradiště se nalézá na křižovatce naproti obecnímu úřadu obce Střevač v okrese Jičín. Pozdně barokní sousoší je chráněno jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 45541/6-1402.\n\nSousoší Kalvárie tvoří několik navzájem spojených čtyřbokých pískovcových soklů umístěných na kamenné desce. Na prostředním soklu je umístěn jetelový kříž s postavou ukřižovaného Krista v bederní roušce. Na kříži nahoře je pozlacený nápis „INRI“, pod nohama Krista jsou vyryté iniciály „MK“ a pod nimi letopočet „A 1754“. Na postranních soklech původně stály asi 1 m vysoké sochy Panny Marie a Jana Evangelisty. Tyto sochy byly však při pokusu o krádež poškozeny, následně byly odebrány a jsou dočasně uloženy na zámku ve Starých Hradech.\n\n"}
{"id": "1470337", "url": "https://cs.wikipedia.org/wiki?curid=1470337", "title": "Východočeský krajský přebor 1976/77", "text": "Východočeský krajský přebor 1976/77\n\nV soubojích fotbalového Východočeského krajského přeboru 1976/77 se utkalo 14 týmů dvoukolovým systémem podzim - jaro. Tento ročník skončil v červnu 1977.\n\nPoznámky:\n\n"}
{"id": "1470338", "url": "https://cs.wikipedia.org/wiki?curid=1470338", "title": "Sýpka Střevač", "text": "Sýpka Střevač\n\nBarokní sýpka ve Střevači se nalézá na jižním okraji obce Střevač v okrese Jičín u křižovatky silnice vedoucí do obce Chyjice. Sýpka je chráněna jako kulturní památka ČR. Národní památkový ústav tuto sýpku uvádí v katalogu památek pod rejstříkovým číslem ÚSKP 17694/6-1401.\n\nBarokní sýpka byla postavena roku 1690 a k její stavbě byl použit kámen z tehdy rozebírané původní tvrze. Sýpku navrhl architekt Jan Baptista Mathey. Původně byla budova sýpky čtyřpatrová, v roce 1870 byla při přestavbě snížena o jedno patro. Okna mají kamenná ostění, na rozích budovy u silnice se nacházejí vytesané erby tehdejších majitelů - hraběcího rodu Šliků a nad hlavním vchodem je umístěna kamenná deska s nápisem připomínající stavebníka, rok stavby a jméno architekta. Fasáda (v současné době s téměř nedochovanou omítkou) je členěna pilastry. Budova sýpky je i v roce 2019 využívána ke skladování obilí.\n\n"}
{"id": "1470342", "url": "https://cs.wikipedia.org/wiki?curid=1470342", "title": "Sloup se sochou Panny Marie Immaculaty (Střevač)", "text": "Sloup se sochou Panny Marie Immaculaty (Střevač)\n\nSocha Panny Marie Immaculaty z roku 1754 pocházející pravděpodobně od neznámého sochaře ze sochařské dílny z Mnichova Hradiště se nalézá na jihozápadním okraji obce Střevač v okrese Jičín nad křižovatkou silnic vedoucích do obcí Chyjice a Bystřice. Vrcholně barokní Sousoší je chráněno jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 29363/6-1403.\n\nSocha Panny Marie ze světlého pískovce v podživotní velikosti je umístěna na malém soklu zakončeném zeměkoulí, jenž stojí na vysokém kónicky se zužujícím pilíři umístěném na čtyřbokém hranolovém soklu s římsou. Na pilíři je dole vytesáno vročení “A(nno) 1754”. Hranolový sokl je umístěn na dvou kamenných stupních.\n\nPostava Panny Marie se sepjatýma rukama v rozevláté draperii stojí s levou nohou pokrčenou na zeměkouli obtočené hadem.\n\n"}
{"id": "1470356", "url": "https://cs.wikipedia.org/wiki?curid=1470356", "title": "Karel III. Monacký", "text": "Karel III. Monacký\n\nKarel III. Monacký, italsky a monégasque Carlo III., rodným jménem Charles Honoré Grimaldi (8. prosince 1818 Paříž – 10. září 1889 Marchais) byl v letech 1856–1889 monacký kníže. Byl zakladatelem proslulého kasina v Monte Carlu.\n\nBěhem jeho panování vypukla vzpoura ve městech Menton a Roquebrune, jež tehdy představovala asi 80 procent monackého území. V důsledku toho byla postoupena Francii, což připravilo cestu k formálnímu francouzskému uznání monacké nezávislosti. Povstání nicméně vyčerpala monacké zdroje. Knížectví nutně potřebovalo nové zdroje příjmu, takže kníže a jeho matka, princezna Karolína, přišli s plánem na vybudování kasina. Založené kasino Monte Carlo (pojmenonané po knížeti) bylo v německém stylu a umístěno bylo na místě zvaném Les Spélugues. Kníže též zintenzivnil diplomatickou činnost, navázal například silné vztahy s Tuniskem. V závěru života ztratil zrak.\n"}
{"id": "1470359", "url": "https://cs.wikipedia.org/wiki?curid=1470359", "title": "Lasse Norman Hansen", "text": "Lasse Norman Hansen\n\nLasse Norman Hansen (* 11. února 1992 Faaborg) je dánský dráhový i silniční cyklista. Na olympiádě v Londýně roku 2012 vyhrál víceboj (omnium) v dráhové cyklistice. O čtyři roky později, na olympijských hrách v Rio de Janeiro ve stejné disciplíně získal bronz, který zároveň bral i v týmovém závodě. Má též dvě stříbra z dráhového mistovství světa (2013, 2014) a mistrovství Evropy (2011, 2015). Souběžně s dráhovou cyklistikou se vždy věnoval též silniční. V roce 2014 přešel k profesionálům, v současnosti jezdí za tým Corendon–Circus. Jeho sestra Louise Hansenová je rovněž profesionální cyklistkou.\n"}
{"id": "1470365", "url": "https://cs.wikipedia.org/wiki?curid=1470365", "title": "Barokní most (Zásmuky)", "text": "Barokní most (Zásmuky)\n\nBarokní most přes Vavřinecký potok u Zásmuk v okrese Kolín patří k nejcennějším stavbám svého druhu ve Středočeském kraji. Historická stavba byla zapsána na ústřední seznam kulturních památek 8. března 2002. Památková ochrana se vztahuje též na barokní sochu sv. Jana Nepomuckého, která bývala součástí mostu a která je umístěna v prostorách Městského úřadu v Zásmukách.\n\nKamenný most se čtyřmi oblouky a pěti pilíři se klene zhruba 1,5 km severně od centra Zásmuk přes Vavřinecký potok (na tomto úseku označovaný jako Kouřimka) poblíž místa, kde stával mlýn zvaný Vlčí důl. Tento mlýn je zmiňován již v pramenech z roku 1508. Most byl postaven z lomového kamene, konkrétně z místní ruly, spojeného vápennou maltou. Tři ze čtyř téměř půlkruhovitých oblouků se klenou přes vodní tok, čtvrtý oblouk je suchý. Pilíře na jižní straně mostu ve směru proti proudu říčky jsou zpevněny břity, plnícími funkci ledolamů. Stavba je bez zábradlí a směrem ke středu někdejšího silničního mostu mírně stoupá. Uprostřed mostu se zachoval podstavec, na kterém stávala socha světce.\n\nMost byl postaven na konci 17., respektive na přelomu 17. a 18. století. Poté, kdy byla v 18. století vybudována nová Kutnohorská císařská silnice z Doubravčan do Zásmuk, starý most ztratil svůj význam a cesta přes něj prakticky zanikla. Až do počátku 21. století byl most zcela zchátralý. O jeho opravu se v letech 2001-2003 zasloužili především místní rybáři, kteří spolu s členy zásmucké pobočky Svazu ochránců přírody také iniciovali zařazení této historické stavby mezi kulturní památky.\n\nAž do druhé poloviny 20. století stála uprostřed mostu barokní pískovcová socha sv. Jana Nepomuckého. V roce 1970 však kdosi sochu z mostu shodil a ta zůstala dalších 30 let pod hladinou Vavřineckého potoka. Sochu, jejíž hlava se však už nenašla, po třiceti letech vyzvedli z potoka zásmučtí rybáři a toto torzo je nyní uloženo na radnici v Zásmukách. Uprostřed koryta Vavřineckého potoka pod barokním místem byla v roce 2014 umístěna tzv. \"Ponorná socha sv. Jana Nepomuckého\" - moderní plastika sochaře Zdeňka Hůly, která byla vytvořena v rámci mezinárodního projektu \"Cesty vody - cesty k sebe\". Organizátorem projektu byla MAS (místní akční skupina) Podlipansko, o. p. s., která působí na území okresů Kolín, Nymburk a Praha-východ.\n\nV druhé polovině 20. století opakovaně využili most a jeho okolí filmaři. V roce 1982 zde byly natočeny exteriéry filmové detektivky režiséra Jana Schmidta \"Smrt talentovaného ševce\" s Jiřím Kodetem v roli kapitána Exnera. Filmaři se sem vrátili na počátku 90. let - štáb režiséra Zdeňka Zelenky zde natáčel některé pasáže celovečerní filmové pohádky \"Nesmrtelná teta\" s Jiřinou Bohdalovou v hlavní roli. Romantické okolí mostu lze však spojit s uměleckou tvorbou již z doby na počátku 19. století, kdy do místního mlýna docházel za svou milou básník Matěj Milota Zdirad Polák, autor textu později zlidovělé písně „Sil jsem proso na souvrati“.\n\n"}
{"id": "1470367", "url": "https://cs.wikipedia.org/wiki?curid=1470367", "title": "Serie A 1971/72", "text": "Serie A 1971/72\n\nSoutěžní ročník Serie A 1971/72 byl 70. ročník nejvyšší italské fotbalové ligy a 40. ročník od založení Serie A. Soutěž začala 3. října 1971 a skončila 28. května 1972. Zúčastnilo se jí opět 16 týmů, z toho 13 se kvalifikovalo z minulého ročníku. Poslední tři týmy předchozího ročníku, US Foggia, SS Lazio a Calcio Catania, sestoupily do druhé ligy. Opačným směrem putovaly tři týmy: AC Mantova (vítěz druhé ligy), Atalanta BC a US Catanzaro.\n\nTitul v soutěži obhajoval klub FC Inter Milán, který v minulém ročníku získal 11. prvenství v této soutěži.\n\n\nNejlepším střelcem tohoto ročníku Serie A se stal opět italský útočník Roberto Boninsegna. Hráč FC Inter Milán vstřelil 22 branek.\n"}
{"id": "1470372", "url": "https://cs.wikipedia.org/wiki?curid=1470372", "title": "Filip Dubský", "text": "Filip Dubský\n\nJméno a příjmení Filip Dubský se může vztahovat k následujícím osobnostem:\n\n"}
{"id": "1470384", "url": "https://cs.wikipedia.org/wiki?curid=1470384", "title": "Klášterní (Prachatice)", "text": "Klášterní (Prachatice)\n\nKlášterní je název ulice v Prachaticích. Ulice je situována v Městské památkové rezervaci Prachatice. Název nese po blízkém klášteře Kongregace Milosrdných sester svatého Karla Boromejského. Začíná na Velkém náměstí a končí na rozhraní ulic Horní a Neumannova naproti rodnému domu svatého Jana Nepomuka Neumanna, ve kterém sídlí Neumanneum.\n\nKlášterní ulice vznikla již při zakládání města Prachatic, kdy spojovala dnešní Velké náměstí a Horní ulici. Ulic spojujících náměstí s jeho okolím bylo původně patrně více, jak prokazuje slepá ulička mezi č.p. 47 a 48 a stopa po uličce mezi č.p. 9 a 169. Z těchto ulic se dochovala do současnosti pouze Klášterní ulice. Průchod v místech dnešní ulice je zachycen na mapách druhého vojenského mapování, které byly dokončeny v roce 1852. \n\nZáznamy z roku 1894 dokládají německou variantu pojmenování Klostergässchen. Ulice nebyla přejmenována, pouze se změnilo využití názvu \"ulice\" a zdrobněliny \"ulička\" v češtině i němčině. V současnosti se nazývá počeštěnou podobou původního německého názvu. Název získala podle nedalekého kláštera Kongregace Milosrdných sester svatého Karla Boromejského založeného v roce 1860. Z ulice je možné vstoupit bezbariérovým vstupem do městského úřadu.\n\nPo otevření prostoru u prachatického hospice ulička slouží jako spojnice mezi Velkým náměstím a křižovatkou ulic Hradební, Na Sadech a Za Baštou. Je orientována východozápadním směrem. Ulice je určena jak pro pěší (chodník, ale chybí), tak pro auta. Průjezd je ale na straně náměstí omezen, protože se zde nachází průjezd domem č.p. 5, který má omezenou šířku a výšku. V pohledu z náměstí se tedy do ulice vstupuje tímto průchodem přes dům, který napravo hraničí s domem Nové radnice. Za průchodem vpravo je vstup do hospody Pub Za Radnicí. Vlevo se nachází objekt radnice, vpravo následuje zídka se dvorkem a domem č.p. 181. Před koncem ulice vlevo je vstup do vnitrobloku a část domu č.p. 170.\nVýznamným ale zároveň i problematickým domem v Klášterní ulici je dům č.p. 181 původně postavený jako zadní trakt domu čp. 5 na Velkém náměstí. Oba domy jako celek prokazují obchodní význam a výstavnost Prachatic v 16. století. Dům č.p. 181 je dlouhodobě nevyužívaný (nejméně od roku 1972) a je ve velmi špatném technickém stavu. Protože jde o jediný neopravený dům v historickém centru Prachatic, město Prachatice dlouhodobě usiluje o řešení této otázky. Na veřejném jednání zastupitelstva Prachatic dne 17. prosince 2018 byl projednán a jednomyslně schválen návrh na odkoupení domu městem a na následnou opravu. Hlavním důvodem tohoto řešení je, že současný majitel nedisponuje prostředky na opravu a podle znaleckých posudků stav objektu je vážným rizikem pro obyvatele sousedních domů a pro chodce v Klášterní ulici.\n\n\n"}
{"id": "1470385", "url": "https://cs.wikipedia.org/wiki?curid=1470385", "title": "Martinický palác (Loretánská ulice)", "text": "Martinický palác (Loretánská ulice)\n\nMartinický palác v Loretánské ulici je dvoupatrová barokní budova stojící v Praze 1- Hradčanech, v Loretánské ulici č. 181/4.\n\nSamostatně stojící rozlehlý palácový objekt se nachází na nárožním pozemku. Hlavní budova je symetrická, dvoupatrová, s průčelím obráceným do Loretánské ulice. Přízemí je vodorovně rýhované, v jeho středu je portál. Nad portálem vystupuje balkon podepřený předsazenými sloupy. Nad druhým patrem je střední štítové patro a dva postranní vikýře. Prostor za palácem je zčásti ohraničený a zčásti rozdělený křídly budovy na jednotlivé dvory a zahradu.\n\nPo převzetí budovy vojenským erárem byly zrušeny sály v hlavní budově i v severním bočním křídle. Dispozice ve všech křídlech byla změněna vložením příček a chodbových traktů. Do prostoru zahrady byly vestavěny dva další objekty.\n\nOd roku 1629 do roku 1658 Maxmilián Valentin hrabě Bořita z Martinic postupně získal celý pozemek pro objekt budoucího paláce a nechal ho vložit do desek zemských. Na pozemku stály různé nesourodé stavby, které nechal zbourat císařský vyslanec v Římě Jiří Ignác hrabě Bořita z Martinic. V době jeho diplomatického působení v Římě se dostal do kontaktu s předním římským architektem Carlem Fontanou, jenž pro vyslance vypracoval projekt na nový pražský reprezentační palác.\n\nStavba paláce probíhala od roku 1701 do roku 1704, projekt byl v průběhu realizace pozměněn. Nový palác byl hlavním pražským sídlem Martiniců až do vymření rodu po meči roku 1789.\n\nPalác připadl dědičce Marii Anně Martinicové, která se téhož roku provdala za Karla Josefa hraběte Clama. Palác byl nadále v majetku rodu Clam-Martiniců do roku 1837, kdy byl prodán vojenskému eráru pro zřízení špitálu.\n\nOd 50. let 20. století jsou zde kasárna pro Hradní stráž. Vojenské správě objekt slouží do současné doby.\n"}
{"id": "1470386", "url": "https://cs.wikipedia.org/wiki?curid=1470386", "title": "Amha Selassie", "text": "Amha Selassie\n\nAmha Selassie, původním jménem Asfa Wossen Tafari (27. července 1914 Harar – 17. února 1997 McLean) byl příslušník etiopské panovnické rodiny, nejstarší syn císaře Haileho Selassieho I. Po nástupu otce na trůn v roce 1930 se stal korunním princem a místodržitelem provincie Wollo s titulem \"meridazmač\". V prosinci 1960 využil generál Mengistu Newaj císařovy nepřítomnosti v zemi k pokusu o vojenský převrat a donutil Asfu Wossena přečíst v rozhlase prohlášení, že se po svém otci ujímá vlády. Poté, co došlo k obnovení pořádku, se princ omluvil a dokázal, že jednal pod nátlakem, proto se ho nedotkly následné brutální represe vůči pučistům, ztratil však důvěru a byl držen stranou od vládních záležitostí. V roce 1973 ho postihla cévní mozková příhoda a odjel do Švýcarska na léčení. V září 1974 došlo k dalšímu, tentokrát úspěšnému převratu, po kterém byl Haile Selassie I. sesazen a vládnoucí vojenský výbor Derg postavil populárního Asfu Wossena s pověstí reformátora do čela země (byl označován jako král, protože titul císaře („krále králů“) revolucionáři zrušili). Korunní princ se však od této akce distancoval a nepřijel do Etiopie, aby se ujal vlády, jeho formální panování bylo ukončeno vyhlášením republiky 21. března 1975. V roce 1989 se prohlásil etiopským císařem v exilu pod jménem Amha Selassie I., žil v Anglii a USA, kde roku 1997 zemřel a byl pohřben v katedrále Nejsvětější Trojice v Addis Abebě. Jeho nástupcem se stal jediný syn Zera Jakob. \n"}
{"id": "1470389", "url": "https://cs.wikipedia.org/wiki?curid=1470389", "title": "Aleš Ogoun", "text": "Aleš Ogoun\n\nAleš Ogoun (* 3. ledna 1954 Praha) je český malíř a vysokoškolský pedagog. Od roku 2013 vede ateliér Malby na Fakultě designu a umění Ladislava Sutnara Západočeské univerzity v Plzni.\n\nOvlivňovali ho blízcí lidé, kulturně nadšení rodiče, strýc Luboš Ogoun tanečník a choreograf, v rodině také herec Luděk Kopřiva. Silně jej ovlivnil v roce 1969 čin Jana Palacha. Jeho veřejně vyjadřovaná nespokojenost se socialistickým zřízením a odevzdaným chováním většinové společnosti mu v době nastupující normalizace po Pražském jaru 1968 začala působit stále větší problémy. Po gymnáziu se proto dostal na Akademii výtvarných umění v Praze až napočtvrté. Absolvoval v roce 1982 u profesora Jana Smetany. Od té doby se soustavně věnuje volné malířské tvorbě. Po skončení studií, měl čím dál větší obavy o budoucnost svých dětí, což ho vedlo k neustálému hledání možností, jak na změnu režimu působit. Podařilo se mu nejprve ve výtvarné obci zlomit letargii a s několika kolegy v roce 1986 založil tzv. aktiv Mladých výtvarníků a Galerii mladých, na jejímž vedení se podílel. Poté se spojil s dalšími uměleckými školami a propojil tyto aktivity s disentem. V němž působil jako grafik samizdatu Lidové noviny. V roce 1989 stál proto u počátku Občanského fóra.\n\nPo roce 1990 se k občanské angažovanosti vrací jen občas a věnuje se výtvarné a hudební tvorbě a pedagogické práci. Kvůli vážnému úrazu byl nucen od roku 2013 dočasně minimalizovat svoji tvorbu a věnoval se jen nové pedagogické činnosti na Fakultě designu a umění Ladislava Sutnara v Plzni, kde vede ateliér malby.\n\nDěti: Lukáš (* 1979), Štěpánka (* 1983), Linda (* 1985), Bára (* 2009), Žofie (* 2012).\n\nJeho dílo je zastoupeno ve Sbírkách Národní galerie Praha, Ministerstva kultury ČR, ČFVU, GASK Kutná Hora, Městské galerie Litomyšl, Trutnov a dalších veřejných a soukromých sbírkách.\n\nV popředí Ogounova zájmu byla a stále je interakce ega a jeho okolí a relativizace společenských klišé. Je to dáno dobou, prostředím a výchovou. Tyto tři elementy života jako by za komunistické totality nepatřily k sobě a každá část si žila jiným životem. Vzájemně o sobě věděly, ale nedávaly to znát, protože to bylo politicky nebezpečné. Proto se v jeho obrazech objevuje mlčenlivá izolovanost, samotářství, strach, smrt a na druhé straně sebejistota na křehkých základech.\n\nV polovině osmdesátých let se stal známým, když aplikoval do obrazů techniku žárového pokovení ploch. V kovové mikrovrstvě pak vybrušováním a následně nasvícením dosáhl efektu světelné kresby a op artového pocitu pohybu. Tuto techniku, která mu v dobách společenského temna a ve tmavém atelieru dovolila s trochou optimismu takto „vnášet světlo do obrazů a do duše“ nazval LIGHTPAINTING. Kov doplňoval syrově působivými materiály jako struska, koudel a akrylátové zemité směsi pigmentů. Zpočátku své obrazy prezentoval na generačních výstavách Konfrontace a FÚZE. První výstava v této technice se konala roku 1987 v Klubu novinářů, o dva roky později již oficiální výstava s katalogem v Galerii mladých v Praze a v Brně. \n\nV době po roce 1989 umožnil světlý atelier malířovi návrat k oblíbené koloristické olejomalbě. Zlom v životě i tvorbě způsobil střídavý pobyt v Praze a Litomyšli, kde začal působit na nové škole restaurování. Idylické prostředí krásného maloměsta, nových lidí a jejich pohledu na svět i nadšených studentů a přírody ho mocně začalo inspirovat v souladu s radostným pocitem života v konečně svobodné demokracii. V Praze svoji novou tvorbu představil roku 1995 v Galerii Fronta, text v katalogu napsal Jiří Tichý. Emoce a idealizované představy první poloviny devadesátých let o vývoji ve společnosti vystřídal pocit znechucení z masivního příklonu společnosti ke konzumu a touze po slávě. Zájem umělce se přenesl do rozporuplného vnímání reality mezi přirozeným pocitem štěstí ze svobody a znechucení ze zneužívání demokracie.\n\nPo „procitnutí z naivního optimismu“ dospěl v roce 1997 k syntéze emocionální i racionální formy tvorby. V ní našel množství způsobů, jak glosovat témata života a symboliky. Popudem mu bylo několik podnětů. Jednak počítačová tzv. magická 3D malba, pak tvorba americké skupiny „Pater and nostern“ a podněty islámského filosofického pojetí vzorcového dekoru. Prvně tuto svoji poslední malířskou polohu tvorby představil na retrospektivní výstavě na zámku v Litomyšli roku 1999 a poté na sérii výstav v Praze, Plzni a Prostějově.\n\nPřijal VZOREC jako zvláštní druh malby a využil jej coby nositele myšlenkové roviny předního obrazového plánu. Pracuje s výtvarnými fragmenty, které jsou v nějakém dialogu s výtvarným i významovým obsahem obrazu. Pro tvorbu to přináší možnost spojení koncepce s emotivností projevu. Nejprve mu byla inspirací bohatá fauna kolem Litomyšlského rybníka v Nedošíně, kde maloval a surfoval a osobní, vizuální i emotivní prožitky s větrem ve vlasech byly velice inspirativní. Později se začíná střídat několik směrů zájmu: o zrychlující vliv technického rozvoje na lidské chování bez schopnosti člověka se tak rychle bez rozpoznání nebezpečí přizpůsobit. Opakem je stále větší rozpoznávání zkušenostech lidstva ve vlastním životě. A třetím zájmem je glosování událostí vnějších i osobních s ironizujícím podtextem. \n\nKromě oblíbené olejomalby a akvarelu používá nyní i akryl a alkydové barvy. Několik maleb provedl na zdech jako secco, ve smaltu, v enkaustice, na porcelán, na sklo, na koberce a jiné materiály. \n\nV roce 2016 začal pokusně pracovat s využitím digitální technologie čipů NFC Near Field Communication pro malířsko-hudební syntézu obrazu, kdy hudební část je rovnocenným tvůrčím médiem. Vznik obrazu po vzájemně se ovlivňující malířské i hudební stránce vyzkoušel jak ve vlastní režii, tak s pokusem o obrazy takto vytvořené dvěma subjekty – malířem a hudebníkem. Do obrazu je integrovaný čip umožňující interaktivně spuštění hudby na mobilním telefonu přiložením k obrazu. První výstavy těchto děl proběhly v letech 2016 a 2017 v Plzni a Praze. Kromě oblíbené olejomalby a akvarelu používá i akryl a alkydové barvy. Několik maleb provedl na zdech, ve smaltu, na porcelán, na sklo a na koberce a jiné materiály. \n\nV osmdesátých letech aplikoval techniku žárového pokovení ploch v malbě, V kovové mikrovrstvě pak vybrušováním dosahoval efektu světelné kresby a pocit pohybu. Techniku, která mu v dobách společenského temna dovolila s trochou optimismu takto „vnášet světlo do obrazů“, nazval LIGHTPAINTING. Zpočátku své obrazy prezentoval na generačních výstavách Konfrontace a FÚZE. První výstava v této technice se konala roku 1987 v Klubu novinářů, o dva roky později již oficiální výstava s katalogem v Galerii mladých v Praze a v Brně. Další technickou novinku vyzkoušel v roce 2016, když začal aplikovat NFC čipy do obrazů v souvislosti s digitalizací a přenosem zvuku, který použil nikoliv jako doprovodu, ale jako rovnocenného média při tvorbě obrazu.\n\nV letech 1993–2013 pedagogicky působil na soukromé škole restaurování, pozdější fakultě restaurování Univerzity Pardubice v Litomyšli. 2000–2009 také na KVK Univerzity Hradec Králové, 2011–2012 na mezinárodní škole architektury ARCHIP Praha a od roku 2013 vede ateliér Malby na Fakultě designu a umění Ladislava Sutnara v Plzni. V roce 2004 byl na Vysoké škole výtvarných umění v Bratislavě jmenován docentem pro volnou tvorbu.\n\nV mládí klasické studium houslí a klavír. Od osmdesátých let působil jako hráč na housle, klávesy a jako skladatel v alternativních hudebních formacích: Almamoderátor od 1976 dosud, Hogo Fogo 1985–1988, Výrobní krása 1990–1991, Krásné nové stroje 1991–2000 a Hugo fogo colour orchestra 2004–2006.\n\n\nPolsko, Rumunsko, Bulharsko, Německo, Rakousko, Švýcarsko, Francie, Belgie, Holandsko, Sovětský svaz, Španělsko, Turecko, Irák.\n\n\n\n\n\nVe sbírkách NG Praha, Ministerstva kultury ČR, ČFVU, GASK K. Hora. Městská galerie Litomyšl, Galerie města Trutnov a soukromých galeriích a sbírkách.\n\n\n\n"}
{"id": "1470394", "url": "https://cs.wikipedia.org/wiki?curid=1470394", "title": "Général en chef", "text": "Général en chef\n\nGeneral en chef ( \"General-in-chief\" / \"Général en chef\") je vojenská hodnost v armádách některých států die označení pro nejvyšší služební hodnosti nebo pro zvlástní vojenské účely, ale také označení hodnosti pro vrcholné hodnostní stupně důstojníků, resp. řazení generality.\n"}
{"id": "1470397", "url": "https://cs.wikipedia.org/wiki?curid=1470397", "title": "Socha svatého Vincence (Chvalkovice)", "text": "Socha svatého Vincence (Chvalkovice)\n\nSocha svatého Vincence stojí na křižovatce směr Miskolezy a Jaroměř v obci Chvalkovice v okrese Náchod. Socha, chráněná jako kulturní památka, byla zapsána do seznamu památek před rokem 1988. Národní památkový ústav tuto sochu uvádí v katalogu památek pod rejstříkovým číslem ÚSKP 19416/6-1622. \n\nPískovcová socha sv. Vincence s knihou v ruce z roku 1730 je kvalitní ukázkou barokního sochařství východních Čech. Umístěna je na svém původním místě při křižovatce cest. Je pravděpodobně dílem místního sochaře, přičemž není vyloučeno, že šlo o některého z žáků Matyáše Bernarda Brauna.\n\n"}
{"id": "1470400", "url": "https://cs.wikipedia.org/wiki?curid=1470400", "title": "Jaroslav Konáš", "text": "Jaroslav Konáš\n\nJaroslav Konáš (* 1985 Praha) je český hudební publicista a spisovatel. Píše pro hudební časopis \"Headliner\", který spoluzaložil. Psal blog \"Hudební masakry\" o velmi špatných a směšných hudebních nahrávkách, poté na toto téma i točil pořad pro Stream.cz. Dalším jeho pořadem pro Stream.cz byl \"Příběh písně\", kde rozebíral historii vzniku slavných písní. Pro MALL.TV natáčí pořady \"Čtenář Jarda\" a \"Pařan Jarda\", kde recenzuje literaturu, resp. počítačové hry; pořad \"Čtenář Jarda\" navazuje na jeho soukromý youtuberský kanál o knihách. Psal také články o filmech a knihách pro \"Aktuálně.cz\".\n\nV roce 2018 vydal svou literární prvotinu, novelu \"Dominika\", která se odehrává v romantických pražských zákoutích, převážně v jednom tajuplném paláci na Malé Straně.\n\n"}
{"id": "1470401", "url": "https://cs.wikipedia.org/wiki?curid=1470401", "title": "Divize 1943/44", "text": "Divize 1943/44\n\nV soubojích 15. ročníku druhé nejvyšší fotbalové soutěže – Divize 1943/44 – se utkalo 52 mužstev ve čtyřech skupinách každý s každým dvoukolově na podzim 1943 a na jaře 1944. Středočeská divize a Moravskoslezská divize měly po 14 účastnících, Divize českého venkova měla v obou skupinách po 12 účastnících.\n\nVítězové jednotlivých divizí – SK Čechie Karlín, SK Rakovník a SK Prostějov – postoupili do Státní ligy. V ročníku 1944/45 se pravidelné soutěže nehrály, jelikož končila druhá světová válka. Další ročník se odehrál až po válce (1945/46).\n\nPoznámky:\n\nPoznámky:\n\nPoznámky:\n\nSK Rakovník – NSK Mladá Boleslav 4:1 a 2:1\n\nPoznámky:\n\n"}
{"id": "1470408", "url": "https://cs.wikipedia.org/wiki?curid=1470408", "title": "Petrovec", "text": "Petrovec\n\nRybník Petrovec o rozloze vodní plochy 2,6 ha se nalézá asi 1 km jihovýchodně od centra vesnice Údrnice v okrese Jičín. Rybník je napájen Bílským potokem.\n\nPo hrázi rybníka vede polní cesta.\n\nRybník byl vybudován po roce 1880, poněvadž není zachycen na mapách III. vojenského mapování. V roce 2019 je využíván pro chov ryb.\n\n"}
{"id": "1470412", "url": "https://cs.wikipedia.org/wiki?curid=1470412", "title": "Fara v Malontech", "text": "Fara v Malontech\n\nFara je jednou z kulturních památek v obci Malonty v okrese Český Krumlov v Jihočeském kraji. Památkově chráněný areál zahrnuje patrovou budovu fary, která je barokního původu, a přilehlé hospodářské budovy, pocházející většinou z 19. století.\n\nFarnost je zmiňována již od roku 1364. V roce 1541 je uváděna i v zemských deskách. V letech 1709–1710 proběhla přestavba a v letech 1894–1898 dochází k důkladné renovaci (byť se zdráháním dovézt stavební materiál z přifařených obcí) s přístavbou kaplanky, která se v roce 1941 zřítila. V roce 1933 proběhla elektrifikace společně s celou obcí a kostelem. V květnu 1945 byli na faře ubytováni příslušníci Rudé armády. Jedním z posledních duchovních správců, sídlících zde na faře byl od roku 1956 vyšebrodský cisterciák Xaver Švanda.\n\n\n"}
{"id": "1470415", "url": "https://cs.wikipedia.org/wiki?curid=1470415", "title": "Niels Neergaard", "text": "Niels Neergaard\n\nNiels Thomasius Neergaard (27. června 1854 Ugilt – 2. září 1936 Kodaň) byl dánský politik, představitel agrární středové strany Venstre, v letech 1908–1909 a 1920–1924 premiér Dánska. Krom toho byl pětkrát ministrem financí (1908, 1909, 1910–1913, 1920–1924, 1926–1929), jednou ministrem obrany (1908–1909). Byl prvním předsedou vlády za stranu Venstre. Jako premiér organizoval návrat jižního Jutska pod dánskou správu. Původně byl historikem a jeho historické dílo \"Under junigrundloven\" (1892–1916) je v Dánsku dodnes považováno za základní. Kromě toho se také zabýval žurnalistikou a v roce 1884 založil kulturní a literární časopis \"Tilskueren\".\n"}
{"id": "1470417", "url": "https://cs.wikipedia.org/wiki?curid=1470417", "title": "Nive Nielsenová", "text": "Nive Nielsenová\n\nNive Nielsenová (* 1979 Nuuk) je grónská zpěvačka, hudební skladatelka a herečka.\n\nHudbě se začala věnovat při studiu politologie na University of Ottawa. Její debutové vystoupení pro královnu Markétu II. bylo vysíláno v dánské televizi, spolupracovala také s americkým skladatelem a producentem Howe Gelbem. Vystupuje jako sólová písničkářka nebo se skupinou \"Nive and the Deer Children\", při zpěvu se doprovází na ukulele. Její hudební styl je ovlivněn folkem, jazzem, rockem, country i inuitským folklórem. Vydala dvě alba: \"Nive Sings!\" (2009) a \"Feet First\" (2015). Je nositelkou ceny Kronprinspaarets Priser pro nadějné dánské a grónské umělce.\n\nHrála menší roli ve filmu \"Nový svět\" (2005) a v televizním seriálu \"The Terror\" (2018) ztvárnila postavu domorodé šamanky Lady Silence.\n\n"}
{"id": "1470421", "url": "https://cs.wikipedia.org/wiki?curid=1470421", "title": "Socha svatého Jana Nepomuckého (Skorošice)", "text": "Socha svatého Jana Nepomuckého (Skorošice)\n\nSocha svatého Jana Nepomuckého se nachází na přístupové cestě ke kostelu svatého Martina v Dolních Skorošicich v okrese Jeseník. Socha byla v roce 2014 Ministerstvem kultury České republiky prohlášena kulturní památkou ČR.\n\nBarokní socha Jana Nepomuckého stála ve středu obce Dolní Skorošice. Po požáru starého kostela v roce 1833 byla socha světce přestěhována na nové místo u silnice. Nemá původní sokl, na kterém bylo datum zhotovení. Socha byla zhotovena v první třetině 18. století neznámým autorem. V roce 2005 byla restaurována.\n\nSocha zhotovená z kladského hrubozrnného pískovce stojí na mohutném podstavci z betonu a cihel. Podstavec ve tvaru komolého jehlanu je vysoký 1,6 m a ukončený žulovou obdélnou deskou. Socha světce, která je vysoká 1,75 m, stojí v kontrapostu oděna v tradiční kanovnický oděv. V levé ruce drží kříž s Ukřižovaným a toutéž rukou přidržuje biret u pravého boku. Kříž se opírá o levé rameno. Pravá ruka směřuje na pravou část hrudi. V temeni hlavy je umístěn kovový paprskovitý nimbus natřený žlutou barvou.\n\n"}
{"id": "1470422", "url": "https://cs.wikipedia.org/wiki?curid=1470422", "title": "Socha svatého Jana Nepomuckého (Chvalkovice)", "text": "Socha svatého Jana Nepomuckého (Chvalkovice)\n\nSocha svatého Jana Nepomuckého stojí u silnice v obci Chvalkovice v okrese Náchod. Socha, chráněná jako kulturní památka, je zapsána do seznamu památek od 2. listopadu 2007. Národní památkový ústav tuto sochu uvádí v katalogu památek pod rejstříkovým číslem ÚSKP 102607. \n\nPískovcová socha sv. Jana Nepomuckého v životní velikosti v obvyklém ikonografickém pojetí je kvalitní ukázkou pozdně barokní sochařské práce z období první poloviny 18. století. Od roku 1932 je umístěna u silnice u přepadu z koupaliště. Původně stála stála na pravém břehu potoka, těsně u mostu v nynější zahradě mlynáře. Její autor je neznámý, patrně pochází z dílny Matyáše Bernarda Brauna. \n\n"}
{"id": "1470432", "url": "https://cs.wikipedia.org/wiki?curid=1470432", "title": "Mlýnský potok (Veltrusy)", "text": "Mlýnský potok (Veltrusy)\n\nMlýnský potok je bývalé pravostranné rameno neregulované Vltavy, která vzniklo během povodně roku 1712 a vytvořilo ostrov okolo zámku Veltrusy. Série povodní v letech 1784-1785 toto rameno zanesla a oddělila od hlavního koryta Vltavy.\n\nMajitelé panství Veltrusy, šlechtický rod Chotků, nechali bývalým ramenem Vltavy vybudovat letech 1792-1797 Mlýnský potok. Vltavská voda se do něj čerpá skrz Laudonův pavilon, pod kterým je v provozu stavidlo. Stojí na pravém břehu Vltavy pod bývalou vorovou propustí Miřejovického jezu, dnešním vodáckým kanálem.\n\nNazpět do Vltavy ústil V Lukách nedaleko Dušníků pod dnešním dálničním mostem přes Vltavu u obce Vepřek. Dnes je Mlýnský potok svedený do Vltavy nad dálničním mostem v místě Kubantov, aby nekřížil dálnici D8.\nVoda v Mlýnském potoce sloužila jako energetický zdroj Červeného mlýna v obci Všestudy a zároveň jako okrasný prvek pro rozlehlý park anglického typu přiléhající k zámku Veltrusy. Vede přes něj několik historizujících mostků a lávek, v těsné okolí stojí romantizující zahradní pavilony.\n\nMlýnský potok měří 7 km. Z Vltavy odbočuje na říčním kilometru 17,3 km a vrací se do ní na říčním kilometru 13,8 km. Na svém toku protéká skrze město Veltrusy, okolo zámku Veltrusy, skrze daňčí oboru, zámecký park a obcí Všestudy.\n\n"}
{"id": "1470433", "url": "https://cs.wikipedia.org/wiki?curid=1470433", "title": "Thomas Madsen-Mygdal", "text": "Thomas Madsen-Mygdal\n\nThomas Madsen-Mygdal (24. prosince 1876, Mygdal – 23. února 1943, Kodaň) byl dánský politik, představitel agrární středové strany Venstre, v letech 1926-1929 premiér Dánska. Dvakrát byl též ministrem zemědělství, v letech 1920–1924 a 1926–1929. V letech 1929–1941 byl předsedou strany Venstre. Během jeho vlády byla založena univerzita v Aarhusu.\n"}
{"id": "1470434", "url": "https://cs.wikipedia.org/wiki?curid=1470434", "title": "Kaple se zvoničkou v Sobíně", "text": "Kaple se zvoničkou v Sobíně\n\nKaple se zvoničkou v Sobíně byla ve své oblasti jedinečná neogotická sakrální stavba na pomezí vysoké a rustikální architektury. Kaplička byla postavena v roce 1885 podle návrhu V. K. Panoše, zvon, jež je hodnotnou ukázkou českého zvonařství, pochází z roku 1948. Kapličku v roce 2019 značně pobořil nákladní vůz a kaplička musela být zbořena.Kaplička byla památkově chráněná jako kulturní památka ČR.\n\nStavba z roku 1885 byla postavena podle návrhu V. K. Panoše. Původní zvon byl rekvírovaný za války, v roce 1948 byl nahrazen zvonem novým. Od roku 2007 byla stavba památkově chráněna. V roce 2019, 12. února, kapličku pobořil nákladní vůz a na doporučení statika byla stavba ještě ten den stržena. Radnice městské části Zličín plánuje vystavět kopii.\n\nKaplička byla umístěna v dominantním postavení v centru vsi Sobín. Stavba je postavená v novogotickém stylu na osmiúhelníkovém půdorysu, respektive čtvercovém s výrazným okosením na nárožích. V průčelí byla umístěna deska s nápisem „Ke cti a chvále Boží zbudováno od obce Sobínské Léta Páně 1885.“\n\nOd 8. března 2007 byla stavba památkově chráněná jako kulturní památka ČR prohlášením Ministerstva kultury. Šlo o doklad slohového a stavebního vývoje staveb tohoto typu na přelomu vysoké a rustikální architektury. Cenný byl i zvon z roku 1948 z dílny „První moravská zvonárna Brno-Husovice,“ který je hodnotnou ukázkou zvonařství na území ČR.\n"}
{"id": "1470443", "url": "https://cs.wikipedia.org/wiki?curid=1470443", "title": "Socha svatého Jiljí (Miskolezy)", "text": "Socha svatého Jiljí (Miskolezy)\n\nSocha svatého Jiljí stojí u silnice na Sebuč v obci Chvalkovice v okrese Náchod. Socha, chráněná jako kulturní památka, byla zapsána do seznamu památek před rokem 1988. Národní památkový ústav tuto sochu uvádí v katalogu památek pod rejstříkovým číslem ÚSKP 33469/6-1621. Autorem sochy je spolupracovník Matyáše Bernarda Brauna C. Devotti.\n\nSocha sv. Jiljí z roku 1782 (podle datace na soklu) je kvalitním příkladem doznívání tradic vrcholného baroka v mladší regionální produkci z druhé poloviny století. Na v zemi zapuštěném základovém soklu je masivní třídílný sokl s volutovým zdobením po bočních stranách a znaky s korunkou ve střední části. Socha je provedena v mírně nadživotní velikosti. V levé ruce drží světec biskupskou berlu. Socha je provedena z hrubozrnného, pravděpodobně boháneckého pískovce. \n\n"}
{"id": "1470445", "url": "https://cs.wikipedia.org/wiki?curid=1470445", "title": "2-methylbut-2-en", "text": "2-methylbut-2-en\n\n2-methylbut-2-en, také nazývaný isoamylen, je uhlovodík patřící mezi alkeny, jeden z izomerů pentenu.\n\nPoužívá se k zachytávání volných radikálů při výrobě chloroformu (trichlormethanu) a dichlormethanu.\n\n"}
{"id": "1470454", "url": "https://cs.wikipedia.org/wiki?curid=1470454", "title": "Boninský příkop", "text": "Boninský příkop\n\nBoninský příkop (, , či ) je hlubokomořský příkop v západní části Tichého oceánu. Leží zhruba 200 km východně od ostrovů Izu a 100 km od Boninských ostrovů (Ogasawara). Je 1050 km dlouhý. Na severu navazuje na Japonský příkop, na jihu na Marianský příkop. Dosahuje hloubky 10554 metrů. \n\nTichomořská deska se v Boninském příkopu podsunuje pod filipínskou desku. V severní části se nalézá pánev Bando.\n"}
{"id": "1470455", "url": "https://cs.wikipedia.org/wiki?curid=1470455", "title": "Barokní most (Radim, okres Kolín)", "text": "Barokní most (Radim, okres Kolín)\n\nBarokní most v Radimi na Kolínsku je jedním z historických kamenných mostů, překlenujících tok říčky Výrovky (Vavřineckého potoka). Jednoobloukový barokní most v Radimi je zapsán na Ústředním seznamu kulturních památek České republiky pod číslem 18360/ 2–840.\n\nKamenný most s jedním obloukem se nachází jen několik desítek metrů směrem na sever od radimského zámku. Most se původně klenul přes hlavní přeliv hráze dnes již zaniklého rybníka, vybudovaného na Výrovce. Most, postavený z pískovce a svorové ruly, je široký zhruba pět metrů, rozpětí oblouku činí přibližně sedm metrů. V druhé polovině 18. století byly na pilíře mostu umístěny čtyři barokní sochy světců.\n\nMost pochází z poloviny 18. století, přesné datum vzniku není jisté. Na klenáku, umístěném na jižní straně mostního oblouku, je nápis \"VM 1838\", dokládající datum, kdy byl most opravován. Most poté sloužil místnímu provozu bez větších oprav až do 2. června 2013, kdy byl silně poničen povodní. V letech 2015 až 2016 byl most opět opraven.\n\nAčkoli je objekt zapsán na seznamu památek jako „silniční most se sochami světců“, žádné sochy se zde nenacházejí, dochovaly se jen čtyři konzole z červeného pískovce. Barokní sochy světců byly na most umístěny v letech 1767 až 1772 a vysvěceny byly 5. března 1772. Jednalo se o sochy sv. Floriána, sv. Mikuláše Tolentinského, sv. Gotharda a sv. Jana Nepomuckého. První dvě jmenované sochy světců se nacházejí v lapidáriu v Mnichově Hradišti. Jedna z těchto plastik, socha sv. Floriána, je signována iniciálami „I. P.“, z čehož se usuzuje, že sochy byly dílem Ignáce Františka Platzera. Socha Jana Nepomuckého je ztracena, originál sochy sv. Gotharda z roku 1767 rovněž neexistuje, pouze kopie této plastiky, která byla vytvořena v roce 1913 a nyní je umístěna v zámeckém parku v Radimi.\n\n"}
{"id": "1470457", "url": "https://cs.wikipedia.org/wiki?curid=1470457", "title": "Obchodní blok", "text": "Obchodní blok\n\nObchodní blok je typ mezivládní dohody, často součást regionální mezivládní organizace, kde jsou obchodní bariéry (celní tarify a jiné) mezi členskými státy redukovány nebo zrušeny.\n\nHistorické obchodní bloky jsou například\nMnoho obchodních bloků vzniklo 60. a 70. letech 20. století a v 90. letech po revolucích ve střední Evropě. V roce 1997 víc jak polovina světového obchodu probíhala v regionálních obchodních blocích. Ekonom Jeffrey J. Schott z \"Petersonova institutu pro mezinárodní ekonomiku\" uvedl, že členové úspěšných obchodních bloků sdílejí čtyři společné prvky:\n\nMnoho zástanců globálního volného obchodu je proti obchodním blokům, protože podporu regionálního volného obchodu považují za zpomalení globálního volného obchodu. Argumentují, že globální volný obchod je v zájmu každé země, protože může vytvořit víc příležitostí na proměnu lokálních zdrojů na zboží a služby, které spotřebitelé poptávají v současnosti a budou i v budoucnosti. Profesoři a ekonomové však diskutují, zda opravdu regionální obchodní bloky fragmentují globální ekonomiku nebo podporují rozvoj existujících globálních multilaterálních obchodních systémů.\n\nObchodní bloky mohou být samostatné smlouvy mezi několika státy (jako NAFTA) nebo součást regionální organizace (jako Evropská unie). V závislosti na stupni ekonomické integrace, obchodní bloky se dají klasifikovat jako preferenční obchodní zóny, zóny volného obchodu, celní unie, společné trhy nebo ekonomické a měnové unie.\n"}
{"id": "1470460", "url": "https://cs.wikipedia.org/wiki?curid=1470460", "title": "Henry Hansen", "text": "Henry Hansen\n\nHenry Hansen (16. března 1902 Kodaň – 28. března 1985 Gentofte) byl dánský silniční cyklista, vítěz silničního závodu na olympijských hrách v Amsterdamu roku 1928, historicky druhého individuálního silničního závodu na OH (po premiéře v Athénách roku 1896 následovala dlouhá pauza). Na stejných hrách získal zlato i ze závodu týmového. O čtyři roky později, na olympiádě v Los Angeles roku 1932, získal díky týmovému závodu stříbro. V roce 1931 se stal mistrem světa. Hansenova neteř byla manželkou cyklisty Knuda Enemarka Jensena, který zemřel během olympijských her v Římě roku 1960.\n"}
{"id": "1470463", "url": "https://cs.wikipedia.org/wiki?curid=1470463", "title": "Do práce na kole", "text": "Do práce na kole\n\nDo práce na kole je celorepubliková výzva spolku Auto*Mat, která motivuje pracující obyvatele, resp. studenty, aby se do svého zaměstnání/ školy dopravovali udržitelnými způsoby (na kole, koloběžce, pěšky, během atd.). Cílem výzvy je přispět k čistšímu ovzduší a celkově příjemnějšímu a bezpečnějšímu prostředí ve městech, ale také zlepšit kondici, zdraví, náladu i vztahy s kolegy na pracovištích.\n\nDo práce na kole probíhá každoročně během celého května, je primárně určená pro týmy o 2 - 5 členech. Účastníci soutěží v kategoriích Pravidelnost a Výkonnost, je vyhlašován i Cyklozaměstnavatel roku. \n\nV roce 2018 se Do práce na kole s podtitulem \"Zachraň město\" zúčastnilo 16 347 účastníků z 1838 institucí. Celkem ujeli 3 545 322,7 km. Akci pořádalo 31 měst po celé ČR. Pro účastníky je v květnu také připravena řada doprovodných akcí jako Snídaně zdarma a tzv. Akce na triko. \n\nPrvní ročník Do práce na kole se konal v roce 2011 v Praze. Od roku 2018 Auto*Mat pořádá i výzvu pro studenty středních a vysokých škol Do školy na kole. V roce 2017 se poprvé konala \"Zářijová výzva Do práce na kole\" a v roce 2019 poprvé také \"Lednová výzva Do práce na kole\".\n\n"}
{"id": "1470467", "url": "https://cs.wikipedia.org/wiki?curid=1470467", "title": "Erik Baláž", "text": "Erik Baláž\n\nErik Baláž (* 1978 Stropkov) je slovenský ekolog, aktivista, režisér, autor knih o ochraně přírody a politik.\n\nNarodil se ve Stropkově, vystudoval obor Ekologie lesa na Lesnické fakultě Technické univerzity ve Zvolenu. Studium ukončil v roce 2002 prací o ekologii medvědů.\n\nPodílel sa na tvorbé vícero významných filmů, které sa týkají ochrany přírody. Mezi nejznámější patří \"Vlčie hory\", třídílná série \"Tajomné Karpaty\" a \"Strážca divočiny\". V minulosti spolupracoval na více projektech s Lesoochranářským seskupením VLK, jejichž cílem byla ochrana přirozených lesů a velkých šelem. Vedl zejména projekty ochrany Tiché a Kôprové doliny. Je také jedným z hlavních organizátorů občanské iniciativy My sme les, která vznikla v roce 2017 za účelem ochrany národních parků a vzácných lesů proti masivní těžbě a členem Slovenského ochranářského sněmu, neformálního společenství ochranářů a ochranářek.\n\nV roce 2017 získal ocenění Biela vrana „za výjimečnou vytrvalost a oddanost svému poslání získat lidi pro ochranu přírody a schopnost vytvářet v nich k přírodě vztah“.\n\nV dubnu roku 2018 oznámil vstup na politickou scénu za nově vzniklou stranu SPOLU – občianska demokracia.\n\nDlouholetým ochranářem je i jeho mladší bratr Branislav Baláž, kterému v dubnu 2010 vyhořela dřevěnice v Beňušovcích, městské části Liptovského Trnovce, pravděpodobně v důsledku ochranářských aktivit ve Vysokých Tatrách. V čase vzniku požáru spal na protest proti návrhu zonace Tater ve stanu na bratislavském náměstí a na festivalu Hory a mesto propagoval premiéru filmu Erika Baláže \"Strážca divočiny\".\n\n\n"}
{"id": "1470468", "url": "https://cs.wikipedia.org/wiki?curid=1470468", "title": "Police Symphony Orchestra", "text": "Police Symphony Orchestra\n\nPolice Symphony Orchestra (PSO) je mladý symfonický orchestr z Police nad Metují. Zaměřuje se na populární a filmovou hudbu, rock, swing a klasiku. Má kolem 60 členů, dirigují ho Věra Vlčková a Joel Hána. Stálým zpěvákem PSO je Jan Sklenář. V minulosti těleso spolupracovalo s Martou Kubišovou, Petrem Jandou nebo baletem Národního divadla. Během 9 let fungování orchestru bylo vybráno téměř milion korun na dobročinné účely a zakladatelka orchestru Petra Soukupová získala za své aktivity cenu Mladý srdcař. Orchestr se zúčastnil také tří turné po Dánsku.\n\nOrchestr se začal formovat během roku 2010, kdy došlo ke spojení (převážně) žáků ZUŠ na Policku a Náchodsku. První koncert se uskutečnil 9. ledna 2011 v polickém Kolárově divadle. Jako dirigenti se představili Miroslav Srna a Jakub Mikunda, těleso tehdy čítalo asi 40 hráčů. Hlavními zakladateli byli sourozenci Petra a Jakub Soukupovi. První benefiční koncert se konal na Hvězdě a zúčastnilo se ho 800 diváků.\n\n\n"}
{"id": "1470470", "url": "https://cs.wikipedia.org/wiki?curid=1470470", "title": "Kostel svatého Martina (Dolní Skorošice)", "text": "Kostel svatého Martina (Dolní Skorošice)\n\nKostel svatého Martina se nachází v obci Dolní Skorošice v okrese Jeseník. Je spravován Římskokatolickou farností Skorošice děkanát Jeseník ostravsko-opavské diecéze. Kostel byl zapsán do seznamu kulturních památek ČR před rokem 1988.\n\nKostel ve Skorošicích je doložen na počátku 14. století. V roce 1833 (25. listopadu) kostel s farou vyhořel. Stavba nového kostela byla zahájena po požáru v roce 1841 a dokončena v roce 1844. Stavbu provedl stavitel Franz Gröger. Výmalbu stropu provedl vidnavský malíř Alois Bauch v roce 1923. Opravy kostela byly prováděny v letech 1971–1974 a v 2015.\n\nKostel je pozdní empírová orientovaná jednolodní zděná stavba. Obdélná loď je ukončena odsazeným půlkruhovým kněžištěm s přiléhajícím věncem sakristie. Západní průčelí člení dvojice toskánských pilastrů, které nesou kladí a trojúhelníkovým tympanonem. V ose průčelí je prolomen pravoúhlý vchod zasazen do mělké edikuly, kterou tvoří dva pilastry nesoucí kladí a profilovanou římsou. V levém pilastru je vsazena deska s nápisem: \"Geweiht den 13. october 1844\" na pravém \"Grunstein gelagt 1842\". Nad vchodem je kulaté okno. Nad průčelím vybíhá vsazená hranolová věž, která je v patře zdobená nárožními pilastry, okna má zakončena půlkulatým záklenkem. Pod okny je kulatý ciferník věžních hodin. Boční fasády mají půlkruhová okna. Loď má sedlovou střechu, věž jehlanovou. Loď je členěna sloupy s pilastry, je zaklenutá třemi poli pruské klenby, kněžiště má konchu. Zděná kruchta s konkávně zvlněnou přední stěnou je nesená dvěma sloupy. Pod kruchtou se vchází do kostela.\n\nV souboru seznamu kulturní památky je rokoková socha Panny Marie Immaculaty, která stojí před kostelem svatého Martina. Socha podle datace chronogramem vznikla v roce 1778. \n\nTrojdílný žulový hranolový podstavec stojí na dvou stupních. Podstavec je zdoben stlačenou volutou ukončenou vázou (zadní rohy). Na přední straně je rokajová kartuš s nápisem. Na zeměkouli v kontrapostu pravé nohy stojí Panna Marie. Šaty, které má oděny, jsou bohatě řasené. Ruce má překřížené na prsou, v levé ruce drží lilii, hlavu má nakloněnou k levé straně. \n\nPřed kostelem se nachází starý hřbitov na kterém se dochovaly náhrobky vytvořené sochařem Josefem Obethem a Engelbertem Kapsem a mramorové sousoší Kalvárie od Bernarda Kutzera. U cesty vedoucí ke kostelu se nachází socha svatého Jana Nepomuckého.\n\n"}
{"id": "1470476", "url": "https://cs.wikipedia.org/wiki?curid=1470476", "title": "Roshanara Begum", "text": "Roshanara Begum\n\nRoshanara Begum (3. září 1617 – 11. září 1671) byla mughalská princezna. Byla druhou dcerou mughalského císaře Šáhdžahána a jeho hlavní manželky, císařovny Mumtaz Mahal. Roshanara byla výjimečná žena, talentovaná básnířka, organizátorka rozhodnutí svého bratra Aurangzeba a až do své smrti v roce 1671 byla nejvíce známou ženou v říši. \n\nDnes je Roshanara známá především díky Roshanara Bagh, působivé zahradě v severním Dillí vedle ulic \"Kamara Nagar\" a \"Grand Trunk\". Dnešní Roshanara Club byl vybudován Brity ke konci 19. století slouží jako country klub a je součástí zahrady. \n\nRoshanara měla čtyři bratry - nejstarší Dara Šikoh byl oblíbencem jejich otce Šáhdžahána a měl nejblíže k trůnu. Šahšuja, druhý syn, byl vzpurný guvernér Bengálska a otevřeně plánoval zabrání otcova trůnu. Aurangzeb, třetí syn, byl jmenován guvernérem Deccanu. Murad, čtvrtý a nejmladší syn, byl jmenován guvernérem Gudžarátu a na této pozici se ukázal jako slabý a neúspěšný, načež mu Šáhdžahán odebral tituly a pozice. Nejstarší Dara Šikoh ho poté nahradil. Tímto odstartoval boj mezi Šáhdžahánem a jeho mladšími syny, kteří se snažili o jeho sesazení a zmocnění se trůnu pro sebe. Během tohoto boje byl Dara Šikoh podporován svou nejstarší sestrou Jahanarou Begum a Roshanara Begum podporovala bratra Aurangzeba. \n\nRoshanara začala prahnout po moci v době, kdy zmařila plány svého otce Šáhdžahána a bratra Dary Šikoha, kteří chtěli zabít Aurangzeba. Podle historiků poslal Šáhdžahán Aurangzebovi dopis, kde ho zval do Dillí, aby společně uzavřeli mír v rodině. Ve skutečnosti ho však chtěl přepadnout, uvěznit a poté ve vězení zabít, aby tak nebyla možnost, že by byl Aurangzeb jeho nástupcem. Když se o tom Roshanara dozvěděla, poslala Aurangzebovi zprávu, kde ho varovala před otcovými úmysly a žádala jej, ať se drží daleko od Dillí. \n\nAurangzeb byl Roshanaře velmi vděčný za její včasné varování. Když začala skutečná válka o trůn, byla jeho oblíbenkyní a sama velmi rychle získala moc. Ze strachu, že ji Dara Šikoh zabije, pokud se dostane k moci, vsunula Aurangzebovi návrh, aby přikázal jeho popravu. Podle legendy byl Dara svázán řetězy a sťali mu hlavu. Roshanara poté zakrvácenou hlavu zabalila do zlatého turbanu a pečlivě zabalenou ji poslala svému otci jako dárek od ní a Aurangzeba. Šáhdžahán, který balíček otevřel během večeře, byl tak zděšen hlavou svého oblíbeného syna a upadl ze židle na zem. Omráčený pak zůstal ještě několik dní po incidentu. \n\nRoshanařiny vztahy s její starší sestrou Jahanarou Begum byly tímto také poškozeny, jelikož Roshanara zaviděla, že není také oblíbenou dcerou svého otce. Roshanara oslavila své velkolepé vítězství nad svou sestrou, když ji Aurangzeb zbavil všech funkcí a jako novou hlavu harému jmenoval Roshanaru. \n\nMughalské princezny byly od dob císaře Akbara povinné žít svobodně a nesměly se provdat, aby jejich potomci nebyli hrozbou pro trůn. Roshanara byla známá tím, že měla spoustu milenců, o kterých Aurangzeb nevěděl. Řídila svému bratrovi harém železnou rukou a spousta jeho manželek ji nenáviděla. Milovala také zlato a pozemky, jejichž velké množství vlastnila a často je získávala podvodem. Díky tomu na ni byla spousta stížností, avšak žádná z nich nebyla řešena díky jejímu postavení u soudu. Je zjevné, že zneužívala náklonnosti svého bratra a také moci, kterou měla až do vojenské výpravy v Deccanu jistou. Díky tomu měla zajištěnou finanční podporu. \n\nJejí nepřátelé brzy využili těchto faktů a Aurangzeb byl o všem informován. Jako velmi striktní muslim se Aurangzeb rozčílil nad jejím svobodným a chamtivým životem. Při návratu do Dillí zbavil Roshanaru moci, vyhnal ji z harému a poručil jí žít zbytek života v chudobě v jejím paláci za zdmi Dillí. \n\nPoté, co začal vládnout její bratr Aurangzeb, se Roshanara stále bála následků svého jednání a požádala bratra, aby byl pro ni vybudován palác daleko od hradeb města. Rozhodla se držet se dál od politiky, která se stávala nebezpečnější a nepředvídatelnou. Roshanara si vybrat ezoterický život ve svém paláci v Dillí, obklopená hustým lesem. Nikdy se neprovdala a v paláci pobývala až do konce svého života. Její palác uprostřed Roshanařiny zahrady hrál důležitou roli v historii Indie. Zemřela ve věku 54 let. Aurangzeb ji nechal pohřbít v jejích zahradách, které nechala sama postavit a sama navrhovala jejich vzhled. \n"}
{"id": "1470479", "url": "https://cs.wikipedia.org/wiki?curid=1470479", "title": "Eléa de Gansová", "text": "Eléa de Gansová\n\nEléa Karolina de Gansová (* 6. července 1993 Harderwijk) je bývalá nizozemská zápasnice – judistka českého původu, která v letech 2014 a 2015 reprezentovala Česko. \n\nPochází z nizozemsko-české rodiny. Její matka Petra je rodačkou z Rožnova pod Radhoštěm. S judem začínala v nizozemském Heerenveenu. V roce 2013 jako úřadující nizozemská mistryně využila původ své matky k prosazení se na mezinárodní úrovní za českou reprezentaci. V roce 2014 a 2015 startovala na mezinárodních turnajích v lehké váze do 57 kg bez výraznějšího výsledku a v roce 2016 vzdala naději kvalifikovat se na olympijské hry v Riu. Sportovní kariéru ukončila v roce 2017.\n\n"}
{"id": "1470481", "url": "https://cs.wikipedia.org/wiki?curid=1470481", "title": "Ulugh Muztagh", "text": "Ulugh Muztagh\n\nUlugh Muztagh (či Ulug Muztag) je hora o nadmořské výšce 6973 metrů v pohoří Kchun-lun-šan v Čínské lidové republice.\n\nNachází se na dlouhé hranici mezi autonomní oblastí Sin-ťiang na severu a Tibetem (okres Nyima) na jihu ve střední části Arakanských hor (pohoří Převalského), v centrální části pohoří Kchun-lun-šan.\n\nNadmořská výška hory je udávána na starších mapách 7723 metrů, 7724 metrů či 7754 metrů. Teprve v roce 1985, kdy se uskutečnil prvovýstup, byla udaná správná hodnota nadmořské výšky - kolem 750 až 781 metrů nižší nadmořská výška.\n\nPrvní výstup na Ulugh Muztagh uskutečnila dne 21.října 1985 americko-čínská expedice. Horu zdolali horolezci Hu Fengling, Zhang Baohua, Ardaxi, Mamuti a Wu Qiangxing.\n\nJméno hory znamená \"velká ledová hora\" v urgurštině \"ulu\" - veliká, \"muz\" - led, \"tag\" - hora.\n"}
{"id": "1470482", "url": "https://cs.wikipedia.org/wiki?curid=1470482", "title": "Willy Hansen", "text": "Willy Hansen\n\nWilly Hansen (4. dubna 1906 Helsingør – 18. března 1978 Brašov) byl dánský silniční a dráhový cyklista, vítěz časovky na 1 kilometr na olympijských hrách v Amsterdamu roku 1928. Šlo o první dánské olympijské zlato v cyklistice. Na stejných hrách získal bronz, ovšem na oválu, a to ve sprintu. O čtyři roky dříve, na olympiádě v Paříži roku 1924, získal dráhové stříbro, za tandemový závod s Edmundem Hansenem.\n"}
{"id": "1470483", "url": "https://cs.wikipedia.org/wiki?curid=1470483", "title": "Experimentální reaktor v Haigerlochu", "text": "Experimentální reaktor v Haigerlochu\n\nExperimentální reaktor v Haigerlochu byl německý těžkovodní výzkumný reaktor, který byl postaven ve sklepení v Haigerlochu na začátku roku 1945. Stavba reaktoru byla vyústěním série pokusů (Uranprojekt B-B), které zkoumaly využitelnost štěpné reakce. Reaktor však během testů nedosáhl kritičnosti.\n\nHlavním cílem německého uranového projektu bylo zkoumání technické využitelnosti jaderného štěpení, objeveného v roce 1938 Otto Hahnem a Fritzem Strassmanem. V sérii experimentů měly být prakticky ověřeny teoretické znalosti. Stavba samotného reaktoru byla zahrnuta do experimentu B.\n\n\nJednalo se o těžkovodní reaktor. Vnější plášť reaktoru byl z betonové obálky, která byla napuštěna lehkou vodou. Uvnitř tohoto pláště byla hliníková nádoba o průměru 210,8 cm a výšce 216 cm. Ta byla položena na dřevěných trámech, které se nacházely na podlaze betonové obálky. Uvnitř hliníkové nádoby byla další nádoba z hořčíkové slitiny o průměru a výšce 124 cm. Tyto dvě nádoby byly již předtím použity v rámci experimentů B a B. Prostor mezi těmito nádobami byl vyplněn grafitem, který sloužil jako neutronový reflektor a štít. \n\nHořčíkovou nádobu uzavíral kryt ze dvou hořčíkových desek, mezi kterými byl grafit. Kryt sloužil jako štít i jako platforma pro zavěšení paliva. Ve středu reaktoru byl umístěn komín, který sloužil k doplňování těžké vody do vnitřní nádoby a kterým se dovnitř zaváděl zdroj neutronového toku (beryllium a radium). Ve víku byly také kromě komínu otvory, které umožňovaly zavedení kanálů na detekci neutronů do vnitřní nádoby. Těžká voda byla uskladněna ve třech velkých nádržích. \n\nReaktor neobsahoval žádné zařízení pro regulaci výkonu, ani pro havarijní odstavení. Pokud by byl naměřen rychlý nárůst hustoty neutronového toku, byl by vytažen neutronový zdroj a zastaveny dodávky těžké vody do reaktoru. K omezení výkonu v kritickém stavu mělo být využito Dopplerova efektu, avšak reaktor kritičnosti nedosáhl. \n\nJako palivo byly použity kostky z přírodního uranu s hranou délky 5 cm a hmotností 2,4 kg. Vzdálenost mezi kostkami byla 14 cm. V reaktoru se nacházelo celkem 664 krychlí, které byly zavěšeny na 78 hliníkových drátech. Na 40 drátech bylo zavěšeno po 9 kostkách a na zbývajících 38 po 8 kostkách. Celková hmotnost palivové vsázky byla 1,58 tuny. Uran na palivo byl dovážen z českého Jáchymova.\n\nCílem experimentu bylo bombardování uranu pomocí udržitelné štěpné reakce, díky které by bylo možné měření různých charakteristik v jaderné fyzice, např. měření účinného průřezu. Tyto informace měly být přínosem jak pro mírové využití štěpné řetězové reakce, tak i k vojenským účelům.\n\nSamotný test B byl zahájen počátkem března 1945 za přítomnosti Wernera Heisenberga. Reaktor byl uzavřen a dovnitř byl zaveden neutronový zdroj. Poté byla postupně v intervalech vlévána těžká voda. Vždy po nalití části těžké vody následovalo měření hustoty neutronového toku. Reaktor však nedosáhl kritičnosti ani po nalití veškeré těžké vody. Multiplikační koeficient se rovnal k=0,85 (kritičnost je při k=1). Podle následných výpočtů se ukázalo, že reaktor by musel být cca o polovinu větší, aby kritičnosti bylo dosaženo.\n\nKe zvětšení reaktoru již nedošlo, zejména kvůli nedostatku těžké vody, jejíž dodávky se zastavily v roce 1943 po spojeneckém náletu na továrnu na těžkou vodu Norsk Hydro, která se nacházela v Rjukaně v Norsku.\n\nPro poslední pokus měly být použity zásoby těžké vody a uranu ze Stadtilmu, avšak kvůli zkolabování komunikační sítě neměl Haigerloch se Stadtilmem žádný kontakt. \n\nPo válce byly všechny záznamy o průběhu experimentu převezeny do USA.\n\n22. dubna 1945 přišla do Haigerlochu francouzská armáda, která však podzemní laboratoř neobjevila. 23. dubna byla laboratoř nalezena vojáky z americké mise Alsos, kteří demontovali přístroje a odvezli je. Těžká voda a uranové kostky byly před příchodem spojeneckých vojáků skryty. Palivo bylo ukryto v poli vedle kostela, který se nacházel nad laboratoří a nádrže s těžkou vodou byly odneseny do sklepení nedalekého mlýna. Po výslechu vědců byla místa úkrytů prozrazena a palivo s těžkou vodou bylo odvezeno do USA. Samotný reaktor byl poté zničen několika malými výbuchy. \n"}
{"id": "1470496", "url": "https://cs.wikipedia.org/wiki?curid=1470496", "title": "Siebel", "text": "Siebel\n\nSiebel byl německý letecký výrobce založený v roce 1937 v Halle an der Saale.\n\nVznikala zde hlavně dopravní letadla vlastní konstrukce, ale také se zde vyráběly různé typy v licenci jako např. cvičné letouny Heinkel He 46, Focke-Wulf Fw 44 \"Stieglitz\", dále bombardéry a průzkumné letouny jako Dornier Do 17M/P nebo Junkers Ju 88. Nejznámější byly vlastní typy Fh/Si 204 a Si 202, označovaný také jako Hummel. Od roku 1944 se zde pracovalo na experimentálním nadzvukovém letounu DFS 346 s raketovým motorem.\n\nVe stejné době se v továrně nacházeli vězni z Polska, Československa, SSSR, Francie, Holandska a dalších zemí z koncentračního tábora Halle, kteří zde pracovali v rámci nucených prácí. Ve dnech 7. července, 16. srpna 1944 a 30. března 1945 se továrna stala terčem leteckých úderů USAAF.\n\nHalle bylo nejprve okupováno americkými silami, ale od července 1945 spadalo do sovětské okupační zóny a na vývoji DSF 346 se nadále pokračovalo.\n\nV říjnu 1946 byl závod demontován a mnozí zaměstnanci a jejich rodiny byly odvezeni do SSSR do města Dubna (-Podberesje) asi 120 kilometrů severně od Moskvy jako součást operace Osoavjachim. V tzv. konstrukční kanceláři OKB 2 pokračoval vývoj pod vedením inženýra Heinze (Heinricha) Rössinga. Na podzim roku 1950 se první lidé ze Siebelu vrátili do Německa. \n\nV roce 1948 byla společnost v západním Německu obnovena jako \"Siebel Flugzeugwerke ATG (SIAT)\" se sídlem v Mnichově. V roce 1956 bylo sídlo přesunuto do města Donauwörth, od roku 1958 začala spolupráce s firmou Waggon- und Maschinenbau GmbH Donauwörth (WMD) a název se změnil na WMD-Siebelwerke ATG (WMD/SIAT). V roce 1968 byla společnost absorbována společností Messerschmitt-Bölkow-Blohm poté, co se MBB stal hlavním akcionářem.\n"}
{"id": "1470497", "url": "https://cs.wikipedia.org/wiki?curid=1470497", "title": "Skleněný pokoj", "text": "Skleněný pokoj\n\nSkleněný pokoj (v anglickém originále \"The Glass Room\") je román britského autora Simona Mawera. V roce 2009 ho vydalo nakladatelství Other Press v USA a Little Brown ve Spojeném království. Kniha byla v roce 2009 zařazena do užšího seznamu na Man Bookerovu cenu.\n\nNovomanželé Landauerovi pověří německého architekta Rainera von Abt, aby postavil moderní dům v Československu. Dům Landauerových (shoduje se s brněnskou vilou Tugendhat) se stává mistrovským dílem minimalismu, se skleněnou místností uprostřed. S vypuknutím druhé světové války musí nešťastná rodina uprchnout ze země. Zatímco se Landauerovi snaží uchytit v cizině, jejich domov zažívá střídání nových majitelů, z nichž se každý stává v jistém smyslu obětí prokletí skleněné místnosti.\n\nAčkoli jde o smyšlený děj, v knize se vedle sebe objevují fiktivní postavy spolu s některými skutečnými historickými osobami, jako například česká hudební skladatelka Vítězslava Kaprálová.\n\nV září 2009 byl \"Skleněný pokoj\" jednou ze šesti povídek vybraných do užšího výběru na Man Bookerovu cenu. Kniha byla označena za nejlepší knihu roku 2009 v \"The Economist\", \"The Daily Telegraph\", \"Financial Times\", \"London Evening Standard\", \"The Observer\" a \"Slate.com\". Kladně byl přijat také v The Washington Post.\n\nDcera někdejšího vlastníka vily Daniela Hammer-Tugendhatová říká, že ona a celá její rodina knihu odsuzují:\n\nHammerová ještě dodává, i že navzdory Mawerovu tvrzení, že kniha není o rodině Tugendhatových, nakonec stejně každý uvěří, že toto je skutečný příběh domu a rodiny: \n"}
{"id": "1470499", "url": "https://cs.wikipedia.org/wiki?curid=1470499", "title": "Showa (polární stanice)", "text": "Showa (polární stanice)\n\nShowa ( 昭和基地) je japonská polární výzkumná stanice, která se nachází na ostrově Ongul v Zemi královny Maud v Antarktidě. Byla postavena v roce 1957 a slouží především jako výzkumná základna pro astronomii, meteorologii a biologii. Skládá se z více než 60 samostatných budov, včetně třípodlažní administrativní budovy, obytných prostor, elektrárny, čistírny odpadních vod, hvězdárny, zařízení pro zpracování dat, satelitní budovy a spalovny. \n"}
{"id": "1470506", "url": "https://cs.wikipedia.org/wiki?curid=1470506", "title": "Apex Legends", "text": "Apex Legends\n\nApex Legends je free to play multiplayerová hra typu battle royale. Během sedmi dnů dosáhla hra 25 miliónů hráčů a během prvního měsíce pokořila hranici 50 miliónů. Hra běží na enginu Source stejně jako , Half Life 2 a Portal. Vydavatelem je Electronic Arts, vývojářským studiem, které tuto hru vytvořilo, je Respawn Entertainment. Apex Legends patří do série Titanfall, od které získal některé mechaniky jako třeba klouzání. Další mechanikou je pingování, které umožňuje lidem bez mikrofonu říci důležité informace, jako třeba munice, zbraně, nepřátele či jen místo, kam by tým mohl jít příště.\nKe hraní je k dispozici 12 Legend: Pathfinder, Mirage, Lifeline, Wraith, Bloodhound, Gibraltar, Bangalore, Caustic, Octane, Wattson, Crypto a Revenant.\n\nApex Legends je battle royale hra, která si vypůjčuje koncept FPS, který se odehrává 30 let po událostech ze hry Titanfall 2. Apex se liší od většiny battle royale her tím, že obsahuje legendy (předdefinované hrdiny s jedinečnými schopnostmi, které spadají do rolí, jako je například útok, obrana, podpora a průzkum). Hráči hrají ve skupinách po dvou nebo po třech, každý hráč si vybere na začátku jedinečnou Legendu. V každém zápase se nachází až 20 týmů. Všechny týmy začínají bez vybavení. Hra začíná na nákladní lodi. Je vybrán jeden hráč z každého týmu, který se stane Jumpmasterem, čili osoba ovládající, kde tým přistane. Když se jím někdo stane, ale nechce jím být, může tuto funkci předat spoluhráčovi. Na mapě je označená i \"Horká zóna\", kde je šance najít modifikovanou zbraň, avšak přistávat tam je nebezpečné, protože se o lepší zbraně budou prát i ostatní. Po přistání týmy prohledávají herní mapu, sbírají zbraně, brnění, helmy, náboje, granáty, lékárničky, atd. a zároveň bojují s ostatními hráči, aby se staly posledním živým týmem. Když hráčovi dojdou body zdraví (HP), začíná umírat a nemůže se bránit. Aby se opět zvedl na nohy musí dojit ke spojenci, který ho může oživit. Pokud hráč zemře nebo ho soupeř zabije, tak hráč upustí své vybavení a vlajku. Hráči jiných týmů mu můžou vzít jeho vybavení. Hráč může být potenciálně znovu oživen, pokud jeho spoluhráč vezme jeho vlajku do 90 sekund po začátku umírání a donese ji do Respawn Beaconu, které jsou rozptýlené na mapě. Apex obsahuje jak hlasovou komunikaci se spoluhráči, tak i kontextovou komunikaci pomocí jediného tlačítka, která umožňuje hráči pingovat zbraně, soupeře atd.\n\nApex Legends je zdarma a je financován prostřednictvím mikrotransakcí lootboxů ze kterých vám můžou padnout kosmetické předměty a speciálních vzhledů zbraní a hrdinů atd... Dají se koupit i někteří zamknutí hrdinové momentálně je tím Wattson, Caustic, Mirage, Octane a od vydání Season 3 také Crypto a od čtvrté sezóny i Revenant.\n"}
{"id": "1470508", "url": "https://cs.wikipedia.org/wiki?curid=1470508", "title": "Severovýchodní tichomořská pánev", "text": "Severovýchodní tichomořská pánev\n\nSeverovýchodní tichomořská pánev je oceánská pánev v severovýchodní části Tichého oceánu pokrývající přibližně 32,5 milionu km². Na severu je omezena Aleutským příkopem, na jihovýchodě plošinou Albatros a Východotichomořským prahem, na jihozápadě valem Tuamotu, na západě s hřebenem Hory, Havajským hřbetem a Císařským hřbetem.\n\nPřevažující hloubky kolem 5000–5500 m, největší hloubka dosahuje 7168 m. Většina pánve je tvořena kopcovitými abysálními rovinami, dále hřbety a sníženinami. Ty jsou spojeny hlavně se zlomovými pásmy, které rozdělují pánev. Nad severní části pánve, tvořenou plochými abysálními rovinami, se vytvořily četné podmořské hory a ostrovy, například: Revillagigedo, Clippertonův ostrov, Markézy.\n\nNejčastějším typem sedimentu jsou hlubokomořské rudé jíly, v severní části jsou terigenní (hemipelagické) jíly a organogenní diatomové kaly, v jižní části jsou organogenní foraminiferové a radiolaritové kaly.\n"}
{"id": "1470509", "url": "https://cs.wikipedia.org/wiki?curid=1470509", "title": "Markéta Kostlachowna z Kremže", "text": "Markéta Kostlachowna z Kremže\n\n\"Markéta Kostlachowna z Kremže\" (narozena okolo roku 1584 v Brně, zemřela 3. ledna 1617 v Těšíně), městská šlechtična, milenka Adama Václava Těšínského, správkyně na jeho dvoře od roku 1611, matka Václava Gottfrieda. Jde o stejnou osobu, která by mohla být někdy zmiňována jako \"Koschlieg\", \"Koslig\", \"Kosslig\" a \"Koschlinger\".\n\nPůvod rodu je v obci Kremže (německy Krems-Stein an der Donau, Rakousko). V 16. století byly zápisy okolo roku 1560 o Uršule Kostlach, která bydlela v obci Kremž. Měla dva bratry: Kašpara, který se odstěhoval na neznámé místo a Jana (německy Hans, † 1560), který byl někdy psán jako Hanuš. Pravděpodobně byl dědem Markéty. Přesné datum, kdy se odstěhoval z Kremže do Brna se nechovalo. V Brně se stal zlatníkem a radním. V roce 1558 mu císař Ferdinand I. Habsburský udělil erb a predikát „\"von Krems\"\", tedy „\"z Kremže\"\". Díky císařské nobilitaci se stal erbovním měšťanem, resp. městským šlechticem, nikoliv erbovním šlechticem. V letech 1535–1558 byl tento stav udělen dalším 158 měšťanským rodinám.\n\nS manželkou Markétou († mezi léty 1576–1581) měl tři děti: Ondřeje, Rocha († před 1590) a Kateřinu († 1589). Markéta se po smrti svého muže provdala za Václava Ryšana, písaře u soudu v Brně. Její druhý manžel se po smrti Markéty († mezi 1576–1581) oženil ještě jednou s blíže neupřesněnou ženou.\n\nPotomci Jana a Markéty žili v Brně a patřili mezi elitu města.\n\n\n\n\n\"Markéta Koschlinger\" byla zmíněna v genealogickém výzkumu posledních Piastovců, resp. Markéty Magdalény a Václava Gottfrieda, který provedl August von Doerr. Podle zápisu v matrice, která byla uložena ve vídeňském Haus-, Hof- und Staatsarchiv (Domácí, dvorský a státní archiv), byla matkou Václava Gottfrieda žena nesoucí příjmení \"Koschlinger\".\n\nTěšínský historik Witold Iwanek, ve svém díle pojednávajícím o posledních členech těšínské dynastie ztotožnil ženu s příjmením \"Koschlinger\" s \"Markétou Kostlachownou\" (polsky Małgorzatą Kostlachówną z Kremży), správkyní na knížecím dvoře Adama Václava. Čerpal ze záznamů listin v Listináři Těšínska. Ke stejnému závěru došel i Wacław Gojniczek.\n\nFunkce správkyně \"Markéty Kostlachowny\" byla známá také českému genealogovi Josefu Pilnáčkovi, ten ji s \"Markétou Koschlingerovou\" nespojil.\n\nKlíčem k objasnění nesrovnalostí s příjmením, byla dokumentace, která se týká námitek (stížností) Václava Gottfrieda z Hohensteinu ve věci majetku, který kdysi patřil jeho matce. Tato dokumentace byla jednou z příloh listu, který zaslal císařskému úřadu ve Vratislavi dne 23. září 1565. V dokumentaci sice nebyly uvedeny iniciály matky, ale byly podány fakta, které se týkaly knížecí metresy, tedy že:\n\n\nVe světle výše uvedeného bylo odborníky stvrzeno, že \"Markéta Koschlingerová\", byla totožná s \"Markétou Kostochlin z Krems,\" jak bylo uváděno v dokumentech z druhé dekády 17. století.\n\nV první polovině roku 1600 se provdala za Jindřicha Vodického z Jemníku, který byla advokátem. Dne 28. července 1600 její manžel potvrdil Janu staršímu Premovi převzetí dědictví po otci manželky. Markéta byla bohatou nevěstou. Věno, které přinesla, resp. nemovitost, byla oceněna na 6000 zlatých. Manželství nebylo šťastné. Markéta si písemně poznamenala, že peníze a šperky, které si do manželství přinesla, ji zabavil manžel. Roztržky působil majetek, který nebyl uveden v předmanželské smlouvě, o který usiloval Jindřich a Markéta mu jej odmítala vydat. Markéta psala stížnosti na jeho chování. Dopisy byly adresovány císaři Rudolfu II..\n\nDne 16. července 1606, ji manžel vyhodil z pronajatého domu. Markéta se nastěhovala ke své matce. V letech 1606–1609 se před městským soudem v Brně domáhala vrácení věna. V její prospěch svědčil Jan starší Prem. Markéta ocenila škodu, která ji byla způsobena na 5000 zlatých. Z dochovaných záznamů z té doby nebyl Jindřich vlastníkem žádné nemovitost, či majetku. K rozluce manželství došlo okolo roku 1609. Její osud v letech 1609–1611 nebyl zdokumentován.\n\nJindřich Vodický se narodil v rodině Jiřího Vodického, kterému 8. března 1572 císař Rudolf II. udělil erb a predikát. Jindřich, jako advokát, pracoval od roku 1593 pro Karla staršího ze Žerotína. Zastupoval jej také před Moravským zemským soudem. Dne 29. července 1598 se Jindřich nedaleko Židovské brány v Brně dal do hádky se šlechticem Janem Baptistou Pierio z Benátek. Šlechtic postřelil Jindřicha. Tento incident byl záminkou pro Žerotína k řadě soudních procesů s tímto šlechticem. Jindřich a Žerotín si udržovali blízké vazby, V roce 1606 byl Jindřich a jeho dědicové zařazeni mezi moravskou šlechtu. V letech 1618–1620 se jako Český bratr účastnil povstání českých pánů, byl sekretářem a písařem moravských stavů. V době pobělohorské byl zatčen a uvězně. Protože byl nemajetný, resp, neměl majetek, který podléhal konfiskaci, byl výrokem soudu dne 27. února 1624 potrestán k utětí ruky. Trest nebyl vykonán, milost mu udělil Maxmilián z Lichtenštejna a kardinál František z Ditrichštejna. Vzhledem k politické situaci opustil Moravu. Zemřel ve vyhnanství 12. března 1632.\n\nNebylo písemně doloženo, kdy a za jakých okolností se \"Markéta Koschlingerová\" dostala na knížecí dvůr Adama Václava Těšínského, kde se stala správkyni tohoto dvora. První zápisy byly v dokumentu z 5. června 1612, kdy jí Adam Václav Těšínský daroval statek a vesnici Horní Marklovice (Górne Marklowice, Polsko) a Březůvku (Brzezówka, Polsko) se sedmi zahradníky. V listině byla zmíněna již jako správkyně knížecího dvora.\n\nDalší zápis byl z 14. června 1612, kdy jí kníže daroval dům s vinným šenkem na ulici Polské (dnes ulice Hluboká, Těšín), po zemřelé Anežce Zelenkové (polsky Agnieszka Zelenkowna). Šlo o hlavní spojnici mezi náměstím a zámkem. Ještě téhož roku, 9. srpna, prodala dům Evě, vdově po Martinovi Spyrcovi, za 600 zlatých.\n\nV roce 1613 jí kníže daroval (listinou) další parcely u Březůvky, které vznikly z vykáceného lesa, a k nim 14 rolníků. Na základě další listiny z roku 1613 získala vlastnictví celé vesnice a statku Horního Marklovice, stejně jako starou a novou část Březůvky, včetně lesů.\n\nV roce 1614 kníže rozšířil její privilegia o právo na svém majetku provozovat řemeslné cechy, týkalo se to: řezníků, krejčích, obuvníků, kovářů, tkalců, bednářů, stalmachů a mlynářů.\n\nZároveň uvedl, že majitel tohoto majetku s ním může nakládat dle svého uvážení. Dokument zdůrazňoval, že práva (privileje) \"Markéty Kostlachowny\" se týkají všech jejich majetků, o tom informoval zemského maršálka, zemského kancléře, přísedících zemského soudu, knížecí úředníky a další podřízené (zaměstnance) knížecího dvora. V archívu se dochovalo několik dalších dokumentů z let 1612–1614, které popisují štědrost knížete Adama Václava vůči této ženě. Většina dokumentů byla vydána z podstaty věrných a neustálých služeb, které knížeti poskytovala, a které již nějaký čas trvaly. Opisy těchto dokumentů, protože originály se nechovaly, byly vyhotoveny v češtině a němčině.\n\nMimořádná štědrost byla v kontrastu s nízkými příjmy knížectví, které byly způsobeny tím, když v 70. letech 16. století jeho otec Václav III. Adam Těšínský, musel prodat panství: Bílské, Fryštátské, Frýdecké, Skočovské a Strumienské. Historici se domnívají, že tato štědrost byla spojena s narozením jejího syna Václava Godfrieda, tedy nemanželského syna knížete. Veškeré vlastnictví a privilegia potvrdil 11. února 1615 ve Vídni císař Matyáš Habsburský.\n\nV roce 1615 rozšířila svůj majetek o dům a pole, které se nacházel poblíž starého statku, který byl znám jako o „mostecký\" (polsky mostecki), na předměstí Těšína (Mosty) a poblíž statku Matěje Sladovníka (polsky Mączek Sladownik), také dvě pole na hranici vesnice Svibice (polsky Sibica). Za tyto nemovitosti zaplatila 200 zlatých. Pro dům získala právo šenku. V témže roce získala od knížete privilegium, na základě kterého mohli její poddaní využívat les řečený Medvědí u Zámrsku (Niedźwiedźi w Zamarskach, Polsko). Jako správkyně se rozhodla získat dům v Těšíně. Za 1000 zlatých jej koupila od Jiřího Penkaly (polsky Jerzy Penkala). Dům se nacházel v sousedství domu Matěje Reise (polsky Maciej Reis), starosty Těšína. Pravděpodobně někde poblíž náměstí. Dne 16. září 1615 složila knížeti hold za všechen majetek, který v knížectví měla. V té době pravděpodobně jeden z největších.\n\nS \"Markétou Kostlachownou\" byl spojován, již zaniklý, hospodářský dvůr, který se nacházel v Horní Marklovicích.\n\nÚřad správkyně ji zajišťoval vysokou pozici v rámci knížecího dvora. V kontextu jejího poměru s Adamem Václavem, jí lze považovat za vlivnou osobu. Mohla mít jistý vliv na rozhodování knížete. Její pozice, silné charakterové vlastnosti, které umně využila ve sporu se svým prvním manželem, mohlo způsobovat to, že na dvoře nebyla příliš oblíbená. Kníže se s ní na veřejnosti ukazoval, jako by byla dvorní dámou. Zejména při oficiálních událostech, např. ceremonie, diplomatické návštěvy apod.\n\nV září 1614 se vydala s knížetem na jeho pouť do Kalwarie Zebrzydowské. Které se účastnili také dvořané, šlechta (katolická i protestantská) a dcery knížete. Převor kláštera, opat Bohucký (polsky Bogucki), si poznamenal, že tato návštěva knížete a jeho dvora, nebyla příliš zdvořilá. Zmínil se také o tom, že knížeti dělala společnost \"konkubína\", čímž měl na mysli \"Markétu Kostlachownu\".\n\nStatek a vesnice Horní Marklovice a Březůvku (1612–1614);, dům s vinným šenkem (1612); dům a pole v Mostech (1615); polnosti ve Svibici (1615) a městský dům v Těšíně (1615).\n\nPrávo provozovat řemeslné cechy (1614).\n\nZemřela v Těšíně, 3. ledna 1617, pochována byla 12. ledna v podzemní kryptě dominikánského kostela sv. Máři Magdalény v Těšíně, v nekropoli těšínských Piastovců. Jak zaznamenal Jan Darius Tilgner z Krempicz (polsky Jan Dariusz Tilgner z Krempicz), purkrabího skočovsko–strumienského panství.\n\nPo její smrti, navzdory zárukám, které dal kníže, se majetek vrátil do vlastnictví knížecího dvora. Na tento postup si stěžoval její syn u císařského dvora dodatečně, a to 23. září 1656, kdy mimo výše uvedený dokument (\"viz kapitola Markéta Koschlinger vs. Markéta Kostlachowna\") předkládá také urbář z roku 1621. Je pravděpodobné, že majetek byl do knížectví zapsán buď po její smrti, resp. po smrti knížete, který zemřel půl roku po ní, jak to uvádí Václav Gottfried v dopise úředníkům. Historici se přou, zda smrt milenky knížete v lednu 1617 a smrti knížete v červenci 1617, byla náhoda, či úkladný čin.\n\n\n\n"}
{"id": "1470517", "url": "https://cs.wikipedia.org/wiki?curid=1470517", "title": "The London Group", "text": "The London Group\n\nThe London Group (Londýnská skupina) je společnost se sídlem v Londýně. Byla založena proto, aby vedle Královské akademie umění nabídla umělcům další výstavní příležitosti. Společnost zformovaná v roce 1913 je jednou z nejstarších uměleckých organizací na světě. Byla vytvořena fúzí Camden Town Group a Fitzroy Street Group. Pořádá otevřené výstavy pro členy a hostující umělce.\n\nLondýnská skupina se skládá z pracujících umělců a jsou v ní zastoupeny všechny formy umění. Skupina funguje demokraticky bez dogmat nebo stylu. Má písemnou ústavu, každoročně volené představitele, pracovní výbory a výběrovou komisi. Obvykle se jedná o 80 až 100 členů a ročně je účtován poplatek za pronájem galerií a organizační náklady. Společnost nemá žádné stálé místo pro realizaci výstav a pronajímá se galerijní prostory v Londýně, například v Menier Gallery, Bankside Gallery nebo Cello Factory. Noví členové jsou voleni na základě nominací současných členů.\n\nLondýnská skupina vznikla v roce 1913, když se skupina Camden Town Group spojila s anglickými Vorticisty a dalšími nezávislými umělci, aby eliminovala dominanci Královské akademie umění, která se stala nepřijatelnou a konzervativní.\n\nLondýnská skupina vznikla z fúze skupiny Fitzroy Street a organizace Camden Town Group, která se skládala pouze z mužských členů. Zakládajícími členy byli patron a umělec Ethel Sands, umělkyně Anna Hope Hudson, Walter Sickert, Jacob Epstein, Wyndham Lewis, Robert Bevan a jeho žena Stanislawa de Karlowska a Henri Gaudier-Brzeska. Mezi prvními členkami ženami byly také Marjorie Sherlock a Mary Godwin. Během své historie uspořádala Londýnská skupina otevřené výstavy, aby povzbudili a podporovali další umělce, kteří se snažili o to, aby se jejich práce prezentovala na veřejnosti. \n\nUmělecká díla hostů se vystavují společně s pracemi stávajících členů. Výstava \"Uproar!\" v roce 193 oslavila první 50 let Londýnské skupiny a zdůraznila úlohu žen a umělců - emigrantů mezi jejich členy. V letech 2013-14 galerie Ben Uri oslavila 100 let výročí Londýnské skupiny výstavou \"Uproar: The First 50 Years of The London Group 1913-1963\", kterou připravily kurátorky Rachel Dickson a Sarah MacDougall.\n\nJedna z nejstarších stálých uměleckých organizací na světě, The London Group nadále existuje s více než 80 členy. V roce 2011 otevřená výstava představila více než 140 umělců v Cello Factory. Skupina oslavila své 100. výročí v roce 2013 několika výstavami, historickými i současnými.\n\n\n"}
{"id": "1470519", "url": "https://cs.wikipedia.org/wiki?curid=1470519", "title": "Přírodní uran", "text": "Přírodní uran\n\nPřírodním uranem je nazývána přesně specifikovaná sloučenina tří izotopů Uranu, které se dají nalézt v přírodě. Vyskytuje se ve velmi malém množství přibližně 2,27 ppm a je k nalezení jen v podobě uranové rudy.\nStejně jako ostatní prvky s vyšším atomovým číslem než železo, tak i Uran se vytvořil v supernovách. Hlavními izotopy uranu byly U, U a také U, který se díky krátkému poločasu rozpadu již v dávné minulosti kompletně přeměnil na Thorium Th. Při vzniku planety Země byla koncentrace izotopu U okolo 3 % oproti dnešním 0,711 %. Počáteční vyšší koncentrace izotopu U tak umožňovala při vhodných podmínkách spustit štěpnou řetězovou reakci. Tímto způsobem také vznikl jeden z mála přírodních jaderných reaktorů, který se nacházel v africkém Gabonu, v uranovém nalezišti Oklo. Dnes již žádný přírodní reaktor neexistuje.\nCelkový výskyt uranu v přírodě vyjadřují tři izotopy v poměru: 0,005 % U, 0,711 % U a 99,284 % U. Nejvíce aktivní je izotop U. Uran v rudě vytváří dvou, až šesti prvkové formace, např. v Čechách v Jáchymovské oblasti se nachází pěti prvková formace, kde je v uranové rudě ještě kobalt, stříbro, nikl a bismut. Ale v různých uranových rudách se objevují různé kovy, včetně alkalických kovů a kovů alkalických zemin. Nejdůležitějšími rudami jsou uraninit (smolinec) UO, coffinit USiO, karnotit K(UO)(VO).3HO, torbernit Cu(UO)(PO).8HO, brannerit UTiO, autunit Ca(UO)(PO) * 10-12HO, davidit (La,Ce)(Y,U,Fe)(Ti,Fe)(O,OH), uranofan Ca(UO)[SiO(OH)]*5HO, ningyoit (U,Ca)(PO)*1-2HO a řada dalších minerálů, např. tujamunit Ca(UO)VO*5-8HO nebo organoidy antraxolit a thucholit. Nejvyšší obsah uranu ze všech nerostů (88,15 % U) má uraninit, celkem bylo mineralogicky popsáno přibližně 250 minerálů s obsahem uranu.\nV energetice se přírodního uranu jako jaderného paliva využívalo u některých typů grafitových reaktorů (Magnox, RBMK) a u těžkovodního raktoru CANDU. Pro ostatní typy reaktorů se musí používat obohacený uran.\n\nNa Zemi jsou známy čtyři základní rozpadové řady, které jsou pojmenované podle počátečního izotopu:\nPo objevení těžších izotopů prvků je možné základní řady rozšířit o jiné počáteční prvky, např. thoriová řada může začínat kaliforniem Cf.\n"}
{"id": "1470522", "url": "https://cs.wikipedia.org/wiki?curid=1470522", "title": "Amchové z Borovnice", "text": "Amchové z Borovnice\n\nAmchové z Borovnice jsou stará česká vladycká rodina, později rytířská pocházející z Plzeňska.\n\nPrvní zmínky o rodě pocházejí z poloviny 15. století, kdy je připomínán Ryneš z Borovnice, nejstarší doložený předek rodu. Ještě v tomto století se Amchové z Borovnice přestěhovali na Kouřimsko a Čáslavsko, kde získali Svojšice. Václav Amcha z Borovnice byl na počátku 16. století hejtmanem Kouřimského kraje. V roce 1564 byly Svojšice prodány Arnoštem Amchou z Borovnice. Nadále Amchové vlastnili Češov a Milčice, později i Předboř. Po Bílé hoře jim byla velká část majetku zkonfiskována. Roku 1657 byli bratři Vilém Hendrych a Burian Heralt povýšeni do rytířského stavu. Jan Matyáš v 18. století vlastnil Nejepín, Bečkov a Novou Ves. Jeho syn Jan Tadeáš byl posledním příslušníkem rodu, po jeho smrti rod vymřel.\n\nV Erbu Amchů z Borovnice se v barevné kombinaci modré na červené nachází znamení podkoního, hřeblo s pěti zuby.\n"}
{"id": "1470523", "url": "https://cs.wikipedia.org/wiki?curid=1470523", "title": "Josef Bílek (rozcestník)", "text": "Josef Bílek (rozcestník)\n\nJméno a příjmení Josef Bílek má více nositelů:\n\n"}
{"id": "1470526", "url": "https://cs.wikipedia.org/wiki?curid=1470526", "title": "Karel Bílek (rozcestník)", "text": "Karel Bílek (rozcestník)\n\nJméno a příjmení Karel Bílek má více nositelů:\n\n"}
{"id": "1470528", "url": "https://cs.wikipedia.org/wiki?curid=1470528", "title": "Kroke", "text": "Kroke\n\nKroke (\"קראקע\") je polská hudební skupina hrající ve stylu world music, zejména pak klezmer židovskou hudbu. Skupina pochází z Krakova, což se stalo insiprací pro název skupiny - Kroke je v jazyce jidiš název Krakova.\n\nSkupina byla založena v roce 1992 třemi absolventy Krakovské hudební akademie. Skupina spolupracuje s dalšími sólovými hudebníky (Nigel Kennedy, Edyta Geppert, Maja Sikorowska ad.)\n"}
{"id": "1470533", "url": "https://cs.wikipedia.org/wiki?curid=1470533", "title": "Petr Bílek", "text": "Petr Bílek\n\nJméno a příjmení Petr Bílek má více nositelů:\n\n"}
{"id": "1470534", "url": "https://cs.wikipedia.org/wiki?curid=1470534", "title": "Planetrees (část Hadriánova valu)", "text": "Planetrees (část Hadriánova valu)\n\nPlanetrees je jeden ze zachovalých úseků Hadriánova valu, vybudovaného mezi lety 122–128, který pak tvořil severozápadní hranici Římské říše téměř 300 let. Val, postavený římskými vojáky na rozkaz císaře Hadriána po jeho návštěvě provincie Británie v roce 122, se táhl v délce 117 km přes celou severní Anglii od města Wallsend na řece Tyne na východě po vesnici Bowness-on-Solway na západě.\n\nHistorická památka Planetrees dostala jméno po farmě, která leží asi 250 metrů od ní. Zeď je v této lokalitě stále ještě dlouhá 35 metrů.\n\nZeď lze v této lokalitě rozdělit na východní a západní část. Východní je dlouhá přibližně 20 m a široká 10 římských stop (2,8 m), proto se jí říká široká zeď. Východní úsek, dlouhý přibližně 15 m, je takzvaná úzká zeď o šířce 8 římských stop, tj. 1,75 m. Úzká zeď byla na tomto místě zjevně postavena na základech připravených pro zeď širokou. \n\nToto spojení zdí s různými šířkami je archeologicky zajímavé, protože dokládá, že přímo během stavby došlo ke změně plánu, pravděpodobně kvůli jejímu urychlení.\nV zachované zdi, v úzkém úseku, se dole nachází odvodňovací kanálek. Tyto kanálky procházejí celou šířku základů (postavených pro širokou zeď), což svědčí o tom, že se stavěly ve stejné době jako základy, a ne až později, s vnější hradbou.\n\nTento úsek valu byl v roce 1801 údajně zachráněn díky zásahu historika Williama Huttona, který se přijel z velké dálky podívat na Hadriánův val. Přišel na místo u milníku na dvacátém kilometru, kde měl stát kus zdi 2,2 m vysoký a téměř 205 m dlouhý; jiný tak zachovaný úsek už k vidění na valu nebyl. Ale našel tam pracovníka, který zeď rozebíral, aby kameny z ní mohli použít při stavbě blízkého statku. Přesvědčil jeho i majitele pozemku, Henryho Tulipa, aby zeď přestali ničit. Před tímto zásahem už jí však bylo zbořeno 87 metrů.\nV roce 1989 tam 7. září instituce English Heritage prováděla průzkum v rámci projektu \"Hadrian Wall Project\". Právě ke zjištěním tohoto roku patří, že zdejší úsek ukazuje změnu z úzké zdi (na západním konci) na zeď širokou (na konci východním). \n\nPamátka je přístupná nejsnáze pěšky z turistické cesty Hadrian's Wall National Trail. \n\n"}
{"id": "1470535", "url": "https://cs.wikipedia.org/wiki?curid=1470535", "title": "Gya (hora)", "text": "Gya (hora)\n\nGya je hora v západní části Himaláje na čínsko-indické hranici.\n\nHora se nachází na trojzemí Tibetu (Čínská lidová republika), Himáčalpradéše a Džammú a Kašmír (Ladaku) v Indii. Gya má admořskou výšku 6794 metrů (podle jiných zdrojů má nadmořskou výšku 6833 metrů). Údolí řeky Lingti, přítoku řeky Spiti je vysokohorské údolí Himaláje, které vede směrem na sever. Boční údolí Chaksachan Lungpa končí na úpatí hory Gya.\n\nV západo-severozápadním směru, ve vzdálenosti 10,33 km, se nachází hora Umdung Kangri s nadmořskou výškou 6643 metrů.\n\n"}
{"id": "1470536", "url": "https://cs.wikipedia.org/wiki?curid=1470536", "title": "Niels Fredborg", "text": "Niels Fredborg\n\nNiels Fredborg (* 28. října 1946 Odder) byl dánský dráhový cyklista, vítěz časovky na 1 kilometr na olympijských hrách v Mnichově roku 1972. Na olympiádě Mexiku roku 1968 získal ve stejné disciplíně stříbrnou medaili, v Montrealu roku 1976 pak bronzovou medaili. Na kilometrové trati získal též tři tituly mistra světa (1967, 1968, 1970). Ve sprintu pak na světovém šampionátu získal jednu stříbrnou medaili (1968) a v keirinu jednu bronzovou medaili (1980).\n"}
{"id": "1470539", "url": "https://cs.wikipedia.org/wiki?curid=1470539", "title": "František Ježek (rozcestník)", "text": "František Ježek (rozcestník)\n\nJméno a příjmení František Ježek má více nositelů:\n\n"}
{"id": "1470541", "url": "https://cs.wikipedia.org/wiki?curid=1470541", "title": "Filip František Červenka", "text": "Filip František Červenka\n\nFilip František Červenka (* 26. srpna 2000 Praha) je český televizní herec.\n\nPo základní škole byl přijat na Pražskou konzervatoř. Svou filmovou premiéru si odbyl v roce 2018 ve filmu Zoufalé ženy dělají zoufalé věci režiséra Filipa Renče. V roce 2019 hrál jednu z hlavních rolí \"\"Tondy\"\" v seriálu České televize Most! poté, co podle deníku Blesk zazářil na castingu mezi ostatními studenty.\n"}
{"id": "1470543", "url": "https://cs.wikipedia.org/wiki?curid=1470543", "title": "Stanislav Ježek (rozcestník)", "text": "Stanislav Ježek (rozcestník)\n\nJméno a příjmení Stanislav Ježek má více nositelů:\n\n"}
{"id": "1470545", "url": "https://cs.wikipedia.org/wiki?curid=1470545", "title": "Na Výběžku", "text": "Na Výběžku\n\nNa Výběžku může být ulice\n\n"}
{"id": "1470546", "url": "https://cs.wikipedia.org/wiki?curid=1470546", "title": "Na Výběžku (Praha)", "text": "Na Výběžku (Praha)\n\nNa Výběžku je ulice v lokalitě Přední Hloubětín ve Vysočanech na Praze 9, která začíná na ulici V Předním Hloubětíně a má slepé zakončení. Na jih z ní vychází ulice Kolmá. Má přibližný západo-východní průběh.\n\nUlice byla pojmenována v roce 1931 a původní název byl \"Ve Výběžku\" podle své polohy. V době nacistické okupace v letech 1940–1945 se německy nazývala \"Am Spitz\". Pod vlivem němčiny získala po roce 1945 svůj současný název \"Na Výběžku\".\n\nUlice se původně nacházela v Hloubětíně. V roce 1946 došlo k úpravě hranic pražských čtvrtí a Přední Hloubětín byl připojen ke katastrálnímu území Vysočany.\n\nZatímco severní část ulice tvoří průmyslové, skladové provozy a měření emisí STK, po jižní straně jsou činžovní domy z období před 1. světovou válkou.\n\n"}
{"id": "1470547", "url": "https://cs.wikipedia.org/wiki?curid=1470547", "title": "V Předním Hloubětíně", "text": "V Předním Hloubětíně\n\nV Předním Hloubětíně je ulice ve Vysočanech na Praze 9, která začíná na Poděbradské a má slepé zakončení. Dále lze jen pěšky projít směrem do Dvoru nad Rokytkou na ulici Jana Přibíka. Na východ z ní vede ulice Na Výběžku. Má přibližný severojižní průběh. Původně byla delší, existoval i úsek na jih od ulice Poděbradské.\n\nNazvána je podle lokality Přední Hloubětín, ve které se nachází a která vznikla jako činžovní čtvrť před 1. světovou válkou. Až do svého pojmenování v roce 1925 byla bezejmenná. V době nacistické okupace v letech 1940–1945 se německy nazývala \"Vorder-Tiefenbach\".\n\nJak název napovídá, ulice se původně nacházela v Hloubětíně. V roce 1946 došlo k úpravě hranic pražských čtvrtí a Přední Hloubětín byl připojen ke katastrálnímu území Vysočany.\n\nV západní části jsou výrobní a skladové provozy. Na východě jsou domy z meziválečného období.\n\n"}
{"id": "1470548", "url": "https://cs.wikipedia.org/wiki?curid=1470548", "title": "Kolmá (Praha)", "text": "Kolmá (Praha)\n\nKolmá je ulice v lokalitě Přední Hloubětín ve Vysočanech na Praze 9, která začíná na ulici Na Výběžku a má slepé zakončení, dále lze jen pěšky projít na Poděbradskou. Má přibližný severo-jižní průběh.\n\nUlice byla pojmenována v roce 1931. Název získala podle své polohy, protože je kolmá na hlavní komunikaci Poděbradskou. Z Poděbradské se původně dalo do Kolmé vjet. V době nacistické okupace v letech 1940–1945 se německy nazývala \"Im Lot\".\n\nUlice se od svého vzniku nacházela v Hloubětíně. V roce 1946 došlo k úpravě hranic pražských čtvrtí a Přední Hloubětín byl připojen ke katastrálnímu území Vysočany.\n\nPo obou stranách ulice se nacházejí dvoupatrové činžovní domy z období před 1. světovou válkou, jejichž fasády jsou ve stylu novoklasicismu, novorenesance a geometrické secese.\n\n\n"}
{"id": "1470549", "url": "https://cs.wikipedia.org/wiki?curid=1470549", "title": "Bohumil Fišer (rozcestník)", "text": "Bohumil Fišer (rozcestník)\n\nJméno a příjmení Bohumil Fišer má více nositelů:\n\n"}
{"id": "1470552", "url": "https://cs.wikipedia.org/wiki?curid=1470552", "title": "Antonín Brož (rozcestník)", "text": "Antonín Brož (rozcestník)\n\nJméno a příjmení Antonín Brož má více nositelů:\n\n"}
{"id": "1470561", "url": "https://cs.wikipedia.org/wiki?curid=1470561", "title": "Jiří Kubíček (rozcestník)", "text": "Jiří Kubíček (rozcestník)\n\nJméno a příjmení Jiří Kubíček má více nositelů:\n\n"}
{"id": "1470565", "url": "https://cs.wikipedia.org/wiki?curid=1470565", "title": "Seznam dílů seriálu Pan Selfridge", "text": "Seznam dílů seriálu Pan Selfridge\n\nToto je seznam dílů seriálu \"Pan Selfridge\".\n\n<onlyinclude></onlyinclude>\n\n"}
{"id": "1470567", "url": "https://cs.wikipedia.org/wiki?curid=1470567", "title": "Josef Kubíček (rozcestník)", "text": "Josef Kubíček (rozcestník)\n\nJméno a příjmení Josef Kubíček má více nositelů:\n\n"}
{"id": "1470572", "url": "https://cs.wikipedia.org/wiki?curid=1470572", "title": "Michal Prokop (rozcestník)", "text": "Michal Prokop (rozcestník)\n\nJméno a příjmení Michal Prokop má více nositelů:\n\n"}
{"id": "1470573", "url": "https://cs.wikipedia.org/wiki?curid=1470573", "title": "Kolmá", "text": "Kolmá\n\nKolmá může být ulice\n"}
{"id": "1470575", "url": "https://cs.wikipedia.org/wiki?curid=1470575", "title": "Jan Pavlíček (rozcestník)", "text": "Jan Pavlíček (rozcestník)\n\nJméno a příjmení Jan Pavlíček má více nositelů:\n\n"}
{"id": "1470577", "url": "https://cs.wikipedia.org/wiki?curid=1470577", "title": "Jiří Havel (rozcestník)", "text": "Jiří Havel (rozcestník)\n\nJméno a příjmení Jiří Havel má více nositelů:\n\n"}
{"id": "1470578", "url": "https://cs.wikipedia.org/wiki?curid=1470578", "title": "Bourovec pryšcový", "text": "Bourovec pryšcový\n\nBourovec pryšcový (\"Malacosoma castrensis\") je noční motýl z čeledi bourovcovitých, vyskytující se vzácně i na území České republiky.\n\nGeograficky je rozšířen v klimaticky mírných oblastech palearktu. Vzácně se vyskytuje i na Britských ostrovech.\nOsidluje výslunné písčité a kamenité stráně v nižších nadmořských výškách, kde rostou živné rostliny housenek.\nV České republice je veden v Červeném seznamu bezobratlých jako druh \"kriticky ohrožený\". Po roce 2010 byl nálezy potvrzen výskyt už jen z oblasti Doupovských hor, ačkoli druh by měl dosud mít vhodné životní podmínky také na Břeclavsku a Hodonínsku. Stejně jako ostatní suchomilné stepní druhy je i bourovec pryšcový ohrožen zejména zánikem vhodných biotopů, v tomto případě zarůstáním náletovými dřevinami či přímo výsadbou jehličnanových monokultur.\n\nJedná se o zástupce menších bourovců, délka předního křídla se pohybuje mezi 13–20 mm, přičemž samice jsou větší než samci. Základní barva křídel i těla je hnědá, ale obě pohlaví se zbarvením liší. U samic jsou přední křídla tmavě hnědá se dvěma světle hnědými příčkami, u samců jsou přední křídla světle hnědá až béžová s tmavohnědými příčkami – vzhledově působí kresba obou pohlaví inverzně. Zadní pár křídel je u obou pohlaví stejný – tmavě hnědý s diagonální příčkou světlejšího odstínu. Samice mají nitkovitá tykadla, samci hřebenitá.\n\nVajíčka se nacházejí v kompaktních snůškách podobných snůškám bourovce prsténčivého, jsou nicméně světlejší a postrádají tmavou středovou prohlubeň.\n\nStejně jako vajíčka, také housenky se podobají housenkám bourovce prsténčivého. Jsou chlupaté a mají modrošedé boky s černým mramorováním, nad nimiž probíhají po zádech dva oranžové pruhy, mezi kterými se středem hřbetu táhne úzký pruh šedé barvy. Na rozdíl od b. prsténčivého postrádají černý bradavičnatý výrůstek na 12. tělním článku. Hlava housenek b. pryšcového je jednolitě šedomodrá, bez černých skvrn.\n\nKukla je tmavě hnědá až černá, uložená v bělavém kokonu.\n\nVe střední Evropě vytváří během roku jednu generaci, jejíž motýli létají od července do srpna. V noci mohou přilétat k umělým zdrojům světla. Oplodněné samičky kladou vajíčka v řetízcích okolo stonků živných rostlin.\n\nSnůšky vajíček přezimují na rostlinách do dalšího roku, kdy se z nich začátkem května líhnou housenky. Ty si ihned po vylíhnutí spřádají společné hnízdo z vláken, ve kterém dále žijí. Jejich vývoj trvá přibližně 4 týdny. Kromě pryšců požírají i jiné suchomilné rostliny, jmenovitě například řebříček obecný, pelyněk černobýl, jetel prostřední, chrpu luční, tužebník obecný, dále pak mochny, kakosty, jahodníky, maliníky i ostružiníky.\n\nDorostlé housenky si spřádají bělavý kokon, ve kterém se kuklí. Stádium kukly trvá přibližně 3 týdny.\n\n"}
{"id": "1470580", "url": "https://cs.wikipedia.org/wiki?curid=1470580", "title": "Volvo RM8", "text": "Volvo RM8\n\nVolvo RM8 je švédský turbodmychadlový letecký motor s nízkým obtokovým poměrem vyvinutý pro víceúčelový letoun Saab 37 Viggen. Jde o verzi amerického civilního typu Pratt & Whitney JT8D-1, vybraného v roce 1962 k pohonu Viggenu vzhledem k absenci vhodného a dostupného motoru pro vojenské letadlo této kategorie, vyráběnou společností Svenska Flygmotor (později Volvo Aero). Švédská licenční varianta byla podstatně překonstruována pro použití při nadzvukových rychlostech a doplněna o nově zkonstruovaný systém přídavného spalování.\n\nRM8A je verze určená pro původní víceúčelové provedení AJ 37 Viggen a jeho varianty. Jelikož originální motor JT8D byl určený pro použití při podzvukových rychostech, většina jeho součástí musela být překonstruována pro použití ve vojenském letounu operujícím při vyšších Machových číslech letu. Došlo k překonstruování dmychadel, turbíny, konstrukci nové spalovací komory a zcela nového systému řízení spotřeby paliva jak pro vlastní motor tak pro přídavné spalování.\n\nRM8B je varianta pro pozdější záchytnou stíhací verzi JA 37 Viggen. Plánovaná letová obálka vyžadovala vyšší tah a zvýšení odolnosti kompresoru proti pumpáži. To si vyžádalo přidání nového dmychadlového stupně (tzv. nulový stupeň) a následné prodloužení celého motoru, a vedlo k celkovému překonstruování dmychadel, nízkotlakého kompresoru a spalovacích komor.\n\n\nÚdaje podle\n\n\n\n"}
{"id": "1470582", "url": "https://cs.wikipedia.org/wiki?curid=1470582", "title": "Jan Klíma (rozcestník)", "text": "Jan Klíma (rozcestník)\n\nJméno a příjmení Jan Klíma má více nositelů:\n\n"}
{"id": "1470587", "url": "https://cs.wikipedia.org/wiki?curid=1470587", "title": "Václav Klíma (rozcestník)", "text": "Václav Klíma (rozcestník)\n\nJméno a příjmení Václav Klíma má více nositelů:\n\n"}
{"id": "1470588", "url": "https://cs.wikipedia.org/wiki?curid=1470588", "title": "Vlastimil Klíma (rozcestník)", "text": "Vlastimil Klíma (rozcestník)\n\nJméno a příjmení Vlastimil Klíma má více nositelů:\n\n"}
{"id": "1470590", "url": "https://cs.wikipedia.org/wiki?curid=1470590", "title": "Hugleikur Dagsson", "text": "Hugleikur Dagsson\n\nHugleikur Dagsson (* 5. října 1977) je islandský autor komiksů a dramatik. V roce 2002 obdržel titul Bachelor of Arts na Islandské akademii umění.\n\nDagsson byl filmový kritik na populární islandské rádiové stanici Rádíó X a na stejné stanici uváděl pořad \"Hugleikur\". Dagsson je proslulý svými satirickými komiksy, které jsou plné černého humoru. Tyto komiksy byly vydány v několika knihách a v časopisu \"The Reykjavik Grapevine\". Své dílo průběžně umisťuje na svůj facebookový profil.\n\nHugleikur Dagsson napsal tři divadelní hry. První z nich, \"Forðist okkur\" (do češtiny lze přeložit jako \"Vyhněte se nám\"), pojednává o třech dysfunkčních rodinách. Druhá, \"Leg\" (v češtině \"děloha\"), je muzikál o těhotenství dospívající, odehrávající se v blízké budoucnosti na Islandu. \"Baðstofan\" (v češtině \"Obývací pokoj\") je o temném pohledu na Island 18. století. Za \"Forðist okkur\" obdržel cenu Dramaturg roku.\n\nV roce 2006 nakladatelství Penguin Books vydalo jeho první knihu \"Should You Be Laughing at This?\" (\"A tomu se mám smát?\"). V češtině jeho knihy vydává nakladatelství Volvox Globator, celkem mu v Česku vyšlo 5 knih, první v roce 2008 (\"A tomu se mám smát?\"), poslední v roce 2019 (\"Jste nuly\").\n\n\n"}
{"id": "1470595", "url": "https://cs.wikipedia.org/wiki?curid=1470595", "title": "Suchý (příjmení)", "text": "Suchý (příjmení)\n\nPříjmení Suchý nosí více významných osobností:\n\n"}
{"id": "1470598", "url": "https://cs.wikipedia.org/wiki?curid=1470598", "title": "Josef Suchý (rozcestník)", "text": "Josef Suchý (rozcestník)\n\nJméno a příjmení Josef Suchý má více nositelů:\n\n"}
{"id": "1470601", "url": "https://cs.wikipedia.org/wiki?curid=1470601", "title": "Jiří Janeček (rozcestník)", "text": "Jiří Janeček (rozcestník)\n\nJméno a příjmení Jiří Janeček má více nositelů:\n\n"}
{"id": "1470604", "url": "https://cs.wikipedia.org/wiki?curid=1470604", "title": "Karel Janeček (rozcestník)", "text": "Karel Janeček (rozcestník)\n\nJméno a příjmení Karel Janeček má více nositelů:\n\n"}
{"id": "1470610", "url": "https://cs.wikipedia.org/wiki?curid=1470610", "title": "Jan Kohout (rozcestník)", "text": "Jan Kohout (rozcestník)\n\nJméno a příjmení Jan Kohout má více nositelů:\n\n"}
{"id": "1470613", "url": "https://cs.wikipedia.org/wiki?curid=1470613", "title": "Jiří Kohout (rozcestník)", "text": "Jiří Kohout (rozcestník)\n\nJméno a příjmení Jiří Kohout má více nositelů:\n\n"}
{"id": "1470614", "url": "https://cs.wikipedia.org/wiki?curid=1470614", "title": "Simona Votyová", "text": "Simona Votyová\n\nSimona Votyová je spisovatelka, novinářka. \n\nNěkolik let působila v televizi Prima jako reportérka krimi ve hlavním zpravodajství. Poté nastoupila do neziskového sektoru v rámci projektu Nadace Vodafone Rok jinak. Stala se PR manažerkou v asociaci pomáhající lidem s autismem APLA (nyní Nautis). Pravidělně přispívala do několika časopisů, např. Žena a život, a měla vlastní blog na serveru Proženy.cz, který se jmenoval „14 000 dní do smrti“. Také se podílela na několika dokumentech (Duše za sklem, Zlatá mládež). V letech 2016–2018 natáčela reportáže pro Českou televizi do pořadu Gejzír.\nPodle její první knížky (Dalmatin Barvička) vznikl dětský muzikál Bílý dalmatin, který hrálo několik let divadlo Kalich pod režií Mirjam Landa. \nJe autorkou dětské populární kapely Čiperkové, která ji vedle psaní knih v současné době zaměstnává. \nNa motivy jejího románu \"Provařená\" se bude v roce 2019–2020 natáčet film. \n\nMá dvě děti – Sabinu a Matěje. Žije za Prahou v malé vesnici. Svého biologického otce našla teprve před několika lety díky Facebooku. Její příbuzný je spisovatel Jaroslav Vejvoda a již zesnulý scenárista Věroslav Trnka (např. film 105% alibi, 1959).\n\n\n"}
{"id": "1470615", "url": "https://cs.wikipedia.org/wiki?curid=1470615", "title": "Milan Kohout (rozcestník)", "text": "Milan Kohout (rozcestník)\n\nJméno a příjmení Milan Kohout má více nositelů:\n\n"}
{"id": "1470616", "url": "https://cs.wikipedia.org/wiki?curid=1470616", "title": "Václav Šulc (rozcestník)", "text": "Václav Šulc (rozcestník)\n\nJméno a příjmení Václav Šulc má více nositelů:\n\n"}
{"id": "1470617", "url": "https://cs.wikipedia.org/wiki?curid=1470617", "title": "Mistrovství světa v alpském lyžování 2019 – superobří slalom mužů", "text": "Mistrovství světa v alpském lyžování 2019 – superobří slalom mužů\n\nSuperobří slalom mužů na Mistrovství světa v alpském lyžování 2019 se konal ve středu 6. února 2019 jako úvodní mužský závod světové šampionátu v lyžařském středisku Åre. Zahájení proběhlo ve 12.30 hodin místního času. Do závodu nastoupilo 70 lyžařů z 33 států. \n\nObhájcem zlata byl kanadský lyžař Erik Guay, který v prosinci 2018 ukončil závodní kariéru.\n\nMistrem světa se stal 29letý Ital Dominik Paris, který po stříbru ze sjezdu na MS 2017 získal druhou medaili ze světových šampionátů. \n\nSe ztrátou devíti setin sekundy se o stříbrný kov podělili 38letý Francouz Johan Clarey a 27letý Rakušan Vincent Kriechmayr. Pro oba to byla první medaile z mistrovství světa. Kriechmayr následně dojel druhý v aarském sjezdu. Clarey získal medaili jako historicky nejstarší účastník světových šampionátů. Bronz nebyl udělen. \n"}
{"id": "1470619", "url": "https://cs.wikipedia.org/wiki?curid=1470619", "title": "Jiří Pešek (rozcestník)", "text": "Jiří Pešek (rozcestník)\n\nJméno a příjmení Jiří Pešek má více nositelů:\n\n"}
{"id": "1470622", "url": "https://cs.wikipedia.org/wiki?curid=1470622", "title": "Jaroslav Čížek (rozcestník)", "text": "Jaroslav Čížek (rozcestník)\n\nJméno a příjmení Jaroslav Čížek má více nositelů:\n\n"}
{"id": "1470624", "url": "https://cs.wikipedia.org/wiki?curid=1470624", "title": "Karel Čížek (rozcestník)", "text": "Karel Čížek (rozcestník)\n\nJméno a příjmení Karel Čížek má více nositelů:\n\n"}
{"id": "1470627", "url": "https://cs.wikipedia.org/wiki?curid=1470627", "title": "Státní znak Sýrie", "text": "Státní znak Sýrie\n\nStátní znak Sýrie je tvořen zlatým sokolem, hledícím heraldicky vlevo, jenž má na hrudi štít v národních barvách (červeno, bíle (stříbrně), černé svislé pruhy) se dvěma zelenými, pěticípými hvězdami pod sebou. Pod štítem jsou dvě zlaté (na obrázku zelené) větévky. V pařátech sokol drží stříbrnou (na obrázku zelenou), zlatě lemovanou stuhu se zlatým (na obrázku černým), arabským opisem názvu státu الجمهورية العربية السورية‎, Al-džumhúríja al-`Arabíja as-Súríja (). Zobrazení znaku je (zdroj z roku 2013) nejednotné a v detailech se liší.\n\nSýrie získala nezávislost na Francii 17. dubna 1946. Státní znak tvořil stylizovaný sokol (symbol kmene Kurajšovců) hledící heraldicky vlevo. Sokol měl na hrudi orámovaný štít se třemi, pod sebou umístěnými, pěticípými hvězdami. V pařátech držel stuhu s arabským názvem státu الجمهوريّة العربيّة السّوريّة, \"Al-džumhúríja al-`Arabíja as-Súríja\" (). Přes ocasní pera byly položeny dvě ratolesti. Na dobových dokumentech byl znak zobrazován jednobarevně, dle některých zdrojů byl sokol černo-stříbrný se zlatými pařáty, štít byl stříbrný - orámovaný v barvách syrské vlajky (černo-bílo-zeleně), hvězdy byly červené, ratolesti a stuha zlaté. (není obrázek)\n\n1. února 1958 vznikla spojením Egypta a Sýrie Sjednocená arabská republika. 22. února byl zaveden nový státní znak. Státní znak byl inspirován egyptským znakem a snahou o vytvoření arabské federace. Tzv. Saladinův orel byl zlatý orel s černými letkami a ocasními pery, na jehož hruď byl položen štít v barvách státní vlajky (červeno-bílo-černá trikolóra se svislými pruhy) i se dvěma zelenými pěticípými hvězdami. Orel stál na zlaté kartuši s černým opisem názvu státu v arabském kúfickém písmu.\n\nPo rozpadu federace, státním převratu a vyhlášení Syrské arabské republiky (28. září 1961) byly opětovně zavedeny symboly z let před rokem 1958.\n\n8. března 1963 byl po převratu strany Baas zaveden nový znak, vycházející ze znaku z roku 1946. Opět ho tvořil černo-stříbrný sokol hledící heraldicky vlevo. Na hrudi byl opět stříbrný štít, orámovaný v barvách vlajky (černo-bílo-zeleně), se třemi, nyní zelenými, pod sebou umístěnými pěticípými hvězdami. Sokol držel ve zlatých pařátech zlatou stuhu s černým, arabským opisem názvu státu. Na ocasních perech byly položeny dvě (zkřížené?) větévky. Existovala i varianta se stříbrnou stuhou a stříbrnými větévkami se zlatou kresbou. (není obrázek)\n\n2. září 1971 byla ustanovena Federace arabských republik (Egypt, Libye a Sýrie) a s účinností od 1. ledna 1972 zavedeny nové státní symboly. Znakem byl zlatý stylizovaný sokol hledící heraldicky vlevo, který měl na hrudi prázdný zlatý štít. Sokol držel v pařátech stuhu se zlatým arabským opisem názvu federace v kúfickém písmu.\n\nV roce 1977, po tzv. Zelené revoluci, se federace de facto rozpadla, Egypt a Sýrie si však ponechaly státní symboly z roku 1972. V březnu 1980 vyvolal prezident Háfiz Asad debatu v syrském parlamentu o změně ústavního článku č. 6, týkající se státní vlajky, znaku a hymny. Reagoval (resp. protestoval) tím na navázání diplomatických styků Egypta s Izraelem (dohody z Camp Davidu). 30. března 1980 schválilo lidové shromáždění novou vlajku, státní znak byl změněn až v roce 1981. Byl tvořen stříbřitým (až tmavě šedým) sokolem hledícím heraldicky vlevo, se zlatou vnější kresbou a se zlatou kresbou jednotlivých per. Zlaté měl sokol i zobák a oko, černé měl běháky a drápy. Štít na hrudi byl stříbrný se dvěma zelenými, pěticípými hvězdami pod sebou, lemován byl panarabskými barvami (červeným, bílým a černým proužkem) a navíc (stejně jako sokol) i zlatým lemem (přibližně stejné šířky jako proužky). Pod štítem byly dvě zlaté větévky s černou kresbou, v pařátech držel sokol zlatou stuhu s černým, arabským opisem názvu státu الجمهورية العربية السورية‎, Al-džumhúríja al-`Arabíja as-Súríja (). (není obrázek)\n\nPravděpodobně v roce 1982 byl znak změněn do současné podoby, který se však v různých použití mírně mění.\n\n"}
{"id": "1470632", "url": "https://cs.wikipedia.org/wiki?curid=1470632", "title": "Pavilon B. Braun Dialog", "text": "Pavilon B. Braun Dialog\n\nPavilon B. Braun Dialog je budova v Praze - Libni, Budínově ulici, v těsné blízkosti Nemocnice Bulovka.\nMultifunkční budova má několik využití: kromě dialyzačního centra pro pacienty s onemocněním ledvin se zde nacházejí odborné ambulance, transplantační poradna a školicí a vzdělávací centrum pro lékaře Aesculap Akademie. \nJejí součástí jsou tréninkové laboratoře pro nácvik krizových situací, dialýzu, laparoskopii a celotělový simulátor pro jednotku intenzivní péče., \nZa první dva roky prošlo školeními cca 4000 lékařů a bylo provedeno přes 26 000 dialyzačních výkonů.\n\nBudova byla postavena podle návrhu architekta Ivana Kroupy. Ten ji charakterizoval jako \"šrafuru slunolamů ve dne a zářící krystal v noci\".\nStavba trvala 14 měsíců; náklady činily kolem 100 milionů Kč.\nBudova se snaží o dialog nejen s pacienty a zdravotníky, ale i s přírodou. Proto je obklopena vegetací, přírodě blízkými prvky i umělými úkryty, které podporují usídlení nejrůznějších druhů zvěře a hmyzu.\nPřed budovou je od roku 2016 umístěna keramická lavička Alexandry Koláčkové, která je podle autorky symbolem dialogu. Byla vybrána na základě výtvarné soutěže organizované ve spolupráci s festivalem Sculpture line.,\n"}
{"id": "1470635", "url": "https://cs.wikipedia.org/wiki?curid=1470635", "title": "Molitorov (zámek)", "text": "Molitorov (zámek)\n\nMolitorov je zámek ve stejnojmenné vesnici u Kouřimi v okrese Kolín. Založen byl nejspíše v polovině sedmnáctého století jako součást hospodářského dvora. Dochovaná podoba je výsledkem přestavby z konce osmnáctého století a úprav podle návrhu Dušana Jurkoviče z počátku dvacátého století. Zámek je od roku 1965 chráněn jako kulturní památka.\n\nPrvní písemná zmínka o dvoru Molitorov se nachází v berní rule z roku 1654. Součástí dvora nejspíše byla obytná budova, která byla později přestavěna na zámek. Vlastníkem tehdy byl Jiří Molitor z Mühlfeldu. Ve druhé polovině osmnáctého století dvůr patřil kouřimskému měšťanu Karlu Perwolfovi, od něhož jej v roce 1789 koupil hrabě František Karel z Cavriani, který zastával funkci hejtmana Kouřimského kraje. Cavriani nechal na místě původního sídla postavit pozdně barokní (nebo klasicistní) zámek. Dalším majitelem se stalo město Kolín, které Molitorov prodalo roku 1838 Rafaleovi Veselému. Jeho potomkům potom zámek patřil až do roku 1948, kdy byl znárodněn.\n\nPodobu interiérů a v menší míře i fasád ovlivnil Rafaelův vnuk Jaroslav Veselý, který zámek v letech 1908–1911 upravil podle projektu architeka Dušana Jurkoviče. Mezi lety 1950 a 1991 v zámku sídlilo zemědělské učiliště. Poté se v jeho vlastnictví vystřídalo několik majitelů, až jej v roce 2004 koupila Radka Cosmi a zahájila rekonstrukci budovy.\n\nZámek tvoří dvoukřídlá budova, na kterou navazují další tři stavení s hospodářskou funkcí. Během Jurkovičovy přestavby byly upraveny fásády, postaven balkón na nádvorním průčelí obou křídel a k severnímu průčelí přistavěna prosklená veranda. Větší změny proběhly v interiérech, které byly vyzdobeny ve stylu českého a moravského lidového umění. K památkově chráněnému areálu patří také domek zahradníka, ohradní zeď, hospodářská budova a park.\n\n"}
{"id": "1470636", "url": "https://cs.wikipedia.org/wiki?curid=1470636", "title": "Leo White (herec)", "text": "Leo White (herec)\n\nLeo White (10. listopadu 1882 Graudenz (dnes Polsko) – 20. září 1948 Glendale, Kalifornie) byl americký filmový a divadelní herec německého původu. Proslavila ho zejména dlouholetá spolupráce s Charlie Chaplinem.\n\nNarodil se 10. listopadu 1882 v Graudenz v Německu (od roku 1920 město patří Polsku a nese jméno Grudziądz), ale dětství strávil ve Velké Británii. Broadwayský producent Daniel Frohman ho přivedl do Spojených států a pod jeho záštitou se mladý Leo White začal věnovat herectví. Filmovou kariéru zahájil v roce 1911 a o dva roky později přešel do studia Essanay. Od roku 1915 se začíná objevovat v komedích Charlieho Chaplina, poprvé se tak stalo ve filmu \"Chaplin v parku\". Ještě v roce 1940 ztvárnil drobnou roli ve snímku \"Diktátor\", která jeho účinkování v Chaplinových filmech zakončila.\n\nLeo White také hrál v posledním Chaplinově filmu pro studio Essanay \"Triple Trouble\" a podílel se i na jeho režii. Film byl sestříhán ze starších nepoužitých scének, ke kterým byly dodatečně dotočeny další záběry. Snímek se dočkal svého uvedení až dva roky po Chaplinově odchodu z\nEssanay a režisérem dodatečných scén byl právě Leo White.\n\nZa svůj život se objevil ve více než 400 filmech. Zemřel 20. září 1948 v kalifornském městě Glendale a je zde i pochován.\n\n"}
{"id": "1470637", "url": "https://cs.wikipedia.org/wiki?curid=1470637", "title": "Vámospércs", "text": "Vámospércs\n\nVámospércs [vámošpérč] () je město ve východním Maďarsku v župě Hajdú-Bihar, spadající pod okres Nyíradony, blízko rumunských hranic. Nachází se asi 15 km východně od Debrecínu. V roce 2015 zde žilo 5 362 obyvatel. Podle údajů z roku 2001 zde bylo 97 % obyvatel maďarské a 3 % obyvatel romské národnosti.\n\nNejbližšími městy jsou Debrecín, Létavértes a rumunské Valea lui Mihai. Blízko jsou též obce Bagamér, Nyírábrány, Nyírmártonfalva a Újléta.\n"}
{"id": "1470642", "url": "https://cs.wikipedia.org/wiki?curid=1470642", "title": "Třída Taijó", "text": "Třída Taijó\n\nTřída Taijó byla třída eskortních letadlových lodí japonského císařského námořnictva z období druhé světové války. Byly to první postavené japonské eskortní letadlové lodě. Plavidla vznikla přestavbou pasažérských lodí. Vznikly celkem tři jednotky této třídy. Ve službě byly v letech 1941–1944. Všechny byly ve válce potopeny americkými ponorkami.\n\nPro přestavbu na eskortní letadlové lodě byly využity tři pasažérské lodě postavené v letech 1938–1940 loděnicí Mitsubishi v Nagasaki. Nedokončenou \"Kasuga Maru\" přestavěla loděnice v Sasebo. Roku 1940 dokončená plavidla \"Yawata Maru\" a \"Nitta Maru\" byla zrekvírována a přestavěna loděnicí v Kure. Přestavěná plavidla byla do služby přijata v letech 1941–1942.\n\nJednotky třídy \"Taijó\":\n\nEskortní letadlové lodě měly hladkopalubové uspořádání a zjednodušenou konstrukci. Letová paluba byla s hangárem spojena dvěma výtahy. Neseno byla až 27 letadel (30 v případě \"Unjó\" a \"Čújó\"). \"Taijó\" po dokončení nesla šest 120mm kanónů typu 10. roku, čtyři 25mm kanóny typu 96 a dva spouštěče hlubinných pum (\"Unjó\" a \"Čújó\" měly jako hlavní výzbroj čtyři 127mm kanóny typu 89). Pohonný systém tvořily čtyři kotle a dvě parní turbíny Mitsubishi o výkonu 25 200 hp, pohánějící dva lodní šrouby. Nejvyšší rychlost dosahovala 21 uzlů. Dosah byl 6500 námořních mil při rychlosti 18 uzlů.\n\n"}
{"id": "1470645", "url": "https://cs.wikipedia.org/wiki?curid=1470645", "title": "Třída Čitose", "text": "Třída Čitose\n\nTřída Čitose byla třída nosičů hydroplánů japonského císařského námořnictva z období druhé světové války. Byly to první japonské válečné lodě od počátku postavené jako nosiče hydroplánů. Postaveny byly dvě jednotky této třídy. Ve službě byly v letech 1938–1944. Účastnily se bojů druhé světové války. Po ztrátě čtyř letadlových lodí v bitvě u Midway je japonské námořnictvo přestavělo na lehké letadlové lodě. Obě byly potopeny roku 1944 v bitvě u mysu Engaño.\n\nDvě jednotky této třídy postavila v letech 1934–1938 japonská loděnice v Kure.\n\nJednotky třídy \"Čitose\":\nHlavní výzbroj tvořily čtyři 127mm kanóny typu 89 a dvanáct 25mm kanónů typu 96. Neseno bylo až 24 hydroplánů. Část jich mohla být uložena v hangáru spojeném s palubou dvěma výtahy. Letouny startovaly pomocí čtyř katapultů. Pohonný systém plavidel pro zvětšení jejich dosahu kombinoval dieselové motory s parními turbínami. Tvořily jej čtyři kotle Kampon, dva diesely Kampon o výkonu 12 800 hp a parní turbíny Kampon o výkonu 44 000 hp, pohánějící dva lodní šrouby. Nejvyšší rychlost dosahovala 29 uzlů. Dosah byl 11 000 námořních mil při rychlosti 18 uzlů.\n\nV letech 1942–1944 byly přestavěny na lehké letadlové lodě hladkopalubového uspořádání. Trup byl opatřen protitorpédovou obšívkou, pohonný systém kryla až 70mm silná paluba, sklady minuce a paliva chránil 25mm pancíř. Letová paluba byla s hangárem spojena dvěma výtahy. Neseno byla až 30 letadel. Pohonný systém zůstal beze změny. Spaliny byly vyvedeny do dvou komínů, jednoho pro kotle a druhého pro diesely.\n\n"}
{"id": "1470646", "url": "https://cs.wikipedia.org/wiki?curid=1470646", "title": "Taihó", "text": "Taihó\n\nTaihó (: 大鳳) byla letadlová loď japonského císařského námořnictva z doby druhé světové války. Jako první japonská letadlová loď byla vybavena pancéřovanou letovou palubou. Je považována za nejlepší postavenou japonskou letadlovou loď. \"Taihó\" byla krátce po zařazení do služby potopena americkou ponorkou USS \"Albacore\" (SS-218).\n\nVývoj plavidla začal roku 1939. Plavidlo vycházelo z třídy \"Šókaku\", avšak bylo značně vylepšeno. Novinkou bylo použití pancéřované letové paluby, která byla integrální součástí konstrukce trupu. To výrazně zlepšovalo odolnost plavidla, obdobně jako např. u britské třídy \"Illustrious\". Plavidlo postavila loděnice Kawasaki v Kobe. Stavba byla zahájena 10. července 1941, dne 7. dubna 1943 byla loď spuštěna na vodu a 7. března 1944 byla uvedena do služby. Původně byla plánována stavba série sesterských lodí \"Taiho\". Po vypuknutí války však nebyla uskutečněna.\n\nPlavidlo mělo průběžnou letovou palubu s velitelskou nástavbou na pravoboku a doprava skloněným komínem. S dvoupatrovým hangárem byla spojena dvojicí výtahů. Letová paluba byla mezi oběma výtahy chráněna 95mm pancířem, oba výtahy chránil 50mm pancíř. Pancéřovány byly také boky trupu a muniční sklady. Neseno mohlo být až 61 letounů. Jako jediná japonská letadlová loď \"Taihó\" nesla moderní 100mm kanóny typu 98. Celkem jich nesla dvanáct ve dvouhlavňových věžích a dále sedmnáct trojhlavňových 25mm kanónů typu 96. Pohonný systém tvořilo osm kotlů Kampon a čtyři parní turbíny Kampon o výkonu 160 000 ks, pohánějící čtyři lodní šrouby. Nejvyšší rychlost dosahovala 33,3 uzlů (61,7 km/h). Dosah byl 8000 námořních mil (14 816 km) při 18 uzlech (33,3 km/h).\n\nDo služby byla \"Taihó\" přijata 7. března 1944, následně se zapojila do bojů druhé světové války a červnu 1944 se zapojila do bitvy ve Filipínském moři, kde byla vlajkovou lodí viceadmirála Džisabura Ozawy. Dne 19. června 1944 byla potopena jediným torpédem vypuštěným americkou ponorkou USS \"Albacore\" (SS-218) třídy Gato, která na cíl vypálila 6 topréd, 1 zničil pilot podpraporčík Sakio Komacu, který uviděl bílé brázdy unikající z torpéd Mark 14, porušil formaci a svým letounem nalétl do jeho dráhy, další 4 minuly a poslední zasáhlo loď pod „ostrov“ přímo do nádrží s leteckým benzínem, zásah taktéž vyřadil přední hangárový výtah, který se zasekl. Kolem 14:30, 6 a půl hodiny po zásahu následoval několik výbuchů benzínových par uvnitř lodi, které dle očitého svědectví nadzdvihly pancéřovou letovou palubu a boky lodi vyrazily. Ozawa hodlal zemřít se svou lodí, ale byl přesvědčen důstojníky aby se přesunul na křižník \"Haguro\", krátce poté co vzal s sebou portrét císaře Hirohita, nastoupil do člunu a odplul, v 16:28 následoval další mohutný výbuch, po němž se loď potopila zádí napřed do hlubin Filipínského moře a 1 650 z 2 150 mužů a důstojníků vzala s sebou na dno.\n\n\n"}
{"id": "1470648", "url": "https://cs.wikipedia.org/wiki?curid=1470648", "title": "Leo White", "text": "Leo White\n\nJméno a příjmení Leo White má více známých nositelů:\n\n"}
{"id": "1470653", "url": "https://cs.wikipedia.org/wiki?curid=1470653", "title": "Wii Sports Resort", "text": "Wii Sports Resort\n\nWii Sports Resort (japonsky: Wii スポーツ リゾート) je sportovní videohra pro Wii, od firmy Nintendo. Vyšla v roce 2009 (pro Jižní Koreu až v roce 2010) jako pokračování hry Wii Sports z roku 2006.\n\nVe hře si mohou až 4 hráči zahrát různé sporty s pomocí ovladače Wii Remote s Wii Motion Plus (u některých sportů i s Nunchuckem) za pomocí postav Mii. Byla to jedna z prvních her, která podporuje Wii Motion Plus.\n\nVe Wii Sports Resort se dají hrát tyto sporty:\n\n\"(Golf a bowling jsou sporty původně z Wii Sports)\"\n\nPůvodně ve hře mělo být i rybaření a tobogány. Byl vytvořen také prototyp minihry založené na japonské hře kendama, ale ten také nebyl použit.\n\nOstrov Wuhu je součást menšího souostroví, odehrává se na něm většina sportů z Wii Sports Resort. Hlavním městem je Wuhu Town, na ostrově dále můžeme najít sopku, ruiny chrámu ze staršího osídlení ostrova, vodopád, jeskyně, zámek a další. Celý ostrov je obklopen oceánem. Na přilehlém ostrově \"Wedge Island\" se hraje golf. Ostrov lze prozkoumat v letadle v rámci leteckých sportů. \n\nOstrov Wuhu se poprvé objevil ve hře Wii Sports z roku 2006 (některé tenisové kurty), první hrou odehrávající se na ostrově byl Wii Fit z roku 2008, název ostrova byl ale prozrazen až u Wii Sports Resort. Dalšími hrami odehrávajícími se na ostrově Wuhu jsou Wii Fit Plus a Pilotwings Resort. Dále se ostrov okrajově objevil ve hrách Mario Kart 7, Super Smash Bros. for Nintendo 3DS and Wii U, Mario Kart 8 Deluxe a neoficiálním rozšíření Mario Kart Wii.\n\nNa světě se prodalo celkem 33,09 milionů kopií, Wii Sports Resort se tak stala třetí nejprodávanější hrou pro Wii (po Wii Sports a Mario Kart Wii).\n"}
{"id": "1470656", "url": "https://cs.wikipedia.org/wiki?curid=1470656", "title": "Chebzí (kaple)", "text": "Chebzí (kaple)\n\nKaple v Chebzí stojí v příkrém svahu v naproti domu čp. 15 v okrese Jeseník. Kaple je dokladem sakrální lidové architektury 19. století. Ministerstvem kultury České republiky byla v roce 2014 prohlášena kulturní památkou ČR.\n\nDřevěná kaple je neorientovaná jednolodní stavba postavená na půdorysu obdélníku na podezdívce z lomového kamene částečně i na skále. Závěr je orientován k severu. Podezdívka je nerovnoměrně vysoká, omítnutá hrubozrnou omítkou. Plášť kaple je deštěný svislými hnědými deskami. Dvě okna se nacházejí na východní okapové straně a jedno na východní. Bílá okna dělená dvojitým křížením do šesti polí jsou završena trojúhelníkovým závěrem. Jednoduchý pravoúhlý vchod je z jižní strany. Střecha je sedlová, krytá plechem. Nad vstupem vystupuje čtyřboký sanktusník s malým zavěšeným zvonem. Má jehlanovou střechu s makovicí a křížem.\n\nInteriér má plochý strop s podélným okosením po stranách. Deštění stěn a stropu má bílou barvu. Hlavní oltář je dřevěný, edikulovaný a bohatě profilovaný. Mensa je bílá, retabulum lakované a zlacené. Nad oltářem visí obraz Madony s dítětem, obě postavy mají korunku.\n\n"}
{"id": "1470658", "url": "https://cs.wikipedia.org/wiki?curid=1470658", "title": "Újkígyós", "text": "Újkígyós\n\nÚjkígyós [újkíďóš] () je město v jihovýchodním Maďarsku v župě Békés, spadající pod okres Békéscsaba. Nachází se asi 9 km jihozápadně od Békéscsaby. V roce 2015 zde žilo 5 072 obyvatel. Podle statistik z roku 2011 zdejší obyvatelstvo tvořili z 90,9 % Maďaři, 2,4 % Romové, 0,8 % Rumuni, 0,5 % Slováci a 0,3% Němci. Název se skládá ze slov \"új\" (nový) a \"kígiós\" (odvozené od slova \"kígyó\" (had) přidáním přípony -s, která značí, že daná věc na tom daném místě je), název tedy doslovně znamená \"nové místo, kde žijí hadi\".\n\nNejbližšími městy jsou Békéscsaba, Csorvás, Elek, Gyula a Medgyesegyháza. Blízko jsou též obce Csabaszabadi, Csanádapáca, Gerendás, Pusztaottlaka, Szabadkígyós a Telekgerendás.\n"}
{"id": "1470659", "url": "https://cs.wikipedia.org/wiki?curid=1470659", "title": "Seznam dílů seriálu Penny z M.A.R.Su", "text": "Seznam dílů seriálu Penny z M.A.R.Su\n\nToto je seznam dílů seriálu \"Penny z M.A.R.Su\". Italský anglicky mluvící rodinný televizní seriál \"Penny z M.A.R.Su\" měl v Itálii premiéru 7. května 2018 na stanici Disney Channel. V Česku měl premiéru 4. února 2019 na Disney Channel. Jde o spin-off úspěšného italského seriálu \"Alex & spol.\"\n\n<onlyinclude>\n</onlyinclude>\n\nSeriál získal třetí řadu.\n"}
{"id": "1470660", "url": "https://cs.wikipedia.org/wiki?curid=1470660", "title": "Penny z M.A.R.Su", "text": "Penny z M.A.R.Su\n\nPenny z M.A.R.Su (v italském originále Penny on M.A.R.S.) je italský anglicky mluvící rodinný seriál společnosti Walt Disney Company, který měl v Itálii premiéru 7. května 2018 na stanici Disney Channel. Seriál je spin-offem úspěšného italského seriálu \"Alex & spol.\", který byl v Itálii vysílán v letech 2015–2017.\n\n10. dubna 2018 byla oznámena výroba druhé řady seriálu, která měla premiéru 8. dubna 2019. V Česku měl seriál premiéru 4. února 2019 na Disney Channel.\n\nV dubnu 2017 společnost The Walt Disney Company Italy oznámila výrobu anglicky mluvící spin-off seriálu \"Alex & spol.\" Začátek natáčení první řady seriálu byl naplánován na podzim 2017. Seriál se natáčí v angličtině místo itálštiny, protože tvůrci věřili, že se seriál bude v angličtině lépe prodávat. Postavy Penny, Camilla, Bakìa a Freddy Wolf ze seriálu \"Penny z M.A.R.Su\" se objevili ve speciálech (poslední díly) seriálu \"Alex & spol.\", ve kterých byl spin-off představen. 29. června 2017, po skončení seriálu \"Alex & spol.\", byl vydán teaser trailer na spin-off seriál.\n\nPrvní řada se natáčela od 28. září 2017 do 15. prosince 2017 v Miláně a okolí.\n\nPrvní album ze seriálu byl v Itálii vydán 4. května 2016 a obsahuje následující seznam písniček:\n\nDruhý album ze seriálu byl v Itálii vydán 9. července 2019 a obsahuje následující seznam písniček:\n\n"}
{"id": "1470661", "url": "https://cs.wikipedia.org/wiki?curid=1470661", "title": "Carl Theodor Zahle", "text": "Carl Theodor Zahle\n\nCarl Theodor Zahle (19. ledna 1866, Roskilde – 3. února 1946, Kodaň) byl dánský politik, představitel silně pacifistické Radikální liberální strany, k jejímž zakladatelům v roce 1905 patřil. Byl premiérem Dánska v letech 1909-1910 a 1913-1920. V období 1909–1910, 1913–1920 a 1929–1935 byl ministrem spravedlnosti. V letech 1936-1939 byl předsedou horní komory parlamentu (Landstingu). \n\nVystudoval práva, absolvoval roku 1890. Již na studiích se politicky angažoval, když protestoval proti svévolnému postupu konzervativního premiéra J. B. S. Estrupa, jenž po prohraných volbách roku 1885 neodstoupil a vládl s pomocí krále až do roku 1894. Roku 1895 byl spoluzakladatelem Levicové reformí strany (\"Venstre Reform\"), avšak po nesouhlasu s vůdcem strany J. C. Christensenem v otázce rozpočtu na obranu Zahle s několika dalšími nespokojenci ze strany odešel a založil roku 1905 novou, pacifisticky orientovanou levicovou stranu, jejímž se stal prvním předsedou. V roce 1909 se postavil do čela menšinové vlády, ale za rok musel rezignovat, po jasné volební porážce. Od roku 1911 byl starostou města Stege. V roce 1913 vytvořil nový menšinový kabinet, který podpořili sociální demokraté. Ten vládl až do roku 1920. V tomto období připravil nový zákon, který prvně uznal Island za samostatnou jednotku, jež je v personální unii s Dánskem. V době první světové války jeho hlavním cílem bylo udržet Dánsko neutrální, což se mu podařilo. Po válce čelil kritice, že Dánsko bylo vůči poraženému Německu příliš přátelské. Navíc se objevila otázka navrácení Šlesvicka Dánsku. Zahle odmítl kvůli sporům o tuto věc vypsat nové volby, načež byl králem Kristiánem X. odvolán z funkce. To vyvolalo tzv. Velikonoční krizi, neboť levice (včetně sociální demokracie) viděla toto odvolání jako neústavní. Na post premiéra už se Zahle nikdy nevrátil, ale vrátil se do vlády, kterou sestavili po roce 1929 sociální demokraté pod vedením Thorvalda Stauninga. Po celý život byl též novinářem, začínal v deníku \"Politiken\", od roku 1936 do roku 1945 pak byl členem jeho představenstva. \n"}
{"id": "1470663", "url": "https://cs.wikipedia.org/wiki?curid=1470663", "title": "GLR analyzátor", "text": "GLR analyzátor\n\nGLR analyzátor nebo Tomitův analyzátor je metoda syntaktické analýzy pro bezkontextové gramatiky, která je zobecněním LR(k) metod. Zkratka GLR(k) znamená \"zobecněný LR analyzátor\" ().\n\nVýchodiskem GLR-analyzátoru je vytváření tabulky LR(k)-metody. Pro gramatiky, které nemají LR(k)-charakteristiku (včetně nejednoznačných gramatik), vede tyto proces k nejednoznačnostem, tzv. \"konfliktům\":\n\n\nAlgoritmus GLR tyto konflikty pseudoparalelně sleduje. Jako datová struktura slouží tzv. \"grafový zásobník\" (), což je orientovaný acyklický graf, který zachycuje všechny dílčí operace syntaktické analýzy.\n\nPoužitá reprezentace výsledků syntaktické analýzy se děje – podobně jako u tabulkového analyzátoru – pomocí orientovaného acyklického grafu.\n\nObr. 1 ukazuje jeden takový graf po dokončení průběhu syntaktické analýzy pro ukázkovou větu „\"Sie beobachtet den Einbrecher mit dem Fernglas\"“ (Sleduje zloděje (s) dalekohledem).\n\nPřitom je použita následující nejednoznačná gramatika:\n\n\nTato gramatika zachycuje nejednoznačnost dané věta, která dovoluje dvě různé analýzy. Kvůli této nejednoznačnosti není gramatika LR(k), což znamená, že v tabulka analyzátoru obsahuje konflikty.\n\nKaždý uzel má unikátní jméno uzlu (které začíná písmenem „n“).\nČervené uzly obsahují prvky ze slovníku gramatiky, tedy pravidla s neterminálním symbolem na levé straně a slovy věty (terminálními symboly) pravé straně. Modré uzly obsahují čísla stavů LR-tabulky analýzy. Je dobře vidět, jak jsou v uzlu \"n21\" dvě do té doby různé analýzy při začleňování předložkové fráze „mit“ spolu zkombinovány. Následující předložková fráze „mit dem Fernglas“ je tedy analyzována pouze jednou.\n\nStejně jako u LR(k)-metod se proces syntaktické analýzy skládá z řádek od řízený tabulkou přesunový případně redukční pravidla. Při přesunu je slovo ze vstupu odstraněno a uloženo na zásobník. Při krok redukce je pravá strana (γ) přepisovacího pravidla A → γ, které je uložena pozpátku na zásobníku, nahrazena levou stranou pravidla (A). Na rozdíl od LR(k)-metod však není redukovaná část ze zásobníku odstraněna, ale ponechána na zásobníku. To znamená, že zásobník neustále roste.\n\nProces je řízený GLR(k)-tabulkou. V každém okamžiku se syntaktický analyzátor nachází v definovaném stav (viz. zásobníkový automat). S tímto stav a dalším symbolem nebo symboly na vstupu je použita GLR(k)-tabulka a další operace (shift, reduce, accept, error) a nový stav nastaven. Případné nejednoznačnosti (konfliktu) jsou kvaziparalelně sledovány. Následující operace přesunu však mohou tato vlákna paralelního zpracování znovu synchronizovat; to je důležité pro časovou složitost metody.\n\nGLR analyzátor lze považovat za předkompilovaný tabulkový analyzátor.\n"}
{"id": "1470664", "url": "https://cs.wikipedia.org/wiki?curid=1470664", "title": "Tomáš Mezera", "text": "Tomáš Mezera\n\nTomáš Mezera (* 5. listopadu 1958) je československý emigrant, dnes naturalizovaný Australan. Mezera vyhrál v roce 1988 závod Bathurst 1000 a mnoho let byl součástí týmu Holden Racing Team nejdříve jako jezdec, později jako manažer. Mezeru lze na základě úspěchů, kterých dosáhl, považovat za jednoho z vůbec nejlepších závodníků z Československa/České republiky.\n\nMezera začal svou kariéru závodníka dost netradičně - začínal jako sjezdový lyžař, to ještě v Československu. Poté emigroval do Austrálie jako lyžařský instruktor. Kariéru automobilového závodníka ukončil v roce 2004, nicméně v motorsportu zůstává i nadále - je poradcem v několika šampionátech v Austrálii. \n"}
{"id": "1470665", "url": "https://cs.wikipedia.org/wiki?curid=1470665", "title": "Národní park Quiçama", "text": "Národní park Quiçama\n\nQuiçama (výslovnost [kisama]) je národní park v Angole o rozloze 9960 km². Nachází se v provincii Bengo 75 km jižně od Luandy a je ohraničen Atlantikem na západě, řekou Kwanza na severu a řekou Longa na jihu. Na mořském pobřeží se nacházejí mangrovy, podél řek leží rozsáhlé pravidelně zaplavované nížiny, ve vnitrozemí dominuje suchá lesnatá savana zvaná \"miombo\" podle domorodého názvu nejhojnějšího stromu brachystegie. Typickými živočichy jsou slon africký, hroch obojživelný, antilopa losí, antilopa koňská a levhart. Oblast byla v roce 1938 vyhlášena portugalskou koloniální správou za rezervaci divoké zvěře a v roce 1957 povýšena na národní park. Většina původní fauny byla vybita v době občanské války, o obnovu parku se snaží nadace Kissama Foundation založená v roce 1996. Díky jejím aktivitám byla dovezena zvěř z Jihoafrické republiky a Botswany a vybudovány bungalovy pro návštěvníky.\n\n"}
{"id": "1470669", "url": "https://cs.wikipedia.org/wiki?curid=1470669", "title": "Mistrovství světa v alpském lyžování 2019 – superkombinace mužů", "text": "Mistrovství světa v alpském lyžování 2019 – superkombinace mužů\n\nSuperkombinace mužů na Mistrovství světa v alpském lyžování 2019 se konala v pondělí 11. února 2019 jako třetí mužský závod světové šampionátu v lyžařském středisku Åre. Start slalomu se uskutečnil ve 12.00 hodin místního času. Odpolední sjezd navázal od 16.00 hodin. Do závodu nastoupilo 56 lyžařů z 24 států. \n\nObhájcem zlata byl švýcarský lyžař Luca Aerni, který dojel na osmém místě. Mezinárodní lyžařská federace rozhodla o vyřazení superkombinace a místo ní na MS 2021 zařadila paralelní slalom.\n\nMistrem světa se stal 27letý Francouz Alexis Pinturault, který po sjezdové části figuroval na 24. příčce. Druhým nejrychlejším časem ve slalomu, v němž nestačil pouze na Hadalina, si zajistil první individuální titul na světových šampionátech a celkově třetí kov z této vrcholné akce. Navázal tak na stříbro ze stejné disciplíny na Zimní olympiádě 2018. Posledním předchozím francouzským vítězem v superkombinaci mistrovství světa byl v roce 1982 Michel Vion. Osmou trofejí pro Francii Pinturault vyrovnal rekordní zisk osmi výher Rakouska. \n\nSe ztrátou dvaceti čtyř setin sekundy vybojoval stříbrný kov 23letý Slovinec Štefan Hadalin, jenž po třicátém místě ze sjezdu vyhrál slalomovou část. Připsal si tak první medaili z mistrovství světa a navázal na juniorský superkombinační titul světového šampiona ze Soči 2016 a stříbro z Hajfellu 2015. \n\nBronz si odvezl 23letý Rakušan Marco Schwarz, pro nějž to byla první medaile ze světových šamionátů.\n"}
{"id": "1470670", "url": "https://cs.wikipedia.org/wiki?curid=1470670", "title": "Seznam kamenů zmizelých v Jihočeském kraji", "text": "Seznam kamenů zmizelých v Jihočeském kraji\n\nSeznam kamenů zmizelých v Jihočeském kraji obsahuje pamětní kameny obětem nacismu v Jihočeském kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny byly položeny v červnu 2010 v Třeboni.\n\nV Českých Budějovicích se nacházejí tyto kameny zmizelých:\n\nV Chlumu u Třeboně se nacházejí tyto kameny zmizelých:\n\nV Třeboni se nacházejí tyto kameny zmizelých:\n\nKameny zanikly v Jihočeském kraji v následujících dnech:\n\n\n\n"}
{"id": "1470671", "url": "https://cs.wikipedia.org/wiki?curid=1470671", "title": "Green 10", "text": "Green 10\n\nGreen 10 čili Zelená 10 je neformální koalice nevládních organizací a zahrnuje deset největších evropských environmentálních organizací/sítí. Koordinuje společné reakce a doporučení pro rozhodovací orgány EU.\n\nSpolupracuje s institucemi EU pro tvorbu právních předpisů – Evropskou komisí, Evropským parlamentem a Radou Evropské unie – snaží se prosadit, aby životní prostředí bylo v centru tvorby politik. Spolupracují se svými členskými organizacemi v jednotlivých členských státech EU a pomáhají jim se vstupem do rozhodovacích procesů EU. Koalici tvoří následující organizace:\n\n\n"}
{"id": "1470672", "url": "https://cs.wikipedia.org/wiki?curid=1470672", "title": "Anton Josephy", "text": "Anton Josephy\n\nAntonín Josephy, křtěný Antonín Karel (7. prosince 1793 Vysoké Mýto – 17. května 1839 Tábor) byl magistrátní, kriminální a hrdelní rada a setník měšťanského c.k. výsadního sboru ostrostřeleckého v královském krajském městě Táboře.\n\nNarodil se do rodiny ranhojiče a městského lékaře Jana Josephyho a Marie Anny Johnsdorferové ve Vysokém Mýtě. V tomto městě stráví dětství a dospívání. V roce 1821 se přestěhoval do Tábora na uvolněnou pozici tajemníka magistrátu. V roli magistrátního rady se podílel na první fázi adaptace někdejšího kláštera bosých augustiniánů na městskou věznici, konkrétně pak předsazení průčelí a využití nově vzniklého prostoru pro úpravu a rozšíření kanceláří a vyšetřoven. Na postu kriminálního rady zde Josephy působil v době, kdy byl klášter zrušen v důsledku josefinských reforem a Josefínský zákoník (1787) ustavil nezávislost trestního práva na biblickém pojetí hříchu. Architektonické úpravy, které v pol.19. století provázely funkcionální změnu této instituce, určily celkovou a od té doby přetrvávající podobu \"kláštera\", třebaže byly roce 2019 obnoveny někdejší arkády klášterního ambitu a tato kulturní památka (Česko) prošla celkovou rekonstrukcí.\n\nV roce 1824 se Josephy s povolením magistrátu oženil s nezletilou Marií Buriánkovou z táborského soukenického rodu a v roce 1826 se stal historicky druhým setníkem (Hauptmann) spolku ostrostřelců, který byl jako nejstarší táborský spolek založen v roce 1802. Na postu velitele působil v letech (1826 - 1936). V desetiletém období jeho velení se ke spolku ostrostřelců jako čestní členové připojila mnohá knížata, hrabata, c.k. státní úředníci a arcivévodové Ferdinand I. a Maxmilián. V roce 1835 byl pro setninu zakoupen nový prapor, který byl vysvěcen manželkou krajského hejtmana a guberniálního rady Lukáše Pillera, zatímco starý prapor byl pověšen v děkanském Kostele Proměnění Páně na hoře Tábor na pravé straně oltáře. S novou ostrostřeleckou korouhví vypochodovala setnina pod vedením Antona Josephyho před celou honoraci města Tábora.\n\nV roli velitele ostrostřelců se Josephy rovněž podílel na rozšíření původní střelnice, která byla postavena z pevnostní bašty, a na její přestavbě ve společenské centrum. V současnosti na tomto místě stojí novorenesanční budova a kulturní památka, Střelnice.\n\nAntonín Josephy zemřel v roce 1839 ve věku 46 let a pohřben byl na táborském Starém hřbitově. Syn Ottomar Josephy (1824 - 1866) šel ve šlépějích otce a působil jako c.k. úředník Krajského úřadu v Táboře a Mladé Vožici. V roce 1860 se stal zakládajícím členem táborského Mužského zpěváckého spolku - pozdějšího Hlaholu.\n"}
{"id": "1470673", "url": "https://cs.wikipedia.org/wiki?curid=1470673", "title": "Tokijská univerzita múzických umění", "text": "Tokijská univerzita múzických umění\n\nTokijská univerzita múzických umění () je univerzita v Tokiu v Japonsku zaměřená na umění.\n\nV moderní podobě vznikla v roce 1949 sloučením dvou starších škol a za její počátek za považuje rok 1887, kdy vznikla jedna z nich.\n\nUniverzita má čtyři kampusy:\n\n"}
{"id": "1470674", "url": "https://cs.wikipedia.org/wiki?curid=1470674", "title": "Socha svatého Jana Nepomuckého (Velká Jesenice)", "text": "Socha svatého Jana Nepomuckého (Velká Jesenice)\n\nSocha svatého Jana Nepomuckého je situována u čp. 67 v obci Velká Jesenice v okrese Náchod. Socha je od 8. března 1995 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 68393/6-5837. \n\nKvalitní, asi 4 metry vysoká socha z hořického pískovce pocházející z dílny místního sochaře Jana Háže. Postavena a odhalena byla v roce 1891. Ve spodní části podstavce je reliéf kříže, kotvy a monstrance v olivovém věnci. Ve střední části je nika s reliéfem svržení Jana Nepomuckého z mostu.\n\n"}
{"id": "1470682", "url": "https://cs.wikipedia.org/wiki?curid=1470682", "title": "Jiří Janoušek (rozcestník)", "text": "Jiří Janoušek (rozcestník)\n\nJméno a příjmení Jiří Janoušek má více nositelů:\n\n"}
{"id": "1470683", "url": "https://cs.wikipedia.org/wiki?curid=1470683", "title": "Karel Janoušek (rozcestník)", "text": "Karel Janoušek (rozcestník)\n\nJméno a příjmení Karel Janoušek má více nositelů:\n\n"}
{"id": "1470684", "url": "https://cs.wikipedia.org/wiki?curid=1470684", "title": "František Souček (rozcestník)", "text": "František Souček (rozcestník)\n\nJméno a příjmení Jaroslav Čížek má více nositelů:\n\n"}
{"id": "1470685", "url": "https://cs.wikipedia.org/wiki?curid=1470685", "title": "Jan Souček (rozcestník)", "text": "Jan Souček (rozcestník)\n\nJméno a příjmení Jan Souček má více nositelů:\n\n"}
{"id": "1470686", "url": "https://cs.wikipedia.org/wiki?curid=1470686", "title": "Josef Souček (rozcestník)", "text": "Josef Souček (rozcestník)\n\nJméno a příjmení Josef Souček má více nositelů:\n\n"}
{"id": "1470689", "url": "https://cs.wikipedia.org/wiki?curid=1470689", "title": "Václav Souček (rozcestník)", "text": "Václav Souček (rozcestník)\n\nJméno a příjmení Václav Souček má více nositelů:\n\n"}
{"id": "1470691", "url": "https://cs.wikipedia.org/wiki?curid=1470691", "title": "Pareisactus", "text": "Pareisactus\n\nPareisactus byl rod menšího rhabdodontidního býložravého dinosaura, který žil v období pozdní svrchní křídy (maastricht) na území dnešního severovýchodního Španělska (fosilie tohoto rodu byly objeveny v Pyrenejích). \n\nTypový exemplář \"P. evrostos\" byl formálně popsán začátkem roku 2019 dvojicí španělských paleontologů. Byla objevena pouze lopatka, která svými diagnostickými znaky dokládá, že se pravděpodobně jednalo o vývojově primitivního zástupce čeledi Rhabdodontidae a skupiny Iguanodontia. Jedná se v pořadí teprve o sedmý druh rhabdodontida objevený na území Evropy.\n\nSvým geologickým stářím asi 67 až 66 milionů let je tento ornitopod jedním z nejmladších známých druhohorních dinosaurů a zároveň jedním z nejmladších dinosaurů, formálně popsaných roku 2019.\n"}
{"id": "1470692", "url": "https://cs.wikipedia.org/wiki?curid=1470692", "title": "Václav Špaček (rozcestník)", "text": "Václav Špaček (rozcestník)\n\nJméno a příjmení Václav Špaček má více nositelů:\n\n"}
{"id": "1470697", "url": "https://cs.wikipedia.org/wiki?curid=1470697", "title": "Adam Ries", "text": "Adam Ries\n\nAdam Ries, také \"Riese, Ris, Rise, Ryse\" či \"Reyeß\" (17. ledna 1492 Bad Staffelstein – 30. března 1559 Annaberg) byl německý matematik. Jeho dílo bylo z velké části doceněno až po jeho smrti. \n\nO jeho dětství, mládí a vzdělání se nedochovaly informace. Není jistý ani jeho rok narození. Vzhledem k údaji na nejznámějším portrétu z roku 1550 se uvádí rok 1492. V předmluvě své knihy \"Coß\" sám uvádí, že se narodil v Bad Staffelsteinu, a že jeho otec tam byl mlynářem. Jeho jméno nezaznamenaly žádné registry tehdy existujících univerzit. Je možné, že univerzitní vzdělání nezískal, neboť všechny své práce napsal německy, zatímco na akademické půdě byla tehdy běžná latina. Jeho práce mají velmi praktický charakter a tak mohl být zosobněním dobového matematického vzdělání inženýrského typu, které se rozvíjelo mimo univerzity. Poprvé je zmíněn v úředním záznamu z roku 1517, když se objevil před radou města Staffelstein kvůli sporu o dědictví. V roce 1518 již však v Erfurtu vedl matematickou školu a publikoval zde dvě své matematické knihy. První se jmenovala \"Rechnung auff der linihen\" a šlo o představení řádkového počítadla pro děti. Druhá je uváděna pod zkráceným názvem \"Rechnung auff der linihen und federn...\" a poučuje o výpočtech mladé podnikatele a řemeslníky. V roce 1522 nebo 1523 se přestěhoval do nově založeného hornického města Annaberg, kde strávil zbytek svého života. Tam v roce 1524 dokončil rukopis své teoretické práce, učebnice algebry nazvané \"Coß\". Tato kniha byla publikována až v roce 1992. Je pozoruhodným spojovacím článkem středověkého a moderního pohledu na algebru. V Annabergu pracoval pro místní doly, pro něž dělal výpočty, později začal pracovat pro regionální finanční správu. V roce 1533 dopsal a roku 1536 vydal knihu \"Ein Gerechent Büchlein...\", jež byla pomocníkem zákazníka při výpočtech cen zboží. Roku 1550 vydal svou poslední matematickou práci, pod názvem \"Rechenung nach der lenge...\", jež je často zvaná \"Practica\". V roce 1525 se oženil, měl nejméně osm dětí, přičemž tři z pěti synů, Adam, Abraham a Jacob, se stali také matematiky.\n"}
{"id": "1470698", "url": "https://cs.wikipedia.org/wiki?curid=1470698", "title": "Maceva", "text": "Maceva\n\nMaceva je slovo hebrejského původu, znamená kámen označující hrob. Tento výraz se vyskytuje v Bibli v knize Genesis (Gn 35:19-20, Jákob pochovává Ráchel) \n\nMaceva je označení pro židovský náhrobek, nejčastěji mívá podobu kolmo vztyčené kamenné nebo dřevěné desky, od 19. století výjimečně také litinové. Horní část vyplňuje reliéf, dolní nápis (epitaf). Nejstarší macevy mívaly prosté zakončení, rovné, do trojúhelníku nebo obloukové. Dekorativní výzdoba se od středověku vyvíjela spolu s uměleckými slohy, ale souvisela i s místními zvyklostmi, s tradicí jednotlivých kameníků a závisela také na použitém materiálu.\n\nPlastická vyobrazení v horní části náhrobku mají symbolický význam. Jejich prvky poukazují na zařazení zemřelého v liturgickém životě komunity: kněz (kohen) má na náhrobku zobrazeny žehnající ruce, potomci rodů Lévi džbán a mísu, rabín nebo učenec knihu či korunu tóry. Některé macevy zdobí symbol povolání (např. nůžky, lékařská pinzeta). Vyskytují se i podoby zvířat symbolizující jméno zemřelého (lev, jelen, ryba). Většina dekoračních motivů však souvisí s biblickými texty, rostlinné motivy mají symboliku lidské pomíjivosti a naděje na nový život, plody vyjadřují lásku, svícny světlo víry a podobně.\n\nKromě jména zemřelého se uvádělo pohlaví, věk a datum úmrtí, u mužů i jméno otce, u žen jméno manžela. K tomu se přidávaly popisy jeho dobrých vlastností, verše, citáty z Písma a podobně. Nápisy na náhrobcích bývaly až do poloviny 19. století pouze hebrejské, tzn. že i číslice byly psány hebrejsky a letopočty podle židovského kalendáře. Později se na židovských hřbitovech u nás objevují i dvojjazyčné nápisy, hebrejské a německé nebo výjimečně hebrejské a české, případně nápisy v jidiš. Ve dvacátém století už jsou epitafy uváděny většinou jen německy nebo česky.Tradicí ale zůstalo zakončení pěti hebrejskými písmeny - zkratkou židovské náhrobní formule.\n\nMaceva se podle židovských tradic a rituálů vztyčovala na hrobě až po roce, po uplynutí předepsaného období smutku. Ve výroční den úmrtí nebo pohřbu se konala malá pobožnost spojená se zasvěcením náhrobku. Pod každou náhrobní deskou je umístěn pouze jeden zemřelý. Židovská víra zakazuje jakkoliv manipulovat s ostatky, otevírání nebo přesouvání hrobů je nepřípustné. Dvojité macevy (manželské) se vyskytují výjimečně.\n\nŽidé mají povinnost navštěvovat hřbitovy čtyřikrát ročně, v den výročí pohřbu a během třech židovských svátků. Květiny se na hroby nenosí, vadnou, jsou pomíjivé. Na náhrobky se kladou kamínky. Kámen přetrvá věky a tak by také měly trvat vzpomínky. Tato tradice pochází od prvních židů, žijících na poušti, kteří na hroby vršili kamení.\n\n"}
{"id": "1470699", "url": "https://cs.wikipedia.org/wiki?curid=1470699", "title": "Vazba sigma", "text": "Vazba sigma\n\nVazba sigma (σ) je druh kovalentní chemické vazby, který vzniká, když dojde k maximálnímu překryvu atomových orbitalů na spojnici středů jader vázaných atomů; jedná se o nejsilnější druh kovalentní vazby.\n\nNejsnadněji se tento typ vazby definuje pro dvouatomové molekuly, a to pomocí grup symetrie. Vazba sigma je symetrická s ohledem na rotaci vazebné osy. Podle této definice jsou běžnými podtypy s+s, p+p, s+p a d+d (kde z je osa vazby, tedy osa kolmá na spojnici středů jader).\n\nPodle kvantové teorie dochází k hybridizaci molekulových orbitalů se shodnými symetriemi. Důsledkem tohoto jevu je splynutí vlnových funkcí orbitalů s+s a p+p.\n\nU molekul složených ze dvou atomů stejného prvku se nevyskytují uzlové roviny, ve kterých by vlnová funkce měla nulovou hodnotu, a to ani mezi vázanými atomy, ani uvnitř nich. Odpovídající protivazebný orbital σ* je definován přítomností jedné uzlové roviny mezi oběma vázanými atomy.\n\nVazby sigma jsou ze všech kovalentních vazeb nejsilnější, protože zde dochází k přímému překryvu orbitalů. Elektrony podílející se na vazbě sigma se často označují jako sigma elektrony.\n\nPři pohledu směrem dolů na osu vazby má molekulový orbital σ kruhovou symetrii, která odpovídá atomovému orbitalu „s“.\n\nJednoduchá vazba je obvykle typu sigma, zatímco násobné vazby se skládají z vyzby sigma a jedné či více vazeb jiných typů (například pí). Dvojná vazba je složena z jedné vazby sigma a jedné vazby pí, trojná z jedné vazby typu sigma a dvou typu pí.\n\nMyšlenku vzniku vazeb σ přímým překryvem atomovým orbitalů s lze rozšířit na interakce vytvořené překryvem jednoho laloku prvního a jednoho laloku druhého atomového orbitalu jiných typů; například v molekule propanu se vyskytuje 10 vazeb σ – dvě vazby C-C a 8 vazeb C-H.\n\nKomplexy přechodných kovů obsahující vícenásobné vazby, například dihydrogenkomplexy mají vazby sigma mezi atomy vázanými vícenásobnými vazbami. Tyto vazby se mohou kombinovat s ostatními typy vazeb jako jsou vazby π, jako například v molekule W(CO)(PCy)(H) a dokonce, jako například u octanu chromnatého, i s vazbami δ.\n\nV molekulách mnoha organických sloučenin, jako je benzen, se vyskytuje jeden či více cyklů; tyto cykly se mnohdy skládají z vazeb typu sigma a pí. Počet vazeb sigma je roven součtu počtu atomů a počtu cyklů zmenšenému o 1.\n\nNecyklickou molekulu lze zobrazit jako strom s počtem vazeb rovným počtu atomů zmenšenému o jednotku (například v dvouatomové molekule vodíku, H, je jen jedna vazba sigma a v molekule amoniaku, NH, jsou takové vazby tři). Mezi dvěma atomy nemůže být více než jedna vazba σ. \n\nCyklické molekuly mají další vazby σ, například benzen má mezi 6 uhlíkovými atomy v cyklu 6 vazeb tohoto typu. V molekule antracenu CH jsou tři cykly, a podle výše uvedeného pravidla se tam tedy nachází 24 + 3 − 1 = 26 vazeb sigma; zde jde o 16 vazeb C-C a 10 vazeb C-H.\n\n"}
{"id": "1470706", "url": "https://cs.wikipedia.org/wiki?curid=1470706", "title": "Socha Český lev", "text": "Socha Český lev\n\nSocha Český lev je plastika ležícího dvouocasého lva s českou královskou korunou na hlavě umístěná u zákruty Chotkovy silnice v Praze, na Malé Straně..\n\nPlastika lva vznikla na podnět hraběnky Elišky Chotkové jako pomník vojínům padlým v době italského tažení v roce 1848. Pomník byl původně umístěn na novoměstské baště před Novou bránou. Po zboření hradeb v roce 1872 byl pomník přemístěn do nově založeného Poříčského parku před budovu, do které byly v roce 1883 přestěhovány sbírky Muzea hlavního města Prahy. V roce 1949 byla socha znovu přestěhována do prostoru zákruty Chotkovy silnice, kde byla umístěna před činžovním domem. Dům byl v roce 1966 zbourán, pomník zůstal na stejném místě do současné doby.\n\nNa mohutném podstavci je umístěna pískovcová socha ležícího dvouocasého lva, který má na hlavě českou královskou korunu. Na zadní straně soklu je vyznačen rok 1872, což je datum přemístění sochy do Poříčského parku. Pomník je dílem sochaře Josefa Maxe.\n"}
{"id": "1470707", "url": "https://cs.wikipedia.org/wiki?curid=1470707", "title": "War Artists' Advisory Committee", "text": "War Artists' Advisory Committee\n\nWar Artists Advisory Committee (WAAC), Poradní výbor pro válečné umění byla britská vládní agentura založená v rámci Ministerstva informací v Británii při vypuknutí druhé světové války v roce 1939 s cílem sestavit komplexní umělecký a dokumentární soubor o dějinách Británie během války. Jejím prvním předsedou byl jmenován Kenneth Clark. Když byl v prosinci 1945 výbor rozpuštěn, jeho sbírka obsahovala 5 570 uměleckých děl od více než 400 umělců. Tato sbírka byla distribuována do muzeí a institucí v Británii a po celém světě, přes polovinu děl - asi 3000 - je uloženo ve sbírkách Imperial War Museum.\n\nNa počátku druhé světové války byl Paul Nash jmenován Poradním výborem pro válečné umění na post válečného umělce placeného na plný úvazek. Podléhal královskému letectvu a ministerstvu letectví. U zástupce ministerstva letectví ve výboru WAAC nebyl Nash populární, částečně kvůli modernistické povaze jeho práce a částečně proto, že RAF chtěla, aby se umělci WAAC soustředili na vytváření portrétů jejích pilotů a posádky letadel. Zatímco placený umělec WAAC Nash namaloval dvě série akvarelů: \"Raiders\" a \"Aerial Creatures\". \"Raiders\" nebo \"Marching Against England (Pochod proti Anglii)\" byla sada studií německých letadel, které byly rozbity v anglické venkovské krajině s tituly jako \"Bomber in the Corn\", \"The Messerschmitt in Windsor Great Park\" a \"Under the Cliff\". Zatímco ministerstvo letectví oceňovalo vlastenecký záměr a propagandistickou hodnotu těchto děl, série leteckých stvoření s antropomorfními zobrazeními britských letadel, ministerstvo letectví trvalo na ukončení Nashovy smlouvy na plný úvazek v prosinci 1940. Předseda WAAC, Kenneth Clark byl tímto vývojem velmi rozzuřen a v lednu 1941 výbor souhlasil s tím, že uhradí 500 dolarů za nákup Nashových děl na téma vzdušného konfliktu. Nash pracoval přerušovaně s touto úpravou až do roku 1944, kdy vytvořil čtyři obrazy pro WAAC. První dva z nich byly \"Totes Meer (Mrtvé moře)\" a \"Battle of Britain (Bitva o Británii)\".\n\nObraz \"Totes Meer\" (\"Mrtvé moře\") byl předán WAAC v roce 1941 a ukazuje \"mrtvé moře\" ztroskotaných německých křídel a trupů letadel založených na náčrtech a fotografiích, které byly pořízeny v oddělení pro kovovýrobu v Cowley u Oxfordu v roce 1940. Obraz připomíná řadu ponurých mořských a pobřežních obrazů, které Nash vytvořil ve třicátých letech minulého století. I když mezi troskami letadel u Cowley bylo i mnoho britských letadel, Nash zobrazil pouze německá letadla, protože chtěl ukázat osud \"stovek a stovek létajících tvorů, které napadly tyto břehy\". Navrhoval použít sérii pohlednic s troskami německých letadel jako propagandu a shazovat je nad Německem. Za tímto účelem Nash dokonce vytvořil pohlednici s obrazem s Hitlerovou hlavou naaranžovanou nad troskami německých letadel. Kenneth Clark uvedl, že obraz \"Mrtvé moře\" byl \"podle mého ten nejlepší obraz války,\" a je stále považován za nejslavnější britskou malbu druhé světové války.\n\nObraz \"Bitva o Británii\" (1941) je uměleckým ztvárněním letecké bitvy probíhající nad rozlehlou pevninou u moře, což naznačuje ústí Temže a Lamanšský průliv. Bílé stopy spojeneckých letadel vytvářejí vzory připomínající pupeny a okvětní lístky a zdá se, že přirozeně rostou ze země a mraků, na rozdíl od tuhých, formálních řad útočných sil. Clark rozpoznal alegorickou povahu díla a napsal Nashovi: \"Myslím, že v tomto a Totes Meere jste objevil novou podobu alegorického obrazu. Je nemožné vykreslit velké události bez alegorie ... a objevil jste způsob, jak by se symboly vymanily ze samotných událostí.\"\n\nPo dokončení tohoto obrazu se Nash cítil kreativně zablokovaný a opět oemocněl astmatem. Sice nebyl schopen malovat, ovšem vytvořil řadu fotografických koláží, které obsahovaly symboly a motivy z jeho předchozích prací často s motivy Hitlera. Nash předložil řadu těchto prací nazvaných \"Follow the Fuehrer (Následujte Vůdce)\" Ministerstvu informací na propagandu, ale byl odmítnut. Když pokračoval v malování, vytvořil dílo \"Defence of Albion\" (\"Obrana Albionu\"). Obraz je považován za nejslabší ze čtyř velkých obrazů pro WAAC. Nash měl velké problémy s jeho dokončením. Zobrazuje britský létající člun Short Sunderland v moři u Portland Bill. Nash měl k dispozici pouze fotografie letounu a byl příliš nemocný aby mohl jít na pobřeží a prohlédnout si je. Nash napsal Ericovi Raviliousovi, který maloval letadla ve Skotsku a požádal ho, aby mu popsal působení slunce na letadlo.\n\nNashův závěrečný obraz pro WAAC byl nicméně mimořádnou, imaginativní scénou bombového útoku na město. Navzdory tomu, že dostal přístup k oficiálním zprávám leteckých posádek útočících na Německo, zobrazení bitvy o Německo – \"Battle of Germany\" – použil nekonvenční, abstraktní přístup. Vysvětloval že chtěl ukázat město pod útokem s pilířem kouře z hořících budov v pozadí a s bílými kuličkami klesajících padáků v popředí. Sloup dýmu a kulatý měsíc hrozí městu stejně jako bombardéry, ukryté v červených mracích, zodpovědné za exploze na pravé straně obrazu. Kenneth Clark nejdříve prohlásil, že obraz je obtížně srozumitelný kvůli tomu, co nazval \"různými rovinami zobrazované reality\". Na druhé straně však uznal, že tímto směrem by mohlo směřovat poválečné umění.\n\nV prosinci 1940 předložil Christopher R. W. Nevinson WAAC tři obrazy, které byly odmítnuty. V Londýně pracoval jako nosič nosítek během bleskové války, při které v Hampsteadu zasáhly bomby jeho rodný dům i ateliér. Výbor WAAC pak 29. prosince přijal dva jeho obrazy: \"Anti-aircraft Defences\" (\"Protiletecká obrana\") a \"The Fire of London, December 29th – An Historic Record\" (\"Požár Londýna, 29. prosince - historický záznam\"). V srpnu 1942 Nevinson získal od královského letectva pověření zobrazit letadla připravující se ke startu na letišti v Dieppe. Dovolili mu létat jako pasažér, aby si mohl udělat vlastní obraz letecké války. Nevinson svůj obraz \"Battlefields of Britain\" (\"Bitevní pole Británie\") předal Winstonu Churchillovi jako dárek národu. Obraz stále visí v Downing Street. Krátce poté mu mrtvice ochromila pravou ruku a omezila schopnost řeči. Nevinson požádal o pracovní místo v úřadě WAAC, ale byl odmítnut. Naučil se malovat levou rukou a v létě roku 1946 se tři jeho obrazy dostaly na výstavu v Královské akademii umění. Nevinson se zúčastnil výstavy na invalidním vozíku s pomocí své ženy Kathleen. O několik měsíců později zemřel ve svém domě ve věku 57 let na srdeční selhání.\n\nNa počátku druhé světové války vytvořil Eric Kennington řadu pastelových portrétů důstojníků královského námořnictva pro Poradní výbor pro válečné umění, na krátkodobé smlouvy. Tyto portréty patří mezi nejvýznamnější události první výstavy WAAC v Národní galerii v létě roku 1940. Kennington také namaloval portrét admirála námořnictva Sira Dudley Pounda. Pound byl vážně nemocný když si ho Kennington načrtl a přestože admiralita byla s tímto obrazem spokojena, odmítli povolit, aby se portrét zveřejnil dříve než Pound zemřel v říjnu 1943. Kennington nakreslil několik mladších námořníků, z nichž někteří přežili potopení své lodě. V květnu 1940 byl Kennington frustrován postojem WAAC k jeho návrhům a na svou smlouvu rezignoval. Vstoupil do nově formovaných \"Home Guard\", což byli dobrovolníci, tvořící ozbrojenou civilní milici, podporující britskou armádu během druhé světové války. Kennington velel šestičlenné hlídce v Ipsdenu. V srpnu 1940 mu výbor WAAC nabídl pracovní smlouvu pro ministerstvo letectví na plný úvazek, což přijal. Mezi prvními portréty pro RAF patřil portrét jednoho z velitelů letky Rodericka Learoyda, VC (nositel Victoria Cross). Setkání se uskutečnilo odpoledne 7. září 1940 v budově ministerstva letectví v Londýně a bylo přerušeno sirénou, kterou oba muži ignorovali. V březnu 1941 byl Kennington umístěn v RAF Witteringu, na základně Night Fighter. Tady Kennington vytvořil několik dalších originálních prací, mezi něž patří například \"In the Flare Path and Stevens' Rocket\". Kennington poté strávil nějaký čas na základně Bomber Command v Norfolku, než se přestěhoval do RAF Ringway poblíž Manchesteru, kde pokračoval ve výcviku v Parachute Regimentu. Přestože Kenningtonovi už bylo 52 let, uskutečnil přinejmenším jeden padákový seskok u Ringwoodu. V září 1941 sám publikoval ilustrovanou brožuru \"Pilots, Workers, Machines\", která měla velký úspěch. Až do září 1942 Kennington cestoval po Británii. Maloval stovky portrétů spojeneckého letového štábu a dalšího servisního personálu. Pak rezignoval na své pověření, neboť měl pocit, že WAAC nevyužívá propagandistickou hodnotu jeho práce ve svých publikacích a plakátech. Asi 52 Kenningtonových prací pro RAF bylo publikováno v knize WAAC z roku 1942: \"Drawing the RAF\". Další publikace kterou Kennington ilustroval byla \"Tanks and Tank Folk,\" vydaná roku 1943. V roce 1945 Kennington dodal ilustrace pro Britain's Home Guard od Johna Brophyho. Darracott a Loftus píší, jak v obou válkách \"jeho kresby a dopisy ukazují, že je obdivovatelem hrdinství obyčejných mužů a žen, obdiv, který je obzvláště pozoruhodný v plakátové sérii Seeing It Through\", s básněmi Sira Alana Patricka Herberta, jeho osobního přítele.\n\nV letech 1999–2010 byl členem WAAC český spisovatel Milan Richter a později byl 1. viceprezidentem WAAC. Z pověření WAAC zorganizoval 18. světový kongres básníků v Bratislavě v roce 1998.\n\nTřicet šest mužů a jedna žena získalo práci na plný úvazek, stovky dalších umělců dostalo krátkodobé smlouvy a byla zakoupena díla dalších 264 umělců, profesionálních i amatérských. Do sbírky přispěli nezištně tři umělci.\n"}
{"id": "1470712", "url": "https://cs.wikipedia.org/wiki?curid=1470712", "title": "Zulip", "text": "Zulip\n\nZulip je program zaměřený na rozhovor a podporu skupinové spolupráce mezi lidmi vytvořený Jessicou McKellarovou a Timem Abbottem v roce 2012. Spojuje bezprostřednost rozhovoru s nesoudobou účinností řetězení myšlenek ve stylu elektronické pošty. Tento přístup vede k tomu, že uživatel podchytí důležité rozhovory, zatímco pro něj nevýznamných si nevšímá.\n\nZulip byl původně vyvíjen jako soukromý software nově založenou společností s názvem Zulip, Inc., založenou v Cambridge (Massachusetts). V roce 2014 byla společnost, ještě když byl program ve fázi beta, získána společností Dropbox. V září 2015 byl zdrojový kód projektu Dropboxem otevřen pod licencí Apache. Dnes je čelní alternativou k nástrojům a službám, jako jsou Slack, HipChat nebo IRC, s více než 29000 potvrzenými změnami kódu, kterými přispělo na 450 lidí.\n\n\n\nVše v Zulipu se dá udělat pomocí myši, což znamená, že to lze udělat ještě rychleji. Zvládnutím několika klávesových zkratek se zlepší zkušenost s používáním programu.\n\n\n"}
{"id": "1470719", "url": "https://cs.wikipedia.org/wiki?curid=1470719", "title": "Jordán (Střevač)", "text": "Jordán (Střevač)\n\nRybník Jordán o rozloze vodní plochy 0,93 ha se nalézá asi 1 km jihozápadně od centra vesnice Střevač v okrese Jičín u silnice III. třídy č. 28025 vedoucí ze Střevače do obce Chyjice. Rybník je napájen říčkou Mrlina. U rybníka se pod hrází nalézá budova bývalého Hlavatého mlýna.\n\nPo hrázi rybníka vede polní cesta.\n\nRybník byl vybudován před rokem 1768, poněvadž je zachycen na již mapách I. vojenského mapování. V roce 2019 je využíván pro chov ryb.\n\n"}
{"id": "1470720", "url": "https://cs.wikipedia.org/wiki?curid=1470720", "title": "Renata Zachová", "text": "Renata Zachová\n\nRenata Zachová (* 31. května 2000, České Budějovice) je česká judistka.\n\nPochází z jihočeské obce Svatý Jan nad Malší, narodila se v Českých Budějovicích. S judem začínala v sedmi letech v Českých Budějovicích, pod trenérem Miroslavem Hájkem, a později pokračovala v nedaleké Kaplici pod vedením Libora Štěpánka. V roce 2015 se Renata Zachová přesouvá za trenérem Jiřím Štěpánem do vrcholového tréninkového centra mládeže v Olomouci. V roce 2018 se ve svých osmnácti letech stala vícemistryní Evropy do 23 let v maďarském Győru. V roce 2020 na lednovém Grand Prix v izraelském Tel Avivu obsadila jako první česká judistka stupně vítězů na turnajích světové tour od jejího zavedení v roce 2009.\n\n"}
{"id": "1470721", "url": "https://cs.wikipedia.org/wiki?curid=1470721", "title": "David Pizarro", "text": "David Pizarro\n\nDavid Marcelo Pizarro Cortés (* 11. září 1979) je bývalý chilský profesionální fotbalista, záložník, který hrál dlouhé roky v Itálii za kluby Udinese Calcio, Inter Milán, AS Řím a Fiorentina. Na několika turnajích reprezentoval chilský národní tým.\n\nS fotbalem začínal v klubu Santiago Wanderers z hlavního města Chile. Od roku 1999 působil v italském Udinese Calcio. V roce 2001 zamířil hostovat zpět do Chile, do týmu Club Universidad de Chile. Po návratu se etabloval v základní sestavě Udinese. V ročníku 2004/05 hrál důležitou úlohu při získání čtvrté ligové pozice, která Udinese zajistila účast v předkole Ligy mistrů 2005/06. V létě 2005 podepsal smlouvu na 4 roky s Interem Milán, který jej vykoupil za 10 milionů eur, přičemž opačným směrem putoval makedonský útočník Goran Pandev. V Interu se neprosadil a po jedné sezóně přestoupil do římského AS, kde strávil následujících šest sezón.\n\nPo příchodu Luise Enriqueho na post trenéra vypadl z římské sestavy. V závěru ledna 2012 odešel na půlroční hostování do anglického Manchesteru City, ve kterém nastoupil do 5 zápasů a přispěl tak k zisku titulu v Premier League. Ani nový trenér Římanů Zdeněk Zeman pro něj neměl využití, takže se Pizarro dohodl na dvouročním kontraktu s italskou Fiorentinou.\n\nPizarro v reprezentaci debutoval roku 1999. Roku 1999 se zúčastnil jihoamerického turnaje Copa América, které pořádala Paraguay. Chile se dostalo do semifinále turnaje, kde po penaltovém rozstřelu padlo s Uruguayí, Pizarro svou penaltu proměnil. Po prohře s Mexikem zůstalo Chilanům čtvrté místo.\n\nO rok později si zahrál na Letních olympijských hrách v Sydney, kde Chile vybojovalo bronzovou medaili, jedinou medaili Chile na této Olympiádě. Na mistrovství světa v letech 2002 a 2006 se Chile postoupit nepodařilo, Pizarro následně ukončil reprezentační kariéru.\n"}
{"id": "1470724", "url": "https://cs.wikipedia.org/wiki?curid=1470724", "title": "Střevačský rybník", "text": "Střevačský rybník\n\nStřevačský rybník o rozloze vodní plochy 6,5 ha se nalézá na severním okraji vesnice Střevač v okrese Jičín u silnice III. třídy č. 28012 vedoucí ze Střevače do vesnice Nadslav. Rybník je napájen říčkou Mrlina. \n\nPo hrázi rybníka vede polní cesta.\n\nRybník byl vybudován před rokem 1768, poněvadž je zachycen na již mapách I. vojenského mapování. V roce 2019 je využíván pro chov ryb.\n\n"}
{"id": "1470728", "url": "https://cs.wikipedia.org/wiki?curid=1470728", "title": "Erich Schaedler", "text": "Erich Schaedler\n\nErich Schaedler (6. srpna 1949, Biggar - 24. prosince 1985, Cardrona Fores) byl skotský fotbalista, levý obránce. Byl synem německého válečného zajatce. Spáchal sebevraždu na Štědrý den roku 1985.\n\nHrál za skotské kluby Stirling Albion FC, Hibernian FC, Dundee FC a Dumbarton FC.\n\nZa reprezentaci Skotska nastoupil 27. března v přátelském utkání proti Německu. Byl členem skotské reprezentace na Mistrovství světa ve fotbale 1974, ale v zápase nenastoupil.\n\n"}
{"id": "1470730", "url": "https://cs.wikipedia.org/wiki?curid=1470730", "title": "Rakovský rybník", "text": "Rakovský rybník\n\nRakovský rybník o rozloze vodní plochy 0,3 ha se nalézá na jižním okraji vesnice Rakov v okrese Jičín u silnice III. třídy č. 27936 vedoucí z Rakova do osady Leština. Rybník má zhruba čtverový tvar. \n\nPo hrázi rybníka vede místní cesta.\n\nRybník byl vybudován před rokem 1768, poněvadž je zachycen na již mapách I. vojenského mapování. V roce 2019 je využíván pro chov ryb.\n\n"}
{"id": "1470731", "url": "https://cs.wikipedia.org/wiki?curid=1470731", "title": "Bourovec březový", "text": "Bourovec březový\n\nBourovec březový (\"Eriogaster lanestris\") je noční motýl z čeledi bourovcovitých, vyskytující se také na území České republiky.\n\nVyskytuje se na výslunných lesostepních biotopech s křovištními porosty trnek a bříz, často ve středních nadmořských výškách, také na vřesovištích. Sekundárně osidluje ovocné sady a stromořadí.\nJeště koncem 20. století byl považován za hojný druh, od té doby ale jeho počty trvale klesají. V Červené knize bezobratlých ČR (2016) je zařazen jako druh \"zranitelný\".\n\nPatří k menším bourovcům. Přední křídlo dosahuje délky 15–20 mm, přičemž samice jsou větší než samci. Základní barvou je červenohnědá až hnědá. Na předním křídle se nacházejí dvě bílé skvrny: jedna přibližně v polovině, druhá při kořeni. Skvrna při kořeni křídla má zpravidla hnědý střed. Ve vnější třetině křídla se nachází mírně zvlněná, okrouhlá, bělavá příčka. Zadní křídla jsou o něco světlejší než přední, také přes ně probíhá okrouhlá světlá příčka. Tělo a zadeček jsou tmavší, velmi hustě ochlupené. Obě pohlaví jsou ve zbarvení podobná, odlišují se zejména tykadly, která jsou u samiček jednoduchá, nitkovitá, zatímco u samců hřebenitá.\n\nVajíčka jsou uložena ve snůškách spirálovitě obtáčejících větvičky živných rostlin. Spirály nejsou tak kompaktní jako u bourovců rodu \"Malacosoma\" a jsou překryty hnědými chloupky.\n\nHousenky jsou jemně chlupaté, v mládí černomodré, později černohnědé se dvěma řadami rezavých skvrn na hřbetě. Na bocích článků mají bělavé příčky.\n\nKukla je uložena v pevném, hnědém, soudkovitém zámotku pergamenového vzhledu.\n\nVe střední Evropě vytváří jednu generaci, jejíž motýli se líhnou brzy na jaře a létají tak už v březnu a dubnu. V noci přilétají k umělým zdrojům světla. Samičky po oplodnění kladou vajíčka v rozvolněném spirálovitém útvaru okolo větvičky živné rostliny, přičemž snůšku kryjí chloupky ze spodiny zadečku.\n\nHousenky se líhnou v květnu a ihned po vylíhnutí si upředou společné hnízdo, v němž zprvu žijí. Živnou rostlinou bývá nejčastěji bříza, hloh či trnka, v alejích pak také lípy, švestky či třešně. Housenky se během svého 5 týdnů trvajícího vývoje osamostatňují, v posledních fázích už žijí jednotlivě a jednotlivě se také kuklí na úrovni země, kde si spřádají zámotky.\n\nKukla je přezimujícím stádiem. Může dokonce přeležet i více než jednu zimu.\n\n"}
{"id": "1470733", "url": "https://cs.wikipedia.org/wiki?curid=1470733", "title": "Divize 1945/46", "text": "Divize 1945/46\n\nV soubojích 16. ročníku druhé nejvyšší fotbalové soutěže – Divize 1945/46 – se utkalo 97 mužstev v sedmi skupinách (2×16, 2×14, 1×13, 2×12) každý s každým dvoukolově na podzim 1945 a na jaře 1946.\n\nV předešlém ročníku (1943/44) se účastnila 52 mužstva ve 4 skupinách. V ročníku 1944/45 se pravidelné soutěže nehrály, jelikož končila druhá světová válka. Výrazný nárůst počtu účastníků v tomto ročníku byl zapříčiněn zejména návratem slovenských mužstev (celkem 39), která se účastnila poprvé od sezony 1938/39. Sestoupilo 30 slovenských mužstev (celkem 47 sestupujících), jelikož Slovenská divize se od sezony 1946/47 hrála v jediné skupině.\n\nVítězové jednotlivých divizí – SK Libeň, SK Meteor České Budějovice, SK Olomouc ASO a ŠK Malacky – se utkali v kvalifikačním turnaji o postup do Státní ligy. Do nejvyšší soutěže se probojovala mužstva SK Olomouc ASO a SK Libeň.\n\nSlovenské mužstvo po pěti odehraných zápasech vedlo kvalifikační turnaj a k jistotě postupu mu stačilo neprohrát závěrečný zápas s Libní. Toto utkání se hrálo na stadionu Sparty Praha a sledovalo je 25 000 diváků. ŠK Malacky dělilo několik minut od prvoligové účasti – zhatil ji Novákův gól z 84. minuty, kterým stanovil konečné skóre 1:0 (poločas 0:0) a vrátil Libeňské do nejvyšší soutěže – poprvé od sezony 1940/41.\n\nPoznámky:\n\nPoznámky:\n\nPoznámky:\n\nSK Hradec Králové – SK Meteor České Budějovice 4:3 a 0:3\n\nPoznámky:\n\nPoznámky:\n\nPoznámky:\n\nPoznámky:\n\n"}
{"id": "1470735", "url": "https://cs.wikipedia.org/wiki?curid=1470735", "title": "Jiřinka (rybník)", "text": "Jiřinka (rybník)\n\nRybník Jiřinka o rozloze vodní plochy 1,23 ha se nalézá asi 300 m východně od vesnice Leština v okrese Jičín. Rybník je vybudován na říčce Mrlina a spolu s Podleštinským rybníkem tvoří dvoučlennou rybniční soustavu. Rybník má zhruba trojúhelníkový tvar. \n\nPo hrázi rybníka Jiřinka vede polní cesta vedoucí z osady Leština do osady Netolice.\n\nRybník byl vybudován před rokem 1852, poněvadž je zachycen na již mapách II. vojenského mapování. V roce 2019 je využíván pro chov ryb.\n\n"}
{"id": "1470738", "url": "https://cs.wikipedia.org/wiki?curid=1470738", "title": "Podleštinský rybník", "text": "Podleštinský rybník\n\nPodleštinský rybník o rozloze vodní plochy 0,5 ha se nalézá asi 300 m východně od osady Leština v okrese Jičín. Rybník je vybudován na říčce Mrlina a spolu s rybníkem Jiřinka tvoří dvoučlennou rybniční soustavu. Rybník má zhruba obdélníkový tvar. \n\nPo hrázi rybníka Jiřinka těsně nad Podleštinským rybníkem vede polní cesta spojující osady Leština a Netolice.\n\nRybník byl vybudován před rokem 1852, poněvadž je zachycen na již mapách II. vojenského mapování. V roce 2019 je využíván pro chov ryb.\n\n"}
{"id": "1470742", "url": "https://cs.wikipedia.org/wiki?curid=1470742", "title": "Pičhora", "text": "Pičhora\n\nPičhora je nevelký kopec (232 m n. m.) či ostroh v jižní části obce Dobřichov v okrese Kolín. V době římské (1.–4. století našeho letopočtu) se zde nalézalo významné markomanské sídliště z doby Marobudovy říše, doložené 160 archeologicky prozkoumanými žárovými hroby a spojované přímo s Marobudem a jeho vojenskou družinou. Stojí zde i ojedinělý pomník archeologického výzkumu. \n\nŽárové pohřebiště bylo objeveno v dubnu roku 1896 dělníky Macháčkovy cihelny při těžbě štěrku a písku pro stavbu silnice. Výzkum na lokalitě provedl Jan Waněk, ředitel lichtenštejnského velkostatku v Radimi, pod dohledem archeologa Josefa Ladislava Píče. Při zajišťovacím výzkumu V. Sakaře v roce 1988 již nebyly žádné další hroby objeveny. Nálezy z Pičhory byly umístěny do Národního muzea v Praze. Jejich úplné odborné vyhodnocení provedl až v letech 1996–1998 Eduard Droberjar, kustod sbírek doby římské a doby stěhování národů Národního muzea. Souhrnné poznatky popsal v roce 1999 v publikaci \"Dobřichov-Pičhora, žárové pohřebiště starší doby římské v Čechách\". \nNa kopci stojí archeologický pomník a řada osvětových informačních zařízení, od informačních panelů až po několikajazyčný akustický informační terminál, který je součástí naučné stezky Stezka Markomanů. Stojí zde dřevěná socha markomanského bojovníka v životní velikosti i rekonstrukce markomanského obydlí. Na kopci stojí též turistický přístřešek a minirozhledna (vyvýšená dřevěná terasa) s výhledem na obec přes několik stromů stojících na úbočí. Další turistické odpočívadlo je u křížku na rozcestí, kde se ze značené turistické trasy odděluje odbočka k vrcholu. \n\nEtymologie jména Pičhora není uspokojivě vysvětlena – místo se tak podle kronik nazývá odpradávna. Bývá zdůrazňováno, že nijak nesouvisí se jménem archeologa Josefa Ladislava Píče. Naopak je připouštěna možná souvislost se jménem nedalekého města Pečky. Původ názvu je spojován například se staročeským slovesem „pičit se“ (= vyčnívat, ukazovat se), v případě města Pečky se uvažuje též o souvislosti s německým výrazem pro pečeť, resp. pečetění.\n"}
{"id": "1470754", "url": "https://cs.wikipedia.org/wiki?curid=1470754", "title": "Brazilský bullmastif", "text": "Brazilský bullmastif\n\nBrazilský bullmastif ( \"Bull-mastiff brasileiro\") je vzácné pracovní psí plemeno vyšlechtěné v Brazílii. Je známé pro svou sílu, odvahu a schopnost chránit stáda dobytka.\n\nBrazilský bullmastif byl vyšlechtěn zootechnikem Fernandem Xavierem Chavesem a agronomem Marcosem Cortesem Rondonem Caporossiem. Šlechtění začalo v roce 1988 ve státě Minas Gerais a jeho cílem bylo vytvořit rustikální a atletické plemeno, které by se dalo i prakticky využití, především při hlídání stád. Chovatelé proto zkřížili bullmastify, bordeauxské dogy a americké pitbulteriéry. V menším počtu byla využita i krev rotvajlerů, tosa inu, brazilských fil a amerických buldoků.\n\nJe uznáno brazilskou kynologickou federací SOBRACI.\n\nJako pracovní psi jsou ceněni pro svoji sílu, pohyblivost, vytrvalost a inteligenci. Měl by mít zřejmou fyzickou sílu, širokou a hlubokou hruď a celkový dojem síly. Pes by měl být schopen plnit povinnosti na ranči bez rozsáhlého výcviku. Žíhaní a černí psi jsou žádoucí pro strážní práci, protože jsou méně viditelní v noci. Ideální výška u psů je 60–70 cm a u fen je 50–60 cm. Ideální hmotnost je u psů 50–60 kg a u fen je 35–50 kg.\n"}
{"id": "1470759", "url": "https://cs.wikipedia.org/wiki?curid=1470759", "title": "Pavol Barabáš", "text": "Pavol Barabáš\n\nPavol Barabáš (* 13. září 1959 Trenčín) je slovenský režisér, scenárista a cestovatel. Jeho dokumentární snímky se zaměřují na život lidí v extrémních podmínkách v nejodlehlejších oblastech světa nebo mají horskou či sportovní tématiku. Za svoje filmy obdržel stovky ocenění na domácích i zahraničních festivalech.\n\nVýběr oceněných filmů na festivalech\n"}
{"id": "1470764", "url": "https://cs.wikipedia.org/wiki?curid=1470764", "title": "Ladislav Daniel (hudební pedagog)", "text": "Ladislav Daniel (hudební pedagog)\n\nLadislav Daniel (29. května 1922 Sendražice – 16. února 2015 Olomouc) byl český hudební pedagog, amatérský nástrojař a hudebník, který se zasloužil o to, že Čechy lze nazvat národem hráčů na zobcovou flétnu.\n\nNarodil se jako první ze tří synů 29. května v Sendražicích manželům Danielovým. Matka byla v domácnosti a věnovala se hlavně výchově dvou mladších sourozenců. Otec pracoval u železničních drah. Josef Slezák, jeho dědeček, dal všem dětem praktické hudební vzdělání a dovednosti ve hře na hudební nástroje. Oba rodiče muzicírovali a Ladislav dostával soukromé hodiny u místního muzikanta M. Drahoty, který byl nástrojařem a hrával na křídlovku v Kmochově kapele. Od něj získal zkušenosti i se samotnou výrobou nástrojů, kterou později po celý život zužitkoval. Kmochova dechová kapela předznamenala impulz pro rozvoj jeho dalších schopností. Po nějaké době se rodina přestěhovala do Kolína a i zde pokračovalo jeho hudební tvoření. Měl kolem sebe okolí, které hudbou žilo, a již od školního věku se na muzicírování podílel.\n\nV roce 1933 byl zapsán na reálné gymnázium. Zde založil se svými přáteli studentský jazzový soubor, sám hrával na kontrabas či trumpetu. Jeho hudební život ovlivnil i bratr Josef, který byl aktivním muzikantem, hornistou a dirigentem. Maturitu složil v roce 1941, ale v době Protektorátu Čechy a Morava (16.3.1939 – 9.5.1945) nemohl své hudební nadání dále rozvíjet na vysoké škole, protože české vysoké školy byly od 17.11.1939 až do konce protektorátu uzavřeny. Pracoval krátce v pojišťovně. Úspěšně se pak zhostil konkurzu a hrál v kapele v Hamburku jako trumpetista. Po smrti kapelníka se vrátil zpátky do Čech a spolu s bratrem hrávali až do konce války v Lázních Chudoba. Pak získal místo trumpetisty v Orchestru Gustava Broma v Brně a v Praze. V Moravské filharmonii hrál na lesní roh (1949). Byl znalcem a nadšencem pro jazyky, které ve světě plně uplatňoval. Studoval na Filozofické fakultě Univerzity Karlovy obor angličtina-hudební výchova (1945–50). Studium dokončil na Filozofické fakultě Univerzity Palackého v Olomouci. Disertační práci napsal na téma \"Tonální metoda písňová jako poslední stadium intonačních metod\" (CSc.).\nV letech 1949–50 vyučoval angličtinu na Obchodní akademii v Přerově, a hudební výchovu na Fučíkově pedagogické škole v Olomouci (1950–60). V letech 1961–1972 byl vedoucím katedry hudební výchovy na Pedagogickém institutu, který byl v roce 1964 přeměněn na Pedagogickou fakultu Univerzity Palackého v Olomouci. V letech 1968–1969 byl krátce proděkanem pro vědu. Působil také jako hlavní porotce celostátních soutěží ve hře na zobcovou flétnu. Znalost angličtiny, němčiny, ruštiny, francouzštiny, nizozemštiny a dánštiny užíval na mezinárodních kongresech pro hudební výchovu. Přednášel a publikoval na Pedagogickém institutu v Halle (1964), na konzervatoři v Alborgu (1970), účastnil se kongresů ISME (International Society for Music Education) v Budapešti (1964), Dijonu, Bristolu, Varšavě a Moskvě. Založil a metodicky vedl Základní školu s rozšířenou hudební výchovou v Olomouci. Byl členem Klubu houslařů při Svazu českých skladatelů a redakční rady časopisu Hudební nástroje (1952–1960). Do oblasti intonačních metod přispěl koncepcí tonální metody písňové (1951), ve které se při výuce zpěvu používají lidové písně místo solmizačních slabik. Navrhl software pro v\"ýuku zpěvu not na počítači\". Je autorem první programované učebnice nauky o intervalech v Evropě, \"Intervall-Lehre\". Propracoval problematiku elementární nástrojové výuky. Podle Orffovy metody prosazoval využívání hudebních nástrojů při výuce, například klávesy. Vytvořil řadu učebních pomůcek pro hudební výchovu, např. \"Rytmické kostky, Rytmickou stavebnici\" nebo \"Intonační tabule\". Je autorem metodiky, která obsahuje celé učivo hudební výchovy podle učebních osnov. Napsal učebnice a metodické příručky pro učitele 1.– 5. ročníku základních škol a vytvořil koncepci hudebního vyučování pro hlasový, rytmický a intonační výcvik a pro improvizace. Pro každou z nich připravil metodickou řadu. Při tom vycházel z nové koncepce, která preferovala dětskou bezprostřednost.(\"Schulwerk\" Carla Orffa – \"Orff-Schulwerk\"). Pro základní nástrojovou výuku napsal řadu \"Škol\" pro různé nástroje (pro trubku, klarinet, dudy, kontrabas, cimbál). Jeho učebnice obsahují podrobně metodicky rozpracovanou hru na hudební nástroje a také metodickou řadu improvizace.\n\nLadislav Daniel byl také výrobcem historických hudebních nástrojů. Naučil se to v Markneukirchenu v Německu a v nástrojařské oblasti v okolí Lubů u Chebu. Vyrobil například violu da gamba, serpent, cink, barokní loutnu, cornamusu, rebek, crwth, dudy a také asi dvacet cimbálů.\n\n\n\n\nPoslední rozloučení s prof. Ladislavem Danielem se uskutečnilo 27. února 2015 v chrámu Svatého Mořice v Olomouci.\n\n\n"}
{"id": "1470766", "url": "https://cs.wikipedia.org/wiki?curid=1470766", "title": "Bolíkovický rybník (rybník Tkaný)", "text": "Bolíkovický rybník (rybník Tkaný)\n\nBolíkovický rybník je rybník v okrese Třebíč. Katastrálně spadá pod vesnici Bolíkovice, část obce Babice.\n\nV rybníku a okolí rybníku žijí:\n\n"}
{"id": "1470769", "url": "https://cs.wikipedia.org/wiki?curid=1470769", "title": "Seznam dílů seriálu Poldark", "text": "Seznam dílů seriálu Poldark\n\nToto je seznam dílů seriálu \"Poldark\".\n\n<onlyinclude></onlyinclude>\n\n"}
{"id": "1470773", "url": "https://cs.wikipedia.org/wiki?curid=1470773", "title": "Socha Panny Marie (Velká Bukovina)", "text": "Socha Panny Marie (Velká Bukovina)\n\nSocha Panny Marie stojí na návsi ve Velké Bukovině, části obce Chvalkovice v okrese Náchod. Socha, chráněná jako kulturní památka, byla zapsána do seznamu památek před rokem 1988. Národní památkový ústav tuto sochu uvádí v katalogu památek pod rejstříkovým číslem ÚSKP 13796/6-1626. Autorem sochy je vrcholně barokní sochař Jiří František Pacák.\nBarokní sousoší Panny Marie Vítězné s Ježíškem v náručí stojí na návsi ve Velké Bukovině před čp. 9. První zmínka o soše, původně stojící v Betlémě, je již 6. října 1731 ve vyúčtování Matyáše Bernarda Brauna. Musela tedy být zhotovena před tímto rokem. Z původního umístění byla přenesena do Bokouše, tehdy známého pod názvem Hubertovo údolí, Hubertův les, Mariánské údolí nebo Stříbrná studnice. V tomto údolí bylo celkem sedm plastik, z nichž se dochovala jen tato, uváděná jako „Matka krásného milování, bázně boží, poznání, a svaté naděje\" (podle původního německého nápisu na soklu s velkým šporkovským erbem). Do Velké Bukoviny byla přenesena roku 1742, jak o tom svědčí zápis o jejím zřízení. Na soklu je poznámka o první renovaci v roce 1850. Další restaurování bylo provedeno v roce 1977. Poslední renovaci provedl v létě 1995 Antonín Wagner.\n\nSokl z hrubozrnného pískovce je třídílný, bohatě členěný. Na průčelní straně segmentového tvaru je erb Františka Antonína Šporka. Horní část soklu je převýšená a doplněná na předních i postranních částech plastikami andílků. Panna Maria v životní velikosti je umístěna na kouli, k níž jsou přikomponovány hlavy andílků a v přední části had s jablkem.\n\n"}
{"id": "1470781", "url": "https://cs.wikipedia.org/wiki?curid=1470781", "title": "Nohavička (Veliš)", "text": "Nohavička (Veliš)\n\nRybník Nohavička je velký rybník o rozloze vodní plochy 8,3 ha nalézající se v polích asi 1,5 km jihozápadně od centra vesnice Veliš v okrese Jičín. Rybník je vybudován na Bukvickém potoce. Rybník má zhruba obdélníkový tvar. \n\nPo hrázi rybníka vede polní cesta odbočující ze silnice II. třídy č. 501 spojující Veliš s obcí Bukvice.\n\nRybník byl vybudován před rokem 1768, poněvadž je zachycen na již mapách I. vojenského mapování. V roce 2019 je využíván pro chov ryb.\n\n"}
{"id": "1470782", "url": "https://cs.wikipedia.org/wiki?curid=1470782", "title": "Kostel svatého Jana Křtitele (Hovorany)", "text": "Kostel svatého Jana Křtitele (Hovorany)\n\nKostel svatého Jana Křtitele je římskokatolický chrám v Hovoranech okrese Hodonín. Jde o farní kostel římskokatolické farnosti Hovorany. Je chráněn jako kulturní památka České republiky.\n\nObec původně patřila do farnosti Šardice. V roce 1670 zde byla postavena kaple. Ta byla roku 1721 rozšířena na kostel. Se stavbou bylo započato 31. března 1721, trvala do června 1725. Dne 6. srpna téhož roku byl kostel posvěcen olomouckým biskupem Wolfgangem kardinálem ze Schrattenbachu. Úprava kostela a přístavby byly provedeny v první polovině 19. století, od té doby má dnešní podobu. Zvon na věži s reliéfy svatého Františka z Assisi, Jana Nepomuckého a Šebestiána ulil Jan Zikmund Krecker v Brně roku 1735.\n"}
{"id": "1470788", "url": "https://cs.wikipedia.org/wiki?curid=1470788", "title": "Kubistický trojdům na Rašínově nábřeží", "text": "Kubistický trojdům na Rašínově nábřeží\n\nKubistický trojdům na Rašínově nábřeží je rodinný trojdům postavený v kubistickém slohu v letech 1912–1913. Trojdům se nachází na Rašínově nábřeží u břehu Vltavy v Praze 2-Vyšehradě na adresách Rašínovo nábřeží 42/6, 47/8, 71/10.\n\nDům je zajímavě a současně citlivě situován na úpatí Vyšehradu při vltavském břehu, na poměrně frekventované ulici Rašínovo nábřeží v blízkosti Vyšehradského tunelu.\n\nPodlouhlé průčelí domu je členěno do tří částí zrcadlově shodných: dvě krajní části v oranžové barvě a střední, o půdní patro vyšší, část s balkonem ve světlé barvě. Na přední podélné straně domu směrem do ulice jsou vyvedeny dominantní polygonální kubistické arkýře v mansardové střeše. Nad středovou částí domu, je balkon krytý pod širokým lomeným obloukem. Pod ním jsou sochařské výjevy ze staročeské mytologie: Ctirada s lyrou zpívajícího kněžně Libuši.\n\nAutorem projektu byl český architekt Josef Chochol v letech 1912-1913. V domě žila herečka Marie Rosůlková s bratrem Janem. \n\n"}
{"id": "1470796", "url": "https://cs.wikipedia.org/wiki?curid=1470796", "title": "Divize 1946/47", "text": "Divize 1946/47\n\nV soubojích 17. ročníku druhé nejvyšší fotbalové soutěže – Divize 1946/47 – se utkalo 66 mužstev v pěti skupinách (3×14, 2×12) každý s každým dvoukolově na podzim 1946 a na jaře 1947.\n\nDo nejvyšší soutěže postoupila mužstva SK Čechie Karlín (vítěz Středočeské divize), TŠS Trnava (vítěz Slovenské divize) a SK České Budějovice (vítěz Divize českého venkova).\n\nSK Vítkovické železárny (vítěz Moravskoslezské divize) přišel o postup kvůli novému pravidlu, podle něhož se měli vítězové Divize českého venkova a Moravskoslezské divize v postupu střídat – v sezoně 1947/48 to však už neplatilo.\n\nPoznámky:\n\nPoznámky:\n\nPoznámky:\n\nSK České Budějovice – SK Polaban Nymburk 4:1 a 0:2\n\nPoznámky:\n\nPoznámky:\n\n"}
{"id": "1470797", "url": "https://cs.wikipedia.org/wiki?curid=1470797", "title": "Zvonice se sochou svatého Jana Nepomuckého (Horní Fořt)", "text": "Zvonice se sochou svatého Jana Nepomuckého (Horní Fořt)\n\nZvonice se sochou svatého Jana Nepomuckého stojí vedle silnice v osadě Horní Fořt obce Uhelná v okrese Jeseník. Ministerstvo kultury České republiky v roce 2012 ji prohlásilo za kulturní památku ČR.\n\nKamenná zvonice byla postavena v roce 1914 Josefem Mertou. Ve výklenku je umístěna barokní socha svatého Jana Nepomuckého z roku 1735. V roce 2010 byl vysvěcen a do zvonice zavěšen ocelový zvon.\n\nZvonice se nachází vedle cesty v osadě Horní Fořt. Základ tvoří podstavec ve formě komolého jehlanu s výklenkem. Je postaven v kombinaci cihel (jádro) a žulových kvádrů (plášť). Lucernu tvoří čtyři dřevěné sloupky s jehlanovou střechou ukončenou makovicí a kovaným křížem. Střecha je kryta břidlicí. V lucerně je zavěšen ocelový zvon. V čelní straně podstavce ve výklenku je umístěna socha svatého Jana Nepomuckého v podživotní velikosti. Barokní dílo je zhotoveno ze světlé slezské žuly natřené silnou vrstvou bílé barvy. Socha stojí v kontrapostu levé nohy, oděná do tradičního klerického oděvu: v sutaně, rochetě, almuci a s biretem na hlavě. V pravé ruce drží kříž, který přidržuje levou rukou. Socha stojí na podstavci, na němž je letopočet vzniku plastiky (rok 1735) a signatury F. R. Pod podstavcem je krátký nápis s datem 1914 a jménem autora stavby, jímž byl Josef Merta.\n\n"}
{"id": "1470798", "url": "https://cs.wikipedia.org/wiki?curid=1470798", "title": "Čestmír Krátký", "text": "Čestmír Krátký\n\nČestmír Krátký (23. dubna 1932, Liberec – 20. září 2016, Praha) byl český fotograf, historik umění, etnograf, výtvarný kritik, kurátor a pedagog fotografie.\n\nV letech 1952–56 vystudoval etnografii a dějiny umění na Filozofické fakultě Univerzity Karlovy a do roku 1960 byl pracovníkem Ústavu pro etnografii a folkloristiku Československé akademie věd. Odborně zkoumal kulturu a psychologii rumunských Slováků, žijících v pohraničí na Šumavě. Od roku 1953 spolupracoval jako fotograf s Karlem Plickou.\n\nV letech 1960–1968 byl odborným pracovníkem a kurátorem Oblastní galerie Liberec. Roku 1962 spoluzaložil v Liberci \"Studio výtvarné fotografie Domu kultury a vzdělávání v Liberci\", kde byl několik let i předsedou. Byl také zakládajícím členem liberecké skupiny výtvarníků Skupina 7. Jako kurátor uspořádal v Liberci ve spolupráci s ředitelkou Hanou Seifertovou výstavy jinde zakazovaných umělců jako byli Vladimír Boudník, Jan Koblasa, Karel Nepraš, Jaroslav Vožniak, Jiří Balcar, Aleš Veselý, Jiří Anderle nebo Zbyšek Sion. Byl také autorem některých realizací v architektuře\n\nPo srpnové okupaci Československa roku 1968 emigroval do USA, kde v letech 1968–1986 pracoval jako dělník v chemické továrně. Zároveň byl externím vysokoškolským pedagogem na Wilmington College v New Castle ve státě Delaware. Od roku 1986, kdy odešel do předčasného důchodu, žil v Oaxace v Mexiku a zabýval se etnologií předkolumbovských civilizací. Roku 1995 se vrátil do Čech a působil zde jako nezávislý badatel. Zemřel po těžké nemoci 20. září 2016 v Praze.\n\nBěhem pobytu na Šumavě jako etnograf shromáždil na tisíc nápěvů i písňových textů rumunských Slováků. Tato impozantní sbírka vinou pozdějšího nezájmu leží dodnes nezpracována a nevydána v archivu Etnologického ústavu AV ČR, stejně jako Krátkého diplomová práce. V té době začal spolupracovat s fotografem Karlem Plickou společně vytvořili soubor fotografií z Boubínského pralesa a Mrtvého luhu.\n\nByl ovlivněn existenciální filosofií a strukturální abstrakcí ve výtvarném umění a krajinné atmosférické celky vyměnil za detaily ztrouchnivělých kmenů nebo rozpraskané kůry. Po návratu do Liberce se začal věnovat výtvarné fotografii. Zajímaly ho detaily oprýskaných zdí a nejrůznější pozůstatky civilizace i výtvarná díla jeho přátel (Jiří Seifert, 1966). Stýkal se s Janem Koblasou a výtvarníky kolem Konfrontací a vedle Aloise Nožičky či Karla Kuklíka je proto řazen mezi přední české fotografy informelu a post-surrealistické inspirace 60. let. \n\nJeho fotografické cykly jako \"Zvířata\", \"Katastrofy\", \"Mrtvé kruhy\" nebo \"Zahrada rozkoší\" patří k tomu nejlepšímu, co v rámci tzv. „českého informelu\" v Československu vzniklo. Přes hledání informelní estetiky a skulpturální kvality nejrůznějších povrchů, připomíná řada jeho fotografií figurální motivy a navazuje i na odkaz surrealismu.\n\n\n\n\n\n\n"}
{"id": "1470801", "url": "https://cs.wikipedia.org/wiki?curid=1470801", "title": "Zásobní rybník", "text": "Zásobní rybník\n\nZásobní rybník je rákosem zarůstající rybník o rozloze vodní plochy zhruba 2,6 ha nalézající se asi 1,2 km severovýchodně od centra vesnice Bartoušov v okrese Jičín u silnice I. třídy č. 32 spojující Jičíněves s městečkem Kopidlno. Rybník je vybudován na říčce Mrlina. Rybník má zhruba obdélníkový tvar. \n\nPod hrází rybníka rybníka se nalézá několik menších sádkových rybníčků. V blízkosti rybníka prochází železniční trať Nymburk–Jičín se zastávkou Bartoušov.\n\nRybník byl vybudován po roce 1880, poněvadž není zachycen na mapách III. vojenského mapování. V roce 2019 je rákosem zarůstající rybník využíván pro chov rybí násady.\n\n"}
{"id": "1470802", "url": "https://cs.wikipedia.org/wiki?curid=1470802", "title": "Sebastián Coates", "text": "Sebastián Coates\n\nSebastián Coates Nion (* 7. října 1990, Montevideo, Uruguay) je uruguayský profesionální fotbalista, který hraje na pozici středního obránce za portugalský celek Sporting CP a též za národní tým Uruguaye.\n\nV 11 letech se dostal do akademie Nacionalu Montevideo. Roku 2009 se jako osmnáctiletý připojil k seniorskému týmu. V roce 2010 už byl součástí základní sestavy a do svého odchodu nevynechal jediné utkání.\n\nV srpnu 2011 jej z Nacionalu vykoupil anglický Liverpool za částku 7 milionů eur. Zájem o Coatese měl také Manchester City a ukrajinský FK Dnipro.\n\nOd roku 2016 působí v Portugalsku, v klubu Sporting CP, kde se prosadil do základu. V únoru 2017 uplatnil klub opci a vykoupil Coatese za 5 milionů eur z anglického Sunderlandu. Coates podepsal smlouvu na pět a půl roku.\n\nTrenér Óscar Tabárez jej nominoval pro zápasy interkontinentální kvalifikace na MS 2010, kdy se Uruguay měla střetnout s Kostarikou. Coates do zápasů nezasáhl, Uruguay play-off zvládla. Na závěrečný šampionát však nominován nebyl. Svůj reprezentační debut si odbyl následující rok v červnu v přátelském zápase s Estonskem (3:0) a nastoupil na závěrečnou půlhodinku.\n\nV červenci 2011 si zahrál na jihoamerickém turnaji Copa América. Po úvodním zápase skupiny Uruguayců proti Peru (1:1), do kterého Coates nezasáhl, si odbyl turnajový debut ve druhém zápase v klání proti Chile (1:1). Utkání odehrál celé, stejně jako další utkání proti Mexiku, kdy se již Uruguayi podařilo vyhrát (1:0). Kvůli dvěma žlutým kartám ze druhého a třetího skupinového zápasu chyběl ve čtvrtfinále, Uruguay i bez něj vyřadila Argentinu na penalty. V semifinále byl opět v základu, týmu se podařilo napodruhé porazit Peruánce (2:0). Finálové utkání odehrál znovu celé a opět po boku kapitána Diega Lugana, Uruguay uspěla proti Paraguayi a zvítězila 3:0.\n\nPozději se zúčastnil MS 2014 a 2018.\n\n"}
{"id": "1470806", "url": "https://cs.wikipedia.org/wiki?curid=1470806", "title": "Vojtěch Sedlinský", "text": "Vojtěch Sedlinský\n\nVojtěch Sedlinský (6. ledna 1924 Brno – 23. dubna 2007 tamtéž) byl český fotbalový útočník. Je pohřben v Brně-Králově Poli.\n\nV československé nejvyšší soutěži hrál za Spartak KPS Brno v ročníku 1961/62 při jeho jediné účasti, aniž by skóroval (14.10.1961). Za královopolské A-mužstvo nastupoval od poloviny 40. let 20. století.\n\n"}
{"id": "1470807", "url": "https://cs.wikipedia.org/wiki?curid=1470807", "title": "Konference OSN o životním prostředí člověka", "text": "Konference OSN o životním prostředí člověka\n\nKonferenci OSN o životním prostředí člověka se konala ve Stockholmu, ve Švédsku ve dnech 5.-16. června 1972. Konference se konala na základě rozhodnutí Valného shromáždění OSN. Vedením konference pověřil generální tajemník OSN U Thant Maurice Stronga.\n\nŠvédsko jako jako první navrhlo v roce 1968 Ekonomické a sociální radě OSN zorganizování konference OSN, která by se zaměřila na vztahy člověka a prostředí. Konference byla svolána usnesením Valného shromáždění OSN č. 2398 z roku 1969. Přípravy pro konferenci byly rozsáhlé, trvaly 4 roky, bylo zapojeno 115 vlád, a stály více než 30 mil. USD.\n\nSovětský svaz a další státy Varšavské smlouvy národy bojkotovaly konferenci na protest proti nezačlenění Německé demokratické republiky, která nebyla v té době řádným členem OSN.\n\nNa konferenci samotné, se začaly objevovat rozpory mezi rozvinutými a rozvojovými zeměmi. Čínská delegace se ve svém vystoupení vymezila proti Spojeným státům, vydala 17 bodové memorandum odsuzující politiku USA v Indočíně i jinde na světě. Tento postoj povzbudil další rozvojové země, které tvořily 70 z celkem 122 zemí, které se účastnily. Několik zemí, včetně Pákistánu, Peru a Chile vydalo též prohlášení proti delegaci Spojených států.\n\nKonference se shodla na Deklaraci, která obsahovala 26 principů, které se týkaly životního prostředí a rozvoje a přijala Akční plán s 109 doporučeními a přijala Závěrečnou rezoluci.\n\nPrincipy Stockholmské deklarace: \n\n\nJedním z klíčových problémů, které vyplynuly z konference, je uznání že zmírnění chudoby přispívá k ochraně životního prostředí. Indická předsedkyně vlády Indira Gándhíová ve své klíčové řeči na konferenci vysvětlila spojení mezi ochranou životního prostředí a zmírňováním chudoby. \n\nNěkteří argumentují že tato konference a především vědecké konference, které jí předcházely, měly skutečný dopad na environmentální politiku Evropského společenství (které se později stalo Evropskou unií). Například v roce 1973 EU vytvořila ředitelství pro ochranyu životního prostředí a pro ochranu spotřebitele a přijalo první environmentální akční program. Taková zvýšená zájmová a výzkumná spolupráce pravděpodobně připravila cestu pro další porozumění globálnímu oteplování, které vedlo k takovým dohodám, jako je Kjótský protokol a Pařížská dohoda , a dala základ pro moderní ochraně životního prostředí.\n\n\n"}
{"id": "1470812", "url": "https://cs.wikipedia.org/wiki?curid=1470812", "title": "Měšťanský dům čp. 125 (Benešov nad Černou)", "text": "Měšťanský dům čp. 125 (Benešov nad Černou)\n\nDům čp. 125 je jedním ze dvou desítek památkově chráněných měšťanských domů v Benešově nad Černou ve východní části okresu Český Krumlov v Jihočeském kraji. Na rozdíl od ostatních domů na benešovském náměstí, u nichž se památková ochrana vztahuje pouze na jejich fasády, je tento objekt chráněn jako celek. Dům je zároveň součástí městské památkové zóny Benešov nad Černou, která byla stanovena na základě vyhlášky Ministerstva kultury České republiky č. 250/1995 Sb. ze dne 22. září 1995 a je zapsána v Ústředním seznamu kulturních památek ČR pod číslem 2355.\n\nObjekt s číslem popisným 125 je jednopatrový dům na severní straně náměstí, přiléhající na své východní straně k rovněž památkově chráněné budově benešovské radnice. \n\nTento řadový dům s průčelím z doby klasicismu, který oproti budově radnice vystupuje do náměstí, ve svém jádru obsahuje hodnotné stavební prvky, jako jsou pozdně gotické kamenné portály a zejména pak pozůstatky renesanční přestavby objektu. Interiéry domu jsou převážně renesanční, z tohoto období se například v přízemí zachovaly klenby, nadokenní římsy a fragmenty renesanční freskové výzdoby. \n\nDům byl zřejmě původně gotický, avšak patro i střecha byly již dostavěny nově. Historická zástavba zadního dílu parcely byla již v minulosti odstraněna, boční dvorní křídla byla zbourána a nahrazena novou stavbou, navazující na východní fasádu domu. V ní se nyní nachází dům pro seniory s pečovatelskou službou. \n\nPodle historických pramenů byl Benešov nad Černou založen ve 13. století jako osada pod tvrzí místním pánem Benešem z Michalovic. První jmenovitá písemná zmínka o Benešovu pochází ovšem až z roku 1332, kdy byla zdejší kaple sv. Jakuba přebudována na kostel. Na městečko byl Benešov povýšen v roce 1383. Původně na místě měšťanského domu čp. 125 stály dva gotické domy, které byly později spojeny v jeden objekt. Renesanční přestavba rozlehlého objektu byla zakončena v roce 1579. Dům je v majetku obce, v přízemí se nachází informační centrum, dále zde sídlí obecní knihovna a některé místní lékařské ordinace.\n\nDům čp. 125 se nachází v samém centru městské památkové zóny. Většina ostatních domů na severní straně náměstí včetně sousední radnice je rovněž zapsána na seznamu nemovitých kulturních památek. Prakticky naproti domu se nachází jedna ze tří barokních kašen ve městě (pozn.: někdejší město má nyní pouze status obce), o několik desítek metrů dále směrem na východ stojí uprostřed náměstí barokní morový sloup se sochou svatého Jana Nepomuckého, pak následuje další barokní kašna a východní stranu náměstí uzavírá kostel svatého Jakuba Většího. Poblíž kostela se nachází autobusová zastávka, na kterou zajíždějí autobusy na linkách z Kaplice a Horní Stropnice. Podél náměstí kolem domů na jeho severní straně vede trasa naučné stezky \"Brána Novohradských hor\". \n\n\n"}
{"id": "1470816", "url": "https://cs.wikipedia.org/wiki?curid=1470816", "title": "Klášter trinitářů (Praha)", "text": "Klášter trinitářů (Praha)\n\nKlášter trinitářů (\"klášter řádu Nejsvětější Trojice pro vykupování zajatců\", či též \" řeholní dům u Nejsvětější Trojice \") na Novém Městě je někdejší konvent řádu trinitářů při kostele Nejsvětější Trojice, který je chráněn jako kulturní památka.. \n\nPražský klášter trinitářů byl poměrně mladý a existoval jen krátce. Původně měli trinitáři svůj první konvent v nedalekých Slupech. V roce 1708 se však baron Jan Ignác Dominik Putz z Alderthurnu, nejvyšší mincmistr Království českého a mecenáš umění, rozhodl založit klášter nový, pro který s manželkou Terezií zakoupil dva obytné domy. Výstavbou nové budovy kláštera pověřil stavitele Ottavia Broggia a stavbu v roce 1713 dokončili Kryštof Dientzenhofer a jeho nevlastní syn Jan Jiří Achbauer mladší (syn architekta Jana Jiřího Achbauera staršího. \n\nTeprve roku 1719 byl klášter prohlášen za samostatný a první opatem kláštera se stal jistý kněz Michal.\n\nKlášter byl zrušen roku 1783 v rámci náboženských reforem císaře Josefa II. a kostel uzavřen spolu s ním. Věřící si však vymohli jeho otevření a roku 1784 sem byla přenesena fara od tehdy zrušeného kostela sv. Martina ve zdi. Odtamtud pochází také renesanční cínová křtitelnice (datovaná letopočtem 1552) a gotické dveře do sakristie, pobíjené železnými pásky. \n\nProstory kláštera byly přebudovány na vojenská kasárna a v roce 1899 byla část klášterních budov stržena.\n\n"}
{"id": "1470818", "url": "https://cs.wikipedia.org/wiki?curid=1470818", "title": "Train Collision Avoidance System", "text": "Train Collision Avoidance System\n\nTrain Collision Avoidance System je systém pro předcházení vlakovým kolizím používaný Indian Railways. Jeho cílem je ochrana před projetím návěstidel, řízení rychlosti v obratištích, omezování rychlosti a předcházení kolizím, když je na trati více než jeden vlak.<ref name=\"thehindu.com/news/cities/Hyderabad/extended-trial-runs-for-train-collision-avoidance-system/article18620043\"></ref> Systém sleduje polohu vlaku podle ujeté vzdálenosti od RFID štítků umístěných na trati a její oznamování ostatním vlakům v okolí. Systém vyvinula Research Designs and Standards Organisation společně s Indian Vendors.<ref name=\"economictimes.indiatimes.com/industry/transportation/railways/field-trials-of-train-collision-avoidance-system-undertaken/articleshow/53432619\"></ref> Účelem nasazení systému v Indii je zastavit vlak v případě, kdy strojvůdce přejede červené světlo, a zastavit ostatní vlaky, pokud vlak vykolejí.<ref name=\"www.firstpost.com/india/railways-focus-train-collision-avoidance-system-1636067\"></ref> Pilotní nasazení systému mělo být na trati Vikarabad–Bidar a testování mělo být dokončeno v únoru 2014.<ref name=\"economictimes.indiatimes.com/industry/transportation/railways/two-firms-get-nod-to-install-train-collision-prevention-system/articleshow/21209351\"></ref>\n\nV roce 2014 byl systém testován v Indii na trati mezi Hyderabadem a Wadi.\n\nV roce 2017 systém testovaly Indian Railways na South Central Railway na tratích Lingampalli–Vikarabad–Wadi a Vikarabad–Bidar v celkové délce asi 250 km.<ref name=\"pib.nic.in/newsite/PrintRelease.aspx?relid=147830\"></ref> Do testování mělo být zapojeno asi 20 elektrických a 20 dieslových lokomotiv. Testování bylo zaměřeno na vhodnost, interoperabilitu a signalizování. Testování na trati Vikarabad–Bidar mělo být ukončeno\n\nSpolečně s testováním Train Collision Avoidance System byl v roce 2017 na trati Chennai-Gummidipundi Suburban v délce 50 km a na trati Hazrat Nizamuddin-Agra v délce 200 Km testován Train Protection and Warning System.\n\nTrain Collision Avoidance System s cenou Rs 1 lakh/km je levnější než Train Protection Warning System s cenou Rs 80 lakh/km.\n"}
{"id": "1470819", "url": "https://cs.wikipedia.org/wiki?curid=1470819", "title": "Alan Ayckbourn", "text": "Alan Ayckbourn\n\nAlan Ayckbourn (* 12. dubna 1939, Londýn) je anglický dramatik, který proslul především komediemi jako \"Aby bylo jasno\" (\"Relatively speaking\") či \"Jak miluje má drahá polovička\", v ČR uváděná též jako \"Kdes to byl/a v noci?\" (\"How the Other Half Loves\"). Je též divadelním režisérem. První hru napsal už v deseti letech. V sedmnácti se přidal k divadelní společnosti Donalda Wolfita. Byl zde hercem a asistentem inspicienta. Později přešel do divadla Stephena Josepha v Scarborough. Nakonec se zde stal uměleckým ředitelem. Přímo pro tuto scénu pak psal své hry. Ty byly přeloženy do více než třiceti jazyků. Ayckbourn je též profesorem současného divadla na Oxfordské univerzitě.\n"}
{"id": "1470822", "url": "https://cs.wikipedia.org/wiki?curid=1470822", "title": "Stanislas Dehaene", "text": "Stanislas Dehaene\n\nStanislas Dehaene (* 12. května 1965 Roubaix) je francouzský psycholog, odborník na kognitivní psychologii a neurovědy. \n\nZkoumá zejména mozkové zpracování aritmetiky a práce s čísly, čtení a vědomí. K výzkumu používá metody kognitivní psychologie a zobrazování mozku (funkční zobrazování magnetickou rezonancí, magnetoencefalografie a elektroencefalografie). \n\nStanislas Dehaene studoval na soukromém gymnáziu St. Genevieve a na École Normale Supérieure (1984–1988), získal Master v matematice na Universitě Pierre a Marie Curie v Paříži (1985) a doktorát z psychologie na Vysoké škole sociálních věd – Ecole des hautes études en sciences sociales EHSS (1989). Svou doktorskou dizertaci nazval \"Porovnání malých čísel: analogová reprezentace a procesy pozornosti\". Vědeckým vedoucím mu byl Jacques Mehler, jeden z mála odborníků na kognitivní vědy ve Francii v té době. Současně spolupracoval s Jeanem Pierrem Changeuxem na vytvoření modelů neurobiologických funkcí, jako je zpěv ptáků. V roce 1992 studuje v laboratoři Michaela Posnera techniky zobrazování mozku. \n\nV současné době je jedním z nejvýznamnějších představitelů kognitivní psychologie. 29. listopadu 2005 byl zvolen členem francouzské Akademie věd. Byl jmenován profesorem na Collège de France na katedře experimentální kognitivní psychologie. Stanislas Dehaene je ředitelem jednotky kognitivního neuronového zobrazování, což je společné pracoviště organizací INSERM a CEA a jedna ze čtyř laboratoří výzkumného ústavu NeuroSpin v kraji Essonne. \n\nJeho manželkou je Ghislaine Dehaene-Lambertz, lékařka a odbornice na pediatrickou neurobiologii. \n\nStanislas Dehaene využívá ve svém výzkumu spojení metod kognitivní psychologie a zobrazování mozku ke studiu mozkové architektury aritmetiky, čtení, mluveného jazyka a přístupu informací k vědomí, což ho přivedlo ke studiu dyskalkulie a dyslexie. Zpopularizoval kognitivní vědecký výzkum těchto témat ve třech knihách: \"La Bosse des maths\" (Vlohy pro matematiku), \"Les Neurones de la lecture\" (Neurony čtení) a \"Le Code de la conscience\" (Kód vědomí). \n\n\n\n"}
{"id": "1470823", "url": "https://cs.wikipedia.org/wiki?curid=1470823", "title": "Dub v Řásnovce", "text": "Dub v Řásnovce\n\nDub v Řásnovce najdeme v jižním cípu náměstíčka mezi raně gotickým kostelem svatého Salvátora a funkcionalistickou budovou, kde sídlí Technická správa komunikací hl. m. Prahy. Tento dub letní (\"Quercus robur\"), vysazený kolem roku 1850, je jediným památným dubem na území Starého Města.\n\n\nStav stromu byl vyhodnocen jako velmi dobrý (2010), nejsou patrné žádné známky poškození.\n\nKousek za dubem se ulice Řásnovka mění v romantickou úzkou uličku klikatící se k Haštalskému náměstí. Ve Starém Městě je ještě jeden památný strom, tis červený v Rajském dvoře u Františkánů. Odhadované stáří tohoto tisu je asi 400 let, dub v Řásnovce je tedy podstatně mladší. Asi 350 m od dubu, u kostela sv. Klimenta na Novém Městě, roste platan v ulici Nové Mlýny.\n\nNedaleko v Revoluční ulici je zastávka pražské MHD Dlouhá třída.\n"}
{"id": "1470825", "url": "https://cs.wikipedia.org/wiki?curid=1470825", "title": "La Yeguada", "text": "La Yeguada\n\nLa Yeguada (také \"Chitra-Calobre)\" je stratovulkán o nadmořské výšce 1297 metrů v provincii Veraguas v Panamě.\n\nMohutný vulkanický komplex se nachází severně od poloostrova Azuero.\n"}
{"id": "1470833", "url": "https://cs.wikipedia.org/wiki?curid=1470833", "title": "Pilatus P-2", "text": "Pilatus P-2\n\nPilatus P-2 je vojenský cvičný letoun navržený švýcarskou společností Pilatus v roce 1942, který poprvé vzlétl 27. dubna 1945. Švýcarské vzdušné síly jej užívaly v letech 1946 až 1981. Typ P-2 konstrukčně vycházel z nerealizovaného projektu jednomístného stroje P-1.\n\nP-2 je klasicky řešený dolnoplošník smíšené konstrukce, kombinující kov, dřevo a plátno, s plně zatažitelným záďovým podvozkem a tandemovým kokpitem osádky vybaveným dvojím řízením. Z úsporných důvodů byly některé použité díly převzaty ze starších strojů švýcarského letectva, například části podvozku pocházejí z Messerschmittu Bf 109. Typ vznikl ve dvou výrobních sériích, jedné (P-2-05) bez výzbroje a druhé (P-2-06) vybavené pro zbraňový výcvik, se synchronizovaným kulometem nad motorovým krytem a závěsníky pro neřízené rakety a lehké pumy pod křídlem.\n\nPo vyřazení z vojenské služby byly zachovalé stroje (okolo 48 kusů) prodány civilním vlastníkům. V roce 2008 se v leteckých registrech Švýcarska, Německa, Francie, Spojeného království a Spojených států nacházelo ještě nejméně 23 exemplářů. U soukromých uživatelů si typ získal popularitu, a často se objevuje například ve filmech a na leteckých dnech v nápodobě zbarvení \"Luftwaffe\" coby blíže neurčený „nepřátelský“ letoun.\n\n\n\nÚdaje podle\n\n\n"}
{"id": "1470834", "url": "https://cs.wikipedia.org/wiki?curid=1470834", "title": "Vysokozdvižný vozík s katalyzačním tlumičem", "text": "Vysokozdvižný vozík s katalyzačním tlumičem\n\nVysokozdvižný vozík s katalyzačním tlumičem je druh vysokozdvižného vozíku, který umožňuje provoz ve vnitřních prostorách.\n\nV období kolem roku 1960 byla v Československu rozvíjena paletizace, která vyvolala zvýšenou potřebu vysokozdvižných vozíků, především s akumulátorovým pohonem. Výrobce těchto vozíků, Děčínské strojírny, pozdější název Desta, byl připraven zvýšenou potřebu zajistit. Ve stejném období byla na podkladě mezinárodní spolupráce výroba akumulátorových vozíků předána do Bulharska. Zmíněný děčínský podnik připravil jako náhradu do výroby řadu vozíku se spalovacími motory. V průběhu jejich schvalování byly vydány normy ČSN, které zakazovaly používání vozíků se spalovacími motory ve vnitřních prostorách. K zahájení vývoje katalyzačního tlumiče bylo přistoupeno okamžitě a to ve spolupráci s Chemickými závody v Záluží u Mostu. Zde byla nastoupena úzká spolupráce ve dvou směrech.  Z více druhů zde vyráběných katalyzátorů, ve tvaru kuliček s obsahem platiny, byl vybrán vhodný druh, a to na podkladě  měření v laboratoři, přímo na vozících, s motorem benzinovým a dieselovým.  Druhým směrem bylo ověření účinnosti více druhů náplní.Tepelná setrvačnost komory tlumiče byla ověřena tzv. obtokem a tepelnou isolací. Dosažený efekt byl zmíněnou zkušebnou hodnocen tak, že byl oxid uhelnatý likvidován v rozsahu přesahujícím i 90% a u skupiny uhlovodíků  okolo 80 %.\nDále následovalo ověření možnosti použití katalyzačních tlumičů na motorech u jejich výrobců. Zde bylo toto použití, přes počáteční nedůvěru, po ověření na brzdě schváleno. Zásadní ověření účinnosti a životnosti náplně bylo provedeno ve Výzkumném ústavu zdravotnictví v Praze. Hodnocení zde bylo prováděno při použitím v té době špičkových přístrojů, včetně chromatografie. Závěr hodnocení zněl: „VYRÁBĚJTE“. Výroba ověřovací série byla zahájena se záměrem ověřit u více vozíků životnost náplní, která byla v provozu sledována.\n\nZavedení katalyzátorů bylo kladně přijato především realizátory nových objektů, do kterých bylo možné projektovat vozíky s katalyzátorem. Zajímavým případem odezvy na dodávku vozíku s katalyzátorem byl i dopis od Okresní hygienické stanice v Gottwaldově.\n\nPředmět řešení byl patentově chráněn následovně:\nAutorem a řešitelem 1. a 2. položky je Oldřich Jelínek, dipl. tech. Řešiteli 3. položky jsou pánové Dřevikovský a Markvart. Námět tohoto řešení navrhnul autor, uvedený u položek 1 a 2. Předmětem uvedeného osvědčení je alternativní katalyzační náplň ze speciálního kovu, podobně jako dále ověřovaný kovový katalýzátor ze závodu LEUNA v NDR.\n\nVýzkumný ústav transportních zařízení, který  zajišťoval průběh patentového řízení vydává zprávu ze dne 29. 3. 1980 s obsahem: Předmět shora uvedeného patentu 127749 byl přihlášen k ochraně v následujících zemích: Švédsko, Španělsko, Rakousko, Belgie, Bulharsko, Itálie, Indie, Holandsko, Jugoslávie, NDR a NSR.\n\nKonstrukce byla řešena tak, aby bylo možné ověřit životnost více náplní, což umožnovala výměnná retorta. Tepelnou setrvačnost, s ohledem k přerušovanému provozu vozíku ve vnitřních prostorách, zabezpečovala úprava komory. U tlumičů určených pro benzínové motory bylo doplněno přisávací zařízení vyvolané tehdejší skladbou zplodin, kde například oxid uhlíku dosahoval více než osminásobek proti stavu kolem roku 2010.\n"}
{"id": "1470835", "url": "https://cs.wikipedia.org/wiki?curid=1470835", "title": "Autobusové nádraží Podgorica", "text": "Autobusové nádraží Podgorica\n\nAutobusové nádraží Podgorica (srbsky Аутобуска станица Подгорица/Autobuska stanica Podgorica) se nachází v hlavním městě Černé Hory, v blízkosti hlavního nádraží, na okraji města. Nachází se na adrese \"Trg Golootočkih žrtava 2\" a slouží pro regionální i dálkové spoje do hlavního města země. \n\nBrutalistické autobusové nádraží bylo dokončeno v roce 1968.. Návrh stavby z holého betonu vznikl z pera architektky Svetlany Radović. Inspirovala se budovou Le Corbusiera v Čandígarhu v Indii, především s nápadnou a masivní rozšiřující se střechou a dekorativními pilíři oddělujícími jednotlivá okna.\n"}
{"id": "1470838", "url": "https://cs.wikipedia.org/wiki?curid=1470838", "title": "Josef Pachl", "text": "Josef Pachl\n\nJosef Pachl také Joseph Pachel (1. února 1800 Praha – 1853 Vídeň) byl český stavební inženýr, amatérský archeolog a sběratel umění.\n\nNarodil se v Praze na Malé Straně v měšťanské rodině pražského rodáka, majitele statků a realit Josefa Pachla a jeho ženy Anny, rozené Světlíkové (\"Swietlich\") z Olomouce. Vystudoval stavitelství na Polytechnickém institutu a nastoupil do státní služby jako stavitel a stavební dozor. Vypracoval se na vrchního stavebního inženýra v Čechách, působil například při rekonstrukci gotické radnice v Táboře, při přestavbě Koňské brány v Praze, při proražení tunelu a následných úpravách Vyšehradské skály. Při všech svých cestách se uplatňoval jako národně uvědomělý sběratel umění a amatérský archeolog, takže se mu podařilo zachránit mnoho artefaktů. Přátelil se s národními obrozenci z okruhu Českého vlastenského muzea, například s Janem Erazimem Wocelem, který v roce 1845 vyvolal senzaci publikací Pachlovy gotické měděné misky s domnělým vyobrazením slovanské bohyně Živy. Když roku 1843 Pachl nabídl svou sbírku k odkoupení muzeu, nebyly na ni prostředky ani místo. Po přestěhování muzea do Nostrického paláce na Příkopech roku 1846 František Palacký inicioval v okruhu národních obrozenců veřejnou finanční sbírku, do níž přispěli císař Ferdinand V. sumou 500 zlatých, dále mj. Karel Auersperg, Kamil Rohan, Jindřich Chotek, Adolf Schwarzenberg, Ervín a Josef Nosticové, ze sběratelů Vilém Gabler nebo Vojtěch Lanna, nakonec ji završil také zemský výbor, takže sbírka byla v lednu roku 1850 zakoupena za 6.556 zlatých. Stalo se to včas před tím, než Pachl v sezóně 1849/50 s rodinou přesídlil do Vídně.\n\nOženil se v Praze, s manželkou Barborou, rozenou Kandlerovou (* 1810) měl dceru Marii (* 1843).\n\nJeho sbírka archeologických nálezů, uměleckých a historických předmětů byla roku 1850 zakoupena do Musea království českého za částku 6.000 zlatých. V té době byla několikanásobně větší než ostatní archeologické a historické sbírky muzea. Mimo jiné obsahovala:\n"}
{"id": "1470840", "url": "https://cs.wikipedia.org/wiki?curid=1470840", "title": "Hotel Pelegrin", "text": "Hotel Pelegrin\n\nHotel Pelegrin se nacházel v chorvatském letovisku Kupari na pobřeží Jaderského moře. Měl k dispozici 419 postelí.\n\nLuxusní moderní hotel byl vybudován v první polovině 60. let 20. století. Dokončen byl roku 1963; jeho architektem byl sarajevan David Finci. Čtyřpatrový hotel vynikal především díky unikátnímu tvaru fasády; dlouhé balkony střídaly části fasády obložené mramorovými deskami. Stavební práce realizovala společnost GP Vranic ze Sarajeva a kamenné obklady dodala společnost Jadrankamen.\n\nHotel byl čtvercového půdorysu s jedním centrálním atriem. Díky tomu, že jugoslávská armáda disponovala dostatečnými finančními prostředky pro výstavbu takového resortu, měl architekt poměrně volné ruce při tvorbě stavby. Vznikl tak objekt, který patří k ukázkám chorvatské architektury moderní doby.\n\nPůvodně byl navržen jako součást zvláštního resortu pro příslušníky vedení Jugoslávské lidové armády. V 80. letech 20. století však začal být otevřen i turistům ze Západní Evropy, především ze Skandinávie. Sloužil až do Chorvatské války za nezávislost. Během obléhání Dubrovníku byl poškozen palbou jugoslávské armády, byl opuštěn a už nikdy poté nebyl obnoven. Chorvatská vláda uvažuje o vybudování nového resortu v prostoru bývalého hotelu. V roce 2017 usilovala o prodej skupině Ritz-Carlton.\n\n"}
{"id": "1470844", "url": "https://cs.wikipedia.org/wiki?curid=1470844", "title": "Kostel svatého Matouše (Dolany)", "text": "Kostel svatého Matouše (Dolany)\n\nKostel svatého Matouše se nalézá na východním okraji obce Dolany v okrese Jičín. Rokokový kostel svatého Matouše je filiálním kostelem ve farnosti při arciděkanství Jičín, bohoslužby se v něm však dlouho nekonají a samotný kostel je v havarijním stavu. Kostel je chráněn jako kulturní památka ČR. Národní památkový ústav tento kostel uvádí v katalogu památek pod rejstříkovým číslem ÚSKP 10184/6-5798. Pozemek s kostelem patří spolku Omnium z Broumova; spolek převzal v roce 2018 pozemek s kostelem od církve, aby jej mohl opravit.\n\nSoučasný kostel je rokoková stavba pocházející z roku 1763, kdy nahradila původní starší kapli sv. Isidora.\n\nKostel je jednolodní obdélná stavba s oblými rohy a půlkruhově uzavřeným presbytářem s hranolovou věží uprostřed západního průčelí. Loď i presbytář jsou uzavřeny zrcadlovým stropem. Rokokový hlavní oltář z roku 1768 pochází patrně z dílny kosmonoských Jelínků, oltářní obraz je dílem Josefa Hellicha. Pravý boční oltář svatého Isidora pochází z vybavení původní kaple a je z roku 1724. Kostel i jeho vnitřní vybavení je v roce 2019 v havarijním stavu.\n\nKostel je ohrazen zdí již nepoužívaného hřbitova.\n\n"}
{"id": "1470845", "url": "https://cs.wikipedia.org/wiki?curid=1470845", "title": "Divize 1947/48", "text": "Divize 1947/48\n\nV soubojích 18. ročníku druhé nejvyšší fotbalové soutěže – Divize 1947/48 – se utkalo 67 mužstev v pěti skupinách (1×16, 1×15, 3×12) každý s každým dvoukolově na podzim 1947 a na jaře 1948.\n\nVítězové jednotlivých divizí – SK Kladno, SK Teplice-Šanov, SK Židenice a AC Sparta Považská Bystrica – postoupili do Státní ligy.\n\nNázvy mužstev jsou platné k začátku soutěže. Nedlouho po únorovém převratu byly všechny sportovní kluby zrušeny a začleněny pod Jednotnou tělovýchovnou organisaci Sokol. Při některých závodech byly ještě během roku 1948 zřízeny Závodní kluby (ZK), od roku 1949 pak byly ve všech větších závodech zřizovány Závodní sokolské jednoty (ZSJ).\n\nPoznámky:\n\nPoznámky:\n\nPoznámky:\n\nSK Teplice-Šanov – SK Náchod 4:1 a 1:1\n\nPoznámky:\n\nPoznámky:\n\n"}
{"id": "1470847", "url": "https://cs.wikipedia.org/wiki?curid=1470847", "title": "Kroměřížská radnice", "text": "Kroměřížská radnice\n\nKroměřížská radnice je renesanční nárožní budova, která se nachází na rohu Velkého náměstí, Kovářské ulice a ulice Prusinovského, kde navazuje na objekt bývalého měšťanského pivovaru. Patří k nejvýznamnějším stavbám v Kroměříži a v současnosti slouží svému původnímu účelu. Dnes je sídlem Městského úřadu Kroměříž.\n\nKroměřížská městská radnice byla vystavěna někdy před rokem 1572, kdy je o ní první zmínka. Již v roce 1593 existovala přibližně v podobě, jakou známe dnes. Roku 1611 byla radnice za finančního přispění kardinála Františka z Dietrichštejna upravena. Pod ní bývalo vězení, v němž byl v roce 1610 vězněn uničovský farář sv. Jan Sarkander.\n\nVýrazné škody stavba utrpěla při švédském vpádu v roce 1643 pod vedením generála Torstensona, kdy byla vypálena. Současně shořel i městský archív. Avšak do roku 1654 byla budova opět opravena.\n\nRadnice byla v dalších letech stavebně upravována, zásadně pak biskupem Karlem II. z Lichtejštějna. Chronogram erbovní desky druhotně osazené ve vestibulu budovy uvádí rok 1668:\n\nCaroLo\nEpIsCopo pIo PrInCIpI\npopVLVs CreMsIrIensIs\nLoCat\nV překladu: \n\"Biskupovi Karlovi, zbožnému knížeti, zasadil (desku) lid kroměřížský\"\n\nV roce 1850 městská rada přesídlila do Generálhausu na náměstí a do radnice se přestěhovalo okresní hejtmanství a soud. Při té příležitosti bylo do atiky vestavěno 3. patro, zrušeno bylo přeložené schodiště a upraveny fasády. Byly zrušeny i vzorové míry loket a sáh, které byly vytesány do kamene a umístěny na stěně radnice. Ze 40 metrů vysoké galerie věže hlásný vytruboval hodiny, naposledy při pruském vpádu v roce 1866.\n\nPo roce 1945 proběhla rozsáhlá rekonstrukce budovy, která jí navrátila starší podobu. Ve vestibulu je i umístěná pamětní deska se jmény obětí 2.světové války z řad kroměřížských občanů, která je v centrální evidenci válečných hrobů a pietních míst evidovaná pod označením \"CZE-7203-01499\".\n\nV roce 1963, kdy se konaly oslavy 700. výročí založení města Kroměříže, byla ukončena generální rekonstrukci radnice. Bylo znovu vybudováno dvouramenné schodiště a otevřeno podloubí, kde po staletí bývaly drobné krámky. Ty byly v rámci stavebních úprav zrušeny. Zároveň byl do budovy vrácen Městský národní výbor, který do té doby sídlil v budově Generálhausu na Velkém náměstí (dnešní sídlo Městské policie).\n\nBudova dnes slouží jako sídlo městského zastupitelstva a starosty, místostarostů i některých odborů, jako finančního, služeb a cestovního ruchu či právního, a několika dalších částí městského úřadu. V budově se konají svatby a některé jiné společenské akce.\n\nBudova je charakteristická předsazenou 40 m vysokou radniční věží v ose průčelí obráceného do náměstí. Věž byla původně osazena dvojím ciferníkem a bylo ověřeno, že v roce 1691 se měřil dvojí čas, na celý orloj a na půlorloj. Na věži byl byt pro hlásného a pacholky, kteří střežili město před požárem. Byl tu také umístěn zvon zvaný , jímž se denně dávalo znamení, aby byly uzavřeny šenkovní domy.\n\nVěž je zakončena kamenným ochozem a bání s lucernou. Pod ochozem se nachází mohutné ciferníky hodin, které pocházejí ze 17. století. Horní ciferník dnes ukazuje hodiny, dolní pak minuty. Pod hodinami je ve střední části věže vsazena erbovní deska s nápisem:\n\nFRANCISCO CARDINALI A DIETRICH:\nSTAIN, EPO OLOM: VIGIL ETC. P.P. PRINCPI\nMUNIF: FIDELES CREM: GRATITUDINIS ERGO IN MEM: POSTERIS LOCARUNP\nV překladu: \n\"Františkovi, kardinálovi z Dietrichštejna, biskupovi olomouckému, bdělému, otci vlasti, knížeti nejdobrotivějšímu z vděčnosti zasadili, pro paměť potomstvu, věřící kroměřížští.\"\n\n"}
{"id": "1470849", "url": "https://cs.wikipedia.org/wiki?curid=1470849", "title": "Ústřední archiv zeměměřictví a katastru", "text": "Ústřední archiv zeměměřictví a katastru\n\nÚstřední archiv zeměměřictví a katastru (variantně Ústřední archiv zeměměřičství a katastru, ÚAZK) je specializovaný archiv vedený Zeměměřickým úřadem se sídlem v Praze v Kobylisích (budova Zeměměřické a katastrální úřady).\n\nExistenci archivu definoval zákon o zeměměřičských a katastrálních orgánech roku 1992 a jako specializovaný archiv je definován archivním zákonem. Tradičně existence archivu je úzce spojována s vytvářením Stabilního katstru (a potřebou ukládat jeho mapy a písemný operát). Podle stavu v roce 2017 byl archiv začleněn jako samostatného oddělení Zeměměřické sekce ZÚ s vedoucím a deseti dalšími zaměstnanci.\n\nArchiv v roce 2017 spravoval 23 fondů a 7 sbírek, což odpovídá 1177 bm a 86 173 evidenčním jednotkám. Archiv je především provenienčně příslušným k přejímání materiálů státního mapového díla České republiky, přičemž uchovává i materiály předchůdců (včetně rozsáhlého fondu Stabilního katstru, vceňovacího, písemného i měřického operátu – pouze malou část uchovává i Národní archiv – archiv uchovává také českou část třetího vojenského mapování). Vedle toho archiv vyvíjí sbírkotvornou činnost na poli české nestátní a světové kartografie, podobně i historických kartografických pomůcek, tématických filmů apod.\n\nArchivování mapových děl v ÚAZK navazuje na systém vytvořený v Rakouském císařství budovaný kvůli zpracovávání Stabilního katastru. V roce 1832 byl ve Vídni zřízen Centrální archiv katastrálních map, který uchovával tzv. císařské povinné otisky stabilního katastru a pro jednotlivé země začaly vznikat archivy map katastrálních (od roku 1822, pro Čechy byl ustanoven samostatný archivář 1840). V roce 1919 vznikl při československém ministerstvu financí Ústřední archiv katastrálních map, který při archivní rozluce přejímal císařské povinné otisky z vídeňského Centrálního archivu. Tento archiv byl v roce 1928 transformován na Ústřední archiv pozemkového katastru. Archiv přejímal nově tištěné mapy z Litografického (resp. Reprodukčního) śutavu zřízeného při ministerstvu.\n\nV roce 1950 archiv přeměněn na Ústřední mapovou a listinnou dokumentaci a převeden do Státního zeměměřického a kartografického ústavu. Jako samostatná organizace zanikl roku 1954, kdy pozůstalost převzal Výzkumný ústav geodetický, topografický a kartografický). Jako depozitář pro staré mapy byl adaptován roku 1967 zámek v Libočanech.\n\nV roce 1971 byl zřízen Ústřední archiv geodézie a kartografie, který zřizoval Geodetický ústav a byl rozeznán jako archiv podle archivní vyhlášky (později zákona), tedy jako archiv zvláštního významu.\n\nArchiv pod současným názvem vznikl podle zákona roku 1992, začal fungovat 1993. ÚAZK se z původního prostoru užívaného již od roku 1919 (budova mnisterstva financí, vstup z Dačického náměstí) se stěhoval roku 2000 do nové budovy budované ČÚZK. V roce 2015 se musel stěhovat také depozitář z Libočan (zámek vrácen v restituci) do budovy zeměměřického úřadu v Pardubicích.\n\n\n\n"}
{"id": "1470855", "url": "https://cs.wikipedia.org/wiki?curid=1470855", "title": "Tommy Kono", "text": "Tommy Kono\n\nThomas „Tommy“ Kono, původním jménem Tamio Kono (27. června 1930 Sacramento – 24. dubna 2016 Honolulu) byl americký vzpěrač a kulturista japonské národnosti.\n\nZa druhé světové války byl internován v táboře Tule Lake, kde se začal věnovat těžké atletice, která mu pomohla vyléčit astma. Po válce pracoval na dopravním inspektorátu, v době korejské války byl odveden do armády, ale byl uvolněn kvůli sportovní reprezentaci.\n\nStal se dvojnásobným vzpěračským olympijským vítězem, když v roce 1952 vyhrál v kategorii do 67,5 kg a v roce 1956 do 82,5 kg. V roce 1960 získal stříbrnou medaili ve váze do 75 kg, kde ho porazil sovětský reprezentant Alexandr Kurynov. Je čtyřnásobným mistrem světa do 75 kg (1953, 1957, 1958 a 1959) a dvojnásobným do 82,5 kg (1954 a 1955). Třikrát vyhrál Panamerické hry (1955, 1959 a 1963), jedenáctkrát byl mistrem USA, vytvořil šestadvacet světových rekordů ve čtyřech váhových kategoriích. V roce 1954 získal titul Mr. World v amatérské kulturistice a v letech 1955, 1957 a 1961 Mr. Universe.\n\nPo ukončení aktivní kariéry působil jako trenér americké, mexické a západoněmecké vzpěračské reprezentace. Také je autorem odborných knih o vzpírání a vynalezl zpevňující kolenní bandáže pro vzpěrače. Byl uveden do Síně slávy amerických olympioniků a Síně slávy světového vzpírání, v roce 2005 ho Mezinárodní vzpěračská federace vyhlásila nejlepším světovým vzpěračem dvacátého století.\n\n"}
{"id": "1470862", "url": "https://cs.wikipedia.org/wiki?curid=1470862", "title": "Mistrovství světa v alpském lyžování 2019 – sjezd mužů", "text": "Mistrovství světa v alpském lyžování 2019 – sjezd mužů\n\nSuperobří slalom mužů na Mistrovství světa v alpském lyžování 2019 se konal v sobotu 9. února 2019 jako druhý mužský závod světového šampionátu v lyžařském středisku Åre. Pro mlhu a špatnou viditelnost byl start závodu o hodinu odložen a zahájen ve 13.30 hodin místního času. V důsledku hustého sněžení a pokračujících nepříznivých podmínek došlo ke snížení startovní brány o 234 m na úroveň závodu v Super-G. Celková délka tratě byla zkrácena o 950 metrů na 2,172 km. Do závodu nastoupilo 58 sjezdařů z 25 států. \n\nObhájcem zlata v „královské disciplíně“ byl švýcarský lyžař Beat Feuz, jenž skončil na čtvrtém místě se ztrátou jedenácti setin sekundy na třetího Kriechmayra.\n\nMistrem světa se stal 33letý Nor Kjetil Jansrud, který poprvé vyhrál světový šampionát a celkově získal třetí medaili z této vrcholné akce. Na trati jej navíc limitovala bandáž ruky, fixující zlomeninu dvou prstů ze tři týdny starého zranění v Kitzbühelu. \n\nS minimální ztrátou dvou setin sekundy vybojoval ve svém posledním závodu mezinárodní kariéry stříbrný kov 36letý Nor Aksel Lund Svindal, pro nějž to byla jubilejní desátá medaile ze světových šampionátů a po dvou zlatech z Åre 2007 a Schladmingu 2013 třetí sjezdová. \n\nBronz si odvezl 27letý Rakušan Vincent Kriechmayr, jenž za vítězem zaostal o třicet tři setin sekundy. Sjezdařský šampion z lednového Wengenu tak dosáhl celkově na druhou medaili z mistrovství světa, když na druhé příčce již dojel v Super-G o tři dny dříve.\n"}
{"id": "1470863", "url": "https://cs.wikipedia.org/wiki?curid=1470863", "title": "Endoglin", "text": "Endoglin\n\nEndoglin (CD105) je homodimerický transmembránový protein, který je součástí komplexu receptoru transformujícího růstového faktoru β (TGFβ). Váže se s vysokou afinitou k peptidům beta1 a beta 3. Gen pro CD105 je u lidí lokalizován na 9 chromozomu a je vysoce exprimován především ve slezině, plicích a dalších tkáních. \n\nCD105 je homodimerický transmembránový glykoprotein, primárně exprimovaný na endotelových buňkách, který může existovat ve dvou izoformách L-CD105 a S-CD105. \n\nEndoglin je důležitý pro správnou tvorbu krve během embryonálního vývoje. Jeho nedostatek může vést k porušení hematopoézy. Dále se může tento glykoprotein zúčastnit v regulaci cytoskeletární organizaci aktinu. \n\nExprese endoglinu může měnit diferenciační a polarizační procesy u makrofágů. Zatímco L-CD105 podporuje expresi znaků pro fenotyp M1, S-CD105 podporuje znaky pro fenotyp M2. S-CD105 hraje také důležitou roli během senescence endotelových buněk, což vede ke kardiovaskulárním onemocněním.\n\nMutace endoglinu může způsobit Hereditární hemoragickou teleangiektázii (HHT), autosomálně dominantní vaskulární onemocnění, projevující se zvýšeným krvácením. \n"}
{"id": "1470868", "url": "https://cs.wikipedia.org/wiki?curid=1470868", "title": "Městský dům čp. 24 (Vidnava)", "text": "Městský dům čp. 24 (Vidnava)\n\nMěstský dům čp. 24 je nárožní dům na Mírovém náměstí v sousedství novodobé budovy čp. 21 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města, jehož vrcholem je rok 1850, kdy se sídlem soudního okresu stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní dům na Mírovém náměstí čp. 24 se dvěma barokními štíty z 18. století, který byl postaven na středověkém jádře a později často přestavován.\n\nMěšťanský dům je nárožní jednopatrová čtyřosá zděná stavba se dvěma štíty a sedlovými střechami. Průčelí hladce omítnuté je otočeno do náměstí. Je členěno patrovou římsou a ukončeno korunní římsou a je ohraničen lizénovým rámem. V přízemí ve třetí ose zleva je prolomen pravoúhlý vchod, vpravo jedno, vlevo dvě pravoúhlá okna v rámech (v šedesátých letech 20. století byly čtyři okna a vchod). V patře nasedají na parapetní římsu čtyři pravoúhlá okna se segmentovými nadokenními římsami. Nad korunní římsou jsou dva shodné štíty se dvěma okny dělenými do šesti polí. Štíty jsou jsou barokně vykrajované a zakončené volutou. Nad okny je římsa, na kterou nasedá půlkulatý nástavec s naznačeným slepým kulatým oknem.\n\nBoční průčelí je hladké šestiosé s pravoúhlým vchodem v přízemí. Místnosti v přízemí a v chodbě byla valená klenba s výsečemi, ostatní místnosti mají ploché stropy.\n\n\n"}
{"id": "1470870", "url": "https://cs.wikipedia.org/wiki?curid=1470870", "title": "Libor Hoření", "text": "Libor Hoření\n\nLibor Hoření (* 1990, Olomouc) je český podnikatel a filantrop.\n\nVe 13 letech začal pracovat pro webové agentury, v 17 letech založil on‑line kuchařku Toprecepty a další webové stránky. \n\nNa Zelném trhu v Brně provozuje stánek DobroKáva, ve kterém se za kávu „platí“ dobrými skutky. \n\n\n"}
{"id": "1470874", "url": "https://cs.wikipedia.org/wiki?curid=1470874", "title": "5,7×28mm", "text": "5,7×28mm\n\n5.7×28mm je vysokorychlostní náboj lahvovitého tvaru, malé ráže se středovým zápalem.\n\nNáboj 5.7×28mm není odvozen od žádného předchozího náboje, ale byl vyvinut zcela nově. Náboj vznikl současně se zbraní FN P90 v reakci na žádost NATO z roku 1989 o vývoj nové osobní obranné zbraně (PDW). Tato zbraň měla mít využívat náboj s lepšími vlastnostmi než 9 × 19 mm Parabellum. Nový náboj měl být především schopný probít běžnou balistickou ochranu.\n\nPůvodní náboj představený v roce 1990 byl ss90. Používal 1,5 gramů vážící projektil s plastovým jádrem, který dosahoval rychlosti 850 m/s při výstřelu z P90.\n\nNovější náboj, který od roku 1993 nahradil předchozí se nazýval SS190. Podstatnou změnou bylo zkrácení celkové délky náboje o 2,7 mm a zvýšení hmotnosti projektilu na 2 gramy, vystřelený z P90 dosahoval rychlosti 715 m/s. Zkrácení náboje umožnilo použití náboje v pistoli FN Five-seven.\n\nNáboj využívají kromě FN P90 a FN Five-seven také další zbraně, např. útočná puška AR-57.\n\n"}
{"id": "1470875", "url": "https://cs.wikipedia.org/wiki?curid=1470875", "title": "Csákvár", "text": "Csákvár\n\nCsákvár [čákvár] je město v Maďarsku na severu župy Fejér, spadající pod okres Bicske, blízko hranic se župou Komárom-Esztergom. Město leží pod pohořím Vértes. Nachází se asi 21 km severně od Székesfehérváru. V roce 2015 zde žilo 5 225 obyvatel. Dle údajů z roku 2011 je tvoří z 83,2 % Maďaři a z 1,2 % Němci.\n\nNachází se zde účelové letiště Csákvár.\n\nNejbližšími městy jsou Bicske, Bodajk, Mór, Oroszlány, Székesfehérvár, Tatabánya a Velence. Blízko jsou též obce Bodmér, Csákberény, Felcsút, Gárt, Környe, Lovasberény, Óbarok, Szár, Szárliget, Újbarok, Vértesboglár, Vértessomló a Zámoly.\n"}
{"id": "1470877", "url": "https://cs.wikipedia.org/wiki?curid=1470877", "title": "Andělé z Ronovce", "text": "Andělé z Ronovce\n\nAndělé z Ronovce jsou stará česká vladycká rodina, odvozující svůj původ od pánů z Tetína.\n\nAndělé z Ronovce odvozovali svůj původ od panů z Tetína, příbuzných s Přemyslovci. Za jejich předka se považuje Ješek z Tetína, syn Štěpána z Tetína, který byl synovcem vyšehradského probošta Jana, nemanželského syna Václava II. Jako první nositelé tohoto jména jsou uváděni v době husitských válek Štěpán Anděl z Ronovce a Zikmund Anděl z Ronovce, který se pravděpodobně účastnil čáslavského sněmu. Další z rodu, Jan Anděl z Ronovce, získal Morašice a Hynek Anděl z Ronovce získal Rozhovice, Frymburk a další majetky. Hynek zemřel v roce 1532 a jeho majetek si rozdělili jeho dva synové Burian a Zikmund. Zikmund Anděl z Ronovce (1532–1572) získal Heřmanův Městec a zúčastnil se stavovského odporu proti Ferdinandovi I., proto byl také císařem uvězněn. Po smrti Zikmunda roku 1572 jeho majetek připadl císaři. Potomci Buriana Anděla z Ronovce později zchudli a ztratili na významu.\n\nModrému štítu erbu Andělů z Ronovce vévodí černý býk se zlatými kopyty a rohy.\n"}
{"id": "1470884", "url": "https://cs.wikipedia.org/wiki?curid=1470884", "title": "Bud Luckey", "text": "Bud Luckey\n\nWilliam Everett Luckey, známý jako Bud Luckey (28. července 1934 Billings, Montana – 24. února 2018 Newtown, Connecticut) byl americký animátor, kreslíř, zpěvák, designér, skladatel a dabér. Proslul svou prací pro studio Pixar, kde pracoval na množství animovaných filmů, včetně série \"\", snímků \"Život brouka\", \"Příšerky s.r.o.\", \"Hledá se Nemo\", \"Auta\" či \"Ratatouille\". Některé postavy těchto pixarovských filmů také namluvil. Za svůj krátký animovaný film \"Boundin\" získal roku 2004 Annie Award a byl nominován i na Oscara. V 70. letech vytvořil řadu krátkých filmů pro americký pořad pro děti \"Sezamová ulice\".\n"}
{"id": "1470904", "url": "https://cs.wikipedia.org/wiki?curid=1470904", "title": "Mistrovství světa v alpském lyžování 2019 – soutěž družstev", "text": "Mistrovství světa v alpském lyžování 2019 – soutěž družstev\n\nSoutěž družstev na Mistrovství světa v alpském lyžování 2019 se konala v úterý 12. února 2019 jako šestý závod světové šampionátu v lyžařském středisku Åre. Start proběhl v 16.00 hodin místního času. Do závodu nastoupilo 89 lyžařů ze 16 států. \n\nObhájcem zlata byla Francie, která vypadla ve čtvrtfinále s Německem.\n\nÚčast v soutěži si zajistilo 16 nejlepších národních týmů podle celkového bodového hodnocení žebříčku FIS před zahájením mistrovství světa. Každý tým tvořilo čtyři až šest lyžařů, z toho minimálně dvě ženy a dva muži.\n\nFormát soutěže vycházel z vyřazovacího systému, kdy se vždy utkala dvě družstva systémem KO; vítěz postoupil do dalšího kola, poražený soutěž opustil. V každém vzájemném duelu proti sobě na paralelních tratích slalomu nastoupily dvě dvojice mužů a dvě dvojice žen. Vítěz každé jízdy získal bod. Celkově tak došlo k rozdělení čtyř bodů, pokud do cíle dojeli oba závodníci jedné jízdy. V případě nerozhodného stavu po čtyřech jízdách, určil postupujícího nižší součet dvou nejrychlejších týmových časů, složený vždy z jednoho mužského a jednoho ženského.\n\nCelkové pořadí národů dle žebříčku FIS před zahájením světového šampionátu. Spojené státy, Lichtenštejnsko, Chorvatsko, Bulharsko, Polsko, Japonsko, Jižní Korea a Nový Zéland se účasti v soutěži vzdaly. Nasazení družstev kopírovala pozici na žebříčku FIS. \n\nMistrem světa ve smíšené soutěži družstev se stalo Švýcarsko, úřadující olympijský vítěz, ve složení Aline Daniothová, Andrea Ellenbergerová, Wendy Holdenerová, Sandro Simonetm Daniel Yule a Ramon Zenhäusern. Stříbrný kov získalo Rakousko, za nějž nastoupili Franziska Gritschová, Christian Hirschbühl, Katharina Liensbergerová, Michael Matt, Marco Schwarz a Katharina Truppeová. Zopakovalo se tak velké finále ze ZOH 2018.\n\nBronz si odvezla Itálie po výhře v malém finále nad Německem, přestože Němec Linus Straßer nejdříve po dojetí věřil, že zajistil svému týmu medaili. Následně byl však diskvalifikován za neprojetí brány jednou lyží. Italský tým tvořili Marta Bassinová, Irene Curtoniová, Lara Della Meaová, Simon Maurberger, Riccardo Tonetti a Alex Vinatzer.\n\nVyřazení Švédska ve čtvrtfinále znamenalo, že Švédové ukončili šňůru pěti medailových umístění z předchozích světových šampionátů. \n\nKaždé družstvo mohlo tvořit šest závodníků, tři muži a tři ženy. \n\nSoutěž se jela vyřazovacím systémem na trati paralelního slalomu od 16.00 hodin místního času (UTC+1).\n<br>\n"}
{"id": "1470908", "url": "https://cs.wikipedia.org/wiki?curid=1470908", "title": "Antonín Růžička (malíř)", "text": "Antonín Růžička (malíř)\n\nAntonín Růžička (6. července 1887 Čáslav – 14. května 1951 Praha) byl český malíř a profesor kreslení.\n\nNarodil se v Čáslavi v rodině kováře a váženého měšťana Antonína Růžičky, který však záhy zemřel a rodina se dostala do svízelné situace. Absolvoval základní a střední školu a po maturitě se v roce 1906 přihlásil na Uměleckoprůmyslovou školu do Prahy, kde studoval u prof. E. Dítěte. Během studia jej špatná finanční situace donutila přijmout práci učitele malby a posléze přestoupil na pražskou malířskou akademii, kde studoval u prof. V. Hynaise a J.Praislera. Současně se studiem na malířské akademii působil coby pedagog od roku 1910 na Státní průmyslové škole v Praze a roku 1914 se oženil s Antonií Nimburskou. Kolem roku 1923 namaloval oponu pro zrekonstruované Dusíkovo divadlo v Čáslavi. Za svůj život obdržel několik stipendií, získal Turkovu cenu, cenu České akademie a v tisku byl pochvalně oceňován odbornou kritikou. Byl mimo jiné i mistrem pastelové techniky. Vystavoval v nejprve v Čáslavi a později po celých Čechách, jeho dílo bylo vystavováno i v Londýně a New Yorku. Reprodukce jeho děl byly otištěny ve Zlaté Praze, Světozoru či Topičově sborníku. Zemřel náhle v Praze roku 1951.\n\n\n\n"}
{"id": "1470910", "url": "https://cs.wikipedia.org/wiki?curid=1470910", "title": "Zvonička (rozhledna)", "text": "Zvonička (rozhledna)\n\nRozhledna Zvonička stojí na vrcholu terénní vlny nedaleko Otmíčů. Na svahu pod rozhlednou se rozkládá nově vysazená vinice, ve špici je zavěšen zvon, sloužící k plašení špačků. Rozhledna se nalézá v oploceném areálu a je přístupná jen po předběžné domluvě.\n\n"}
{"id": "1470913", "url": "https://cs.wikipedia.org/wiki?curid=1470913", "title": "Zvoleněves (zámek)", "text": "Zvoleněves (zámek)\n\nZvoleněves je tvrz přestavěná na zámek ve stejnojmenné obci v okrese Kladno. Tvrz od čtrnáctého století sloužila jako panské sídlo drobné šlechty. V sedmnáctém století ztratila sídelní funkci a stala se úřednickým centrem správy buštěhradského panství. Pro jeho potřeby byla na počátku osmnáctého století barokně upravena, ale dochovaná podoba pochází až z přestavby v roce 1787. Zámek je od roku 1978 chráněn jako kulturní památka.\n\nNejstarší panské sídlo ve Zvoleněvsi stálo nejspíše už na počátku čtrnáctého století, kdy vesnice patřila Vicenovi ze Zvoleněvsi připomínanému v roce 1318. Roku 1358 byl majitelem Přiběn a později ji získal pražský měšťan Prokop Seidlův uváděný v letech 1386–1392. První písemná zmínka o tvrzi pochází z roku 1401, kdy k ní patřil dvůr s dvojím poplužím a sídlil na ní Humprecht Šlechtic z Tasnovic. Humprecht vedl spory s místním farářem, kterého nakonec zabil, za což byl roku 1413 Svatým stolcem odsouzen, aby zdejšímu kostelu zapsal úrok ve výši osmdesát grošů.\n\nHumprecht zvoleněveské panství roku 1415 prodal Mstidruhovi z Adlaru. Dalším majitelem se stal Jindřich z Drasovic a Zvoleněvsi, po jehož smrti statek zdědili synové Oldřich a Václav. Od nich panství získal Jan z Benešova připomínaný ve Zvoleněvsi roku 1460. O pět let později tvrz vlastnil pražský měšťan Jan Pytlík ze Zvoleněvsi, který ji na počátku šestnáctého století prodal Žejdlicům ze Šenfeldu. Žejdlicové nechali starou tvrz přestavět v pozdně gotickém nebo renesančním slohu.\n\nJindřich Žejdlic ze Šenfeldu tvrz se dvorem a vesnicí na krátkou dobu prodal pražské kapitule, ale už v roce 1518 mu Zvoleněves znovu patřila. Po Jindřichově smrti statek zdědili synové Jiří a Jan Žejdlicové. Jiří žil ještě roku 1551 a jeho manželka Markéta z Bělé zemřela ve věku 81 let až v roce 1596. Panství na přelomu šestnáctého a sedmnáctého století spravoval Hertvík Žejdlic až do své smrti v roce 1603. Následujícího roku Hertíkovi synové Jan, Jindřich a Rudolf Zvoleněves prodali Jiřímu Vratislavovi z Mitrovic. K panství tehdy patřily také vsi Blevice, Ješín, Slatina a Podlešín.\n\nJiří statek vlastnil jen do roku 1609, kdy jej koupil Jan Mylner z Mylhauzu a na Mimoni. Zvoleněves po něm zdědil syn Petr Mylner z Mylhauzu, který se během stavovského povstání v letech 1618–1620 stal jedním z direktorů za vladycký stav. Po porážce v bitvě na Bílé hoře utekl ze země, aby unikl trestu smrti. Jeho zkonfiskovaný majetek koupila roku 1621 Zuzana Chrotová, rozená z Ober-Neuchynku. Za třicetileté války byla tvrz poškozena vojenskými akcemi, a dokonce vyhořela, ale majitelé ji alespoň provizorně opravili. Ve Zvoleněvsi se v té době vystřídalo několik dalších majitelů, až ji roku 1668 koupil Julius František Sasko-Lauenburský, který panství rozšířil o Mikovice a Slatinu. Po otcově smrti statek zdědila jeho dcera velkovévodkyně Anna Marie Františka Toskánská. Za ní se Zvoleněves stala součástí buštěhradského panství. Tvrz přestala sloužit jako panské sídlo a využívala ji pouze správa panství. Mezi jeho další majitele patřil císař Ferdinand I. Dobrotivý a jeho dědic František Josef I. Zvoleněves byla zařazena mezi císařské velkostatky, u kterých zůstala až do roku 1918. Po druhé světové válce zámek sloužil potřebám státního statku, ale nebyl udržován, a dostal se havarijního stavu.\n\nPodoba nejstarší stavební fáze zvoleněveské tvrze je nejasná. Stávala v místech zámku, nejméně ze tří stran ji chránil příkop a na západě strmý svah. Jejím jádrem byl pravděpodobně obdélný patrový palác obehnaný hradbou. Přestavbu v době Žejdliců dokládají okenní ostění na půdě a torzo portálu. Vstup do tvrze se nacházel v severním křídle a vedl přes příkop po kamenném mostě, který nahradil starší padací most. Nad bránou byl umístěn žejdlický erb.\n\nK barokní přestavbě došlo na počátku osmnáctého století. Jejím cílem byla úprava panského sídla na kanceláře správy panství. Poslední velké úpravy zámek prodělal při opravě v roce 1787, kdy zanikly poslední zbytky opevnění, z něhož se dochovala pouze část příkopu. Podle Rudolfa Anděla byl celý zámek zbořen a na jeho místě postaven nový. Jiří Úlovec uvádí pouze výstavbu velké části vyšších pater, nového jižního křídla a chodby, která spojuje zámek s kostelem. Severní průčelí nepravidelné zámecké budovy je zdůrazněné rizalitem zakončeným vysokým segmentovým štítem. Přízemní prostory jsou zaklenuté valenými klenbami, zatímco v patře jsou stropy převážně ploché.\n\n"}
{"id": "1470914", "url": "https://cs.wikipedia.org/wiki?curid=1470914", "title": "Městský dům čp. 100 (Vidnava)", "text": "Městský dům čp. 100 (Vidnava)\n\nMěstský dům čp. 100 je řadový dům v Zahradní ulici v sousedství budovy čp. 54 a domu čp. 246 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy sídlem soudního okresu se stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří řadový dům (původně volně stojící) v Zahradní ulici čp. 100, který byl postaven na hradební zdi městského opevnění. Na jižní straně je dochovaný nárožní pilíř městské brány. Původní nárožní dům z 18. století byl součástí brány. Postavený na starším středověkém jádře byl přestavěn 18. století a upraven do empírové podoby v roce 1866. Byl často přestavován. Kolem roku 1970 byla při opravě zjednodušena fasáda odstraněním ostění, datace ve štítu, osekání kordonové římsy a další. V roce 1998 byla provedena další oprava.\n\nMěšťanský dům je řadová jednopatrová jednoosá zděná stavba s nízkou sedlovou střechou. Průčelí hladce omítnuté s trojúhelníkovým štítem, ve kterém bylo datum přestavby 1866. Ve štítě jedno okno s půlkulatým záklenkem. Boční průčelí je hladké tříosé s pravoúhlým vchodem v přízemí. K jižnímu nároží domu je přistavěn zděný pilíř se sedlovou stříškou. Místnosti jsou plochostropé.\n\n\n"}
{"id": "1470916", "url": "https://cs.wikipedia.org/wiki?curid=1470916", "title": "Cuthbert Hamilton", "text": "Cuthbert Hamilton\n\nCuthbert Hamilton (1885–1959) byl britský umělec spojený s hnutím Vorticismus a později se skupinou Group X.\n\nCuthbert Hamilton studoval na umělecké škole Slade School of Art. Byl jedním z průkopníků abstraktního umění v Británii a současníkem Wyndhama Lewise. V roce 1912 pracoval s Wyndhamem Lewisem na výzdobě nočního klubu \"Cave of the Golden Calf\" a následující rok se stal členem uměleckého uskupení \"Omega Workshops\", založené v červenci 1913 členy skupiny Bloomsbury. V tomto roce se Wyndham Lewis přel s Rogerem Fryem o provizi z Omega Workshopu. Hamilton opustil uskupení Workshop spolu s dalšími umělci Williamem Robertsem, Frederickem Etchellsem, Edwardem Wadsworthem a Henrim Gaudier-Brzeskou. Všichni podporovali Wyndhama Lewise a založili s ním v březnu 1914 skupinu \"Rebel Art Center\". Umělci byli později spojeni s uměleckým hnutím Vorticismus. Hamilton byl jedním z těch, kteří podepsali Vorticistický manifest, a také přispěl materiálem k prvnímu vydání vorticistickému časopisu \"BLAST\". V letech 1915 a 1916 otevřel v Kensingtonu \"Yeoman Pottery\". Během první světové války se stal Hamilton \"Special Constable\". Po válce vystavoval s novou skupinou \"Group X\", kterou založil W. Lewis a další člen avangardní skupiny Edward McKnight Kauffer.\n\nHamilton se oženil s dcerou bohatého pojišťovacího obchodníka a v roce 1920 uzavřel Yeoman Pottery, vzdal se veškeré umělecké tvorby a během zbývající části života se nezúčastnil žádných výtvarných výstav.\n"}
{"id": "1470954", "url": "https://cs.wikipedia.org/wiki?curid=1470954", "title": "Kostel svatého Petra a Pavla (Lovčice)", "text": "Kostel svatého Petra a Pavla (Lovčice)\n\nKostel svatého Petra a Pavla je římskokatolický chrám v Lovčicích v okrese Hodonín. Jde o farní kostel římskokatolické farnosti Lovčice u Kyjova. \n\nPůvodní kostel, který stál v obci, byl 4. dubna 1803 částečně stržen a přestavěn. 15. dubna 1803 byl položen základ nového kostela. Empírová stavba navržená vídeňským architektem Devezem byla dokončena v roce 1805. Náklady činily 11 725 zlatých. Kostel měl šindelovou střechu, tři zvony a část vybavení byla přenesena ze starého kostela.\n\nMramorový oltář od brněnského architekta Kopřivy z roku 1933 dnes slouží jako boční oltář. Původní varhany z roku 1865 byly v roce 1938 vyměněny za nové od firmy Jan Tureček z Kutné Hory. V roce 1993 byly opraveny. Věžní hodiny s ciferníky do všech čtyř stran dodala v roce 1936 firma Antonín Konečný z Jestřabic. V roce 1947 byla zvýšena věž a ciferníky nasvíceny. Zvony byly během první i druhé světové války rekvírovány. Ty dnešní v roce 1969 odlila firma Dytrych z Brodku u Přerova. Zvon Petr a Pavel s nápisem \"Sv. Petře a Pavle, orodujte za nás\" váží 620 kg, zvon Maria s nápisem Panno Maria, neopouštěj nás\" váží 300 kg. Z dřívější doby pochází umíráček. V roce 2000 bylo ke kostelu vybudováno nové schodiště a roku 2011 byl kostel opraven.\n\nPoslední velká změna interiéru kostela proběhla v 80. letech 20. století, kdy byl vyzdoben nástěnnými mozaikami z přírodního kamene od pražského uměleckého mistra Antonína Kloudy. \n"}
{"id": "1470974", "url": "https://cs.wikipedia.org/wiki?curid=1470974", "title": "Hrazenská pahorkatina", "text": "Hrazenská pahorkatina\n\nHrazenská pahorkatina, též Hrazenská vrchovina, je geomorfologická jednotka, okrsek podcelku Šenovská pahorkatina a nadřazeného celku Šluknovská pahorkatina. Její rozloha je 81 km² a nejvyšším bodem je Hrazený (610 m).\n\nHrazenská pahorkatina je jedním ze dvou geomorfologických okrsků podcelku Šenovská pahorkatina, která spadá pod celek Šluknovská pahorkatina. Pahorkatina o rozloze 81 km² se rozkládá ve střední a severní části Šluknovského výběžku. Severní hranici okrsku tvoří státní hranice s Německem. Na západě je vedena údolím Velkošenovského a Vilémovského potoka, dále údolím Černého potoka až k lužickému zlomu a následně údolím Mandavy. Z Nových Křečan pak směřuje údolími na sever až ke státní hranici v Jiříkově. Nejvyšším bodem je vrchol Hrazeného (610 m), podle kterého dostala pahorkatina název, nejnižší bod se nachází na řece Sprévě v nadmořské výšce 293 m u bývalé obce Fukov. Geologické podloží tvoří středně až hrubě zrnitý biotitický lužický granodiorit, doplněný rumburskou žulou, žílami lamprofyru a doleritu a také třetihorními neovulkanity (zejména tefrit). Územím prochází hlavní evropské rozvodí. K povodí Labe a úmoří Severního moře náleží Spréva a Vilémovský potok se svými přítoky, k povodí Odry a úmoří Baltského moře patří Mandava. Krajina je středně zalesněná a zasahuje do ní 4.–5. lesní vegetační stupeň (bukový a jedlo-bukový). Převažují hospodářské lesy tvořené převážně monokulturou smrku ztepilého \"(Picea abies)\", který doplňuje buk lesní \"(Fagus sylvatica)\", modřín opadavý \"(Larix decidua)\" či jedle bělokorá \"(Abies alba)\". Kolem vodních toků se rozkládají původní údolní jasanovo-olšové luhy. Na základě dlouhodobých měření se pohybují odhady průměrných ročních teplot mezi 6,5–7 °C, průměrné roční srážky pak v rozmezí 700–800 mm. Na jihu zasahuje částečně do Hrazenské pahorkatiny Chráněná krajinná oblast Labské pískovce.\n\nVýběr zahrnuje pojmenované vrchy s nadmořskou výškou nad 400 m.\n\nZařazení Hrazenské pahorkatiny podle Demkovy klasifikace:\n\nBalatkovo geomorfologické členění z roku 2006 jednotku neklasifikuje jako pahorkatinu, ale jako vrchovinu. Zároveň jí neřadí jako geomorfologický okrsek, ale jako podokrsek přičemž podcelky jsou v jeho členění Šluknovské pahorkatiny zcela vynechány.\n\n\n\n"}
{"id": "1470976", "url": "https://cs.wikipedia.org/wiki?curid=1470976", "title": "Výkonový efekt", "text": "Výkonový efekt\n\nProvoz na výkonovém efektu využívá zpětných vazeb v jaderném reaktoru. Při snížení výkonu reaktoru dojde ke snížení teploty paliva, což vede ke změně absorpce neutronů na palivu a tím se zlepší neutronová bilance v systému. To vede k nárůstu koeficientu násobení. A tedy je možné reaktor provozovat dále.\n\nJaderný reaktor má různé zpětné vazby, které ovlivňují kritičnost systému. Bezpečnostní předpisy požadují, aby zpětné vazby působily proti zvyšování výkonu. Princip fungování lze vysvětlit následovně: Záporné zpětné vazby fungují podobně, jako by tam byla neviditelná tyč, která se při zvýšení výkonu trošku zasune, a tak vnese zápornou reaktivitu do systému. Tohoto jevu lze využít i opačným způsobem. Tedy snížením výkonu, které povede k povysunutí této neviditelné tyče.\n\nDíky provozu na výkonovém efektu lze provozovat reaktor i v při vyčerpání zásob kladné reaktivity (tyče, kyselina boritá).\n\n"}
{"id": "1470979", "url": "https://cs.wikipedia.org/wiki?curid=1470979", "title": "Systém množin", "text": "Systém množin\n\nSystém množin je v teorii množin taková množina, jejíž všechny prvky jsou množiny.\n\nJe-li \"X\" množina, pak systém množin na \"X\" je libovolná množina podmnožin množiny \"X\". Speciálně množina \"všech\" podmnožin množiny \"X\" tj. její potenční množina P(\"X\"), je systémem množin na množině \"X\".\n\nSystém množin \"S\" se nazývá systém po dvou disjunktních množin, jestliže pro každé dva jeho prvky formula_1 platí formula_2.\n\nSystém množin \"S\" se nazývá σ-systém (\"sigma-systém\"), právě když pro každý neprázdný spočetný podsystém platí, že jeho sjednocení je prvkem \"S\".\n\nSystém množin \"S\" se nazývá δ-systém (\"delta-systém\"), právě když pro každý neprázdný spočetný podsystém platí, že jeho průnik je prvkem \"S\".\n\nSystém množin \"S\" se nazývá okruh množin, právě když je neprázdný a pro každé dva jeho prvky formula_1 platí formula_4 a zároveň formula_5, kde formula_6 je symetrická diference.\n\nSystém množin \"S\" se nazývá σ-okruh (\"sigma-okruh\"), právě když \"S\" je okruhem a zároveň je σ-systémem.\n\nSystém množin \"S\" se nazývá δ-okruh (\"delta-okruh\"), právě když \"S\" je okruhem a zároveň je δ-systémem.\n\nSystém množin \"S\" se nazývá algebra množin, právě když \"S\" je okruhem a zároveň existuje taková množina formula_7, že pro všechny prvky formula_8 je formula_9.\n\nSystém množin \"S\" se nazývá σ-algebra množin neboli σ-těleso, právě když \"S\" je algebrou množin a zároveň je σ-systémem.\n\nSystém množin \"S\" se nazývá δ-algebra množin neboli δ-těleso, právě když \"S\" je algebrou množin a zároveň je δ-systémem.\n\n"}
{"id": "1470982", "url": "https://cs.wikipedia.org/wiki?curid=1470982", "title": "Vladimir Alexandrovič Sollogub", "text": "Vladimir Alexandrovič Sollogub\n\nVladimir Alexandrovič Sollogub (, , Petrohrad – , Hamburk) byl ruský vysoký státní úředník a pozdně romantický prozaik, dramatik a básník.\n\nPocházel ze staré a bohaté šlechtické rodiny. V dětství získal pod dohledem svého otce kvalitní vzdělání od domácích učitelů a roku 1829 začal studovat filosofii a právo na Dorpatské univerzitě (dnes univerziza v Tartu). Během studií byl častým hostem různých literárních i hudebních salónů a seznámil se s řadou významných osobností uměleckého i společenského života. Po ukončení univerzity roku 1834 pracoval nejprve jako atašé na velvyslanectví Ruska ve Vídni, ale již roku 1835 zahájil sou kariéru na ministerstvu vnitra a stal se úředníkem pro zvláštní úkoly v Tverské gubernii. Často navštěvoval Petrohrad, kde se seznámil mimo jiné s Puškinem, Gogolem, Lermontovem, Žukovským a Odojevským.. \n\nRoku 1840 se oženil se Sofií Michajlovnou Vielgorskou, dcerou vlivného dvořana a hudebního znalce, jeho svatby se zúčastnila carská rodina. V letech 1842–1849 pracoval v carské státní kanceláři, v letech 1851-1855 sloužil jako státní rada na Kavkaze a roku 1856 se stal soudním historiografem. Od roku 1875 byl předsedou Komise pro transformaci věznic v Rusku. Po smrti manželky se roku 1878 znou oženil s Varvarou Konstantinovnou Arkudinskou, jejíž nízké společenské postavení vyvolávalo klepy i posměch a vedlo k Sollogubově osamocensti. Zemřel v Hamburku, kde se léčil. \nv\nJiž od mládí psal verše, ale proslul především svými prózami. Debutoval roku 1837 novoromantickoui povídkou \"Tři ženiši\" (Три жениха) v časopise \"Sovremennik\" (Современник), známějším se stal až novelou \"Příběh dvojích galoší\" (История двух калош) z roku 1839. Největšího literárního úspěchu dosáhl roku 1845 rozsáhlou novelou \"Tarantas\" (Тарантас), napsanou pod vlivem Nikolaje Vasiljevče Gogola, kteru se přiklonil k zásadám naturální školy a začínajícího kritického realismu. Později psal především umělecky méně významné vaudevilly, libreta a divadelní hry. Když byl roku 1958 poslán z ministerského pověření do Francie, aby zde studoval francouzské divadelní zákonodárství, uvedl zde v Théâtre du Gymnase vlastní divadelní hru. Je rovně autorem vzpomínek a jednoho nedokončeného románu.\n\n\n"}
{"id": "1470986", "url": "https://cs.wikipedia.org/wiki?curid=1470986", "title": "Radio Karyon", "text": "Radio Karyon\n\nRadio Karyon byla regionální Znojemská rozhlasová stanice, která vysílala od 25. ledna 1996 do 31. května 2001 pro Znojemsko, Třebíčsko a okolí. Zpočátku vysílala pop, rock, jazz, později se zaměřovala na taneční hudbu. Její studio sídlilo ve Znojmě v kancelářské budově na Dvořákově ulici č. 21.\n\nVysílala na frekvenci 104,2 (Znojmo), později i na 98,6 (Třebíč). Po celou dobu své existence se zde objevovaly zajímavé pořady, rozhovory a soutěže i akce, kvůli tomu byla pro posluchače velmi oblíbenou stanicí. Tehdy se jednalo o jedinou regionální rozhlasovou stanici pro Znojemsko a okolí. Samozřejmostí byly i písničky na přání. Vystřídalo se zde mnoho zajímavých osobností a moderátorů.\n\nV roce 2001 nedošlo k prodloužení vysílací licence z nepochopitelných důvodů. Karyon neměl s RRTV žádné problémy na rozdíl od jiných, kterým rada licenci prodloužila. Licenci dostal konkurenční projekt Rádio Vranov, ze kterého se později stalo Rádio Blaník. V souvislosti s neprodloužením licence se zabývala i Česká televize v pořadu Fakta.\n\nKaryon měl i svůj velmi skromný web(dnes již nefunkční). Doménu však stále drží jeden z moderátorů. Existuje také fanouškovský web, který se snaží udržet vzpomínky na tuto stanici.\n"}
{"id": "1470987", "url": "https://cs.wikipedia.org/wiki?curid=1470987", "title": "Chrpinka obecná", "text": "Chrpinka obecná\n\nChrpinka obecná (\"Crupina vulgaris\") je jednoletá, půl až metr vysoká rostlina s fialovými, někdy až levandulově zbarvenými květy v chudých úborech. Je druhem malého rodu chrpinka se dvěma či třemi druhy, které se od sebe morfologicky jen málo liší, nejvíce tvarem nažek a trichomů. Rod chrpinka se od chrpy liší drobnějšími úbory se šupinatými zákrovy, stavbou pylu a vysokým počtem chromozomů. Tato bylina, která je na některých územích považována za invazně se šířící plevel, se v české přírodě nevyskytuje.\nZa původní areál je považována oblast jižní a východní Evropy s přesahem do Malé Asie, na severní Kavkaz, do západní Číny, Střední a jihozápadní Asie, na sever indického subkontinentu i do středomořských oblastí severní Afriky. Ve střední Evropě je její rozšíření ze severu ohraničeno jihem Slovenska. Usuzuje se, že koncem neolitu se šířila s pastevectvím koz a ovcí od východu na západ a na Pyrenejský poloostrov se dostala asi před 4000 roky. Její rozšíření směrem do severní Evropy je pokládáno do období výbojů Římské říše, kde byly na velkých plochách odstraňovány lesy a zakládány louky udržované pomocí ohně a pastvou domácích stád. Někde chrpinka obecná roste společně s velmi podobným druhem \"Crupina crupinastrum\", se kterým občas vytváří hybridy, nejčastěji se objevují v okolí Středozemního moře.\n\nDruhotně je zavlečena do Severní Ameriky, kde byla zaznamenána již roku 1878, a dále v roce 1936 byla zjištěna na jihu Austrálie. Na tyto kontinenty se nechtěně dostala pravděpodobně se znečištěným osivem nebo se zeminou přepravovanou v lodním balastu, na obou se jí velmi daří a je považována za invazní plevel.\n\nRoste ve vápenitých a jílovitých půdách na slunných a dobře odvodněných stanovištích, na kamenitých stráních, pastvinách, mezích krátkostébelných luk a polí, písčinách, na lesních světlinách v zalesněném území, travnatých okrajích silnic, na skládkách i v areálu měst, také se vyskytuje na opuštěné neobdělávané zemědělské půdě. Nejlépe se jí daří na místech s občasně narušovanou zeminou, kde snadno zakořeňuje a její semena jsou s hlínou posouvána do okolí. Má omezenou možnost přirozeného šíření semen, která se pro velkou váhu a drobný chmýr mohou samovolně rozptýlit jen několik metrů od mateřské rostliny.\n\nVyskytuje se od nížin po nadmořskou výšku 1,5 km, a to v místech s průměrnými srážkami od 320 po 950 mm. Je přizpůsobena širokému spektru půdních a klimatických podmínek v mírném a subtropickém podnebném pásmu. Někdy je v mládí spásána lesní zvěří nebo dobytkem, což podporuje její větvení a následně větší tvorbu květů a semen, obdobně působí i jejich seřezávání. Na vhodném místě se silně množí a vytváří jednodruhové porosty. Ploidie druhu je 2n = 28.\n\nLetnička s 30 až 100 cm vysokou, do široka rozvětvenou lodyhou rostoucí ze štíhlého kořene sahajícího do hloubky jednoho i více metrů. Výška rostliny je omezená dostatkem vláhy, na suchých stanovištích se špatnou dostupnosti vody bývá nízkého vzrůstu a nedosahuje ani do 30 cm. Lodyha je zelená, štíhlá, přímá a distálně větvená. Bazální, brzy usychající listy jsou přisedlé, obvejčité, nedělené a po obvodě drobně zubaté. Lodyha je střídavě porostlá přisedlými listy, vyrůstajícími nejčastěji v uzlinách kde se větví. Listy jsou dlouhé okolo 5 cm a směrem vzhůru se zmenšují, mají 3 až 5 párů segmentů s lineárními, jemně ozubenými laloky. Větve jsou bezlisté. Velikost rostliny i tvar listů je variabilní.\n\nNa koncích lodyhy a větví vyrůstají květní úbory tvořící chocholičnaté květenství, v ideálním případě může byt úborů až 40. Zákrov je úzce eliptický, v době květu má průměr asi 5 mm a v čase zrání semen se rozšiřuje na 10 mm, mívá průměrně čtyři až šest řad nerovnoměrně střechovitě uspořádaných, světlé zelených listenů s fialovým nádechem a černou špičkou na konci. Plochý disk úboru nejčastěji obsahuje po obvodě 2 až 4 neplodné samčí květy a ve středu má 1 až 2 plodné květy oboupohlavné. I když bývá zpočátku v úboru založeno oboupohlavných květů více, dozrává plodné semeno obvykle jen v jednom či dvou. Koruny všech květů jsou trubkovité, dlouhé asi 15 mm, vespod jsou srostlé a výše trychtýřovitě dělené do úzkých, vláknitých, fialově zbarvených cípů. Květy produkují dostatek pylu i nektaru a jsou opylovány hmyzem, v případě jeho absence se mohou opylit samosprašně.\n\nPlod je hnědá, podlouhlá, kuželovitá, mírně stlačená nažka dlouhá asi 5 mm a vážící 30 mg. Nažky jsou poměrně těžké a mají vytrvalý černohnědý chmýr velký do 8 mm.\nRostlina se může rozmnožovat výhradně semeny, která dozrávají od počátku léta a klíčí až na podzim nebo počátkem mírné zimy, kdy je v půdě dostatek vláhy. Semeno vzklíčí i při teplotě +1 °C a semenáč přezimuje ve formě listové růžice. S příchodem jara se vytvoří lodyha a v květnu a červnu se již otvírají květy, prvá semena jsou zralá v červnu a červenci. Pokud má rostlina na stanovišti dostatek vláhy a živin, kvete a tvoří semena až do podzimu, obvykle však během léta pro nedostatek vody usychá. Semena jsou asi v 90 % plodná a klíčí většinou v prvém roce, mají omezenou životnost a v půdě nezůstávají životná déle než 2 roky.\n\nNa zaplevelené ploše je typický výskyt asi 50 dospělých rostlin na 1 m² a produkce 1000 semen ročně. Tato jsou sice málo rozptylována, zato zaručují opětovný výskyt velkého množství rostlin na daném stanovišti. Na větší vzdálenost se mohou dostat uchycením v kožešině zvířat, v zemědělské technice nebo oblečení lidí. Jsou atraktivní pro hlodavce, kteří je roznášejí při tvorbě zimních zásob na průměrnou vzdálenost 15 m. Semena prošlá útrobami volně žijících i domácích býložravců jsou z 80 % životaschopná, sezobaná ptáky, např. bažanty a křepelkami, jsou však strávená. Nejčastěji jsou na nová místa zavlékána s nevyčištěným osivem nebo rozvozem nevyzrálého kompostu.\n\nChrpinka obecná je jasným příkladem rostliny, která se po rozšíření na druhotná stanoviště stala invazní bylinou. Přestože se na svých \"rodných\" územích nechová agresivně, po proniknutí do Severní Ameriky a Austrálie se stala výrazným plevelem. Je vysoce konkurenčně schopná a její husté porosty přispívají k degradaci přirozených rostlinných komunit. Společným rysem území, na kterých se takto útočně projevuje, je dlouhodobá omezená dostupnost vody v půdě, z čehož plyne slabá obranyschopnost původních bylin.\n\nV celé Kanadě a v osmi státech Spojených států amerických je prohlášena za škodlivou rostlinu. Vytlačováním klasických travin z polí a pastvin snižuje produkci píce a dále tím, že za růstu i po uschnutí málo kryje povrch půdy, zvyšuje na svažitém terénu erozi půdy. Hovězím dobytkem jsou rostliny chrpinky obecné spásány jen v mladém stavu v jarním období. V Evropě, v oblasti Středomoří, rostou jen řídce a jsou naopak ovcemi i kozami vyhledávané.\n\n"}
{"id": "1470994", "url": "https://cs.wikipedia.org/wiki?curid=1470994", "title": "Množinová algebra", "text": "Množinová algebra\n\nMnožinová algebra definuje vlastnosti a zákony množinově teoretických operací sjednocení, průniku a doplňku a množinových relací rovnosti a inkluze. Poskytuje také systematické postupy pro vyhodnocování výrazů a provádění výpočtů obsahujících tyto operace a relace.\n\nJakýkoli systém množin uzavřený vůči množinovým operacím vytváří Booleovu algebru, ve které je \"sjednocení\" operací spojení, \"průnik\" je operací průseku, \"množinový doplněk\" je operací doplňku, nejmenší prvek je prázdná množina formula_1 a největší prvek je univerzální množina.\n\nMnožinová algebra je množinově teoretická analogie číselné algebry. Množinové sjednocení a průnik jsou asociativní a komutativní stejně jako aritmetické operace sčítání a násobení; množinová relace „je podmnožinou“ je reflexivní, antisymetrická a tranzitivní stejně jako aritmetická relace „menší nebo rovno“.\n\nJde o algebru množinově teoretických operací sjednocení, průniku a doplňku a relací rovnosti a inkluze. Základní informace o teorii množin jsou ve článcích množina, teorie množin, naivní teorie množin a axiomatická teorie množin.\n\nMnožinové binární operace sjednocení (formula_2) a průnik (formula_3) vyhovují mnoha identitám. Několik těchto identit nebo „zákonů“ je pojmenovaných.\n\nSjednocení a průnik množin můžeme považovat za operace analogické sčítání a násobení čísel. Stejně jako sčítání a násobení, operace sjednocení a průnik jsou komutativní a asociativní a průnik je distributivní vůči sjednocení. Na rozdíl od sčítání a násobení je také sjednocení distributivní vůči průniku.\n\nDalší dvojice zákonů definuje speciální množiny nazývané prázdná množina Ø a univerzální množina (univerzum) formula_10; spolu s doplněk operátor (formula_11 označuje doplněk formula_12. Tento může také být napsaný jako formula_13, čteme s čarou). Prázdná množina nemá žádné prvky a univerzální množina má všechny možné prvky (v určitém kontextu).\n\nZákony identity (spolu s komutativními zákony) říkají že stejně jako čísla 0 a 1 jsou neutrálními prvky pro sčítání a násobení, jsou Ø a U neutrálními prvky pro sjednocení, resp. průnik.\n\nOperace sjednocení a průnik nemají na rozdíl sčítání a násobení inverzní prvky. Zákony doplňku však poskytují základní vlastnosti unární operace, která se chová jako obdoba k množinovému doplňku.\n\nVýše uvedených pět dvojic zákonů – komutativní, asociativní, distributivní, zákony identity a doplňku – obsahuje kompletní seznam axiomů množinové algebra, v tom smyslu, že každé pravdivé tvrzení v množinové algebře z nich může být odvozeno.\n\n\n\n"}
{"id": "1470999", "url": "https://cs.wikipedia.org/wiki?curid=1470999", "title": "Kondoros", "text": "Kondoros\n\nKondoros [kondoroš] (, ) je město v jihovýchodním Maďarsku v župě Békés, spadající pod okres Szarvas. Název Kondoros je odvozen od dravého ptáka kondora andského, přípona \"-os\" znamená \"něco, co má...\" nebo \"místo, kde je\", název tedy znamená \"(místo), kde žije kondor\". Nachází se asi 20 km severozápadně od Békéscsaby. V roce 2015 zde žilo 4 997 obyvatel. Podle statistik z roku 2011 zde byli Maďaři (87,9 %), Slováci (6,6 %), Němci (0,5 %) a Rumuni (0,4 %).\n\nNejbližšími městy jsou Békéscsaba, Csorvás, Gyomaendrőd, Mezőberény, Orosháza a Szarvas. Blízko jsou též obce Hunya, Kardos, Kamut, Kétsoprony, Nagyszénás, Örménykút a Telekgerendás.\n\nStatus města získal Kondoros 15. července 2013.\n"}
{"id": "1471005", "url": "https://cs.wikipedia.org/wiki?curid=1471005", "title": "Zlatá korčuľa", "text": "Zlatá korčuľa\n\nZlatá korčuľa je trofej udělovaná ve slovenské nejvyšší soutěži pro nejužitečnějšího hráče playoff zvoleného diváky.\n\nSamuel Buček (Nitra)\n"}
{"id": "1471006", "url": "https://cs.wikipedia.org/wiki?curid=1471006", "title": "Potu obecný", "text": "Potu obecný\n\nPotu obecný (\"Nyctibius griseus\") je noční pták z řádu lelků, který obývá Střední a Jižní Ameriku od Nikaraguy po severní Argentinu, vyskytuje se také na antilských ostrovech. Obývá nížinné savany a řídké lesy, vyhýbá se suchým a chladným oblastem. Dosahuje délky 40 cm, rozpětí křídel 85 cm a hmotnosti 230 g, je robustně stavěný s velkou hlavou a krátkým širokým zobákem. Má velké oranžové oči a na rozdíl od většiny lelků postrádá hmatové štětiny kolem zobáku. Ve dne nehybně spočívá na větvi, s níž dokáže díky nenápadnému šedohnědému zbarvení opticky splynout. Živí se převážně hmyzem, který chytá v letu. Snáší jediné vejce, které neklade do hnízda, ale do různých prohlubní a rozsoch na stromech; o vejce i mláďata pečují obě pohlaví. Domorodci ptáka pojmenovali \"potu\", \"urutau\" nebo \"alma perdida\" (ztracená duše) podle charakteristického melancholického hvízdání.\n\n"}
{"id": "1471007", "url": "https://cs.wikipedia.org/wiki?curid=1471007", "title": "Seznam japonských křižníků", "text": "Seznam japonských křižníků\n\nSeznam japonských křižníků zahrnuje různé typy křižníků provozované Japonským císařským námořnictvem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1471014", "url": "https://cs.wikipedia.org/wiki?curid=1471014", "title": "Algebra událostí", "text": "Algebra událostí\n\nAlgebra událostí, jevové pole nebo jevový prostor je systém podmnožin prostoru elementárních jevů formula_1.\n\nZatímco prostor elementárních jevů formula_1 obsahuje pouze elementární jevy, jevový prostor formula_3 může obsahovat i jevy složené, jako je například „sudá“ v ruletě. Z matematického pohledu se musí jednat o formula_4-algebru obsahující právě ty jevy, jejichž pravděpodobnosti jsou známé nebo vypočitatelné, z praktického pohledu jevy, které dovedeme rozlišit. Obsahuje mimo jiné i jev nemožný (formula_5) a jev jistý (celé formula_1).\n"}
{"id": "1471021", "url": "https://cs.wikipedia.org/wiki?curid=1471021", "title": "Flatpress", "text": "Flatpress\n\nFlatpress je bezplatný open source CMS pro účely publikování informací na internetu. Je napsán v jazyce PHP a nepotřebuje k práci databázi MySQL, protože ukládá veškerý svůj obsah do textových souborů.\nFlatpress je lokalizován do více jazyků včetně češtiny, podporuje fultextové vyhledávání v rámci webserveru. \n\nFlatpress je licencován pod GNU General Public License.\n\nFlatpress má rozsáhlou komunitu uživatelů a vývojářů, kteří poskytují aktivní podporu nováčkům. Přátelskou pomoc najdete na forum.flatpress.org. Zde také můžete představit vaše pluginy a témata, nebo prezentovat stránky, které jste vytvořili pomocí FlatPressu. Hodně užitečných informací o Flatpressu najdete na wiki.flatpress.org.\n\n\n\n"}
{"id": "1471030", "url": "https://cs.wikipedia.org/wiki?curid=1471030", "title": "Rišikéš", "text": "Rišikéš\n\nRišikéš () je město v Uttarákhandu, jednom ze svazových států Indie. K roku 2011 v něm žilo přes sedmdesát tisíc obyvatel.\n\nRišikéš leží na řece Ganze v okrese Déhrádún v předhůří Himálaje. Od Déhrádúnu, hlavního města Uttarákhandu, je vzdálen přibližně 43 kilometrů jihovýchodně. Bližší větší město je Haridvár přibližně 25 kilometrů jižně, po proudu Gangy. Od Dillí, hlavního města federace, je vzdálen přibližně 225 kilometrů.\n\nRišikéš je jedním z nejvýznamnějších poutních míst hinduismu.\n"}
{"id": "1471032", "url": "https://cs.wikipedia.org/wiki?curid=1471032", "title": "Walter Comercial", "text": "Walter Comercial\n\nWalter Comercial byl lehký nákladní automobil továrny Walter (Akciová továrna automobilů Josef Walter a spol., Praha-Jinonice), českého výrobce automobilů. Walter Comercial měl motor z osobního automobilu Walter 4 B (1928–1930) a byl ve výrobě v letech 1930–1935.\n\nVýroba nákladních automobilů a autobusů byla v jinonické továrně zahájena v roce 1924, kdy na silnice vyjel Walter PN. Rokem 1928 nastává příznivý obrat ve vývoji a výrobě automobilů původní konstrukce Walter. Je opuštěna jednotná řada WZ resp. její pokračování řada P, která byly ve výrobě od roku 1919, resp. od roku 1924. Walter přichází s novou řadou čtyřválcových (4 B) a šestiválcových motorů (6 B). \"B\" - používané v označení vozů znamená, že jejich konstruktérem byl ing. František Adolf Barvitius. Tyto výkonné motory byly využívány i v nákladních vozech. Lehký nákladní automobil Comercial s motorem z osobního automobilu Walter 4 B měl nosnost 1,5 t.\n\nAutomobily Walter Comercial a jeho varianty byly robustní, pevné, trvanlivé a nenáročné na údržbu. Jejich obsluha byla maximálně usnadněna a zjednodušena, aby vyžadovala co nejméně práce a pozornosti. Byly bezpečné, snadně se ovládaly a bylo pamatováno i na pohodlí řidiče. Účelně řešené karoserie a jejich speciální adaptace je předurčovaly pro různé účely a použití.\nVůz označovaný rovněž jako HP 8/35 měl zážehový, kapalinou chlazený řadový, čtyřdobý čtyřválec (R4), se snímatelnou hlavou o objemu 1908 cm (vrtání 75, zdvih 108 mm), dva ventily/válec a rozvod OHV. Dosahoval výkonu 25,7 kW/35 k při otáčkách 2500 ot./min a kompresním poměru 5,5:1. Pro hasičský vůz byl výkon zvýšen na 37 k a od roku 1934 výkon stoupl až na 40 k při otáčkách 3000 ot./min. Vůz měl spotřebu 15-18 l benzínu na 100 km\n\nMotor s blokem ze slitiny hliníku tvořil s převodovkou jeden celek. Písty rovněž z hliníkové slitiny byly typu Nelson-Bohnalite. Klikový hřídel spočíval ve třech ložiskách. Po pravé straně měl motor dynamo, po levé karburátor Zenith HAK 30 (později Zenith UH 30). Startér typu RJVC4C byl od firmy Bosch a baterie Varta 3Bf6 dávala proud zapalování. Zapalovací magneto dodávala švýcarská firma Scintilla, popř. Bosch IMU 4 A. Oběžné mazání s ozubeným čerpadlem doplňoval již čistič oleje. Termosifonové chlazení podporovaly voštinový chladič a ventilátor. Jednokotoučová suchá spojka přenášela hnací sílu na čtyřstupňovou převodovku se zpátečkou (4+Z). Řadicí páka byla umístěna na víku převodovky uprostřed kabiny vozu. Samosvorné šnekové řízení bylo pravostranné. \n\nTento motor byl ve výrobě až do roku 1935 a přežil svého původního nositele Walter 4 B (1928–1930) o 5 roků. \nNízký, prohnutý rám dával tomuto nákladnímu automobilu dobré jízdní vlastnosti. Všechna mazací místa na podvozku byla osazena maznicemi Técalémit.\n\nBrzdy byly původně mechanické, táhlové na zadní nápravě a na bubnech předních kol byly servobrzdy Poulet. Konečné řešení od roku 1931 představovaly expanzivní hydraulické brzdy Lockheed na všech čtyřech kolech, což byla novinka v konstrukci nákladních automobilů. K tomuto řešení továrna přistoupila po dobrých zkušenostech, které získala po dlouhodobém ověření tohoto systému u osobních vozů.\n\nPůleliptická listová péra s výkyvnými závěsy doplňovaly tlumiče. Podvozek byl osazen diskovými koly Kromag 28x5/18 SS, později Hering 32x6 SS. Podvozek s rozchodem kol 1400 mm a rozvorem 3200 mm měl hmotnost 1100 kg a byl společný pro všechny nástavby. Rozměr pneumatik 757x145 resp. SS 20x7“. Palivová nádrž na 120 l. Samotný podvozek v roce 1930 stál 59000 Kč, v roce 1931 57500 Kč a o rok později 49800 Kč.\nNejvíce byl využíván pro potřeby rychlé nákladní dopravy (max. rychlost 55 km/h), pro karoserie speciálních účelů (sanitní, hasičské, kropicí a policejní vozy) a také pro menší autobusy. Dnes bychom je označili jako minibusy. Pohotovostní hmotnost byla 2600 kg. Ceny těchto automobilů se od prvního představení v roce 1930 postupně snižovaly. Na konci výroby v roce 1935 se prodávaly v důsledku světové hospodářské krize ale také v důsledku racionalizace výroby v jinonické továrně až o 40 % levněji než při zahájení výroby.\n\nValník se prodával za velmi příznivou cenu 39000 Kč (1935), avšak až po dramatickém snížení cen v důsledku světové hospodářské krize. V roce 1932 stál 54800 Kč a při zahájení výroby v roce 1930 přes 63000 Kč. Dodával se jako otevřený valník, popř. jako „zaplachtovaný“ valník. Kabina měla šikmou přední stěnu. Boční postranice valníku byly sklopné. Jeden z těchto vozů vlastnila i firma Zahradnictví Beneš, jejíž provoz byl \"přes ulici\" na východ od areálu továrny. Po roce 1940 Antonín Kumpera od Františka Buzka pozemky odkoupil a v letech 1942–1943 zde byla postavena největší výrobní hala továrny tzv. Iranhala.\n\n\nSanitní vůz vystavený na pražském autosalonu v roce 1931 měl odpérovány i závěsy nosítek. Byl původně určen pro přepravu 2 osob (dvoulůžkový). V roce 1932 byl nabízen s přepravním prostorem se čtyřmi lůžky, se speciálními odpérovanými závěsy a odděleným místem pro lékaře včetně nezbytného vybavení (skříňka s léky a nástroji pro první pomoc). Cena byla stanovena na 55000 Kč (1935). \n\n\nHasičská stříkačka měla mírně upravený motor na vyšší výkon, který pak dával 27,2 kW/37 k při 3000 ot/min. Připojený snímek z testování kropicího vozu byl pořízen nedaleko továrny, pod přírodní památkou Vidoule. \n\n\nAutobus Comercial měl původně kapacitu max. 15 osob sedících na podélných lavicích, v roce 1931 byla kapacita zvýšena na 12-20 osob podle uspořádání sedadel. Jezdil například u soukromého dopravce na lince Praha – Barrandov. Tato linka byla provozována za spolufinancování majitelů Filmové továrny AB na Barrandově, bratrů Miloše a Václava Havlových. V roce 1930 se prodával za 92000 Kč, v roce 1931 za 89000 Kč a o rok později za 79000 Kč. Maximální rychlost autobusu byla 55 km/h.\n\n\n"}
{"id": "1471033", "url": "https://cs.wikipedia.org/wiki?curid=1471033", "title": "Mount Odin", "text": "Mount Odin\n\nMount Odin je hora o nadmořské výšce 2147 metrů v oblasti Qikiqtaaluk v kanadském teritoriu Nunavut. Je nejvyšší horou Baffinova ostrova v Baffinově pohoří a pátá nejvyšší hora Arktických Kordiller. Hora se nachází 46 km severně od Pangnirtungu a na jih od hory Asgard. Je pojmenována podle Odina, hlavního boha severské mytologie. Jižní část hory Odin je strmá skalní stěna, zatímco severní strana je zaledněná.\n"}
{"id": "1471034", "url": "https://cs.wikipedia.org/wiki?curid=1471034", "title": "Suzuki RF 900", "text": "Suzuki RF 900\n\nSuzuki RF 900 je sportovně cestovní motocykl, vyvinutý firmou Suzuki, vyráběný v letech 1994-1998.\n\nMotocykl s motorem vycházejícím z koncepce osvědčených motorů řady GSX-R. Proti Hondě CBR má pohodlné sedlo i pro spolujezdce a vzpřímenější posez.\n\n\n\n"}
{"id": "1471035", "url": "https://cs.wikipedia.org/wiki?curid=1471035", "title": "Socha svatého Floriána (Žitětín)", "text": "Socha svatého Floriána (Žitětín)\n\nSocha svatého Floriána se nalézá ve vesnici Žitětín, místní části obce Jičíněves v okrese Jičín. Klasicistní pískovcová socha pocházející z řezbářské a sochařské dílny rodiny Suchardů z Nové Paky je umístěna při cestě k místní škole u domu čp. 5. Socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem Ú22827/6-1457.\n\nPískovcová klasicistní socha svatého Floriána z roku 1843 zobrazuje světce v tradičním ikonografickém pojetí - v oděvu římského vojáka s praporcem v levé ruce a pravou rukou hasící hořící dům. Socha stojí na pilíři ozdobeném postranními volutami a na přední straně reliéfem zobrazujícím svatého Jana Nepomuckého. Pilíř je obklopen pískovcovou balustrádou.\n\n"}
{"id": "1471037", "url": "https://cs.wikipedia.org/wiki?curid=1471037", "title": "Sousoší Ukřižování (Velká Jesenice)", "text": "Sousoší Ukřižování (Velká Jesenice)\n\nSousoší Ukřižování je situováno uprostřed hřbitova ve Velké Jesenici v okrese Náchod. Socha je od 9. března 1995 chráněna jako kulturní památka. Národní památkový ústav tuto sochu uvádí v katalogu památek pod rejstříkovým číslem ÚSKP 68395/6-5840. \n\n"}
{"id": "1471041", "url": "https://cs.wikipedia.org/wiki?curid=1471041", "title": "Roman Nováček", "text": "Roman Nováček\n\nRoman Nováček (* 5. července 1969 Mariánské Lázně) je bývalý český zápasník – judista, účastník olympijských her v roce 1996.\n\nS judem začínal v rodných Mariánských Lázních ve 6 letech pod vedením Antonína Daniela. Posléze přes sportovní gymnázium v Plzni a vysokoškolská studia v Praze nastoupil základní vojenskou službu do Banské Bystrice, kde se v armádním vrcholovém sportovním centru připravoval do zániku Československa v roce 1993. Posléze se přesunul do Hradce Králové, kde se připravoval v policejním vrcholovém centru.\n\nV československé reprezentaci se pohyboval od konce osmdesátých let dvacátého století ve váze do 65 kg jako reprezentační dvojka za Pavlem Petřikovem starším. Po přesunu z Banské Bystrice do Hradce Králové začal shazovat do nižší superlehké váhy do 60 kg. Pod vedením Petřikova st. se v roce 1996 výbornými výsledky ve světovém poháru kvalifikoval na olympijské hry v Atlantě. V Atlantě však nevyužil přívětivý los a vypadl v úvodním kole po minutě boje s Alžířanem Amarem Meridžou na ippon technikou tai-otoši. Od roku 1997 se vrátil do vyšší pololehké váhy, ve které se na olympijské hry v Sydney nekvalifikoval. Vzápětí ukončil sportovní kariéru. Judu se nevěnuje.\n\n\n"}
{"id": "1471043", "url": "https://cs.wikipedia.org/wiki?curid=1471043", "title": "Ólafur Thors", "text": "Ólafur Thors\n\nÓlafur Thors (19. ledna 1892 Borgarnes – 31. prosince 1964 Reykjavík) byl islandský politik, klíčová postava islandské politiky ve 20. století. Byl prvním premiérem samostatného Islandu (jenž se odtrhl od Dánska roku 1944). Premiérskou funkci zastával v šesti obdobích, poprvé ještě před ziskem samostatnosti (1942), ihned po jejím získání (1944–1947) a poté ještě čtyřikrát (1949–1950, 1953–1956, 1959–1961, 1962–1963). Dohromady stál v čele země 3523 dní, tedy více než 9,5 roku. Byl představitelem liberálně-konzervativní Strany nezávislosti (\"Sjálfstæðisflokkurinn\"), jejímž předsedou byl v letech 1934–1961. \n\nPoslancem islandského parlamentu byl nepřetržitě od roku 1926 až do své smrti v roce 1964. Již v roce 1932 se stal prvně ministrem (spravedlnosti). Poté zastával další významné posty: ministr průmyslu (1939–1942), ministr zahraničí (1942, 1944–1947), ministr práce a sociálních věcí (1949–1950), ministr rybolovu (1950–1953, 1953–1956). Jeho otec Thor Philip Axel Jensen, původem Dán, byl významným islandským podnikatelem. Jeho firma Kveldúlfur hf byla v polovině 20. století největší islandskou obchodní společností. Ólafur vystudoval práva na Kodaňské univerzitě.\n"}
{"id": "1471047", "url": "https://cs.wikipedia.org/wiki?curid=1471047", "title": "Středočeský krajský přebor 1972/73", "text": "Středočeský krajský přebor 1972/73\n\nV soubojích Středočeského krajského přeboru 1972/73, jedné ze skupin 5. nejvyšší fotbalové soutěže, se utkalo 14 týmů dvoukolovým systémem podzim - jaro. Tento ročník skončil v červnu 1973. \n\nZdroj: \n\nPoznámky:\n"}
{"id": "1471049", "url": "https://cs.wikipedia.org/wiki?curid=1471049", "title": "Lobkovice (zámek)", "text": "Lobkovice (zámek)\n\nZámek Lobkovice je původně středověká tvrz rodiny Lobkoviců, později přestavěná na renesanční zámeček, která se nachází v Lobkovicích, dnes části Neratovic.\n\nZámek se nachází uvnitř areálu hospodářského dvora na terénní teras břehu Labe. Stavba je jednopatrová a čtyřkřídlá na lichoběžném půdorysu. Budova má valbovou střechu. V renesanční části budovy se nachází třípatrová hranolovitá věž s mansardovou střechou.\n\nPrvní zmínky o tvrzi pochází z roku 1403, kdy patřila pražskému měšťanovi Prokopu Kruknerovi. Roku 1409 tvrz získal zakladatel rodu Lobkoviců Mikuláš z Újezda, který brzy začal používat přídomek z Lobkovic. V roce 1445 připadly Lobkovice synovi Mikulášovi z Újezda Janu Popelovi. Mezi lety 1450 a 1451 byla krátce obsazena vojsky Jiřího z Poděbrad. Později získal lobkovickou tvrz Albrecht Jiří z Očedělic. Po častém střídání majitelů ji roku 1496 získal Beneš Sekera ze Sedčic. Sekerové ze Sedčic původní kamennou tvrz přebudovali na malý zámeček. Jeho potomek Jan Ratibor Sekerka ze Sedčic Lobkovice roku 1615 prodal měšťanovi Václavovi Majskému ze Sobíšku, který je o rok později znovu prodal Polyxeně z Pernštejna, která tvrz darovala svému manželovi Zdeňkovi Lobkovicovi k 47. narozeninám a zámeček se tak po dlouhých letech znovu dostal do majetku Lobkoviců. Zámek se tehdy stal se jen administrativním střediskem panství a obydlím úředníků. Za třicetileté války byl zámek několikrát vydrancován a zpustl. K opravě a přestavbě budovy došlo až v roce 1679 za knížete Ferdinanda Augusta z Lobkovic, podle pánů italského architekta Antonia della Porty. Roku 1829 Ferdinand Josef z Lobkovic Lobkovice prodal pražskému advokátovi Janu Měchurovi, který zámek znovu přestavěl. Jeho dcera Terezie, která v roce 1840 zámek zdědila, byla manželkou Františka Palackého. Palacký si zámek velmi oblíbil a často zde pobýval. Syn Františka Palackého Jan Palacký zámek roku 1897 prodal knížeti Mořicovi z Lobkovic. V majetku Lobkoviců byl zámek až do roku 1948, kdy se stal majetkem státu a byl spravován MNV v Lobkovicích. Počátkem 80. let převzala zámek Filozofická fakulta Karlovy univerzity a byla zahájena jeho úprava na studijní středisko a depozitář knihoven.\n\nPo roce 1989 byl zámek vrácen v restituci potomkům roudnické větve Lobkoviců, nynějším majitelem (2019) je Alexandre de Ridder-Lobkowicz (* 1948), pravnuk 10. knížete z Lobkovic Ferdinanda Zdeňka (1858–1938).\n"}
{"id": "1471050", "url": "https://cs.wikipedia.org/wiki?curid=1471050", "title": "Alsterlové z Astfeldu", "text": "Alsterlové z Astfeldu\n\nAlsterlové z Astfeldu též Astrlové z Astfeldu a Alsterové z Astfeldu jsou česká vladycká, později panská rodina pocházející z jižních Čech.\n\nZakladatelem rodu Alsterlů z Astfeldu byl českobudějovický radní Jan Ulster řečený Alsterle, který v roce 1580 získal erbovní list a predikát z Rosenthalu. Janův syn a českobudějovický radní správce Mikuláš Alsterl z Astfeldu obdržel za služby císaři ve stavovském povstání roku 1620 od císaře Ferdinanda II. dvůr u Českých Budějovic. Jeho syn Jan Alsterl z Astfeldu byl sekretářem českého místodržitelství, členem sekretariátu frýdlantské revizní komise a české vojenské expedice. Účastnil se též zasedání zemského sněmu a podílel se na převezení českých korunovačních klenotů z Prahy do Českých Budějovic, aby byly uchráněny před vpádem Švédů. Jan byl roku 1665 povýšen císařem Leopoldem I. do rytířského stavu. Janův syn František Mikuláš byl od roku 1713 až do své smrti roku 1719 purkrabím pražského hradu. Syn Františka Mikuláše Maximilián František (1676-1732) zastával funkci radního dvorské české kanceláře, přísedící zemského soudu a komorní rady. Jeho synové Josef Antonín a Jan Václav byli roku 1755 povýšeni do panského stavu. Jan Václav přijal jméno vymřelého rodu Koňasů z Vydři a v roce 1770 se stal dědičným korouhevníkem království českého a roku 1784 viceprezidentem zemského soudu. Jan Václav zemřel v roce 1799. Bratr Jana Václava Josef Antonín byl od roku 1744 radním u moravského tribunálu a od roku 1770 pánem na Kosové hoře. Syn Josefa Antonína Josef Jan byl krajský komisař v Uherském Hradišti. Poslední mužský příslušník rodu byl syn Jana Václava František Xaver, jehož smrtí v roce 1832 Alsterové z Astfeldu vymřeli.\n\nPůvodní erb Alsterlů z Astfeldu byla bílá krokev na černém štítě se dvěma bílými růžemi nahoře a jednou dole. Roku 1665 byl k erbu připojen černý orel ve zlatém poli.\n"}
{"id": "1471052", "url": "https://cs.wikipedia.org/wiki?curid=1471052", "title": "Reliéf Nejsvětější Trojice (Bílsko u Hořic)", "text": "Reliéf Nejsvětější Trojice (Bílsko u Hořic)\n\nReliéf Nejsvětější Trojice se nalézá na návsi ve vesnici Bílsko u Hořic v části Velké Bílsko asi 100 m jižně od budovy obecního úřadu Bílsko u Hořic. Socha je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 28473/6-1112.\n\nPískovcový reliéf Nejsvětější Trojice pocházející z roku 1855 představuje plastiku ve tvaru náhrobku s reliéfem Korunovace Panny Marie. Vlastní reliéf Korunovace Panny Marie je umístěn na nízkém hranolovém soklu s reliéfem svatého Jana Nepomuckého zakončeném profilovanou římsou. Reliéf Korunovace Panny Marie je rámován dvěma pilastry zakončenými palmetovou hlavicí nesoucí masivní profilovanou hlavní římsu. V oblouku pod hlavní římsou je umístěno Boží oko s paprsky.\n\nPlastika je umístěna na čtvercovém kamenném stupni s ozdobným kovovým plotem. V roce 2009 byla provedena její renovace.\n\n\n"}
{"id": "1471054", "url": "https://cs.wikipedia.org/wiki?curid=1471054", "title": "Rumunský karpatský ovčák", "text": "Rumunský karpatský ovčák\n\nRumunský karpatský ovčák ( Ciobănesc Românesc Carpatin, Carpathian Shepherd Dog) je velké pastevecké psí plemeno pocházející z rumunských Karpat. Využívá se i jako společenský pes a je uznáno Mezinárodní kynologickou federací (FCI) pod číslem 350.\n\nJe jedním ze tří rumunských ovčáckých plemen uznaných FCI: dalšími jsou Rumunský ovčák z Bukoviny a mioritic. Všechna jsou poměrně vzácná.\n\nRumunský karpatský ovčák byl vyšlechtěn z místních psů z vyloučených oblastí karpatsko-dunajské oblasti. Cílem šlechtění nebyl určitý exteriér, nýbrž povahové vlastnosti, především pak vlohy pro hlídání stád i před velkými predátory, jako jsou vlci nebo rysové. V roce 1934 byl sepsán a publikován první standard, později byl několikrát rumunskou kynologickou organizací změněn.\n\nV Česku chov rumunských karpatských ovčáků zastřešuje Pannonia klub. K únoru 2019 byla registrována jediná chovatelská stanice.\n\nTito velcí pastevečtí psi jsou obdélníkového rámce, v kohoutku měří mezi 65–73 cm (psi) a 59–67 cm (feny). Váha dospělých psů by měla odpovídat jejich velikosti. Povolené zbarvení je vlkošedé v různých odstínech, možné jsou i bílé znaky, které by ale neměly dominovat.\n\n"}
{"id": "1471058", "url": "https://cs.wikipedia.org/wiki?curid=1471058", "title": "Serie A 1972/73", "text": "Serie A 1972/73\n\nSoutěžní ročník Serie A 1972/73 byl 71. ročník nejvyšší italské fotbalové ligy a 41. ročník od založení Serie A. Soutěž začala 24. září 1972 a skončila 20. května 1973. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli AC Mantova, US Catanzaro a Varese Calcio sestoupili do druhé ligy. Opačným směrem putovali tři týmy, jimiž byli AC Ternana (vítěz druhé ligy), SS Lazio a SSC Palermo.\n\nTitul v soutěži obhajoval klub Juventus FC, který v minulém ročníku získal své 14. prvenství v soutěži.\n\n\nNejlepšími střelci tohoto ročníku Serie A se staly tři hráči. Italští hráči Giuseppe Savoldi (hráč Bologna FC), Paolo Pulici (hráč AC Turín) Gianni Rivera (hráč Milán AC), všichni vstřelili 17 branek.\n"}
{"id": "1471062", "url": "https://cs.wikipedia.org/wiki?curid=1471062", "title": "Boží muka (Boháňka)", "text": "Boží muka (Boháňka)\n\nBoží muka se nalézají na křižovatce silnic III. třídy na jižním okraji obce Boháňka v okrese Jičín asi 100 m západně od budovy obecního úřadu Boháňka. U božích muk rostou dva památné Javory v Boháňce. Boží muka byla v roce 2010 restaurována. Gotická boží muka jsou chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 11392/6-5950.\n\nPískovcová boží muka jsou umístěna na osmibokém pískovcovém pilíři stojícím na čtyřbokém soklu. Nahoře je umístěna kaplice ve tvaru kvádru ozdobená vpředu i vzadu reliéfem ukřižovaného Krista s vlajícím šatem kolem boků. Na kaplici je umístěn tlapatý kamenný křížek, na jehož příčném břevnu směrem ke hřbitovu je vytesáno V 83 O. Boží muka jsou silně zvětralá.\n\n"}
{"id": "1471068", "url": "https://cs.wikipedia.org/wiki?curid=1471068", "title": "Halové mistrovství Evropy v atletice 2019", "text": "Halové mistrovství Evropy v atletice 2019\n\n35. Halové mistrovství Evropy v atletice se konalo v Glasgow ve dnech 1.–3. března 2019. Pořadatelské město bylo vybráno v dubnu 2016, závodníci startovali v 26 disciplínách. Šlo se o druhý evropský atletický halový šampionát v Glasgow, předcházející se zde konal v roce 1990. Přihlášeno bylo celkem 637 sportovců ze 49 států Evropy.\n\nČeskou republiku na tomto šampionátu reprezentovalo 21 atletů (12 mužů a 9 žen). Kvůli viróze mezi nimi nebyl obhájce titulu v běhu na 400 metrů Pavel Maslák. Jedinou medaili - bronzovou - vybojoval koulař Tomáš Staněk.\n\n"}
{"id": "1471070", "url": "https://cs.wikipedia.org/wiki?curid=1471070", "title": "César pro nejlepší původní scénář nebo adaptaci", "text": "César pro nejlepší původní scénář nebo adaptaci\n\nCésar pro nejlepší původní scénář nebo adaptaci je jedna z bývalých kategorií francouzské filmové ceny César. Cena slučovala kategorie César pro nejlepší původní scénář a César pro nejlepší adaptaci. Vyhlašovala se v letech 1976 až 1982 a dále mezi lety 1986 a 2005.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1471071", "url": "https://cs.wikipedia.org/wiki?curid=1471071", "title": "Mongolostegus", "text": "Mongolostegus\n\nMongolostegus („Zastřešenec z Mongolska“) byl rod ptakopánvého dinosaura z čeledi Stegosauridae, který žil v období spodní křídy (geologické stupně apt až alb, asi před 125 až 100 miliony let) na území současného Mongolska. Jedná se o prvního zástupce této skupiny dinosaurů, objeveného v Mongolsku. Pokud se systematické zařazení potvrdí, bude se jednat také o jednoho z geologicky nejmladších známých zástupců stegosauridů.\n\nObjeveny byly fosilie předních ocasních obratlů a kosti pánevního pletence. Unikátní kombinace anatomických znaků svědčí o příslušnosti materiálu k čeledi Stegosauridae. Na jeho základě byl roku 2018 popsán tento materiál dvojicí ruských paleontologů jako nový rod a druh stegosauridního dinosaura, \"Mongolostegus exspectabilis\".\n"}
{"id": "1471075", "url": "https://cs.wikipedia.org/wiki?curid=1471075", "title": "František Straka (rozcestník)", "text": "František Straka (rozcestník)\n\nJméno a příjmení František Straka má více nositelů:\n\n"}
{"id": "1471076", "url": "https://cs.wikipedia.org/wiki?curid=1471076", "title": "Jiří Straka (rozcestník)", "text": "Jiří Straka (rozcestník)\n\nJméno a příjmení Jiří Straka má více nositelů:\n\n"}
{"id": "1471077", "url": "https://cs.wikipedia.org/wiki?curid=1471077", "title": "Socha svatého Filipa Neri", "text": "Socha svatého Filipa Neri\n\nSocha svatého Filipa Neri (původně svatého Jana Sarkandra) od Ferdinanda Maxmiliána Brokoffa z roku 1715 stojí na Hradčanském náměstí, na rozhraní hradní rampy a Zámeckých schodů (Nových zámeckých schodů). Na soše částečně spolupracoval také jeho bratr Michal Jan Josef Brokoff.\n\nCísařský komorník a rada František Helfríd hrabě Voračický z Paběnic získal v roce 1714 od České komory povolení nechat zhotovit sochu sv. Jana Sarkandra. Povolení bylo vydáno na sochu podle předloženého modelu Jana Brokoffa. Socha byla dokončena v roce 1715 a byla instalována poblíž Arcibiskupského paláce, kde stála v letech 1715-1764. V roce 1764 byla přenesena na její dnešní místo, na hranici mezi hradní rampou a Zámeckými schody. Současně byla vedle ní umístěna kartuš nesená dvěma andílky, na které stojí latinsky: \"Ejhle sv. Filip Nerejský, zakladatel kongregace Oratoriánů, patron šťastné smrti, příklad pokory, čistoty a lásky. Zemřel 26. května 1559.\" Zadní strana nese latinský nápis: \"Blahoslavení čistého srdce, neboť oni Boha viděti budou.\"\n\nSocha byla několikrát opravována a některé její části nahrazeny novými (1728, 1782, 1888).\n\nSvětec stojí v kontrapostu s hlavou přivrácenou k pravému rameni. Je oblečen v kněžském rouchu, které je doplněno pláštěm, na hlavě má kněžský biret, k prsům tiskne misionářský krucifix. U nohou mu leží srdce, ze kterého vyrůstá stonek lilie s několika květy (atribut, použitý ve významu \"člověk čistého srdce\"). Socha stojí na podstavci ve tvaru sloupu s kruhovou římsovou hlavicí. Sloup je zdoben žlábky (kanelurou). Horní část dříku tohoto sloupu je stlačená a je zdobena akantovými listy směřujícími dolů. Žlábky jsou střídavě nezdobeny a zdobeny copovými ověsky z liliových květů. Světec se svým současným umístěním pohledem a gestem obrací k těm, kteří stoupají vzhůru po Zámeckých schodech. Dynamiku dodává soše kontrast mezi přikloněním hlavy k pravému rameni a přitisknutím krucifixu k levému rameni, dále také zrotovaná draperie pláště.\n\nNa kruhové hlavici podstavce - na její okapní desce - je nápis: \"Opus Joan: Brokoff\". Na původní čelní straně podstavce je vysekán votivní nápis do rozvinuté pásky a pod ním erb donátora - hraběte Voračického z Paběnic - s třemi okřídlenými helmicemi. Uprostřed erbu je malý srdeční štítek - půlený - ve kterém jsou iniciály dvou císařů: F III (Ferdinanda III.) a L I (Leopolda I.).\n\nMateriál je pískovec (snad z okolí Kostelce nad Labem), jen nápisová deska na čelní straně podstavce je z vápence (Slivenec).\n\n"}
{"id": "1471078", "url": "https://cs.wikipedia.org/wiki?curid=1471078", "title": "Mnyamawamtuka", "text": "Mnyamawamtuka\n\nMnyamawamtuka (ze svahilštiny - \"zvíře z říčního koryta Mtuka\") byl rod sauropodního dinosaura ze skupiny Titanosauria, který žil v období rané až pozdní křídy (asi před 125 až 94 miliony let) na území dnešní africké Tanzanie. Fosilie tohoto dlouhokrkého býložravého dinosaura byly objeveny v sedimentech souvrství Galula. Formálně byl popsán dvojicí paleontologů z Univerzity v Ohiu v roce 2019. Zajímavé jsou obratle dinosaura, které mají při pohledu zepředu srdcovitý tvar.\n\nFylogenetické analýzy řadí tento taxon do příbuzenstva druhů \"Malawisaurus dixeyi\", \"Rukwatitan bisepultus\" a \"Shingopana songwensis\".\n\n"}
{"id": "1471079", "url": "https://cs.wikipedia.org/wiki?curid=1471079", "title": "Bourovec jetelový", "text": "Bourovec jetelový\n\nBourovec jetelový (\"Lasiocampa trifolii\") je noční motýl z čeledi bourovcovitých, vyskytující se i na území České republiky.\n\nVyskytuje se v celé Evropě včetně Britských ostrovů, zasahuje až na jih Skandinávie.\nBiotopem bourovce jetelového jsou otevřené pláně, stepi a lesostepi s písčitým podložím, sekundárně pak jetelová či vojtěšková pole a železniční náspy.\nPatří k ustupujícím motýlům, v Červeném seznamu bezobratlých ČR (2016) je uveden jako druh \"ohrožený\".\n\nDélka předního křídla je 20–27 mm, čímž se řadí mezi středně velké až větší bourovce. U druhu existuje významný pohlavní dimorfismus – samice jsou větší a zpravidla světlejší než samci, s méně kontrastní kresbou. Přední křídla samců jsou červenohnědá s jednou bílou, tmavohnědě ohraničenou skvrnou uprostřed plochy a vlnovitě prohnutou příčkou ve vnější třetině. Přední křídla samic jsou spíše světlejší, okrově hnědá, skvrna a příčka jsou méně výrazné. Spolehlivým znakem pro určení pohlaví jsou tykadla, která jsou u samic nitkovitá, u samců hřebenitá.\nV ČR se vyskytuje také příbuzný druh, bourovec dubový, se kterým může vzhledem k vysoké barevné proměnlivosti obou druhů docházet k záměně. Spolehlivým určovacím znakem je drápek na holeni přední končetiny, který u bourovce dubového chybí.\n\nHousenka je žlutohnědě chlupatá s černomodrými zářezy mezi články. Chlupy na bocích těla jsou světlejší než uprostřed hřbetu. Hlava je černooranžově mramorovaná s bílým klínem vpředu. Dorostlá housenka může měřit 7–8 cm.\n\nKukla je uložena v pevném, žlutavě hnědém zámotku.\n\nVe středoevropských podmínkách vytváří jednu generaci. Motýli létají od poloviny července do začátku září na místech s výskytem živných rostlin. Samci vyletují už na sklonku dne a prudkým, křivolakým letem hledají samice, ukryté v trávě. Ty vyletují až později večer. Obě pohlaví lze také zastihnout u umělých zdrojů světla. Po spáření kladou samice vajíčka na zem.\n\nVajíčka zpravidla přezimují, pouze ve výjimečně teplých letech s dlouhým, slunným podzimem dochází k předčasnému líhnutí housenek, které pak přečkávají zimu a dokončují svůj vývoj na jaře.\n\nHousenky lze na hostitelských rostlinách pozorovat během května a června. Jsou vysoce polyfágní – kromě jetele a vojtěšky mohou požírat i různé jiné bobovité rostliny nebo trávy, a dokonce i listí trnky. Kuklí se v hedvábném zámotku volně na povrchu země.\n\nMotýli se z kukel líhnou zpravidla po pěti týdnech, může se ale stát, že kukla přeleží zimu a vylíhne se až v dalším roce.\n\n"}
{"id": "1471080", "url": "https://cs.wikipedia.org/wiki?curid=1471080", "title": "Antonín Jedlička (rozcestník)", "text": "Antonín Jedlička (rozcestník)\n\nJméno a příjmení Antonín Jedlička má více nositelů:\n\n"}
{"id": "1471083", "url": "https://cs.wikipedia.org/wiki?curid=1471083", "title": "Kostel svatého Bartoloměje (Brada)", "text": "Kostel svatého Bartoloměje (Brada)\n\nKostel svatého Bartoloměje se nalézá ve vesnici Brada-Rybníček v části Brada na jejím západním okraji asi 3,7 km severozápadně od centra města Jičín v okrese Jičín. Areál gotického venkovského bezvěžového kostela tvoří zdaleka viditelnou dominantu celého okolí. Kostel je chráněn jako kulturní památka.\n\nRaně gotický kostel byl postaven někdy kolem roku 1300, první zmínka o něm je z roku 1371. V roce 1622 byla při opravě kostela přistavěna západní předsíň, což připomíná nápis nad jejím vstupním portálem. Podruhé byl kostel opravován v roce 1814.\n\nGotický kostel svatého Bartoloměje je obehnán nízkou ohradní kamennou zdí z pískovcových kvádrů. Kostel je orientovaný se vstupem od západní strany přistavěnou předsíňkou.\n\nVlastní kostel je jednolodní s plochým stropem a s pětiboce uzavřeným presbytářem sklenutým sedmidílnou klenbou s konzolami ve tvaru masek nebo jehlanů, vymalovaný je rostlinnou dekorací s erby a postavami sv. Petra a sv. Pavla (snad ze začátku 16. století). V presbytáři se nalézá gotický sanktuář. V severozápadním rohu kostelní lodi jsou zazděny dvě raně gotické masky. Na stěně kostelní lodi je epitaf ze začátku 17. století. Vysoké stěny kostelní lodi jsou prolomeny půlkruhově uzavřenými okny. Kolem kostela se nachází hřbitov.\n\nOltář pochází z konce 17. století. Ostatní zařízení kostela je pseudogotické z konce 19. století.\n\nSeverozápadně od kostela mimo ohradní zeď se nachází barokní dřevěná zvonice.\n\nKolem kostela procházejí modrá turistická značka ve směru Jičín - Prachov a zelená značka ve směru Železnice - Prachov.\n\n"}
{"id": "1471084", "url": "https://cs.wikipedia.org/wiki?curid=1471084", "title": "František Urbánek (rozcestník)", "text": "František Urbánek (rozcestník)\n\nJméno a příjmení František Urbánek má více nositelů:\n\n"}
{"id": "1471088", "url": "https://cs.wikipedia.org/wiki?curid=1471088", "title": "Jindřich Urbánek (rozcestník)", "text": "Jindřich Urbánek (rozcestník)\n\nJméno a příjmení Jindřich Urbánek má více nositelů:\n\n"}
{"id": "1471092", "url": "https://cs.wikipedia.org/wiki?curid=1471092", "title": "Sektensaurus", "text": "Sektensaurus\n\nSektensaurus byl rod středně velkého ornitopodního býložravého dinosaura, který žil v období pozdní svrchní křídy (geologické stupně coniak až maastricht) na území dnešní centrální Patagonie v Argentině. Fosilie byly odkryty v sedimentech souvrství Lago Colhué Huapi na území pánve Golfo San Jorge. Objeveny byly části lebky i postkraniální kostry jediného exempláře. Pětice unikátních anatomických znaků na kostře dokazuje, že se jedná o samostatný rod a druh. Ten byl formálně popsán týmem paleontologů v únoru roku 2019.\n\nPodle provedené fylogenetické analýzy se jedná o zástupce vývojově vyspělých ornitopodů, patrně z kladu Iguanodontia a Elasmaria. Nejednalo se tedy o zástupce hadrosauroidů.\n"}
{"id": "1471093", "url": "https://cs.wikipedia.org/wiki?curid=1471093", "title": "Jan Kozák (rozcestník)", "text": "Jan Kozák (rozcestník)\n\nJméno a příjmení Jan Kozák má více nositelů:\n\n"}
{"id": "1471099", "url": "https://cs.wikipedia.org/wiki?curid=1471099", "title": "Josef Kovařík", "text": "Josef Kovařík\n\nJméno a příjmení Josef Kovařík má více nositelů:\n\n"}
{"id": "1471101", "url": "https://cs.wikipedia.org/wiki?curid=1471101", "title": "Vladimír Kovářík (rozcestník)", "text": "Vladimír Kovářík (rozcestník)\n\nJméno a příjmení Vladimír Kovářík má více nositelů:\n\n"}
{"id": "1471102", "url": "https://cs.wikipedia.org/wiki?curid=1471102", "title": "Borlänge", "text": "Borlänge\n\nBorlänge je město ve středním Švédsku. Žije v něm obyvatel a je největším sídlem v provincii Dalarna (hlavním městem je ale Falun). Leží na řece Dalälven asi 200 km severozápadně od Stockholmu, nadmořská výška činí 151 m.\n\nPrvní písemná zmínka pochází z roku 1390. Rozvoj nastal v souvislosti s těžbou a zpracováním železné rudy: v sedmdesátých letech byly vybudovány železárny Domnarvets Jernverk a otevřeno železniční spojení s Falunem. Počet obyvatel rostl, v roce 1891 se Borlänge stalo městysem a v roce 1944 obdrželo po spojení se sousedními osadami městská práva. Od roku 1971 je správním sídlem stejnojmenné obce. Útlum metalurgického a papírenského průmyslu koncem dvacátého století vedl k poklesu životní úrovně a přeorientování místní ekonomiky na terciární sektor, nachází se zde hlavní ředitelství švédské dopravní správy Trafikverket. Nedaleko města se nachází letiště Dala a velké nákupní centrum Kupolen. Více než pětinu obyvatel tvoří cizinci; sídliště Tjärna Ängar postavené v sedmdesátých letech v rámci akce Miljonprogrammet je vzhledem k vysokému podílu somálské populace známé jako „malé Mogadišo“, vznikla zde i somálská reprezentace v bandy. \n\nNachází se zde vědecké centrum Framtidsmuseet a jeden z kampusů Dalarnské vysoké školy. Významnou památkou je středověký chrám v městské části Stora Tuna, vybudovaný jako katedrála pro oblast Dalarny. Od roku 1999 se zde každoročně v létě koná jeden z největších švédských hudebních festivalů Peace & Love. \n\nSídlí zde fotbalový klub IK Brage a hokejový Borlänge HF. Město hostilo mistrovství světa ve florbale žen 1999, koná se zde fotbalový turnaj Dalecarlia Cup.\n\n\n\n\n"}
{"id": "1471105", "url": "https://cs.wikipedia.org/wiki?curid=1471105", "title": "Fara ve Vratislavicích nad Nisou", "text": "Fara ve Vratislavicích nad Nisou\n\nBudova fary se nachází v centru Vratislavic nad Nisou, v Tanvaldské ulici č. p. 51 naproti kostelu Nejsvětější Trojice.\n\nFara byla vystavěna v letech 1764 až 1765 libereckým stavitelem Johannem Josefem Kunzem, který řídil zednické práce. Faru navrhl jako dům s mansardovou střechou a vstupním portálem se znamením božího oka. Tato stavba patří do období, kdy Kunze tvořil ve stylu pozdního baroka. Na tesařské práce při stavbě fary dohlížel mistr Josef Pilz. V základním kameni v pravém rohu budovy je uschován pamětní list a stříbrné mince. Stavební náklady činily 2868 zlatých a 4 krejcary. V letech 1855 a 1896 byla budova opravována, poté se uskutečňovaly jen nutné opravy, po válce už byla budova značně zanedbaná. V roce 1964 došlo k nešetrnému vybourání části přízemí, kde vznikla nejdříve prodejna ovoce a zeleniny, později květinářství. V 90. letech 20. století byla zchátralá fara vrácena církvi.\n\nBudova je památkově chráněna od 3. května 1958, přesto se několikrát objevil návrh ji zbourat, aby vznikl pohodlnější příjezd na sídliště, které se nachází na kopci nad farou. V roce 1993 se podařilo faru opravit za pomoci státu i obyvatel Vratislavic. V letech 1997 až 2001 byla postavena v prostoru za farou kaple Vzkříšení.\n\n\n"}
{"id": "1471107", "url": "https://cs.wikipedia.org/wiki?curid=1471107", "title": "Jan Havelka (rozcestník)", "text": "Jan Havelka (rozcestník)\n\nJméno a příjmení Jan Havelka má více nositelů:\n\n"}
{"id": "1471110", "url": "https://cs.wikipedia.org/wiki?curid=1471110", "title": "František Zapletal (rozcestník)", "text": "František Zapletal (rozcestník)\n\nJméno a příjmení František Zapletal má více nositelů:\n\n"}
{"id": "1471114", "url": "https://cs.wikipedia.org/wiki?curid=1471114", "title": "Jan Zapletal (rozcestník)", "text": "Jan Zapletal (rozcestník)\n\nJméno a příjmení Jan Zapletal má více nositelů:\n\n"}
{"id": "1471118", "url": "https://cs.wikipedia.org/wiki?curid=1471118", "title": "Libor Zapletal (rozcestník)", "text": "Libor Zapletal (rozcestník)\n\nJméno a příjmení Libor Zapletal má více nositelů:\n\n"}
{"id": "1471122", "url": "https://cs.wikipedia.org/wiki?curid=1471122", "title": "Kaple svatého Jana Nepomuckého (Bukvice)", "text": "Kaple svatého Jana Nepomuckého (Bukvice)\n\nKaple svatého Jana Nepomuckého se nalézá na návsi v centru obce Bukvice v okrese Jičín. Pozdně barokní kaple připomínající zmenšeninu velkého kostela byla postavená roku 1767 a od té doby tvoří dominantu celé obce. Kaple je chráněna jako kulturní památka ČR. Národní památkový ústav tuto kapli uvádí v katalogu památek pod rejstříkovým číslem ÚSKP 2262/6-1125.\n\nAutorství plánů stavby kaple bývá připisováno italskému architektu Anselmu Luragovi, který byl stavitelem nedalekého velišského kostela svatého Václava.\n\nPozdně barokní kaple svatého Jana Nepomuckého je jednolodní orientovaná stavba s půlkruhovou apsidou, s rizality v bočních stěnách a věží na západě. Fasáda je hladká, členěná zaoblenými ustupujícími nárožími a zakončená bohatě profilovanou římsou. Na západním průčelí jsou dva kamenné pilastry s volutovými hlavicemi po stranách portálu. Ostění vstupního portálu je kamenné, segmentově zaklenuté s klenákem. Věž se třemi okénky má zvoncovitou střechu.\n\nV interiéru odděluje prostor presbytáře od lodi triumfální oblouk. Oltářní obraz zobrazující svatého Jana Nepomuckého vstupujícího na nebesa je tradičně přisuzován jezuitskému malíři Ignáci Raabovi (1715–1787), který tehdy působil v nedalekém Jičíně.\n\nKapli do roku 2004 vlastnila římskokatolická církev, která ji bezplatně převedla do majetku obce Bukvice. Ta následně kapli včetně varhan z roku 1889 opravila. Obnova kaple byla završena slavnostním vysvěcením dne 16. 5. 2004.\n\nKaple od té doby slouží ke kulturním a společenským účelům obce.\n\n"}
{"id": "1471123", "url": "https://cs.wikipedia.org/wiki?curid=1471123", "title": "František Tomášek (rozcestník)", "text": "František Tomášek (rozcestník)\n\nJméno a příjmení František Tomášek má více nositelů:\n\n"}
{"id": "1471126", "url": "https://cs.wikipedia.org/wiki?curid=1471126", "title": "Karel Adámek (rozcestník)", "text": "Karel Adámek (rozcestník)\n\nJméno a příjmení Karel Adámek má více nositelů:\n\n"}
{"id": "1471130", "url": "https://cs.wikipedia.org/wiki?curid=1471130", "title": "Bjarni Benediktsson", "text": "Bjarni Benediktsson\n\nBjarni Benediktsson (* 26. ledna 1970, Reykjavík) je islandský politik. Od ledna 2017 do listopadu 2017 byl premiérem Islandu. V letech 2013–2017 byl ministrem financí a tuto funkci zastává znovu od listopadu 2017. Od roku 2009 je předsedou liberálně-konzervativní Strany nezávislosti. Vystudoval práva na Islandské univerzitě. Jeho stejnojmenný strýc Bjarni Benediktsson byl islandským premiérem v letech 1963-1970 a rovněž vedl Stranu nezávislosti v letech 1963–1970.\n\nBjarniho devítiměsíční premiérský mandát byl nejkratším v historii Islandu. Důvodem rychlého pádu byl pedofilní skandál. Strana Zářná budoucnost (\"Björt framtíð\") odešla z koalice poté, co vyšlo najevo, že Bjarniho otec, bohatý podnikatel Benedikt Sveinsson, se přimluvil u úřadů za navrácení občanských práv odsouzenému pedofilovi Hjaltimu Sigurjónu Haukssonovi, který dostal v roce 2004 dvanáct let vězení za zneužívání nezletilé dcery, což byl největší mediálně známý pedofilní případ v islandské historii. Hjalti dříve pro premiérova otce pracoval. Na základě záruky byl Hjalti skutečně propuštěn z vězení, pět let před vypršením trestu. Zářná budoucnost argumentovala, že premiér byl o otcově doporučení ve prospěch pedofila informován v červnu ministrem spravedlnosti, ale mlčel o něm. Protože se Bjarnimu nepodařilo do trojčlenné koalice (v níž byla ještě strana Znovuobnovení; \"Vidreisn\".) najít náhradu, musel nechat prezidenta vypsat nové volby.\n"}
{"id": "1471131", "url": "https://cs.wikipedia.org/wiki?curid=1471131", "title": "Červenka (příjmení)", "text": "Červenka (příjmení)\n\nPříjmení Červenka nosí více významných osobností:\n\n"}
{"id": "1471133", "url": "https://cs.wikipedia.org/wiki?curid=1471133", "title": "Martin Červenka (rozcestník)", "text": "Martin Červenka (rozcestník)\n\nJméno a příjmení Martin Červenka má více nositelů:\n\n"}
{"id": "1471136", "url": "https://cs.wikipedia.org/wiki?curid=1471136", "title": "Josef Hlaváček (rozcestník)", "text": "Josef Hlaváček (rozcestník)\n\nJméno a příjmení Josef Hlaváček má více nositelů:\n\n"}
{"id": "1471140", "url": "https://cs.wikipedia.org/wiki?curid=1471140", "title": "Karel Hlaváček (rozcestník)", "text": "Karel Hlaváček (rozcestník)\n\nJméno a příjmení Karel Hlaváček má více nositelů:\n\n"}
{"id": "1471144", "url": "https://cs.wikipedia.org/wiki?curid=1471144", "title": "Jerzy Giedroyc", "text": "Jerzy Giedroyc\n\nJerzy Władysław Giedroyc nebo také Giedroyć (27. červenec 1906 Minsk – 14. září 2000 Maisons-Laffitte) byl polský publicista a vydavatel, vedoucí kulturní a politický činitel protikomunistické emigrace.\n\nPocházel ze zchudlé šlechtické rodiny, která se po vyhlášení polské nezávislosti usadila ve Varšavě. Vystudoval práva a historii na Varšavské univerzitě, byl předsedou studentské organizace Patria a šéfredaktorem časopisu \"Bunt Młodych\", který v roce 1937 přejmenoval na \"Polityku\". Byl příslušníkem konzervativně orientované Strany národní pravice. Od roku 1930 pracoval na ministerstvu zemědělství a později na ministerstvu průmyslu, před německou okupací uprchl do Rumunska, kde byl tajemníkem exilového diplomata Rogera Raczyńského. V roce 1941 vstoupil do řad Samostatné brigády karpatských střelců, s níž se zúčastnil bojů o Tobruk. Po válce se do vlasti vzhledem k nástupu komunistů k moci nevrátil, pracoval v Londýně na exilovém ministerstvu informací a v roce 1946 založil v Římě nakladatelství Instytut Literacki. Od roku 1947 žil v Paříži, kde byl až do své smrti vydavatelem a jediným redaktorem měsíčníku \"Kultura\". Pracoval také v časopise \"Zeszyty Historyczne\", byl uznávaným epistolografem a vydal vzpomínkovou knihu \"Autobiografia na cztery ręce\".\n\nV sedmdesátých letech vypracoval spolu s Juliuszem Mieroszewskim tzv. Giedroycovu doktrínu, v níž vyzval národy žijící pod nadvládou komunistických režimů, aby zapomněly na historickou nevraživost a územní spory a spojily se proti společnému nepříteli (konkrétně vyzval polskou exilovou vládu, aby se oficiálně vzdala nároku na Kresy). Navázal tak na svoji předválečnou činnost, kdy opakovaně upozorňoval na nutnost citlivější politiky vůči ukrajinské, běloruské a litevské menšině. \n\nV roce 1994 mu byl udělen Řád bílé orlice, který však odmítl od prezidenta Aleksandra Kwaśniewského převzít. Od roku 2012 vyhlašuje polská ambasáda v Minsku Literární cenu Jerzyho Giedroyce, určenou nezávislým běloruským spisovatelům.\n\n"}
{"id": "1471145", "url": "https://cs.wikipedia.org/wiki?curid=1471145", "title": "František Mrázek (rozcestník)", "text": "František Mrázek (rozcestník)\n\nJméno a příjmení František Mrázek má více nositelů:\n\n"}
{"id": "1471148", "url": "https://cs.wikipedia.org/wiki?curid=1471148", "title": "Václav Mrázek (rozcestník)", "text": "Václav Mrázek (rozcestník)\n\nJméno a příjmení Václav Mrázek má více nositelů:\n\n"}
{"id": "1471155", "url": "https://cs.wikipedia.org/wiki?curid=1471155", "title": "Kostel Svatých schodů (Olomouc)", "text": "Kostel Svatých schodů (Olomouc)\n\nBývalý kostel Svatých schodů v Olomouci se nachází na rohu ulic Sokolská a Slovenská, naproti klášternímu kostelu Neposkvrněného Početí Panny Marie. Ačkoli již dávno neslouží svému původnímu účelu, je chráněn jako nemovitá kulturní památka.\n\nJde o trojpodlažní budovu, která je kratší, dvouosou stranou obrácena do Sokolské ulice a delší, tříosou boční stranou do Slovenské ulice. Fasáda průčelí je střídmě zdobena triglyfy a vykrajovanými motivy, boční fasádu zvýrazňují dva pilastry. Obdobně je zdoben i trojboký závěr stavby, který jediný napovídá o původním účelu budovy. Interiér je přepatrován a pod dřívějším kněžištěm se nachází sklep.\n\nKostel začali v areálu svého kláštera na území původních Bělidel, jehož součástí byl už gotický kostel Neposkvrněného početí Panny Marie s dvěma kaplemi, budovat františkánští mniši s představeným Khytribiliem v roce 1702. Svým názvem odkazoval na Svaté schody, po kterých musel vystoupat Ježíš k jeruzalémskému místodržícímu Pilátu Pontskému a které byly později přesunuty do Říma. Celkem měl tři schodiště, přičemž po prostředním, zvaným právě Svaté schody, stoupali věřící po kolenou do patra, kde byly umístěny svaté relikvie – malá část svatého Kříže a trn z Kristovy trnové koruny.\nV roce 1785 byl však františkánský klášter v rámci josefínských reforem zrušen a i když jeho areál brzy převzali dominikáni, kostel Svatých schodů už zůstal odsvěcen. V letech 1799–1802 prošla jeho vysoká barokní budova přestavbou, kdy bylo především zbouráno ozdobné průčelí do dnešní ulice Sokolská. Sloužil poté jako učitelský ústav a po další adaptaci, kterou ve 20. letech 20. století provedl architekt K. Madlmayer, patřil akademickému spolku Žerotín. Název tohoto olomouckého pěveckého sboru byl dlouho v současném průčelí budovy, která ostatně dodnes slouží různým hudebním sdružením a školám.\n"}
{"id": "1471157", "url": "https://cs.wikipedia.org/wiki?curid=1471157", "title": "Studentský dům (Jičín)", "text": "Studentský dům (Jičín)\n\nStudentský dům v Jičíně v Denisově ulici č. 400 je v současné době sídlem Knihovny Václava Čtvrtka v Jičíně.\n\nByl vystavěn podle plánu architekta Čeňka Musila v letech 1923–1924 a slavnostně otevřen 6. a 7. prosince 1924. Sloužil středoškolským studentům, kteří zde trávili volný čas po vyučování. Mohli se zde i naobědvat, studovat, popovídat si, provozovat různé koníčky či se zúčastnit koncertu. Ve druhé části sídlila městská knihovna.\n\nV domě sídlí Knihovna Václava Čtvrtka v Jičíně a Nadační fond festivalu Jičín město pohádky. V bývalé městské knihovně je umístěno oddělení pro dospělé a kanceláře. Letní čítárna na terase stále slouží svému účelu. V sále, kde měli studenti jídelnu, knihovna pořádá kulturní akce. Zároveň je zde hudební oddělení, zvuková knihovna pro nevidomé a klub mladých Free Time. V prvním patře sídlí oddělení pro děti a mládež a jsou zde kanceláře. Půdní prostor slouží stále jako půda. V podkroví jsou kanceláře Nadačního fondu Jičín město pohádky. V suterénu je místo bývalé kuchyně a lázní sklad knih. Ruční výtah, používaný pro potřeby kuchyně, nyní vozí knihy.\n\n"}
{"id": "1471159", "url": "https://cs.wikipedia.org/wiki?curid=1471159", "title": "Zeměbranecký pluk č. 8", "text": "Zeměbranecký pluk č. 8\n\nZeměbranecký pluk č. 8 () byl součástí rakouské zeměbrany (1889–1918).\n\nZeměbrana byla součást vojska (armády), skládající se ze stálé armády odvedených branců, kteří jsou dnes označováni jako základní (prezenční) služba, a aktivních záložníků. V Rakousko-Uhersku byla zeměbrana rozdělena na rakouskou a uherskou. \n\nPluk vznikl sloučením 33. pražského, 28. českobudějovického, 46. táborského a 45. jindřichohradeckého praporu zeměbrany v roce 1889. Sídlo původního 33. praporu (asi tisíc mužů) bylo nejdříve v Břevnově, v budově U kaštanu v Bělohorské ulici č. 201 (od roku 1869), pak byl (již) pluk umístěn v nově vybudovaných kasárnách (1890-92) arch. Jindřicha Fialky na místě bývalého bastionu č. IX zrušeného pražského opevnění na Dlabačově č. 120/121 (Pohořelec). Tehdejší adresa byla: Landwehrinfanterieregiment Nr.8, Prag, Hradschin, Pohořelec 120. Stále v něm sloužilo asi 95 % Čechů a asi 5 % „ostatních“. Pluk byl doplňován především odvedenci z Prahy a okolí.\n\nNa začátku první světové války měl tři prapory a patřil do sestavy 21. zeměbranecké divize Praha (velitel gen. Alois Podhajský), do níž patřily: 41. zeměbranecká pěší brigáda Plzeň (6. zeměbranecký pěší pluk Cheb, 7. zeměbranecký pěší pluk Plzeň), 2. zeměbranecká pěší brigáda Praha (8. zeměbranecký pěší pluk Praha, 28. zeměbranecký pěší pluk  Písek, 29. zeměbranecký pěší pluk České Budějovice) a 21. zeměbranecký houfnicový oddíl. \n\nNařízením z 21. března 1917 byly zeměbranecké pluky přejmenovány na střelecké, takže zeměbranecký pluk se dále uvádí jako střelecký (nebo i „střelecký pěší“) pluk č. 8 (Schutzenregiment Nr. 8). Začátkem listopadu 1918 byl pluk přemístěn ze Salcburku do Prahy (částečně na Pohořelec a také Černínských kasáren).\n\n\nVelitelem náhradního praporu v Salcburku: \n\nV červenci 1914 pluk odvelen na srbskou frontu. Začátkem roku 1915 pluk nasazen v Karpatech proti postupujícím Rusům, dále pak v Haliči (dnešním Polsku) do konce roku 1915. Pluk byl po celý rok 1916 nasazen na východní frontě v Rusku.\n\nOd června 1917 pluk nasazen do bojů na italské frontě (11. bitva na Soči), dvakrát stažen na zotavenou po katastrofálních ztrátách. Během roku 1918 byl pluk na tyrolské frontě.\n\n"}
{"id": "1471162", "url": "https://cs.wikipedia.org/wiki?curid=1471162", "title": "Čtenář (časopis)", "text": "Čtenář (časopis)\n\nČtenář – měsíčník pro knihovny je nejstarším kontinuálně vycházejícím českým celostátním knihovnickým periodikem. Z periodika, které se mělo zaměřovat především na práci se čtenáři, přinášet materiály pro čtenářské kluby a kroužky, pokyny pro knihovníky a zprávy z knihoven, se proměnil v odborný časopis sledující proměny knihovnického oboru za 70. let své existence. \n\nO vydávání časopisu \"Čtenář\" bylo rozhodnuto na 1. sjezdu českých a slovenských knihovníků v květnu 1948 v Brně. První dvojčíslo, jehož podtitul zněl \"měsíčník pro práci se čtenářem\", vyšlo 15. února 1949 a jeho vydavatelem se na krátkou dobu stal Masarykův lidovýchovný ústav v Praze, aby ho posléze vystřídalo čtrnáct dalších vydavatelů. Bylo to ovlivněno proměnami společenské a politické situace především před rokem 1989. Předposledním vydavatelem bylo Ministerstvo kultury ČR v nakladatelství Panorama a poté v nakladatelství Academia. V roce 1993 časopis převzala Středočeská vědecká knihovna v Kladně, kde vychází doposud. Časopis je vydávám s podporou Středočeského kraje a Ministerstva kultury ČR z programu Knihovna 21. Výtvarnou a grafickou podobu časopisu v letech 1960 až 1996 vtiskl malíř a grafik Miloslav Jágr, modernější tvář mu dala grafička Kateřina Bobková.\n\nObsahová náplň časopis \"Čtenář\" se v průběhu let proměňovala. Z prvotního rádce pro knihovníky jak pracovat se čtenáři – jakou literaturu doporučovat, jakou naopak z fondů vyřazovat (především v 50. letech 20. století), se postupně časopis vyprofiloval na odborné periodikum určené především knihovníkům veřejných, odborných a školních knihoven, které jim mělo pomoci s profesionalizací oboru. Časopis zaznamenával a zaznamenává důležité mezníky knihovnického oboru, seznamoval a reflektuje nástup nových technologií, které ho zásadně proměnily. Informoval o nových přístupech k uživatelům, nových službách, představoval významné stavby knihoven a jejich funkce jako míst setkávání, studia i komunitního centra. Kromě tištěné verze má i elektronickou verzi určenou pro předplatitele té tištěné.\n\n"}
{"id": "1471171", "url": "https://cs.wikipedia.org/wiki?curid=1471171", "title": "Steingrímur Hermannsson", "text": "Steingrímur Hermannsson\n\nSteingrímur Hermannsson (22. června 1928 Reykjavík – 1. února 2010 Reykjavík) byl islandský politik, představitel středové agrární Progresivní strany (\"Framsóknarflokkurinn\"), jejimž byl v letech 1979–1994 předsedou. Dvakrát, v období 1983–1987 a 1988–1991, byl premiérem Islandu. Kromě toho zastával funkci ministra zahraničí (1987–1988) a ministra rybolovu (1980–1983). Jeho otec, Hermann Jónasson, byl rovněž islandským premiérem (1934–1942, 1956–1958) a předsedou Progresivní strany (1944–1962).\n\nPůvodně nechtěl jít ve stopách svého otce a v roce 1948 odešel do Spojených států amerických, kde vystudoval elektrotechniku na Illinois Institute of Technology (bakalář) a na Kalifornském technologickém institutu (magistr). Absolvoval v roce 1952. Poté se vrátil na Island, kde začal neúspěšně podnikat. V 60. letech oproti svému předsevzetí vstoupil do politické strany svého otce a tím i do politiky. V roce 1971 byl prvně zvolen do Althingu, islandského parlamentu. V roce 1978 stanul v čele strany a v roce 1982 vstoupil do vlády a v roce 1983 se stal premiérem Islandu. V roce 1986 hostil v Reykjavíku summit Michaila Gorbačova a amerického prezidenta Ronalda Reagana. Přestože summit byl považován za neúspěšný, přesto zde byla započatá cesta vedoucí k ukončení studené války.\n\nV roce 1991, během lednových nepokojů v Litvě, vyjádřil silnou podporu vůdci rebelů Vytautasu Landsbergisovi, předsedovi litevského parlamentu. Krátce poté se Island stal první zemí, která uznala nezávislost Litvy na Sovětském svazu. Po konci druhého premiérského mandátu v roce 1991 se stáhl z politiky a stal se prezidentem Islandské centrální banky (\"Seðlabanki Íslands\"). Byl jím až do svého odchodu do důchodu v roce 1998. Po odchodu do důchodu přestal být politicky angažovaný, ale po čase se stal kritikem vedení Progresivní strany, až se s ní nakonec zcela rozešel. Byl zakládajícím členem organizace Heimssýn, která se postavila proti vstupu Islandu do Evropské unie. V roce 2007 podpořil Hnutí Islandu, menší zelené hnutí, které ve volbách propadlo. Jeho memoáry, publikované ve třech svazcích v letech 1998–2000, se staly bestsellerem. Jeho nejmladší syn, Guðmundur Steingrímsson, se stal rovněž politikem, prošel sociální demokracií, Progresivní stranou i novou stranou \"Zářná budoucnost\".\n"}
{"id": "1471173", "url": "https://cs.wikipedia.org/wiki?curid=1471173", "title": "Kostel Nanebevzetí Panny Marie (Kvasice)", "text": "Kostel Nanebevzetí Panny Marie (Kvasice)\n\nKostel Nanebevzetí Panny Marie v Kvasicích na Kroměřížsku pochází z poloviny 13. století\na od roku 1963 je chráněn jako kulturní památka České republiky.\nV roce 1740 byl na náměstí v Kvasicích vysvěcen nově postavený kostel Nanebevzetí Panny Marie a svatého Jana Nepomuckého, který se stal novým farním kostelem, a původní kostel, který bývá kvůli svému umístění též nazýván „hřbitovní“, se stal filiálním kostelem.\n\nV listině olomouckého biskupa, která v roce 1141 sepisovala majetek farních kostelů a klášterů, jsou Kvasice zapsány pod kostelem ve Spytihněvi. O sto let později v roce 1248 je jako první písemně doložený majitel Kvasic zmiňován Ondřej z Benešova a Kvasic, který pocházel z rodu Benešovců a připomíná jej zavinutá střela, tzv. odřivous, na mladším z dvojice kamenných svatostánků na severní zdi kněžiště. Tento mladší svatostánek je datován do druhé poloviny 13. století. Třetí písemná zmínka o Kvasicích je z roku 1387 a poukazuje na kvasického faráře Hanuše z Milékovic. Tou dobou již tedy naproti hřbitovního kostela stála původní fara.\n\nKostel byl vystavěn v polovině 13. století pravděpodobně na místě domnělé nedochované románské kaple. Nedaleko kostela byly při archeologickém průzkumu nalezeny artefakty z doby Slovanů a pravděpodobně již kolem 6. století se v těchto místech pohřbívalo.\n\nNejstarší částí kostela je jeho loď, která byla původně vystavěna v románském či raném románském slohu, jak dokládá románské okno dochované v původní podobě v severní stěně lodi. Ze stejného období jako severní okno pochází i okno v západní zdi lodi, které bylo později zaslepeno přístavbou věže. Třetí okno je spolu s původním vstupem do kostela umístěno v jižní stěně lodi, ale při pozdějších přestavbách bylo rozšířeno, doplněno lomeným obloukem a vedle něj směrem ke kněžišti bylo vestavěno čtvrté okno s jednoduchou kamennou kružbou.\n\nJiž na přelomu 13. a 14. století byl presbytář přestavěn ve stylu rané gotiky,\nozdoben žebrovou klenbou a v kněžišti vedle staršího svatostánku, který je poměrně malý a tvoří jej výklenek vytesaný z jediného kusu kamene, přibyl výše zmíněný mladší svatostánek. Navazujícími úpravami byly vybourání vchodu v západní stěně, který byl osazen kamenným portálem, a přidání výše zmíněného čtvrtého okna s jednoduchou kružbou v jižní stěně.\n\nDalší přestavba proběhla za Jana Kužela z Žeravic někdy před rokem 1434. Kromě nutných oprav po poškození kostela husity nechal upravit kněžiště a přistavět sakristii. Jihovýchodní okno kněžiště bylo upraveno do gotické podoby přidáním lomeného oblouku a jednoduché kamenné kružby a z vnější strany bylo kněžiště zpevněno třemi pilíři.\n\nVzhled kostela se zásadně změnil přistavěním věže k západnímu průčelí kostela v době, kdy Kvasice vlastnil Kunata Kurovský z Vrchlabí. Ten Kvasice získal 2. srpna 1574 a již v roce 1577 nechal ke kostelu přistavět třípatrovou věž jako zvonici. Původní západní vchod s portálem spojuje průchozí přízemí věže s lodí kostela. Do přízemí věže se vstupuje novým pravoúhlým portálem, který má na překladu dobový český nápis: „LETA PANIE 1577 ZAPANOWANI VROZENEHO PANA RUNATA KUROWSKEHO Z WRCHLABE A NA KWASICICH TATO WEZE ZALOZENA ZGRVNTV A DOSTAWENA GEST“. Uprostřed překladu je erb Kunata Kurovského s jeho iniciálami „KK ZW“. Některé prameny datují výstavbu věže do roku 1571, snad podle skloněné poslední číslice letopočtu, ale pokud byl Kunata majitelem Kvasic až od roku 1574, musela být věž postavena v roce 1577.\n\nVe věži kdysi byly 3 zvony, ale v roce 2008 v ní nebyl žádný. Nejstarší a zároveň jediný dochovaný je zvon z roku 1631. Je zasvěcený ke cti svatého kříže a zdobí jej nápis: „TEN TO ZWON GIEST SLIT DIEDINIE EIWANI Z NAKLADEM WSSECZKEI OBCZE A. 1631 ZA F WAWRZIN STUDN PVRM GIAKVBA ZILAKA BARTONIE ZABRANSKYHO IANA HVLECZKY GIRY HOSSTIALA“. Další dva zvony nazvané Marie a Jan byly posvěceny v letech 1667 až 1681, ale za první světové války byly v roce 1916 oba odvezeny do Vídně k přetavení na vojenské účely.\n\nZa působení faráře Vincence Vaška proběhla rozsáhlá přestavba kostela, která potlačila středověký vzhled kostela. Byla zbourána sakristie a příslušný vstup do kněžiště byl zazděn. Také nejsevernější pilíř podepírající kněžiště byl zbourán. Jižní vstup do kostela byl zazděn a starší západní vstup byl upraven odstraněním druhé roviny kamenných kvádrů, takže z ústupkového portálu vznikl portál jednoduchý. Vnější vstup na kůr vedle jižního vchodu byl také zazděn a venkovní schodiště k němu bylo zbouráno. Všechna okna byla upravena na jednotný rozměr a pro dosažení souměrnosti bylo v severní stěně lodi směrem ke kněžišti vybouráno další okno.\n\nOltář byl v kněžišti posunut asi o metr dále od lodi a sedilia na jižní straně kněžiště byla zazděna. Původní dřevěný trámový strom lodi byl podbit a omítnut.\n\nKostel byl poškozen dvěma požáry, první v roce 1743 zachvátil také celé Kvasice kromě zámku a nového kostela a při druhém, který vznikl 14. října 1899, shořel kůr i s varhanami.\n\nV roce 1968 bylo rozhodnuto, že se kostel přestaví na smuteční obřadní síň. Při rekonstrukci byl proveden restaurátorský průzkum, který odhalil nástěnné malby po stranách vítězného oblouku.\n\nVýraznou přestavbou byla rekonstrukce v 90. letech 20. století, která se snažila o navrácení středověkého vzhledu celé stavbě. Při rekonstrukci byl obnoven původní jižní vchod včetně portálu a vchod do tehdejší sakristie. Dále byla obnovena kamenná kružba oken v jižní stěně lodi a jihovýchodní stěně kněžiště. Také všechna ostatní okna byla uvedena byla do podoby před přestavbou v roce 1867. Z vnější strany byla otlučena fasáda a kostel byl omítnut na bílo. Všechny kamenné prvky byly očištěny, a to z vnější i vnitřní strany kostela, včetně žebrové klenby. Podbitý strop lodi byl opět odhalen.\n\nPři zazdívání okna z roku 1867 v severní stěně lodi byla objevena poškozená freska \"Vraždění neviňátek\". Veškerá dostupná malířská výzdoba kostela byla zrestaurována. Oltář byl navrácen do původního vzhledu, ale jeho dřevěná nástavba z roku 1641 byla rozebrána, zrestaurována a dočasně uložena ve farním kostele na náměstí. Nástavba byla vrácena na místo a znovu požehnána 11. srpna 2018.\n\nPři rekonstrukci byly nalezeny a obnoveny i starší gotický svatostánek a sedilia. Kvůli vysoké vlhkosti zdiva byl z vnější strany kostela podél zdí vykopán příkop.\n\n\n"}
{"id": "1471174", "url": "https://cs.wikipedia.org/wiki?curid=1471174", "title": "Českomoravská psychologická společnost", "text": "Českomoravská psychologická společnost\n\nČeskomoravská psychologická společnost (ČMPS) je dobrovolné stavovské, vědecké sdružení psychologů České republiky registrované jako zapsaný spolek se sídlem v Praze. ČMPS podporuje rozvoj psychologie jako samostatné vědecké disciplíny a jako profese, usiluje o šíření odborných psychologických poznatků a svou činností přispívá ke zvyšování odborné úrovně členů a dalších zájemců o obor. Dbá na uplatňování etických zásad činnosti psychologů, reprezentuje své členy při jednáních s institucemi ČR i se zahraničím a vyjadřuje se k otázkám obecného zájmu. ČMPS je členem Rady vědeckých společností při AV ČR, členem Unie psychologických asociací ČR a International Union of Psychological Science, podporuje projekt EuroPsy.\n\nKoordinačním orgánem jsou volení členové Rady. Samostatnou odbornou činnost vyvíjejí jednotlivé sekce.\n\nVývoj Psychologické společnosti v Československu v letech 1927 - 1952 lze členit takto: 1. od jejího založení v roce 1927 až do 2. světové války, 2. v době válečné, 3. od roku 1945 do roku 1947, 4. od roku 1948 do jejího zániku v roce 1952.\n\nPsychologická společnost byla v letech 1927 - 1952 pod vlivem různých politických zřízení. V dobách totalitních upadala pod nátlakem stranických předpisů a postupů. V dobách liberalismu se pluralitně (odborně i ideově) rozvíjela. Etapy její činnosti v otevřených poměrech let 1927-1938 a 1945-1947 lze považovat za inspirující, etapy totalitní za poučné.  \n\n\n\nČMPS podporuje a rozvíjí vzdělávací aktivity svých členů a dalších zájemců z oboru psychologie a příbuzných oborů. K tomu slouží odborné aktivity sekcí při ČMPS (přednáškové cykly, semináře, sympozia), recenzovaný časopis E-psychologie, konference Psychologické dny aj. V rámci ČMPS pracuje 19 sekcí, zaměřených na různá odborná témata a jedna sekce regionální.\n\n\nE-psychologie je první online odborný časopis pro psychologii v České republice, vychází od roku 2007 s podporu Akademie věd ČR. Publikuje původní články – v rubrikách Výzkumné studie, Metodické studie, Přehledové studie, Příspěvky z praxe, Diskuse. Dále uveřejňuje zprávy z konferencí a recenze odborné literatury. Recenzní řízení je oboustranně anonymní. Lze publikovat v češtině, ve slovenštině a v angličtině. Podle principu otevřeného přístupu (Open Access) jsou články volně dostupné všem čtenářům, bez poplatku pro autory, v režimu Creative Commons BY-NC.\n\nČasopis je indexován v několika systémech (v ČR: BMČ, Webarchiv NK; zahraničí: DOAJ, EZB, EBSCO, ERIH Plus, CrossRef), článkům je přidělován identifikátor DOI (2018-).  Redakční rada je tvořena zástupci odborných oborových pracovišť z České republiky, spolupracuje se zahraničními kolegy a kolegyněmi tvořícími International Editorial Board.\n\nNárodní neuropsychologická cena Jiřího Diamanta byla ustanovena v roce 2017 Sekcí pro neuropsychologii. Cílem je navázat na tradici české klinické neuropsychologie, kterou inicioval a v jejíž historii zaujímal přední místo doc. Jiří Diamant. Smyslem ocenění je podporovat tvůrčí práci psychologů i jiných odborníků pracujících v oboru neuropsychologie, a to jak ve vědeckém výzkumu, tak ve vzdělávací či klinické činnosti. Současně pak přispívat k rozvoji kvalitní a diferencované neuropsychologické péče v rámci stávajících institucionálních struktur i nezávisle na nich, zviditelnit a podpořit nové tvůrčí osobnosti a tvůrčí pracovní kolektivy.\n\nJiří Hoskovec Award (v přípravě)\n\nPodpora vědecké činnosti členů ČMPS\n\nOd roku 2011 pracuje v rámci ČMPS etická komise. \n\n"}
{"id": "1471175", "url": "https://cs.wikipedia.org/wiki?curid=1471175", "title": "Psí veličenstvo", "text": "Psí veličenstvo\n\nPsí veličenstvo () je belgický animovaný celovečerní film vytvořený společností nWave Pictures. Film je režírovaný Benem Stassenem a Vincentem Kestelootem a scénář napsali John R. Smith a Rob Sprackling. Film vypráví příběh královny a jejího přátelství s Corgim Rexem, který se ztratí a pokusí se najít cestu domů.\n\nFilm produkovala a animovala belgická společnost nWave Pictures. Filmová společnost Charades film distribuovala po celém světě, do zemí včetně Francie, Číny, Spojeného království, Latinské Ameriky, Spojených států, Ruska a mnoha dalších zemí. \n\nVýroba filmu stála přibližně 20 milionů dolarů. \n\n"}
{"id": "1471176", "url": "https://cs.wikipedia.org/wiki?curid=1471176", "title": "Socha svatého Jana Nepomuckého (Stárkov)", "text": "Socha svatého Jana Nepomuckého (Stárkov)\n\nSocha svatého Jana Nepomuckého je situována na cestě ke kostelu sv. Josefa v obci Stárkov v okrese Náchod. Socha je chráněna jako kulturní památka od 3. 5. 1958. Národní památkový ústav tuto sochu uvádí v katalogu památek pod rejstříkovým číslem ÚSKP 86956/6-1887.\n\n"}
{"id": "1471180", "url": "https://cs.wikipedia.org/wiki?curid=1471180", "title": "Argus As 411", "text": "Argus As 411\n\nArgus As 411 byl německý vzduchem chlazený letecký invertní dvanáctiválcový vidlicový motor vyráběný firmou Argus Motoren.\n\nŠlo o vylepšenou a výkonnější verzi motoru Argus As 410. Výkon byl zvýšen asi 25%. Většina výroby probíhala v Renaultu v obsazené Paříži, tyto motory byly používány k pohonu letounů Siebel Si 204 a po válce Dassault MD 315 Flamant. Motor poskytoval výkon 600 PS (592 hp, 441 kW) při 3 300 ot./min. \n\nPo skončení druhé světové války v Renaultu výroba pokračovala pod označením Renault 12S a po sloučení francouzských výrobců motorů do společnosti SNECMA v roce 1945 pod novým názvem SNECMA 12S.\n\n\n\n\n\n"}
{"id": "1471181", "url": "https://cs.wikipedia.org/wiki?curid=1471181", "title": "Jan Janků (rozcestník)", "text": "Jan Janků (rozcestník)\n\nJméno a příjmení Jan Janků má více nositelů:\n\n"}
{"id": "1471182", "url": "https://cs.wikipedia.org/wiki?curid=1471182", "title": "Studna na Anenském náměstí", "text": "Studna na Anenském náměstí\n\nStudna na Anenském náměstí v Praze - Starém Městě zdobí místo, které bylo také známé jako Anenský plácek.\n\nU Újezdských kasáren byla umístěna studna s kovanou mříží ve tvaru vysokého polygonu, která byla vytvořena po roku 1700. Po zboření kasáren, ke kterému došlo roku 1932, měla být kamenná část studny přestěhována do lapidária, ale podle končného rozhodnutí byla přestěhována na Anenské náměstí.\n\nVe studni na Anenském náměstí není voda. Roubení má oválný tvar, je kamenné s profilovaným horním okrajem. Studna je zakryta kovovými pláty, Pletivový kryt má tvar vysokého polygonu s kopulí, Ve dvou protilehlých stěnách jsou dvířka, na jedné straně s ozdobným zámkem, Nad středem kopule na kovovém prutu je umístěna figura lva z pozlaceného plechu. \n"}
{"id": "1471183", "url": "https://cs.wikipedia.org/wiki?curid=1471183", "title": "Karel Přibyl (rozcestník)", "text": "Karel Přibyl (rozcestník)\n\nJméno a příjmení Karel Přibyl má více nositelů:\n\n"}
{"id": "1471184", "url": "https://cs.wikipedia.org/wiki?curid=1471184", "title": "Jan Štěpán (rozcestník)", "text": "Jan Štěpán (rozcestník)\n\nJméno a příjmení Jan Štěpán má více nositelů:\n\n"}
{"id": "1471186", "url": "https://cs.wikipedia.org/wiki?curid=1471186", "title": "Take Me Out", "text": "Take Me Out\n\nTake Me Out může být:\n"}
{"id": "1471187", "url": "https://cs.wikipedia.org/wiki?curid=1471187", "title": "Petr Štěpán (rozcestník)", "text": "Petr Štěpán (rozcestník)\n\nJméno a příjmení Petr Štěpán má více nositelů:\n\n"}
{"id": "1471190", "url": "https://cs.wikipedia.org/wiki?curid=1471190", "title": "Jan Hladík (rozcestník)", "text": "Jan Hladík (rozcestník)\n\nJméno a příjmení Jan Hladík má více nositelů:\n\n"}
{"id": "1471191", "url": "https://cs.wikipedia.org/wiki?curid=1471191", "title": "Petr Hladík (rozcestník)", "text": "Petr Hladík (rozcestník)\n\nJméno a příjmení Petr Hladík má více nositelů:\n\n"}
{"id": "1471192", "url": "https://cs.wikipedia.org/wiki?curid=1471192", "title": "Jiří Hladík (rozcestník)", "text": "Jiří Hladík (rozcestník)\n\nJméno a příjmení Jiří Hladík má více nositelů:\n\n"}
{"id": "1471193", "url": "https://cs.wikipedia.org/wiki?curid=1471193", "title": "František Holý (rozcestník)", "text": "František Holý (rozcestník)\n\nJméno a příjmení František Holý má více nositelů:\n\n"}
{"id": "1471194", "url": "https://cs.wikipedia.org/wiki?curid=1471194", "title": "Tomáš Holý (rozcestník)", "text": "Tomáš Holý (rozcestník)\n\nJméno a příjmení Tomáš Holý má více nositelů:\n\n"}
{"id": "1471195", "url": "https://cs.wikipedia.org/wiki?curid=1471195", "title": "Jiří Holý (rozcestník)", "text": "Jiří Holý (rozcestník)\n\nJméno a příjmení Jiří Holý má více nositelů:\n\n"}
{"id": "1471199", "url": "https://cs.wikipedia.org/wiki?curid=1471199", "title": "František Benda (rozcestník)", "text": "František Benda (rozcestník)\n\nJméno a příjmení František Benda má více nositelů:\n\n"}
{"id": "1471200", "url": "https://cs.wikipedia.org/wiki?curid=1471200", "title": "Jan Benda (rozcestník)", "text": "Jan Benda (rozcestník)\n\nJméno a příjmení Jan Benda má více nositelů:\n\n"}
{"id": "1471201", "url": "https://cs.wikipedia.org/wiki?curid=1471201", "title": "Václav Benda (rozcestník)", "text": "Václav Benda (rozcestník)\n\nJméno a příjmení Václav Benda má více nositelů:\n\n"}
{"id": "1471202", "url": "https://cs.wikipedia.org/wiki?curid=1471202", "title": "Hrdlička (příjmení)", "text": "Hrdlička (příjmení)\n\nPříjmení Hrdlička nosí více významných osobností:\n\n"}
{"id": "1471205", "url": "https://cs.wikipedia.org/wiki?curid=1471205", "title": "František Hrdlička (rozcestník)", "text": "František Hrdlička (rozcestník)\n\nJméno a příjmení František Hrdlička má více nositelů:\n\n"}
{"id": "1471206", "url": "https://cs.wikipedia.org/wiki?curid=1471206", "title": "Josef Hrdlička (rozcestník)", "text": "Josef Hrdlička (rozcestník)\n\nJméno a příjmení Josef Hrdlička má více nositelů:\n\n"}
{"id": "1471208", "url": "https://cs.wikipedia.org/wiki?curid=1471208", "title": "Petr Hrdlička (rozcestník)", "text": "Petr Hrdlička (rozcestník)\n\nJméno a příjmení Petr Hrdlička má více nositelů:\n\n"}
{"id": "1471211", "url": "https://cs.wikipedia.org/wiki?curid=1471211", "title": "Ján Kováč (rozcestník)", "text": "Ján Kováč (rozcestník)\n\nJméno a příjmení Ján Kováč má více nositelů:\n\n"}
{"id": "1471216", "url": "https://cs.wikipedia.org/wiki?curid=1471216", "title": "František Šrámek (rozcestník)", "text": "František Šrámek (rozcestník)\n\nJméno a příjmení František Šrámek má více nositelů:\n\n"}
{"id": "1471217", "url": "https://cs.wikipedia.org/wiki?curid=1471217", "title": "Jan Šrámek (rozcestník)", "text": "Jan Šrámek (rozcestník)\n\nJméno a příjmení Jan Šrámek má více nositelů:\n\n"}
{"id": "1471223", "url": "https://cs.wikipedia.org/wiki?curid=1471223", "title": "Seznam kamenů zmizelých v Karlovarském kraji", "text": "Seznam kamenů zmizelých v Karlovarském kraji\n\nSeznam kamenů zmizelých v Karlovarském kraji obsahuje pamětní kameny obětem nacismu v Karlovarském kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny byly položeny 2. srpna 2015 v Chodově.\n\nV Chodově se nacházejí tyto kameny zmizelých:\n\nV Karlových Varech se nacházejí tyto kameny zmizelých:\n\nStolpersteine v Karlovarském kraji byly položeny v následujících dnech:\n\n\n\n"}
{"id": "1471227", "url": "https://cs.wikipedia.org/wiki?curid=1471227", "title": "František Brabec (rozcestník)", "text": "František Brabec (rozcestník)\n\nJméno a příjmení František Brabec má více nositelů:\n\n"}
{"id": "1471228", "url": "https://cs.wikipedia.org/wiki?curid=1471228", "title": "Vladimír Brabec (rozcestník)", "text": "Vladimír Brabec (rozcestník)\n\nJméno a příjmení Vladimír Brabec má více nositelů:\n\n"}
{"id": "1471230", "url": "https://cs.wikipedia.org/wiki?curid=1471230", "title": "Evropský pohár v ledolezení 2018/2019", "text": "Evropský pohár v ledolezení 2018/2019\n\n2. Evropský pohár v ledolezení 2018/2019 ( nebo také \"2018-2019 UIAA Ice Climbing European Tour\") probíhal na přelomu listopadu a prosince 2018 a vyvrcholil posledním závodem v březnu 2019. Celkem ve čtyřech městech a zemích se závodilo pouze v jedné disciplíně (obtížnost) pod patronací Mezinárodní horolezecké federace (UIAA).\n\nPočítání bodů bylo stejné jako na závodech světového poháru, do výsledků se počítaly výsledky ze všech čtyř závodů. Mezi závodníky v Domžale a Oulu byl také Kanaďan David Bouffard, posledního závodu se účastnili také američtí horolezci a horolezkyně. V lednu a únoru 2019 proběhly závody světového poháru, na jejíž přípravě dali přednost hlavně ruští závodníci, kteří se v Evropském poháru objevili spíše v posledním březnovém kole.\n\nZ českých závodníků se tohoto seriálu zúčastnili Ondřej Straka, Milan Dvořáček a Martin Kratochvíl. Z žen Aneta Loužecká, která získala v Žilině bronzovou medaili a celkově byla sedmá (ta se ve stejné sezóně objevila také na dvou závodech světového poháru, v obou disciplínách), dále Veronika Šopfová, jedenáctá v Žilině a celkově na dvacátém čtvrtém děleném místě.\n\n\n"}
{"id": "1471231", "url": "https://cs.wikipedia.org/wiki?curid=1471231", "title": "Jiří Brabec (rozcestník)", "text": "Jiří Brabec (rozcestník)\n\nJméno a příjmení Jiří Brabec má více nositelů:\n\n"}
{"id": "1471235", "url": "https://cs.wikipedia.org/wiki?curid=1471235", "title": "Jan Zelenka (rozcestník)", "text": "Jan Zelenka (rozcestník)\n\nJméno a příjmení Jan Zelenka má více nositelů:\n\n"}
{"id": "1471238", "url": "https://cs.wikipedia.org/wiki?curid=1471238", "title": "Petr Zelenka (rozcestník)", "text": "Petr Zelenka (rozcestník)\n\nJméno a příjmení Petr Zelenka má více nositelů:\n\n"}
{"id": "1471239", "url": "https://cs.wikipedia.org/wiki?curid=1471239", "title": "Three Sisters", "text": "Three Sisters\n\nThree Sisters (česky \"Tři sestry\") jsou tři horské vrcholy v kanadských Skalistých horách poblíž města Canmore v Albertě. Jednotlivé názvy vrcholů a jejich nadmořská výška jsou: \"Big Sister\" (2936 metrů, \"Velká sestra\"), \"Middle Sister\" (2769 metrů, \"Prostřední sestra\") a \"Little Sister\" (2694 metrů, \"Malá sestra\").\n\nAlbert Rogers, synovec Alberta Bowmana Rogerse (objevitele Rogersova průsmyku v Selkirkově pohoří, pojmenoval v roce 1883 tyto tři horské vrcholy. Řekl: \"There had been quite a heavy snowstorm in the night, and when we got up in the morning and looked out of the tent I noticed each of the three peaks had a heavy veil of snow on the north side and I said to the boys, 'Look at the Three Nuns.\" (\"V noci byla hustá vánice, a když jsme se ráno probudili a vyšli ze stanu, viděli jsme, že všechny tři vrcholy jsou na severní straně zahaleny závojem silné vrstvy sněhu, a tak jsem řekl chlapcům: “Podívejte se, tři jeptišky.”)\" Nějakou dobu se vrcholy tří hor jmenovaly \"Tři jeptišky\", ale později byly protestanty přejmenovány na \"Tři sestry\". Jméno bylo poprvé zveřejněno na mapě Georgea Mercera Dawsona v roce 1886, neboť toto pojmenování pokládal za vhodnější.\n\n"}
{"id": "1471241", "url": "https://cs.wikipedia.org/wiki?curid=1471241", "title": "Jiří Turek (rozcestník)", "text": "Jiří Turek (rozcestník)\n\nJméno a příjmení Jiří Turek má více nositelů:\n\n"}
{"id": "1471243", "url": "https://cs.wikipedia.org/wiki?curid=1471243", "title": "Václav Turek (rozcestník)", "text": "Václav Turek (rozcestník)\n\nJméno a příjmení Václav Turek má více nositelů:\n\n"}
{"id": "1471244", "url": "https://cs.wikipedia.org/wiki?curid=1471244", "title": "František Řehák (rozcestník)", "text": "František Řehák (rozcestník)\n\nJméno a příjmení František Řehák má více nositelů:\n\n"}
{"id": "1471245", "url": "https://cs.wikipedia.org/wiki?curid=1471245", "title": "Jiří Březina (rozcestník)", "text": "Jiří Březina (rozcestník)\n\nJméno a příjmení Jiří Březina má více nositelů:\n\n"}
{"id": "1471246", "url": "https://cs.wikipedia.org/wiki?curid=1471246", "title": "František Vrána (rozcestník)", "text": "František Vrána (rozcestník)\n\nJméno a příjmení František Vrána má více nositelů:\n\n"}
{"id": "1471247", "url": "https://cs.wikipedia.org/wiki?curid=1471247", "title": "Evropský pohár v ledolezení 2018", "text": "Evropský pohár v ledolezení 2018\n\n1. Evropský pohár v ledolezení 2018 ( nebo také \"2018 UIAA Ice Climbing European Tour\") proběhal začátkem roku 2018 v ledolezení na obtížnost a rychlost pod patronací Mezinárodní horolezecké federace (UIAA).\n\nPočítání bodů bylo stejné jako na závodech světového poháru.\n\n\n"}
{"id": "1471248", "url": "https://cs.wikipedia.org/wiki?curid=1471248", "title": "Petr Vrána (rozcestník)", "text": "Petr Vrána (rozcestník)\n\nJméno a příjmení Petr Vrána má více nositelů:\n\n"}
{"id": "1471257", "url": "https://cs.wikipedia.org/wiki?curid=1471257", "title": "Komádi", "text": "Komádi\n\nKomádi () je město ve východním Maďarsku v župě Hajdú-Bihar, spadající pod okres Berettyóújfalu, blízko rumunských hranic a hranic se župou Békés. Nachází se asi 66 km jihozápadně od župního města Hajdú-Biharu, Debrecínu, kdežto od hlavního města sousední župy, Békéscsaby, se nachází asi pouze 54 km na severovýchod. V roce 2015 zde žilo 5 421 obyvatel. Podle údajů z roku 2001 zde bylo 95 % obyvatel maďarské a 5 % obyvatel romské národnosti.\n\nBlízko města prochází řeka Sebes-Körös. Nejbližšími městy jsou Berettyóújfalu, Biharkeresztes, Szeghalom, Vésztő a rumunská Oradea. Blízko jsou též obce Biharugra, Furta, Körösújfalu, Magyarhomorog, Újiráz, Vekerd a Zsadány.\n\n"}
{"id": "1471258", "url": "https://cs.wikipedia.org/wiki?curid=1471258", "title": "Johann Friedrich Engel", "text": "Johann Friedrich Engel\n\nJohann Friedrich Engel (také \"John Fred Engel,\" 24. dubna 1844 Bernkastel Německé císařství – 2. března 1921 Mnichov Výmarská republika) byl německý malíř a ilustrátor, který část svého života strávil ve Spojených státech amerických (USA).\n\nJohann Friedrich Engel se přestěhoval do USA se svými rodiči v roce 1852, ve věku osmy let. Usadili se v Albany, hlavním městě státu New York. Zde se o jeho výuku v oblasti malování postaral belgický malíř François Unterricht. Poté se roku 1861 vrátil do Německa a nastoupil na Akademii umění v Düsseldorfu. Osmnáctého ledna 1862 pak nastoupil na Královskkou akademii umění v Mnichově. Po promoci v roce 1868 se vrátil do Spojených států.\n\nV roce 1873 se rozhodl přemístit do země svých rodičů a usadil se v Mnichově. Umírá 2. března 1921 v Mnichově.\n\nJohann Friedrich Engel byl portréstista, malíř žánrových scén či tradičních bavorských kostýmů. Typické jsou portréty dětí v tradičních bavorských kostýmech či scény zasazené do prostředí hornobavorského Chiemgau (\"Rybářka u Chiemzkého jezera\" (1879), \"Návrat z rybolovu\"). Je známo, že u dětských postav se inspiroval například podobou svého vnuka Huga. Žánrovým scénám se věnuje později. Známé jsou obrazy \"Blahopřání\", \"Naše babička\", \"Hosté za zdí\", \"Veselá osamělost\" (1898) či \"Tajemství\" (1901). V roce 1910 vytvořil tři snímky s alegorickými reprezentacemi ročních období. Většina jeho díla se nachází v soukromých sbírkách.\n"}
{"id": "1471261", "url": "https://cs.wikipedia.org/wiki?curid=1471261", "title": "Casalini", "text": "Casalini\n\nCasalini S.r.l. je italská automobilka, která sídlí v Piacenze. Založil ji v roce 1939 Giovanni Casalini. Původně se zabývala výrobou mopedů a motorových tříkolek, od roku 1969 rozšířila svůj program na miniautomobily. V roce 1971 uvedla na trh svůj komerčně nejúspěšnější model \"Sulky\": tříkolový vůz dlouhý 240 cm a vybavený dvoutaktním motorem. Od roku 1994 přešla firma v důsledku nařízení Evropské unie 92/61 CE na výrobu automobilů se čtyřmi koly, existuje také nákladní varianta \"Sulky truck\". Rámy vozů jsou ocelové a kapoty se vyrábějí z kompozitních materiálů, motory dodává firma Mitsubishi. Od roku 2011 využívají vozy Casalini technologii ABS. \n\n"}
{"id": "1471262", "url": "https://cs.wikipedia.org/wiki?curid=1471262", "title": "Zlatica", "text": "Zlatica\n\nZlatica () je město ležící ve středním Bulharsku, uprostřed Zlaticko-pirdopské kotliny. Je správním střediskem stejnojmenné obštiny a má zhruba 5 tisíc obyvatel.\n\nDatum založení města není známo, ale prokazatelně existovalo v římské době, kdy ho obývali vojáci chránící blízké zlaté doly, a neslo pravděpodobně jméno Ulpia Aurea. Název Zlatica je doložen poprvé ve 13. století za panování Konstantina Asena. Ve středověku bylo město významným střediskem, pod jehož správu spadalo několik pevností ve Sredné goře a na Staré planině. Z tohoto důvodu se zdejší kraj dostal do osmanské poroby teprve 30 let po pádu tehdejšího hlavního města Velikého Trnova. V roce 1443 se u města odehrála bitva, ve které osmanská vojska Kasima Paši zabránila spojené armádě Vladislava III. a Jana Hunyadiho v dalším postupu na jih.\n\nV 18. století se Zlatica stala klíčovým dodavatelem skopového masa a vlny v tehdejším Turecku. Díky rozkvětu města zde byla v roce 1777 postavena hodinová věž a počátkem 19. století zde byla zřízena církevní škola. Po osvobození Bulharska v rusko-turecké válce se stala správním střediskem blízkého okolí, ale po zdejších bouřlivých demonstracích proti vládě Stefana Stambolova v roce 1888 byly správní orgány přemístěny do blízkého Pirdopu.\n\nVe městě žije 5 198 stálých obyvatel a je zde trvale hlášeno 4 461 obyvatel. Podle sčítání 1. února 2011 bylo národnostní složení následující:\n"}
{"id": "1471265", "url": "https://cs.wikipedia.org/wiki?curid=1471265", "title": "Kascjukovičy", "text": "Kascjukovičy\n\nKascjukovičy (, – \"Kosťukoviči\") jsou město v Mohylevské oblasti v Bělorusku. K roku 2017 v nich žilo bezmála šestnáct tisíc obyvatel.\n\nKascjukovičy leží na Žaduni, přítoku Besedě v povodí Dněpru. Od Mohyleva, správního střediska oblasti, jsou vzdáleny přibližně 130 kilometrů jihovýchodně.\n\nPrvní zmínka o obci je z roku 1508. Od roku 1938 jsou Kascjukovičy městem..\n"}
{"id": "1471270", "url": "https://cs.wikipedia.org/wiki?curid=1471270", "title": "Good Omens (seriál)", "text": "Good Omens (seriál)\n\nGood Omens je americko-britský fantastický televizní seriál, natočený na motivy románu \"Dobrá znamení\" spisovatelů Terryho Pratchetta a Neila Gaimana. Šest objednaných dílů bylo 31. května 2019 zveřejněno na streamovací službě Amazon Video, zatímco ve Spojeném království je odvysílala stanice BBC Two. Gaiman je také showrunnerem pořadu a autorem scénáře, režijního vedení se chopil Douglas Mackinnon.\n\nDémon Crowley a anděl Aziraphale si zvykli na život na Zemi, takže se v roce 2018 rozhodnou zabránit chystanému příchodu antikrista a závěrečné bitvě mezi nebem a peklem.\n\n\n"}
{"id": "1471274", "url": "https://cs.wikipedia.org/wiki?curid=1471274", "title": "Kostel Panny Marie Sněžné (Velké Kunětice)", "text": "Kostel Panny Marie Sněžné (Velké Kunětice)\n\nKostel Panny Marie Sněžné ve Velkých Kuněticích stojí v severní části obce. Je spravován Římskokatolickou farností Velké Kunětice děkanátu Jeseník diecéze ostravsko-opavské. Raně gotický opevněný kostel s ohradní zdí a bránou byl zapsán do seznamu kulturních památek ČR před rokem 1988.\n\nPrvní písemná zmínka je z roku 1290, kdy kostel byl zasvěcen svaté Alžbětě Durynské. V 16. století byl opevněn kamennou hradbou s průjezdní věžovou bránou. V období třicetileté války (před rokem 1638) byl zničen. Písemná zpráva z roku 1651 uvádí, že nad kněžištěm byla věž, jejíž tři poschodí byla zděná (kámen) a horní část dřevěná. Vizitační protokol z roku 1666 uvádí kapli s oltářem a křtitelnicí na jižní straně kostela. V roce 1707 byla postavena nová sakristie v barokním slohu na místě staré, zbořené. V roce 1758 kostel vyhořel a následovaly další stavební barokní přestavby. V roce 1807 byla zbořena sakristie na severní straně kněžiště a nová byla postavena na východní straně. Byla patrová (v patře byl depozitář) zaklenutá valenou klenbou s výsečemi. V roce 1815 byla vichřicí poškozena věž. Její dřevěná část byla dozděna v roce 1825. V období 1836–1837 byly přistavěny boční lodi, nově vzniklá příčná část byla zastřešena a věž zvýšena. Trojlodí bylo zaklenuto plochým stropem se štukovými zrcadly. V kněžišti byla gotická klenba nahrazena jedním polem pruské placky. V druhé polovině 19. století byl strop lodí vyzdoben malbami. Jižní předsíň byla přistavěna na konci 19. století a na začátku 20. století západní předsíň. Opravy kostela byla provedeny v roce 1901 a v roce 1998. Z původní gotické stavby se dochovala obvodová stěna lodi a kněžiště s východním štítem. Do zdí kostela byly zasazeny náhrobní desky z 19. století. V interiéru je epitafní deska Bavorů z Holovous z roku 1514.\n\nKostel je orientovaná zděná omítaná stavba na půdorysu kříže postavená z kamene a cihel. Loď je zakončena pravoúhlým kněžištěm a s věží v západním průčelí. Boky lodi jsou tvořeny bočními kaplemi. Za kněžištěm je sakristie. Kněžiště na půdorysu čtverce je zaklenuto pruskou plackou, v bocích je po jednom půlkruhovém okně. Za oltářem ve východní stěně je vchod do pravoúhlé sakristie, která je zaklenuta valenou klenbou s výsečemi. Boční kaple mají tři klenební pole, z nichž východní je ploché, otevřené do lodi půlkruhovým obloukem. Druhé (střední) a třetí (západní) pole mají příčně valenou klenbu, průchody jsou zakončeny půlkruhovými záklenky. Nad kaplemi je plochostropá empora do lodi otevřena otvory s půlkulatým obloukem. Loď má plochý strop a je oddělena půlkruhovým triumfálním obloukem od kněžiště. V západní části lodi je zděná kruchta nesená dvěma sloupy s podnoží, patkou a hlavicí s čtvercovou deskou, je podklenutá pruskou klenbou po stranách příčně valené klenby na pasech. V bočních stěnách kostela jsou prolomena tři půlkulatá okna. Vchod do kostela vede podvěžím. Střecha lodi a kněžiště je sedlová, nad kaplemi je sedlová zvalbená, předsíně mají sedlové střechy, sakristie má střechu valbovou.\n\nK západnímu průčelí je přistavěna mohutná čtyřboká hranolová třípatrová věž se vstupním přístavkem. Podvěží je zaklenuto valeně. V druhém patře v západní stěně je střílnová štěrbina. Ve zvonovém patře jsou půlkruhová okna otevřená ve všech čtyřech stěnách. Věž je zakončena zvonovitou helmou.\n\nU kostela se nachází hřbitov. Kostel byl ohrazen omítanou hradbou z lomového kamene jeden metr silnou. Původní hradba se zachovala ve východní části (půlkruh), západní část zanikla při rozšiřování hřbitova. V její východní straně je stojí patrová vstupní brána s pultovou střechou. Za bránou je schodiště. Bránou vede půlkruhový vstup, po stranách jsou dva opěrné pilíře. Nad vjezdem je okno se segmentovým záklenkem a nad ním byla malba na dřevě. V průjezdu po pravé straně je vstup do místnosti. Druhá brána je u hospodářského domu čp.104.\n\nPřed hlavní bránou stojí budova fary z let 1711–1738. Jako neobyvatelná je zmiňována v roce 1638. Po požáru v roce 1675 byla v roce 1678 nově postavena.\n\n\n"}
{"id": "1471281", "url": "https://cs.wikipedia.org/wiki?curid=1471281", "title": "Turid Rugaas", "text": "Turid Rugaas\n\nTurid Lillegull Rugaas (* 1938 Oslo) je norská kynoložka a spisovatelka. Je známá především svým výzkumem o tzv. konejšivých signálech (calming signals), které popsala v knize \"Pa talefot med hunden: De dempende signalene\". Toto dílo vyšlo česky v roce 2007 pod názvem \"Konejšivé signály aneb Na jedné vlně s vaším psem\". Překlad vznikl z norského rozšířeného vydání z roku 1997, které vydalo nakladatelství Canis Forlag.\n\nPo celém světě přednáší o nonverbální komunikaci mezi psy navzájem, o nonverbálních signálech, které psi vysílají k lidem, o zvukových signálech psů (např. různé druhy štěkání), o stresu a emocích psů. Prosazuje etický přístup lidí ke psům, k jejich výchově a výcviku.\n\nNarodila se v roce 1938 v Oslu. Vystudovala psychologii a ekonomii. Na základě přirozeného talentu pro práci se zvířaty se rozhodla pracovat s koňmi. Absolvovala výcvik trenérky koní a provozovala jezdeckou školu.\n\nV roce 1948 dostala svého prvního psa. Od roku 1969 se věnuje jejich výcviku. Nejprve pracovala v několika výcvikových centrech, trénovala také záchranářské psy. Po čase zjistila, že jí běžné formy výcviku nevyhovují, proto v roce 1984 založila vlastní trenérskou školu Hagan Hundeskole na své malé farmě v Norsku. V 80. letech 20. století se již zabývala vzájemnou komunikací psů. V roce 1992 prezentovala svůj výzkum na kynologické konferenci v Kanadě, kde její práce vzbudila velký ohlas. Od té doby je vnímána jako mezinárodní autorita ohledně nonverbální komunikace psů. Přednáší ve 12 zemích. Trenéři, kteří používají její metody komunikace se psy, pocházejí z Norska, Švédska, Finska, Dánska, Islandu, Ruska, Polska, Česka, Chorvatska, Chorvatska, Rakouska, Švýcarska, Německa, Nizozemí, Belgie, Francie, Španělska, Řecka, Itálie, USA, Kanady, Nového Zélandu, Velké Británie, Skotska, Japonska a Taiwanu.\nNa základě její iniciativy vznikla organizace trenérů Pet Dog Trainers of Europe, která se ostře staví proti násilnému a autoritativnímu výcviku psů. Prosazuje výcvik pomocí pozitivního posilování, upřednostňuje malé výcvikové skupiny, používání psího postroje místo obojku a práci se psem na dlouhém vodítku.\n\nOdmítá být celebritou. Ochotně mluví o své práci se psy, ale pečlivě si hlídá informace o svém soukromém životě. Nabádá profesionální kynology i běžné majitele psů, aby se zabývali především vztahem se svými psy a komunikovali s nimi pomocí jejich přirozených signálů. Žije se svou rodinou a zvířaty na odlehlé farmě v Norsku. Její práci ovlivnilo mnoho psů, přesto nejvíce zmiňuje jako své nezapomenutelné psy, kteří ovlivnili její výzkum, Veslu, Sagu, Star, Ullu a McKenzie.\n\nOd roku 1969 se profesně zabývá psy. V 80. letech 20. století začala se svým kolegou Stålem Ødegaardem fotografovat psy při vzájemné komunikaci a natáčet videa o chování psů mezi sebou v různých situacích. Tento výzkum trval zhruba deset let a její kolega Ødegaard v této době časově náročného výzkumu z rodinných důvodů zanechal. Turid Rugaas ho dodnes zmiňuje jako nedílnou součást celého výzkumu a při přednáškách připomíná jeho přínos při namáhavé fotografické a filmové dokumentaci projektu.\n\nNa podkladě těchto záznamů odvodila různé nonverbální strategie (např. mimika, postoj těla, pohyby) a zvukové projevy (např. štěkání, vytí, kňučení, vrčení, poštěkávání), pomocí nichž spolu psi komunikují a preventivně zabraňují vzniku konfliktů. Dále se zabývala tím, jak lze nonverbální signály použít v komunikaci mezi člověkem a psem, jak reagovat na nonverbální a zvukové signály psů. Zdůrazňuje, že práce se psem začíná pečlivým a dlouhodobým pozorováním reakcí konkrétního psa na různé situace. Svou metodu prezentovala ve svých knihách, DVD, na četných přednáškách a kurzech. Základem její práce je popsání více než třiceti nonverbálních signálů psí komunikace.\n\n\n\n\n\n"}
{"id": "1471286", "url": "https://cs.wikipedia.org/wiki?curid=1471286", "title": "Klára Pražáková", "text": "Klára Pražáková\n\nKlára Pražáková, rozená Fuxová (30. května 1891 Praha – 3. října 1933 Praha) byla česká klasická filoložka, spisovatelka a gymnaziální učitelka.\n\nV letech 1910–1914 studovala na Filosofické fakultě Univerzity Karlovy kalsickou filologii, kde roku 1915 získala titul PhDr. Poté až do roku 1925 vyučovala na dívčím gymnáziu Minerva (Elišky Krásnohorské). V roce 1919 se stala druhou manželkou Alberta Pražáka.\n\nPřekládala z řečtiny a angličtiny. Napsala také několik drobných dramat. Úvahy o dramatu vyšly posmrtně pod názvem \"Od včerejška k zítřku\" (1940).\n\nNarodila se do rodiny inženýra Engelberta Fuxe a Kláry Fuxové, dcery řezbáře Petra Buška (kmotrem byl spisovatel Bohdan Kaminský). Navštěvovala dívčí gymnázium Minerva, poté na české Karlo-Ferdinandově univerzitě završila svoje studium 1. prosince 1915 promocí. Složila hlavní rigorózní zkoušku z klasické filologie a klasické archeologie a vedlejší rigorózní zkoušku z filozofie, obhájila disertační práci s názvem \"Obrana pravosti Lukianova spisu Δημοσθένους Ἐγκώμιον\" (Demosthenous enkomion).\nVe školním roce 1915/1916 nastoupila do Minervy, kde působila do školního roku 1923/1924, kdy nastoupila plnou dovolenou, ovšem následujícího roku se do školy nevrátila a byla penziovaná.\n\n\n\n\n"}
{"id": "1471290", "url": "https://cs.wikipedia.org/wiki?curid=1471290", "title": "Richard Aldington", "text": "Richard Aldington\n\nRichard Aldington (8. července 1892 Portsmouth, Anglie – 27. července 1962 Sury-en-Vaux, Francie) byl britský básník a spisovatel. Narodil se jako syn advokáta. Je znám jako autor básní o první světové válce. V roce 1929 napsal román \"Death of a Hero\" (Smrt hrdiny) a v roce 1955 kontroverzní knihu \"Lawrence of Arabia: A Biographical Inquiry\" (Lawrence z Arábie: Životopisné informace). Za biografii \"Arthur Wellesley, 1. vévoda z Wellingtonu\" z roku 1946 dostal cenu\" James Tait Black Memorial Prize\".\n\nAldington se narodil v aglickém městě Portsmouth, studoval na \"Dover College\" a na \"University of London\". Pro tíživou rodinou finanční situaci nedokončil studia a titul nezískal. V roce 1911 se setkal s básnířkou Hildou Doolittle a o dva roky později se s ní oženil. V roce 1928 odešel do Paříže, kde žil s Brigit Patmorovou. V Paříži se v témže roce setkal s Nancy Clarou Cunard, která ho velmi fascinovala. Po rozvodu v roce 1938 se oženil s Nettou McCullough, jež byla Brigitinou snachou. Jeho kniha \"Death of a Hero\" (Smrt hrdiny), publikovaná v roce 1929, byla jeho literární reakcí na válku. Lawrence Durrell knihu označil za \"nejlepší válečný román této epochy\". Román napsal během svého pobytu na ostrově Port-Cros v Provence. V roce 1930 publikoval lascivní překlad \"The Decameron\". V roce 1933 vydal román \"All Men are Enemies\" (Všichni muži jsou nepřátelé), ve kterém se Adington znovu postavil proti válce.\n\nV roce 1942 se se svou novou manželkou Nettou Patmore přestěhoval do USA a začal psát životopisy. První byla kniha \"Wellington\", pojednávající o životě vévody Arthura Wellesleyho, 1. vévody z Wellingtonu, vydaná roku 1943. Následovaly práce o Davidu Herbertu Lawrencovi \"Portrait of a Genius, But...\" (Portrét génia, ale...) z roku 1950, biografie o Robertu Louisi Stevensonovi \"Portrait of a Rebel\" (Portrét rebela) z roku 1957 a životopis Thomase Edwarda Lawrence \"Lawrence of Arabia\" (Lawrence z Arábie) z roku 1957. Kniha o Lawrencovi způsobila po publikování skandál, vyvolala okamžitý odpor a také mnoho kontroverzních tvrzení. Aldington jako první veřejně oznámil skutečnost, že Lawrence byl nelegitimní, a také tvrdil, že Lawrence byl homosexuál. Lawrence žil celý život v celibátu a jeho homosexualita byla zpochybněna i některými jeho blízkými přáteli, z nichž někteří byli homosexuálové. Také popsal Lawrence jako lháře, šarlatána a drzého mýtomana. Tato prohlášení poškodila Lawrenceovu pověst a teprve později, když byly zveřejněny důvěrné vládní spisy o Lawrenceově kariéře, bylo možno ověřit míru pravdivosti Aldingtonových tvrzení. Aldingtonova pověst se už nikdy zcela nezotavila z toho, co bylo označeno za jedovatý útok na pověst T. E. Lawrence. Mnoho lidí věřilo, že Aldingtonovo utrpení v krvavé válečné lázni Evropy během první světové války způsobilo jeho negativní postoj k Lawrenceově vynikající pověsti, kterou si získal na Středním východě.\n\nOd roku 1958 žil Aldington v Sury-en-Vaux departement Cher ve Francii. Zemřel v Sury dne 27. července 1962, krátce poté, co se mu dostalo poct v Moskvě u příležitosti jeho sedmdesátých narozenin a publikování některých jeho románů v ruském překladu. On však neschvaloval komunistickou stranickou linii a Rusům se nepodařilo přesvědčit ho, aby je podpořil. Jeho politika se ve skutečnosti pohybovala daleko doprava, ale po jeho knize o T. E. Lawrencovi pociťoval ochlazení v očích britské veřejnosti.\n\nAldingtonova poezie byla spjata se skupinou \"Imagistů\" a jeho poezie tvoří téměř třetinu inaugurační antologie Imagistů \"Des Imagistes\" (1914). Termín \"imagistes\" ve skutečnosti vymyslel pro Hildu Doolitle a Aldingtona v roce 1912 Ezra Pound. Aldingtonova poezie byla tehdy nekonečným volným veršem. Později měly jeho verše kadence dlouhé a smyslné, jeho básnické obrazy byly vyvážené ornamentem. Byl jedním z básníků kolem skupiny \"proto-Imagist\" Thomase Ernesta Hulmeho; Robert Ferguson ve svém portrétu Hulmeho života vykresluje Aldingtona jako příliš přecitlivého. Neschvaloval Holmeho robustní přístup k ženám. Avšak sdílel s Hulmem přesvědčení, že experimentování s tradičními japonskými básnickými formami může ukázat cestu anglické avantgardní literatuře. Často chodil do Britského muzea a zkoumal japonské tisky Nišiki-e, které byly vytvářeny jako ilustrace k japonské poezii. Dobře se znal s Wyndhamem Lewisem. V té době posuzoval jeho práci v časopise \"The Egoist\". V té době byl také spolupracovníkem Forda Madoxe Forda, v roce 1914 mu pomáhal s propagačním materiálem pro vládní komisi. V roce 1915 se Aldington s manželkou přestěhovali do Londýna do blízkosti Ezry Pounda, Dorothy Shakespearové, Davida Herberta Lawrence a Friedy Lawrenceové. Jejich vztah se upevnil společnými romantickými idejemi a také mrtvě narozeným dítětem. Aldington diktoval také \"The Good Soldier\", když Hilda zjistila, že dílo je příliš trýznivé. Mezi roky 1914 a 1916 byl literárním editorem a redaktorem periodika \"The Egoist\" spolu s Leonardem Compton-Rickettem pod vedením Dory Marsdenové. Hariet Monroeová, americká literární kritička, považovala \"Choricos\" za nejlepší Aldingtonovu báseň, \"za jednu z nejkrásnějších básní o smrti v anglickém jazyce\". Rozdíl mezi skupinami Imagist a Futurist byl částečně definován Aldingtonovým kritickým nesouhlasem s poezií Filippa Marinettiho.\n\nAldington se připojil k britské armádě v roce 1916 během první světové války a byl zařazen do \"Royal Sussex Regiment\" v listopadu 1917. Byl zraněn na západní frontě. Ze svých zranění se nikdy plně nezotavil a pravděpodobně trpěl tehdy neuznávaným syndromem posttraumatické stresové poruchy. V roce 1919 po narození dcery se Aldington a Hilda Doolittle pokoušeli obnovit jejich manželství, které bylo narušeno Hildinými vztahy, které měla v době, kdy byl Aldington ve válce. V té době měla Hilda vztah s přítelem spisovatele D. H. Lawrence jménem Cecil Gray. V té době se přátelila se spisovatelkou a básnířkou z bohaté rodiny Bryher, vlastním jménem Annie Winifred Ellerman. Barbara Guest, která psala biografii o H. Doolittle nedokázala ověřit informaci, zda byl jejich vztah sexuální. Bryherová byla lesbička a H. D. často mluvila o vlastní bisexualitě, ale zdá se, že smyslnost nebyla pro obě ženy zásadní věcí. H. D. a Aldington se formálně oddělili a navázali jiné vztahy, ale rozvedli se až v roce 1938. Přáteli zůstali až do smrti.\n\nAldington pomáhal T. S. Eliotovi praktickým způsobem. Přesvědčil Harrietu Shaw Weaverovou, aby jmenovala Eliota jeho zástupcem v periodiku \"The Egoist\" (pomáhal Poundovi), a později v roce 1919 doporučil Bruce Richmonda z \"The Times Literary Supplement\", pro který recenzoval francouzskou literaturu. Byl v redakční radě s Conradem Aikenem, T. S. Eliotem, W. Lewisem a Aldousem Huxleyem z londýnského literární čtvrtletníku \"Coterie\" novináře Chamana Lalla, který vycházel v letech 1919–1921. S lady Ottoline Morrellovou, Leonardem Woolfem a Harrym Nortonem se podílel na iniciativě Ezra Poundy, která měla dostat Eliota z banky (Eliot měl práci na mezinárodním oddělení londýnské banky Lloyd's, a jeho přátelé chtěli dosáhnout toho, aby tam přestal pracovat a věnoval více času psaní poezie.) Vydáním \"A Fool i' the Forest\" (\"Blázen v lese\") z roku 1924 Aldington upozorňoval na nový styl poezie iniciovaný Eliotovou básní \"The Waste Land.\" V té době byl vydáván například v The Chapbook. V roce 1925 se Adlington zhroutil, neboť z finančních důvodů velmi pracoval. Ztratil zájem o poezii a záviděl Eliotovi jeho slávu celebrity. Aldingtonová se stala podporovatelkou Vivienne Eliotové, manželky T. S. Eliota. Svého manžela nemilosrdně satirizovala, použila ho jako předobraz postavy \"Jeremy Cibber\" v románu \"Stepping Heavenward\" z roku 1931. Aldington v té době žil s Arabellou Yorke (skutečné jméno Dorothy), milenkou, která bydlela v Londýně na Mecklenburgh Square. Byl to dlouhý a vášnivý vztah, který skončil, když Aldington v roce 1928 odešel do zahraničí.\n\nAldington býval velmi kritický. Obvinil georgiánské básníky, že jsou \"regionální ve svém pohledu a malí ve své lásce. Udělali si výlet na krátký víkend do malé chalupy, kde napsali malou báseň na malé téma\". Poskytl však pomoc i podporu jiným literárním osobnostem, dokonce i osobám, jako byl alkoholik \"Harold Edward Monro\", k jehož práci byl nejvíce kritický. Alec Waugh ho popsal jako zahořklého z války. Ze svého splínu se vypsal v románech jako \"The Colonel's Daughter (Dcera plukovníka)\" z roku 1931. Jeho romány ve skutečnosti obsahovaly poněkud zahalené, znepokojující portréty některých jeho přátel (T. S. Eliot, D. H. Lawrence, zvláště Ezra Pound). Jejich přátelství takové zobrazení ne vždy přežilo. Lyndall Gordon charakterizuje jeho popis Eliota v memoárech \"Life for Life's Sake (Život za život)\" z roku 1941 jako \"jízlivý\". Jako mladý muž si užíval kritiky Williama Butlera Yeatse, ale zůstal v s ním v dobrých vztazích a později ho navštívil v Rapallu. Jeho nekrolog v časopise The Times v roce 1962 ho popsal jako \"rozzlobeného mladého muže ještě předtím, než se to pro další generaci stalo módním\" a kdo \"zůstal až do konce rozzlobeným starým mužem\".\n\nŽil v Provence, Montpellier, Aix-en-Provence a Sury-en-Vaux. Je pohřben na místním hřbitově v Sury. Dne 11. listopadu 1985 a je jmenován mezi 16 básníků, píšících o válce. Připomíná je nápis na břidlicovém kameni odhalený jako pocta básníkům píšících o válce ve Westminsterském opatství.\n\n\n"}
{"id": "1471301", "url": "https://cs.wikipedia.org/wiki?curid=1471301", "title": "Seznam kamenů zmizelých v Královéhradeckém kraji", "text": "Seznam kamenů zmizelých v Královéhradeckém kraji\n\nSeznam kamenů zmizelých v Královéhradeckém kraji obsahuje pamětní kameny obětem nacismu v Královéhradeckém kraji. Jsou součástí celoevropského projektu Stolpersteine německého umělce Guntera Demniga. Kameny zmizelých jsou věnovány osudu těch, kteří byli nacisty deportováni, vyhnáni, zavražděni nebo spáchali sebevraždu.\n\nPrvní kameny byly položeny 2. srpna 2015 v Chodově.\n\nV Kostelci nad Orlicí se nacházejí tyto kameny zmizelých:\n\nV roce 1846 založil Samuel Goldschmid v Náchodě textilní továrnu. Společnost byla poté provozována jeho synem Maxem Michaelem Goldschmidem a poté jeho vnukem Hanušem Goldschmidem. Dnes budova již neexistuje. Hanuš Goldschmid měl pět sester, všichni narozeni v Náchodě, všichni zavražděni nacistickým režimem v koncentračních táborech.\n\nV Náchodě se nacházejí tyto kameny zmizelých:\n\nKameny vznikly v Královéhradeckém kraji v následujících dnech:\n\n\n\n"}
{"id": "1471304", "url": "https://cs.wikipedia.org/wiki?curid=1471304", "title": "Jan Bém", "text": "Jan Bém\n\nJan Bém (24. listopadu 1917 Vídeň – 29. května 2005) byl československý sportovec, atlet, který se specializoval na skok o tyči.\n\nS atletikou začínal v roce 1934 v Telči, později pokračoval v pražských oddílech VS, NSK a VSK a Sokol Královské Vinohrady. V roce 1946 v Oslo vybojoval na mistrovství Evropy bronzovou medaili (410 cm). Celkem pětkrát zlepšil československý rekord ve skoku o tyči (405 až 416 cm). Většina jeho dvanácti domácích mistrovských titulů pochází z doby druhé světové války.\n\nPo skončení sportovní kariéry působil jako atletický funkcionář a docent Stavební fakulty ČVUT.\n\n"}
{"id": "1471310", "url": "https://cs.wikipedia.org/wiki?curid=1471310", "title": "Sýpka v Pernolci", "text": "Sýpka v Pernolci\n\nSýpka v Pernolci je barokní špýchar postavený na místě starší tvrze v Pernolci u Částkova v okrese Tachov. Tvrz jako panské sídlo sloužila od čtrnáctého do počátku sedmnáctého století. V osmnáctém století byla stržena a na jejím místě postavena sýpka. Z opevnění tvrze se dochoval vodní příkop a val. Sýpka je od roku 1964 chráněna jako kulturní památka.\n\nBlíže neznámé panské sídlo stálo v Pernolci už v polovině třináctého století. V roce 1251 na něm pravděpodobně sídlil vladyka Přibyslav se syny Závišem a Radoslavem. Patřila jim jen část vesnice a zbývající vlastnilo město Tachov. Přibyslavovi potomci ve čtrnáctém století postavili tvrz, kterou Otík z Pernolce prodal roku 1414 spolu se dvorem a částí vsi Hanuši Pehmovi z Osova. Jeho syn Petr zemřel bez dědiců a odúmrť získal od krále Ladislava v roce 1454 Levhart z Vydžína se synem Zikmundem.\n\nZ roku 1475 pochází zmínka o Martinu Plzeňském, ale není jasné, která část vesnice mu patřila. Nejpozději na počátku šestnáctého století získali část vsi s tvrzí Trautenbergové, z nichž Erhart a Ondřej se roku 1528 soudili u zemského soudu o majetek. V roce 1533 panství vlastnil Vilém Trautenberg, který je na krátkou dobu pronajal pánům z Reitzensteina. Podle Augusta Sedláčka tvrz roku 1537 držel Jan Jiří z Reitzensteina, který ji pronajal Kryštofovi z Reitzensteina. Zároveň však vesnice patřila v letech 1533–1540 Vilémovi Trautenbergovi. O dva roky později byl pánem vesnice opět Vilém Trautenberg.\n\nPo Vilémovi Trautenbergovi statek neznámým způsobem získal Kryštof Siebenhar z Almerschwinden s manželkou Kristýnou, rozenou z Kečova, která tvrz v roce 1563 prodala svému synovi Janu Siebenharovi, jemuž už patřil statek Trnová. Od Jana panství roku 1568 koupila Kateřina Kaplířová, rozená z Hartenberka. Dalšími majiteli byli v letech 1584–1600 tachovský písař Ondřej Tušner, poté jeho syn Jiří Adam Tušner a od roku 1612 Jan Adam Lochnár z Paliče. Neznámo kdy se vlastníkem Pernolce stal Jan Kfelíř ze Zakšova a připojil jej k částkovskému panství. Za účast ve stavovském povstání v letech 1618–1620 přišel o majetek, který roku 1624 koupil Jan starší Říčanský z Říčan. Jeho tři dcery Pernolec roku 1657 prodaly Marku Alexandrovi z Brisigellle. Po jeho smrti statek spravovala za nezletilé syny vdova Anna Barbora, rozená z Talmberka, která zadlužené panství Pernolec a Částkov prodala v roce 1718 hraběti Janu Antonínovi Losymu. Od té doby Pernolec zůstal částí tachovského panství. Někdy v osmnáctém století byla stará tvrz stržena a na jejím místě postavena barokní sýpka. Obilí se v ní skladovalo až do druhé poloviny dvacátého století. Poté byla sýpka opuštěna a začala chátrat. Noví majitelé, kteří budovu získali v roce 2004, sýpku opravili a obnovili vodní příkop.\n\nPodoba tvrze ze čtrnáctého století je neznámá, ale pravděpodobně ji tvořila jediná budova chráněná vodním příkopem, který se dochoval až do devatenáctého století. Zdivo sýpky je novostavbou z osmnáctého století, a neobsahuje pozůstatky dobře zachované tvrze, jak se předpokládalo až do roku 1984.\n\nDvoupatrová sýpka má čtvercový půdorys s hranou dlouhou patnáct metrů, valbovou střechu a v jejím zdivu je použitá řada barokních kamenických detailů. Přístup přes vodní příkop umožňuje kamenný most, po kterém se vchází do předsíně.\n"}
{"id": "1471311", "url": "https://cs.wikipedia.org/wiki?curid=1471311", "title": "Tille", "text": "Tille\n\nPříjmení Tille má více nositelů:\n\n"}
{"id": "1471313", "url": "https://cs.wikipedia.org/wiki?curid=1471313", "title": "Jászkisér", "text": "Jászkisér\n\nJászkisér [jáskišér] je město v Maďarsku v župě Jász-Nagykun-Szolnok, spadající pod okres Jászapáti, blízko hranice se župou Heves. Název se skládá z názvu oblasti, ve které se město nachází (\"Jász\"), a maďarských slov \"kis\" (znamená \"malý\") a \"ér\" (znamená typ potoka). Nachází se asi 33 km severně od župního města Szolnoku. V roce 2017 zde žilo 5 285 obyvatel. Dle údajů z roku 2011 zde bylo 86 % obyvatel maďarské a 13 % romské národnosti.\n\nBlízko Jászkiséru protéká řeka Tisza. Nejbližšími městy jsou Besenyszög, Jászapáti a Újszász. Blízko jsou též obce Jászladány, Pély a Tiszasüly.\n\n"}
{"id": "1471314", "url": "https://cs.wikipedia.org/wiki?curid=1471314", "title": "Dionýz Szögedi", "text": "Dionýz Szögedi\n\nDionýz Szögedi (* 9. října 1944, Licince) je bývalý československý atlet, sprinter.\n\nS atletikou začínal v Košicích, největších úspěchů dosáhl jako člen Dukly Praha. V roce 1969 na ME v atletice v Athénách získal bronzovou medaili ve štafetě na 4×100 metrů. Na tomto šampionátu startoval také v běhu na 100 metrů, do semifinále však nepostoupil. V roce 1970 se stal mistrem republiky ve štafetě na 4x100 metrů. Jeho osobní rekordy v bězích na 100 metrů (10,3) i 200 metrů (21,3) pocházejí z roku 1967.\n\n\n"}
{"id": "1471319", "url": "https://cs.wikipedia.org/wiki?curid=1471319", "title": "Městský dům čp. 74 (Vidnava)", "text": "Městský dům čp. 74 (Vidnava)\n\nMěstský dům čp. 74 je rohový dům v Klášterní ulici v sousedství budovy čp. 75 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy sídlem soudního okresu se stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří nárožní dům v Zahradní ulici čp. 74, který byl postaven na starším středověkém jádře, byl přestavěn v polovině 19. století do empírové podoby. Byl často přestavován. V roce 1967 bylo při opravě odstraněno ostění hlavního vstupu. V roce 1998 byla provedena oprava fasády a statické zajištění.\n\nMěšťanský dům je nárožní jednopatrová pětiosá zděná stavba se sedlovou střechou s polovalbou. Hlavní průčelí je děleno horizontálně průběžnými římsami a hlavní římsou, vertikálně středovým mělkým rizalitem. Přízemí je zdobeno pásovou rustikou, v ose je pravoúhlý vstup a po stranách jsou ve vpadlinách pravoúhlá okna. Patro je hladce omítnuté, v rizalitu je členěné lizénami. Okna nasedají na parapetní římsu v rámech. Pod středovým oknem je plastický kosočtverec.\n\nBoční štítové průčelí je hladké, jednoosé (původně tříosé), zdobené pásovou rustikou v přízemí, dvěma průběžnými římsami a hlavní římsou. V lichoběžníkovém štítu jsou dvě obdélná okna, po stranách a ve vrcholu okna půlkruhová.\n\nVstupní chodba je zaklenuta pruskou plackou, chodba do dvora má segmentové zaklenutí. Místnosti v patře jsou plochostropé.\n\n\n"}
{"id": "1471328", "url": "https://cs.wikipedia.org/wiki?curid=1471328", "title": "Čtenář", "text": "Čtenář\n\nČtenář či čtenářka je osoba provádějící čtení.\n\nSlovo \"čtenář\" či \"čtenářka\" může mít ještě další významy:\n\n\n\n"}
{"id": "1471332", "url": "https://cs.wikipedia.org/wiki?curid=1471332", "title": "Rafael Rogerio da Silva", "text": "Rafael Rogerio da Silva\n\nRafael Rogerio da Silva známý i jako Rafael Ratão (* 30. listopadu 1995, Cascavel) je brazilský fotbalový záložník či útočník, od ledna 2019 hráč slovenského klubu ŠK Slovan Bratislava, kde je na hostování z ukrajinského týmu FK Zorja Luhansk. Mimo Brazílie působil na klubové úrovni v Japonsku, Jižní Koreji a na Ukrajině. Může nastoupit na jakékoliv pozici v ofenzivě. Jedná se o rychlého fotbalistu, který se dokáže prosadit v osobních soubojích.\n\nSvoji fotbalovou kariéru začal ve slavném mužstvu São Paulo FC. V žákovských letech zamířil do klubu Associação Atlética Ponte Preta, kde se v průběhu sezony 2013 hrané systémem jaro–podzim propracoval do \"áčka\". Hráčem tohoto týmu byl do léta 2016, avšak působil převážně na hostováních v jiných týmech, konkrétně v brazilských mužstvech Clube Atlético Penapolense (hostoval zde dvakrát), Boa Esporte Clube, Santos FC (hrál za rezervu), Guaratinguetá Futebol, Náutico Capibaribe a japonském celku Albirex Niigata Clube. V červenci 2016 odešel na přestup do jihokorejského klubu Chungju Hummel FC, avšak již po půl roce se vrátil do vlasti a domluvil se na smlouvě s týmem Clube Atlético Tubarão, odkud v roce 2017 působil na hostování v mužstvu Luverdense Esporte Clube. V Brazílii dále ještě nastupoval za celky Grêmio Novorizontino a Oeste Futebol Clube.\nPřed ročníkem 2018/19 odešel do Evropy, kde v červenci 2018 uzavřel kontrakt se Zorjou Luhansk z Ukrajiny. S Luhanskem postoupil kvůli pravidlu venkovních gólů přes portugalský klub SC Braga (remízy 1:1 a 2:2) do čtvrtého předkola - play-off Evrospké ligy UEFA 2018/19, kde Zorja vypadla po remíze 0:0 a prohře 2:3 s RB Leipzig z Německa a do skupinové fáze nepostoupila. Ratão dal v předkolech EL dvě branky, trefil se v odvetách s oběma soupeři. Ligový debut v dresu mužstva si odbyl v úvodním kole hraném 22. července 2018 v souboji s klubem FK Mariupol (výhra 2:1), na hřiště přišel v 68. minutě. Svůj první ligový gól za Luhansk zaznamenal ve třetím kole proti Černomorci Oděsa (remíza 1:1), když ve 23. minutě otevřel skóre zápasu. Podruhé v ročníku se střelecky prosadil 2. 9. 2018 v souboji s Arsenalem Kyjev, skóroval ve 43. minutě a podílel se na vysokém vítězství v poměru 5:0 na půdě soupeře. Na podzim 2018 odehrál v lize celkem 11 střetnutí.\n\nV lednu 2019 zamířil ze Zorje Luhansk na půlroční hostování s opcí na přestup na Slovensko do Slovanu Bratislava. \n\nSvůj první ligový zápas v dresu \"belasích\" odehrál 16. března 2019 v první kole nadstavbové části proti týmu ŠKF iClinic Sereď (výhra 4:1), na hrací plochu přišel v 76. minutě. Se Slovanem získal 14. dubna 2019 po výhře 3:0 nad mužstvem MŠK Žilina šest kol před koncem sezony mistrovský titul. V průběhu jara bylo Ratãovo hostování ve Slovanu prodlouženo. Svoji jedinou ligovou branku v sezoně za \"belasí\" dal v posledním 32. kole v odvetném souboji se Seredi, když v 68. minutě zvyšoval na konečných 3:1. Na jaře 2019 nastoupil k pěti ligovým zápasům.\n\nSe Slovanem se představil v prvním předkole Ligy mistrů UEFA proti černohorskému celku FK Sutjeska Nikšić a po vypadnutím s tímto soupeřem byl jeho tým přesunut do předkol Evropské ligy UEFA, kde s \"belasými\" postoupil přes kosovské mužstvo KF Feronikeli (výhry doma 2:1 a venku 2:0), klub Dundalk FC z Irska (výhry doma 1:0 a venku 3:1) a řecký tým PAOK Soluň (výhra doma 1:0 a prohra venku 2:3) do skupinové fáze. Se Slovanem byl zařazen do základní skupiny K, kde v konfrontaci s kluby Beşiktaş JK (Turecko), SC Braga (Portugalsko) a Wolverhampton Wanderers FC (Anglie) skončil s \"belasími\" na třetím místě tabulky a do jarního play-off s nimi nepostoupil.\n\nPoprvé v ročníku v lize skóroval 3. 8. 2019 proti klubu FK Senica (výhra 3:0), ve 33. minutě zvyšoval na 2:0. Následně se střelecky prosadil v souboji se Seredí, když v 90.+2. minutě zvyšoval na půdě soupeře na konečných 4:0. Svůj třetí ligový gól v sezoně vsítil v šestém kole proti Žilině (remíza 1:1), když ve 37. minutě otevřel skóre utkání. Počtvrté v ročníku se trefil až po zranění, když v souboji s týmem FK Pohronie (výhra 2:1) otevřel ve 40. minutě střelecký účet utkání. Následně rozvlnil síť soupeřovy svatyně ve 14. kole hraném 2. listopadu 2019 v odvetě se Senicou, když v 68. minutě zvyšoval na konečných 2:0. V lednu 2020 uzavřel s \"belasími novou smlouvu. Svoji šestou branku v sezoně zaznamenal ve 20. kole hraném 22. února 2020 proti mužstvu AS Trenčín, v 74. minutě zvyšoval na konečných 2:0.\n\n"}
{"id": "1471335", "url": "https://cs.wikipedia.org/wiki?curid=1471335", "title": "Čekankový sirup", "text": "Čekankový sirup\n\nČekankový sirup je používám jako přírodní sladidlo vyrobené z kořene čekanky. Vyniká vysokým obsahem vlákniny a glykemickým indexem menším než 5.\n\nČekankový sirup má minimální obsah fruktózy ve srovnání s alternativními sladícími sirupy (javorový sirup, sirup z agáve). Kvalitní sirupy z čekanky obsahují maximálně 5 % sacharidů. \n\nČekankový sirup lze využít jako alternativní sladidlo. Sladit lze nápoje a to studené i teplé, dezerty, zmrzliny, palačinky a využít lze i při pečení. Dávkování je srovnatelné s medem, doporučená denní dávka je 10-20g.\n\nSirup je bez lepku, neobsahuje laktózu, sůl, má nižší energetickou hodnotu, minimum sacharidů a vysoký obsah vlákniny.\n"}
{"id": "1471336", "url": "https://cs.wikipedia.org/wiki?curid=1471336", "title": "Martina Randová", "text": "Martina Randová\n\nMartina Randová (* 30. prosinec 1971 Stod) je česká herečka. Vyrůstala v obci Stod nedaleko Plzně.\n\nMartina Randová se narodila ve Stodu, obci poblíž Plzně. Do osmnácti let žila v Tachově. Má jednu sestru. V šestnácti letech odjela za otcem do Plzně, kde Martinu Randovou vyhledali hledači talentů a díky tomu získala roli v prvním \"Discopříběhu\".<br>\nMartina Randová též účinkuje ve hře \"Dva nahatý chlapi\" (režie: Antonín Procházka) v Divadle Palace.<br>\nJejí největší role je ze seriálu \"Ordinace v růžové zahradě 2\" vysílaném na TV Nova, kde ztvárnila postavu Helgy „Heluš“ Otradovské, provdané Švarcové. Působí také v pražském Divadle Na Fidlovačce.<br>Od roku 2019 moderuje pořad \"O 10 let mladší \" na TV Nova.\n\n\n"}
{"id": "1471338", "url": "https://cs.wikipedia.org/wiki?curid=1471338", "title": "Anastázie Chocholatá", "text": "Anastázie Chocholatá\n\nAnastázie Chocholatá (* 19. června 2000 Pardubice) je česká herečka.\n\nAnastázie Chocholatá se narodila ve vesnici nedaleko Pardubic. Od mala se věnovala tanci, zpěvu a herectví. První pořádnou příležitost získala v seriálu \"Vyprávěj\". Poté si zahrála v seriálu \"Gympl s (r)učením omezeným\".\n\nTaké v divadle dostala příležitost s rolí v představení \"Kejklíř z Lublinu\". V roce 2014 získala velkou roli ve filmu Jiřího Mádla \"Pojedeme k moři\". \n\nStuduje mezinárodní konzervatoř v Praze. Její postavu je možné vidět také v seriálech \"Modrý kód\" a \"Ohnivý kuře\".\n\n\n"}
{"id": "1471341", "url": "https://cs.wikipedia.org/wiki?curid=1471341", "title": "Nagarejama", "text": "Nagarejama\n\nNagarejama () je město v prefektuře Čiba v Japonsku. K roku 2018 v ní žilo přibližně 189 tisíc obyvatel.\n\nNagarejama leží v prefektuře Čiba v oblasti Kantó na ostrově Honšú. V rámci prefektury hraničí na jihu s Macudem, na východě s Kašiwou a na severu s Nodou. Na západě hraničí s prefekturou Saitama, konkrétněji s jejími dvěma městy: s Misatou na jihozápadě a s Jošikawou na severozápadě.\n\nMěstem je Nagarejama od roku 1967.\n"}
{"id": "1471344", "url": "https://cs.wikipedia.org/wiki?curid=1471344", "title": "Socha svatého Jana Nepomuckého (Police nad Metují)", "text": "Socha svatého Jana Nepomuckého (Police nad Metují)\n\nSocha svatého Jana Nepomuckého je situována v Kostelní ulici, při čp. 107 v Polici nad Metují v okrese Náchod. Socha je chráněna jako kulturní památka od 3. 5. 1958. Národní památkový ústav tuto sochu uvádí v katalogu památek pod rejstříkovým číslem ÚSKP 25817/6-1850.\n\n"}
{"id": "1471345", "url": "https://cs.wikipedia.org/wiki?curid=1471345", "title": "Socha svatého Jana Nepomuckého (Bukvice)", "text": "Socha svatého Jana Nepomuckého (Bukvice)\n\nSocha svatého Jana Nepomuckého z roku 1765 se nalézá u silnice vedoucí do obce Veliš před domem čp. 21 v obci Bukvice v okrese Jičín. Pozdně barokní pískovcová socha pocházející od neznámého autora z roku 1765 je chráněna jako kulturní památka ČR. Národní památkový ústav tuto sochu uvádí v katalogu památek pod rejstříkovým číslem ÚSKP 36794/6-1124.\n\nPozdně barokní socha světce v kanovnickém rouchu, s krucifixem v pravé ruce na prsou a berlou v levici v životní velikosti stojí na pilíři ve tvaru trojbokého hranolu ozdobeného volutami na okrajích. Stěny pilíře jsou pokryty bohatou plastickou výzdobou s postavami světců a reliéfy se zemědělskou tematikou. Nad postavami světců v rozích je uvedeno vročení sochy 17 AD 65. Pilíř je umístěn na trojbokém třístupňovém podstavci umístěném na dvou kamenných schodech. Socha je oplocena dřevěným plotem.\n\n"}
{"id": "1471349", "url": "https://cs.wikipedia.org/wiki?curid=1471349", "title": "Aibga", "text": "Aibga\n\nAibga (rusky Аибга; abcházky А́ибӷа) je hora na jihu Ruska.\n\nHora se nachází přibližně 5 km km jihovýchodně od zimního sportovního střediska Krasnaja Poljana v západokavkazském Krasnodarském kraji. Hřeben obtéká řeka Mzymta. S výškou 2509 metrů nad mořem je Aibga nejvyšší horou Sočského národního parku. \n\n"}
{"id": "1471353", "url": "https://cs.wikipedia.org/wiki?curid=1471353", "title": "Sousoší Kalvárie (Bukvice)", "text": "Sousoší Kalvárie (Bukvice)\n\nSousoší Kalvárie se nalézá u rybníčku na návsi obce Bukvice v okrese Jičín nedaleko od barokní Kaple svatého Jana Nepomuckého se kterou tvoří dominantu obce. Barokní sousoší je chráněno jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 42001/6-1123.\n\nBarokní sousoší Kalvárie z roku 1740 tvoří ústřední kříž na vysokém podstavci s ukřižovaným Kristem. Po stranách je doplněn o sochy Panny Marie (vlevo) a svatého Jana Evangelisty (vpravo). Sousoší stojí na hranolovém soklu ve středu předsunutém. Uprostřed stojí na 1,5 m vysokém podstavci jetelový kříž s tělem Krista. Podstavec bez ozdob je umístěn na dvou kamenných schodech.\n\nV roce 2004 byla odcizena socha svatého Jana Evangelisty. V roce 2016 bylo provedeno restaurování sousoší a bukvické zastupitelstvo schválilo zhotovení kopie sochy svatého Jana Evangelisty tak, aby bylo sousoší Kalvárie kompletní.\n\n"}
{"id": "1471354", "url": "https://cs.wikipedia.org/wiki?curid=1471354", "title": "Krajský přebor – Praha-město 1973/74", "text": "Krajský přebor – Praha-město 1973/74\n\nV soubojích Krajského přeboru – Praha-město 1973/74, jedné ze skupin 5. nejvyšší fotbalové soutěže, se utkalo 16 týmů dvoukolovým systémem podzim – jaro. Tento ročník skončil v červnu 1974.\n\nZdroj:\n\nPoznámky:\n"}
{"id": "1471358", "url": "https://cs.wikipedia.org/wiki?curid=1471358", "title": "Walter Sagitta", "text": "Walter Sagitta\n\nWalter Sagitta byly československé vzduchem chlazené invertní dvanáctiválcové vidlicové motory, které byly poprvé vyrobeny v roce 1936 a homologovány v roce 1937. Byly vyráběny v několika variantách pražskou firmou Akciová společnost Walter, továrna na automobily a letecké motory, Praha XVII – Jinonice. Z hlediska vrtání a zdvihu jim byl nejblíže invertní šestiválcový řadový letecký motor Walter Minor 6, uvedený na trh v témže roce 1936.\n\nJednalo se o největší a nejsilnější invertní pístové motory původní konstrukce ing. Františka Adolfa Barvitia, vyráběné mezi světovými válkami v jinonické továrně. Primát si získaly mezi leteckými motory Walter i z hlediska počtu válců do V (pod úhlem 60°). Z tohoto pohledu je možno vzdáleně je přirovnat k dvanáctiválcovému motoru do V, který byl použit v automobilech Walter Royal (5879 cm³), v autobusu Walter D-Bus (7354 cm³) a v rychlém a se stejným motorem i v hasičském autě Walter V-12 (1931-2). U Walter Sagitta se jednalo o motor zcela nové koncepce, s vysokou výkonností a minimální čelní plochou. V tomto parametru (poměr čelní plochy k výkonu) patřil k nejlepším na světě. Byl určen pro nejrychlejší vojenská, sportovní a dopravní letadla. Byl opatřen vysokootáčkovým kompresorem se samočinným omezovačem přetlaku v sání. Byl uzpůsoben pro použití dřevěných nebo kovových vrtulí se stoupáním přestavitelným na zemi i za letu (hydraulicky).\n\nSvětovou premiéru si odbyl motor Sagitta od 13.listopadu 1936 na 15. mezinárodní letecké výstavě v Paříži a byl představen ve dvou provedeních - s vysazeným reduktorem, aby bylo možné použít dutý hřídel vrtule ke střelbě, a také se sériovým reduktorem pro instalaci ve vícemotorových letadlech. Motory byly v letech 1937-1938 hlavními poutači v expozicích A.S. Walter na dalších leteckých výstavách - v Praze, v Miláně (II. mez. aerosalon) a v Paříži (16.-17. mez. aerosalon). Pražskou expozici si v červnu 1937 se zájmem prohlédl i prezident republiky E. Beneš s doprovodným výkladem prezidenta společnosti Walter Vítězslava Kumpery.\n\nJako první se rozběhly Walter Sagitta I-M a I-MR. Jednalo se o invertní řadový dvanáctiválec do V, vzduchem chlazený, s možností instalace reduktoru. Pohon vrtule byl buď přímý (I-M) nebo s reduktorem (I-MR). Dosahoval výkonu 404 až 441 kW (550-600 k) při 2500 ot/min. Vyznačoval se kompaktní konstrukcí, dokonalým dílenským zpracováním a poměrně nízkou hmotností. Jako druhé v pořadí se rozběhly motory Sagitta I-S a I-SR o nominálním výkonu 393,4 kW (535 k) při 2500 ot./min.\n\nCelkem bylo vyrobeno 61 motorů všech verzí. V roce 1941 byla licence na motor Sagitta I-SR prodána do Itálie, společnosti Alfa Romeo z Milána. Ta potom vyráběla tento motor pod označením Alfa Romeo 122 R.C.38.\n\nVyužití motorů Sagitta v letech 1937–1939 a jejich zkoušení na prototypech letounů ukončila II. světová válka. Tyto motory tedy skončily podobně jako dvanáctiválce Walter v automobilech Royal, D-Bus a V-12, jejichž „vzlet“ ukončila světová hospodářská krize. Motor Walter Sagitta skončil ještě předtím, než mohl ukázat, co v něm dříme.\n\nWalter Sagitta byl vzduchem chlazený invertní řadový dvanáctiválec se dvěma řadami válců do V pod úhlem 60°. Hlavní předností použitého uspořádání válců bylo dosažení minimální čelní plochy a tím zmenšení čelního odporu na minimum. Tomu pomohlo i umístění sacího potrubí mezi rozevřené válce. Konstruktér byl veden snahou „více válců o menším objemu“, což mu umožnilo docílit vysokých otáček, vysoké specifické výkonnosti, stejnoměrného chodu, neobyčejné spolehlivosti a trvanlivosti při poměrně jednoduché konstrukci.\n\nOcelové válce se skládaly z hustě žebrované hlavy, odlité ze slitiny hliníku a z vlastního válce z legované oceli, která zabezpečovala vysokou odolnost a životnost třecích ploch i při značném mechanickém a tepelném namáhání. Válce se opíraly o skříň přírubou a zasahovaly ústím hluboko do klikové skříně. Sací hrdla hlav směřovala do středního prostoru mezi obě řady válců, výfuková hrdla na vnější stranu motoru. Do hlav byla zalisována a zaválcována ventilová sedla ze speciálního bronzu. Kované písty byly z hliníkové slitiny Hiduminium R.R.59 a každý měl 4 pístní kroužky, dva těsnící a dva stírací. Pístní čep byl volný, pojištěný byl pérovými kroužky. Kované ojnice profilu H měly dělenou hlavu staženou čtyřmi šrouby a „objímaly“ bronzové pánve, vylité ložiskovým kovem. Hlavní ojnice (v pravé řadě válců) měla po straně nosná oka s bronzovými pouzdry pro čepy, na nichž byla uložena vedlejší ojnice pro válce levé řady. I ta měla bronzová pouzdra.\n\nDvoudílná kliková skříň tvořila hlavní nosnou část motoru a obě poloviny byly odlity z hořčíkové slitiny (elektron). K spodní části byly připojeny hlavy válců. Klikový hřídel byl uložen v sedmi hlavních ložiskách, která byla sevřena mezi horní a spodní polovinu skříně. Obě poloviny skříně byly sešroubovány dlouhými šrouby s vysokou pevností, které procházely nálitky v příčných stěnách skříně. Na přední přírubu skříně bylo přišroubováno buď přední víko s tlakovým ložiskem vrtulového hřídele anebo skříň reduktoru. Šestkrát zalomený klikový hřídel byl vyroben z chromniklové oceli Poldi Vitrix. Dutinami hřídele a klikových čepů, spojených navzájem kanálky v ramenech, byl rozváděn mazací olej od hlavních ložisek do ložisek ojnic.\n\nZapalování Scintilla LV12D bylo dvojité se samočinně řízeným předstihem. Magneta byla umístěna napříč na zadní stěně skříně.\n\nMazání bylo tlakové, oběžné. Oběh oleje zabezpečovaly 3 čerpadla, jedno bylo tlakové a dvě byla přečerpávací, vratné. Všechna byla umístěna v suché klikové skříni. Tlakové čerpadlo dodávalo olej přes vstupní čistič a vytlačovalo jej přes lamelový filtr Auto-Klean do rozváděcího potrubí a pak kanálky ve stěnách skříně k hlavním ložiskům klikového hřídele, k zadnímu ložisku vačkového hřídele a z dutin v koncích zmíněných hřídelů k pomocným pohonům a k pohonu kompresoru. Dvě čisticí pumpy, z nichž každá měla výměnný, jemný síťový filtr, čerpaly olej z obou konců klikové skříně do olejové nádrže. Tlak oleje byl regulován samočinně ventilem za tlakovou pumpou.\n\nMotor Sagitta měl odstředivý, vysokootáčkový kompresor, jehož osa lopatkového kola ležela v prodloužení osy klikového hřídele a byl namontován na zadním konci klikové skříně. Byl poháněn od klikového hřídele převodovým soukolím. Lopatkové kolo kompresoru mělo na hřídeli letmé uložení. Kompresor nasával směs z karburátoru a dopravoval ji do společného, sacího potrubí s odbočkami k jednotlivým válcům.\n\nPříruba pro mechanický spouštěč byla umístěna mimo osu klikového hřídele, a to do osy vačkového hřídele při zachování převodu 1:1 mezi spouštěčem a klikovým hřídelem. Všechny přístroje jako jsou magneta, karburátor, pohon dynama, palivová a olejová čerpadla, filtry, kompresor, vakuové čerpadlo atp. byly soustředěny na zadním víku a tedy dobře přístupné obsluze.\n\nMotor měl 3 reduktorové varianty. První bylo provedení bez reduktoru s vrtulí nasazenou přímo na klikovém hřídeli. Tato varianta byla využívána pro malé letouny o vysoké rychlosti např. závodní. Druhou variantou byl satelitový reduktor typu Farman s převodem 3:2 (3 kuželové satelity) a s vrtulí v ose klikového hřídele, když vrtulový hřídel byl uložen vzadu v kluzném ložisku v dutině klikového hřídele a vpředu v kuličkovém, tlakovém ložisku. Tato varianta byla předurčena pro více motorová letadla. Posléze třetí variantou byl reduktor s párem čelních kol a dutým vrtulovým hřídelem uzpůsobeným pro osazením leteckým kanónem. Tento reduktor měl převod 43:29. Vrtulový hřídel byl uložen ve dvou válečkových a jednom tlakovém kuličkovém ložisku.\n\nPro případ montování vrtule se stoupáním přestavitelným hydraulickým tlakem za letu byla k čelu předního víka přišroubována vložka pro přívod tlakového oleje do dutiny vrtulového hřídele.\n\nZ československých letadel se motor Walter Sagitta I-MR uplatnil u prototypu dvoumotorového dvoutrupého průzkumného letounu Praga E-51. Prototyp letounu vzlétl poprvé 26. května 1938. Přestože letadlo mělo pevný kapotovaný podvozek dosahovalo rychlosti až 380 km/h. Zkoušky pokračovaly až do roku 1939, kdy byl letoun zabaven při německé okupaci. Němci se o stroj živě zajímali, intenzivně jej zkoušeli a v červnu 1940 byl přelétnut na zkušební letiště Luftwaffe v Rechlinu a později na tovární letiště firmy Klemm do Böblingenu. Zde jeho stopa končí.\nNerealizovaný projekt stíhacího letounu Aero A-107 (A-7) počítal s využitím motoru Walter Sagitta I-MR. Konstrukce stroje měla být celokovová včetně křídla a trupu v dolnoplošném uspořádání. Nadějný projekt nakonec nepřesáhl rámec testování dřevěné makety v aerodynamickém tunelu. Obdobně skončily projekty Be-74 a Be-75 ing. Pavla Beneše z choceňské továrny Beneš-Mráz. Be-74 byl projekt lehkého bombardovacího letounu se dvěma motory Sagitta pro tříčlennou posádku, který měl projektovánu rychlost 370 km/h a nosnost 400 kg pum. Be-75 byl projekt expresního poštovního letounu se dvěma motory Sagitta s projektovanou rychlostí 500 km/h a nosností 300 kg pošty. Oba projekty byly rozpracovány v roce 1936, ale nerealizovány.\n\nZe zahraničních firem si vyžádala dva motory Walter Sagitta I-SR k vyzkoušení holandská firma Fokker (NV Nederlandsche Vliegtuigenfabriek Fokker), aby je otestovala na prototypu stíhacího letounu Fokker D-XXIII. Letoun byl vystaven počátkem roku na aerosalonu v Paříži, ale poprvé vzlétl až 30. května 1939. Měl dva motory v tandemovém uspořádání s trojlistými kovovými vrtulemi. Zadní motor byl neobvykle v tlačném uspořádání. Letoun dosahoval rychlosti max. 525 km/h. Při zkouškách se však zadní motor přehříval a do přepadení Nizozemska nacisty nebyly zkoušky dokončeny. Po 15. březnu 1939, kdy vznikl Protektorát Böhmen und Mähren, ani komunikace s továrnou Walter nebyla možná. Z objednávky na sériové motory tedy sešlo, navíc továrna Walter s obtížemi vymáhala náhradu za dva zapůjčené motory Sagitta.\n\nO něco úspěšnější aplikace byla v srbském letounu Rogožarski R-313 (Prva srbska fabrika aeroplana Živojin Rogožarski AD). To byl dvoumístný dvoumotorový jednoplošník navržený jako stíhací, lehký bombardovací a průzkumný letoun v Jugoslávii před druhou světovou válkou. Byl navržen a postaven v továrně Rogožarski v Bělehradě s motorem Walter Sagitta II-R.\nJiž v roce 1937 postavila italská továrna Savoia-Marchetti zdokonalený bombardér (oproti typu SM.85), prototyp Savoia Marchetti SM.86, který poprvé vzlétl 22. září 1937. SM.86 měl větší křídlo a nový kokpit a byl poháněn dvěma motory Walter Sagitta I-SR, které daly letadlu vyšší maximální rychlost, zvýšenou rychlost stoupání a schopnost přenášet bomby do 500 kg s plným zatížením paliva. SM-86 byl podroben řadě přísných testů a Regia Aeronautica měla o tento projekt zájem a objednala si další prototypy. Další prototyp vzlétl 8. dubna 1939, který byl vybaven dvěma motory Walter Sagitta I-MR s třílistými, stavitelnými vrtulemi o výkonu 441 kW (600 k). Prototyp létal rychlost 412 km/h ve výšce 4000 m, při rychlostí 336 km/h v 5000 m a měl rychlost stoupání na 4 000 m za 14 min 17 s. Přestože letoun SM.86 ukázal oproti předchozímu modelu SM.85 celkové zlepšení výkonu, nakonec byl postaven pouze jeden prototyp. Zkušební pilot Elio Scarpini tohoto letounu později zahynul v sestřeleném Junkersu Ju 87 a SM.86W tak zůstal bez pilota. Projekt letadla pokračoval i přes nedostatek oficiálního zájmu až do roku 1941, kdy byl ukončen.\n\nLetoun VEF I-16 byl prototyp jednomotorového lotyšského stíhacího letadla, který navrhl Kārlis Irbītis v roce 1939. Vývoj byl zastaven okupací Lotyšska v roce 1940. Prototyp I-16 byl konvenční jednoplošník s motorem Walter Sagitta I-SR s dvouplášťovou vrtulí. Po německém vpádu do Sovětského svazu byl tento letoun zabaven německými jednotkami a pak jej testovala Luftwaffe. VEF I-16 byl používán jako výcvikové letadlo na letecké škole v Toruni až do roku 1942.\n\nMotor verze I-SR výr. č. 31010 (v částečném řezu) je v majetku Národního technického muzea v Praze a byl zapůjčen v roce 2015 do Leteckého muzea Metoděje Vlacha v Mladé Boleslavi.\n\n\n\n\n\n\n\n"}
{"id": "1471359", "url": "https://cs.wikipedia.org/wiki?curid=1471359", "title": "Krakovská hudební akademie", "text": "Krakovská hudební akademie\n\nKrakovská hudební akademie ( \"Akademia Muzyczna w Krakowie\") je konzervatoř založená roku 1888. Sídlí v historické části polského Krakova.\n\nŠkola byla \"almou mater\" slavného polského skladatele Krzysztofa Pendereckého, který byl také 15 let rektorem školy.\n\nKrakovská akademie je jedinou školou v Polsku, jejíž 2 absolventi zvítězili v Mezinárodní klavírní soutěži Fryderyka Chopina (Halina Czerny-Stefańská a Adam Harasiewicz) a mezi posluchači školy několik vítěžů dalších soutěží.\n\nAkademii založil v tehdejším Rakousku-Uhersku roku 1888 významný polský skladatel Władysław Żeleński, a to především díky jeho uměleckým a společenským kontaktům a také díky podpoře významné klavíristky kněžny Marceliny Czartoryské, někedjší žačky Fryderyka Chopina.\n"}
{"id": "1471361", "url": "https://cs.wikipedia.org/wiki?curid=1471361", "title": "Simona Vrzalová", "text": "Simona Vrzalová\n\nSimona Vrzalová (* 7. dubna 1988) je česká atletka, běžkyně na střední a dlouhé tratě.\n\nPochází z Českého Těšína, je členkou SSK Vítkovice. Do domácí běžecké špičky se dostala v roce 2016, o rok později dosáhla úspěchů i na mezinárodním poli, doběhla desátá na 1500 metrů na halovém mistrovství Evropy. V sezóně 2018 se ještě zlepšila, ve finále běhu na 1500 metrů na evropském šampionátu v Berlíně obsadila páté místo. V únoru 2019 překonala 28 let starý český halový rekord na této trati časem 4:05,73. \nNa halovém mistrovství Evropy v Glasgow v březnu 2019 obsadila v běhu na 1500 metrů šesté místo.\n"}
{"id": "1471362", "url": "https://cs.wikipedia.org/wiki?curid=1471362", "title": "Radnice (Benešov nad Černou)", "text": "Radnice (Benešov nad Černou)\n\nRadnice (budova čp. 126) v Benešově nad Černou ve východní části okresu Český Krumlov v Jihočeském kraji je jedním z řady památkově chráněných renesančních domů na benešovském náměstí. Dům je zároveň součástí městské památkové zóny Benešov nad Černou, která byla stanovena na základě vyhlášky Ministerstva kultury České republiky č. 250/1995 Sb. ze dne 22. září 1995 a je zapsána v Ústředním seznamu kulturních památek ČR pod číslem 2355.\n\nObjekt je charakterizován jako goticko-renesanční dům na obdélném půdorysu, stojící v mírném svahu uprostřed severní strany náměstí.\n\nDům je jednopatrový, přízemí je členěno na šest os. Uprostřed domu se v přízemí nachází dvojice půlkruhovitě sklenutých kamenných portálů, zdobených rožmberskými pětilistými růžemi. Portály zasahují do úrovně patra, portál nad vstupem do budovy je zakončen předsunutou římsou. V interiérech se dochovaly původní konstrukční prvky, jako například valená klenba v průjezdu, křížová klenutí místností a kamenná ostění portálků. Střecha domu je sedlová, krytá bobrovkou. Ve výši prvního poschodí jsou uprostřed fasády sluneční hodiny a po stranách dva erby v podobě fresek. Erb s labutí patří pánům ze Švamberka, druhý z erbů je znakem aliančním, který náležel hraběnce Marii Magdaleně di Biglia a souvisí s historickým obdobím, kdy Benešov nad Černou spolu s dalšími majetky na Novohradsku připadl rodu Buquoyů. \n\nSoučástí památkového areálu býval též pivovar, který tvořil obdélné křídlo na západní straně parcely a byl zbořen koncem 70. let 20. století.\n\nVybudováni radnice je datováno rokem 1594, není však vyloučeno, že původně na tomto místě existoval starší objekt. Na části pozemku v době výstavby radnice již stál pivovar, který zde v roce 1570 nechal vybudovat rožmberský regent Jakub Krčín z Jelčan a Sedlčan. Jan Jiří ze Švamberka, který získal Benešov nad Černou spolu s většinou majetku zaniklého rožmberského rodu po smrti Petra Voka z Rožmberka v roce 1611, propůjčil občanům Benešova právo vařit pivo a pořádat výroční trhy o velikonočním úterý a na den sv. Jakuba. Historický pivovar u benešovské radnice byl zbourán po roce 1979. Budova radnice byla opravena v roce 1995.\nRadnice stojí uprostřed severní strany benešovského náměstí. Na západě na ni bezprostředně navazuje goticko-renesanční měšťanský dům čp. 125, ve kterém je umístěno informační centrum, obecní knihovna a lékařské ordinace. Přímo před radnicí uprostřed pásu zeleně se nachází barokní morový sloup se sochou sv. Jana Nepomuckého a plastikami dalších světců a také jedna ze tří barokních kašen, které jsou rovněž součástí městské památkové zóny Benešov nad Černou. \n\n\n"}
{"id": "1471365", "url": "https://cs.wikipedia.org/wiki?curid=1471365", "title": "Cerekvice nad Bystřicí (zámek)", "text": "Cerekvice nad Bystřicí (zámek)\n\nBarokní zámek stojí na severním okraji obce Cerekvice nad Bystřicí v okrese Jičín v Královéhradeckém kraji. Areál zámku je chráněn jako kulturní památka ČR. Národní památkový ústav tento zámek uvádí v katalogu památek pod rejstříkovým číslem ÚSKP 25476/6-1129. \n\nNa místě nynějšího barokního zámku stávala původně gotická věžovitá tvrz, která se prvně připomíná již v roce 1368. Tvrz byla po roce 1623 přestavěna na renesanční zámek. Z původní gotické tvrze se v dnešním trojkřídlém zámku zachoval jen valeně klenutý sklep o straně 5,2 metrů. V roce 1682 došlo k první přestavbě zámku, kdy vznikla zřejmě barokní stavba, částečně kamenná a částečně dřevěná. Zámek byl v druhé polovině 18. století od základů přestavěn v současný barokní zámek. V roce 1936 byl zámek po požáru upraven podle návrhu architekta Františka Krušiny a následně jej koupila obec, která ho upravila pro potřeby školy a pošty. \n\nZámek je trojkřídlý objekt o půdorysu písmene E s mansardovou střechou, v nádvoří jsou přízemní arkády. Ve východním zámeckém křídle se dochovaly renesanční klenby. Střední trakt je dvoupatrový, průčelí je ozdobeno rizalitem a levé křídlo zámku je spojeno arkádovou patrovou visutou krytou chodbou se sousedním kostelem Zvěstování Panny Marie.\n\nZámek obklopuje anglický park, ve kterém je barokní studna krytá altánem s akantovou ozdobou z roku 1790.\n\n"}
{"id": "1471372", "url": "https://cs.wikipedia.org/wiki?curid=1471372", "title": "Radomír Lapčík", "text": "Radomír Lapčík\n\nRadomír Lapčík (* 3. července 1969) je český podnikatel, pedagog a filantrop, zakladatel Moravského Peněžního Ústavu – spořitelního družstva, jenž se po udělení bankovní licence od ČNB (13. 12. 2018) stal k 1. 1. 2019 MPU bankou. Ta byla přejmenována a oficiálně představena 20. února 2019 pod novým názvem Trinity Bank.\n\nRadomír Lapčík začal budovat Moravský Peněžní Ústav - spořitelní družstvo v roce 1996. V letech 1996–2018 vykonával pozici generálního ředitele a předsedy představenstva. MPU po celou dobu svého působení zaznamenával kontinuální nárůst klientů a kladl velký důraz na jedinečné vztahy s klienty. Moravský Peněžní Ústav se začátkem roku 2019 transformoval na MPU banku a.s., ta byla k 20. 2. 2019 přejmenována a představena pod novým názvem TRINITY BANK a.s. Radomír Lapčík vykonává funkci předseda dozorčí rady.\n\nV roce 1999 založil Radomír Lapčík společnost Správa Aktiv a Bankovní Poradenství a.s.. Ta v roce 2004 získala devizovou licenci od ČNB. V roce 2011 byla část společnosti transformována na SAB Finance a.s. a o šest let později, v roce 2017, již přesáhla obrat 219,3 mld. Kč. SAB Finance je leaderem trhu v oblasti devizových obchodů. Dceřinou společností je SAB o.c.p. působící na Slovensku. V roce 2017 expandovala finanční skupina SAB také do Velké Británie a na Maltu. \n\nSAB o.c.p je licencovaný obchodník s cennými papíry se sídlem v Bratislavě. Posláním společnosti je poskytovat klientům výjimečné řešení na zhodnocení jejich majetku. Portfolio SAB o.c.p. zahrnuje investiční poradenství, dluhopisy a emise skupinových dluhopisů.\n\nSAB Corporate Finance byla založena v roce 2017 v Londýně se sídlem v The Gherkin na St Mary Axe. Specializuje se na devizové obchody a platební služby v UK. Obchoduje ve 128 měnách a je zprostředkovatelem domácích i zahraničních devizových plateb.\n\nFCM Bank Ltd. působí na Maltě. Specializuje se především na korporátní financování a devizové obchody, ale i na osobní a korporátní vklady. Malta Financial Services Authority udělila FCM Bank Ltd. bankovní licenci v roce 2010. SAB Finance a.s. a SAB Europe Holding Ltd. nabyly k 30. listopadu 2017 100% akciový podíl FCM Bank Ltd..\n\nPortfolio svých podnikatelských aktivit rozšířil Radomír Lapčík v roce 2009 také o vývoj informačních systémů pro finanční sektor založením společnosti mediaport solutions s.r.o.\n\nNa základě svých aktivit získal Radomír Lapčík ocenění Podnikatel roku Zlínského kraje pro rok 2008.\n\nRadomír Lapčík se vedle podnikání věnuje pedagogické činnosti. Na Univerzitě Tomáše Bati ve Zlíně zavedl předmět finanční matematika, o své znalosti a zkušenosti se dělí se studenty v předmětech zahrnujících finance a bankovnictví. V letech 1996-2001 přednášel finanční matematiku a bankovnictví na Vysoké škole ekonomické v Praze na katedře Bankovnictví a pojišťovnictví. Je členem Vědecké rady Univerzity Tomáše Bati ve Zlíně a zároveň i členem Vědecké rady Fakulty managementu a ekonomiky na Vysoké škole ekonomické v Praze.\n\nRadomír Lapčík je absolventem obchodního práva na Nottingham Trent University (UK), kde získal titul Master of Laws, předtím vystudoval s vyznamenáním Vysoké učení technické v Brně, kde byl oceněn i cenou děkana. Doktorandské studium pokračoval na Univerzitě Tomáše Bati ve Zlíně a získal zde několik ocenění. \n\nJe ženatý a má čtyři děti. Sestrou Radomíra Lapčíka je úspěšná zpěvačka Dasha. \n\nRadomír Lapčík je zakladatelem nadačního fondu CREDO CZ, který se zaměřuje na podporu rodin s postiženými dětmi a podporu rodiny a manželství.\n"}
{"id": "1471376", "url": "https://cs.wikipedia.org/wiki?curid=1471376", "title": "Lukáš Neumann", "text": "Lukáš Neumann\n\nLukáš Neumann (* 17. května 1986) je český technik (softwarový inženýr) a výzkumník působící na Oxfordské univerzitě v oblasti umělé inteligence. Roku 2018 se stal laureátem ceny Česká hlava.\n\n"}
{"id": "1471381", "url": "https://cs.wikipedia.org/wiki?curid=1471381", "title": "Sandy Jardine", "text": "Sandy Jardine\n\nSandy Jardine (31. prosince 1948 Edinburgh – 24. dubna 2014 tamtéž) byl skotský fotbalista, pravý obránce.\n\nHrál skotskou ligu za Glasgow Rangers a Heart of Midlothian FC. V Poháru mistrů evropských zemí nastoupil v 10 utkáních, v Poháru vítězů pohárů nastoupil ve 33 utkáních a dal 1 gól a v Poháru UEFA nastoupil ve 2 utkáních. V letech 1975 a 1986 byl vyhlášen skotským fotbalistou roku.\n\nZa seniorskou reprezentaci Skotska nastoupil v letech 1970-1979 ve 38 utkáních a dal 12 gól, startoval i na Mistrovství světa ve fotbale 1974.\n\n"}
{"id": "1471386", "url": "https://cs.wikipedia.org/wiki?curid=1471386", "title": "Ub (město)", "text": "Ub (město)\n\nUb (srbsky Уб) je město v Srbsku.\n\nNejpravděpodobnější teorií o původu názvu města je ta, že vznikl z latinského slova urb, znamenajícího město. Avšak podle legendy bylo město postaveno za vlády prince Kocela a pojmenováno po jeho bratru Slavoljubovi, přičemž byl název později zkrácen na Ub.\n\nMěstem protéká stejnojmenná řeka - Ub.\n\nVe městě se nachází Základní škola Milana Munjase.\n\nVe městě sídlí fotbalový klub FK Jedinstvo Ub.\n\n\n"}
{"id": "1471389", "url": "https://cs.wikipedia.org/wiki?curid=1471389", "title": "Boží muka (Liběšice)", "text": "Boží muka (Liběšice)\n\nPozdně barokní pískovcová boží muka se nalézají na návsi ve vesnici Liběšice v okrese Jičín po pravé straně silnice směrem na Češov. Boží muka jsou chráněna jako kulturní památka ČR. Národní památkový ústav tato boží muka uvádí v katalogu památek pod rejstříkovým číslem ÚSKP 47199/6-1140. \n\nPískovcová pozdně barokní boží muka pocházející z roku 1776 jsou tvořena kruhovým pilířem umístěným na kamenném kruhovém soklu. Na pilíři je umístěna kamenná kaplice s volutami, vrcholící kamennou koulí a kovovým křížkem. Kaplice je ze tří stran ozdobena vysokými reliéfy. V dolní části pilíře je vytesaný nápis “A(NNO) 1776 / TATO S(VATÁ) S / TATUE WI / ZVYZENA / KE CTY A CH / VÁLE BOŽY A NA / KLAD POČZESTN / E OBCE LIBYSYCKE”. \n\nBoží muka jsou umístěna v pískovcové balustrádě o rozměru 2,5 x 2,5 m pocházející z roku 1869.\n\n"}
{"id": "1471392", "url": "https://cs.wikipedia.org/wiki?curid=1471392", "title": "Nhandumirim", "text": "Nhandumirim\n\nNhandumirim byl rod vývojově velmi primitivního teropodního dinosaura, formálně popsaného v roce 2019 ze sedimentů souvrství Santa Maria na území Brazílie. Stáří vrstev, ve které byly fosilie tohoto dinosaura objeveny, činí asi 233 milionů let (věk karn, počátek svrchního triasu). Objevena byla jediná nekompletně zachovaná kostra, jejíž unikátní anatomické znaky nasvědčují tomu, že se jednalo o dosud neznámý taxon. Pravděpodobně jde o jednoho z nejstarších známých zástupců skupiny Theropoda a nepochybně o nejstaršího zástupce tohoto kladu známého z Brazílie.\n\n"}
{"id": "1471395", "url": "https://cs.wikipedia.org/wiki?curid=1471395", "title": "Ovčí most v Jeseníku", "text": "Ovčí most v Jeseníku\n\nSilniční most přes řeku Bělou v Jeseníku v okrese Jeseník je nejstarším mostem v Jeseníku a byl prvním ocelovým nýtovaným mostem na Jesenicku. Ministerstvo kultury České republiky jej v roce 2005 prohlásilo kulturní památkou ČR.\n\nOcelový nýtovaný příhradový most spojil břehy řeky Bělé na bývalé říšské cestě z Červenohorského sedla do Zlatých Hor, dnes mezi ulicemi Horovou a Husovou a nahradil tak původní dřevěný, který byl nazýván Ovčí most. Název pochází z období, kdy přes dřevěný most byly hnány ovce biskupského ovčína na pastvu na svahy Křížového vrchu nebo na Zlatý chlum.\n\nDo roku 1984 mostem vedla silnice I/44. Mostní konstrukce byla vyrobena společností Vítkovického horního a hutního těžířstva ve Vítkovicích, stavební opěry postavil stavitel Franz Gröger z Jeseníku. Výstavba mostu byla zahájena 20. října 1901 a ukončena 1. listopadu 1901. Kolaudace mostu proběhla 11. prosince 1901 k zahájení provozu. Protože ještě během roku 1902 probíhaly dokončovací práce, byla konečná kolaudace provedena ke konci roku 1902. Dne 2. září 2005 byl most prohlášen kulturní památkou České republiky. V roce 2015 byla provedena firmou SART Šumperk obnova a rekonstrukce. Při opravě byly provedeny práce, jako otryskání konstrukce, nahrazení zkorodovaných nýtů novými za použití původní metody nýtování, nátěry konstrukce, repase zábradlí, výměna a obnovení mostního svršku, zpevnění mostních opěr pomocí injektáže a další. Náklady na opravu mostu dosáhla pět miliónů korun. Část prostředků byla čerpána z programu Kulturní dědictví a současné umění, grantu EHP a Norských fondů.\n\nMost je ocelová nýtovaná příhradová konstrukce s přímopásovými nosníky v délce 16,942 m, která překonává rozpon 15,43 m v jednom poli. Dva hlavní (krajní) nosníky mají výšku 2,4 m a délku 17,2 m. Příhrady nosníků jsou vyztuženy diagonálami, ve střední příhradě je ondřejský kříž. Nosná konstrukce je tvořená šesti příčníky, z nich čtyři mají výšku 0,72 m a dva šikmé krajní o výšce 0,425 m a šest podélníků. Na podhledu mezi příčníky je vyztužení kříži z ocelových úhelníků. Mostní konstrukce o šířce 9,15 m je uložena na ocelových ložiskách s litinovými deskami. V levé opěře jsou dvouválcová pohyblivá ložiska, na pravé je trn. Litinové desky spočívají na na opěrách, které jsou z tesaných kamenných kvádrů. Zábradlí je z ocelových tyčí. Na předpolí mostu jsou podstavce vytesané z jednoho žulového kvádru (dochovaly se tři), na nichž byly umístěny litinové kandelábry pro plynové, dnes elektrické, osvětlení. Uválcovaná štěrková mostovka měla šířku 5,8 m. Na bocích byly dřevěné chodníky široké 1,5 m. Na most se spotřebovalo 45 406 kg plávkové oceli, 594 litiny, 352 kg běžné oceli a 108 kg olova.\n\nMostní lávka je níže než okolní silnice, proto byla při rekonstrukci vybudována rampa, která zasahuje skoro do poloviny lávky.\n\n"}
{"id": "1471398", "url": "https://cs.wikipedia.org/wiki?curid=1471398", "title": "Průliv Fury a Hekla", "text": "Průliv Fury a Hekla\n\nPrůliv Fury a Hecla ( \"Fury and Hecla Strait\") je přírodní vodní cesta mezi Baffinovým ostrovem a severním pobřežím Melvillova poloostrova v kanadském teritoriu Nunavut. Dosahuje délky 190 km a jeho šířka se pohybuje do 2 km po 50 km, na západě ústí do Boothijského zálivu a na východě do Foxova zálivu. Hladina je po většinu roku zamrzlá, průliv slouží jako migrační trasa pro četné mořské živočichy (velryba grónská, tuleň vousatý, tuleň kroužkovaný). Největším ostrovem ve vodách průlivu je Ormonde Island. Břehy pokrývá tundra, jedinou osadou je Igloolik. V zálivu Steensby Inlet těží společnost Baffinland Iron Mines Corporation železnou rudu.\n\nPrůliv objevil v roce 1822 William Parry při hledání Severozápadního průjezdu a pojmenoval ho podle svých lodí \"HMS Fury\" a \"HMS Hecla\". Parryho výprava zde uvázla v ledu a byla nucena přezimovat. Poprvé dokázala průlivem proplout americká expedice na lodích \"USS Edisto\" a \"USCGC Eastwind\" v roce 1948.\n\nV okolí průlivu byly zaznamenány silné hvízdavé zvuky neznámého původu, kvůli nimž se z místních vod začaly vytrácet velryby. Do pátrání po zdroji hluku se zapojila i kanadská armáda.\n\n"}
{"id": "1471405", "url": "https://cs.wikipedia.org/wiki?curid=1471405", "title": "Václav Deyl st.", "text": "Václav Deyl st.\n\nVáclav Deyl (9. března 1878 Lukavec u Hořic – 17. dubna 1961 Hradec Králové) byl český učitel a vlastivědný pracovník. Jeho synem byl spisovatel Václav Deyl.\n\nVáclav Deyl zůstal věrný rodinné tradici, neboť se narodil do učitelské rodiny 9. března 1878 v Lukavci u Hořic. Jeho otec byl v té době kantorem v Červené Třemešné. Rodinná tradice ale sahá ještě hlouběji, neboť Václavův děd působil ve škole v Chroustově. S učitelským povoláním bylo spojeno časté stěhování. Obecnou školu proto navštěvoval v Číbuzi a Červené Třemešné. V Hořicích v Podkrkonoší docházel do školy měšťanské a studentem královéhradeckého učitelského ústavu byl v  letech 1893–1897. V Hradci Králové maturoval společně s Eduardem Štorchem. \n\nPrvní učitelské místo našel Václav Deyl v hořickém okrese v obci Chodovice (dnes součást Holovous). V Dohalicích se poprvé objevil v roce 1900. Tam stojí škola v části obce zvané Dohaličky od roku 1865, nicméně historie tamního vzdělávání je mnohem hlubší. Dohaličky se staly jeho druhým působištěm, avšak jen na krátkou chvíli. Z Dohalic vedly jeho kroky do nedalekých Třesovic, kde prožil více než deset let. Následovaly školy v obcích Praskačka a Výrava. Od roku 1925 se již natrvalo vrátil do Dohalic, kde jako řídící učitel působil až do roku 1937. Snad největším přínosem Václava Deyla pro dohalickou školu bylo založení Lidové školy hospodářské. Tato instituce vznikla v roce 1925 při škole na Dohaličkách a fungovala až do přelomového roku 1948. Lidová škola hospodářská měla zajistit teoretické vzdělání nejširším vrstvám obyvatelstva. Neméně důležitou součástí výuky byla praktická část názorně ilustrovaná buď na vlastních polích, nebo na exkurzích.\n\nDne 25. srpna 1900 se dvaadvacetiletý Václav oženil s Miladou, dcerou holovouského kováře Malého. Milada se narodila 28. září 1882 v Holovousích. Milada Deylová postupně svému muži přivedla na svět pět dětí. První čtyři se narodily v Třesovicích, kde v tu dobu Václav Deyl vyučoval. Syn Zdeněk spatřil poprvé světlo světa v roce 1902. Jako druhorozený syn se narodil o tři roky později Václav. Dalším synem byl Ladislav narozený roku 1906. Čtvrtým chlapcem byl Oldřich, který přišel na svět v roce 1909. Posledním potomkem manželů Deylových byla dcera Milada, narozená v roce 1915 ve Výravě. Když krátce před koncem první republiky opustil místo řídícího učitele na Dohaličkách, mířily jeho kroky společně s manželkou do Hradce Králové na Pražské předměstí, kde také dožil. Jeho životní cesta skončila v tamní nemocnici 17. dubna 1961.\n"}
{"id": "1471407", "url": "https://cs.wikipedia.org/wiki?curid=1471407", "title": "Louna Ladevant", "text": "Louna Ladevant\n\nLouna Ladevant (* 2000 Grenoble) je francouzský horolezec a reprezentant v ledolezení, vítěz celkového hodnocení Evropského poháru a juniorský mistr světa v ledolezení na obtížnost.\n\nMezinárodních závodů v ledolezení se účastní také jeho starší bratr Tristan Ladevant, juniorský vicemistr světa.\n\n\n"}
{"id": "1471409", "url": "https://cs.wikipedia.org/wiki?curid=1471409", "title": "Staroegyptské umění", "text": "Staroegyptské umění\n\nPočátky egyptského umění souvisí se vznikem písma (obrazové znaky, zvané hieroglyfy). S malbami, nejčastěji s malovanými reliéfy, se setkáváme hlavně v hrobkách, chrámech a někdy i v palácích panovníků. Malby v hrobkách a na sarkofázích, znázorňovaly děje ze života zesnulého. V chrámech byly naopak výjevy ze života bohů a faraonů.\n\nStaří Egypťané neznali perspektivu tak, jak ji užívají dnešní umělci. V Egyptě platil přísný kánon – hlava a končetiny byly zobrazovány z profilu, oko a tělo zepředu. Byla také uplatňována tzv. \"hieratická perspektiva\", kdy se velikost zobrazovaných postav řídila dle společenského postavení. Např. faraón měl největší sochu, otrok nejmenší.\n\nPoužívala se také \"pásová perspektiva\", při níž se obrázky řadily do pásů, zejména se zaznamenávaly na papyrus či plátno.\n\nEgypťané získávali většinu barev pro své malby z přírodních surovin, jež vytěžili či chemicky upravili. Množství použitých odstínů barev se během času proměnilo, v době Staré říše převažovala zejména černá a bílá barva a až postupně se přidaly další barvy, červená, žlutá, modrá či zelená.\n\nObrazy byly tvořeny na různých materiálech, nejčastější byly kámen, mazanice, dřevo či papyry.\n"}
{"id": "1471413", "url": "https://cs.wikipedia.org/wiki?curid=1471413", "title": "Sian MacLeodová", "text": "Sian MacLeodová\n\nDame Sian Christina MacLeod(ová) (* 31. května 1962) je britská diplomatka a vedoucí delegace Spojeného království při Organizaci pro bezpečnost a spolupráci v Evropě (OBSE) ve Vídni.\n\nMacLeodová v roce 1983 absolvovala Královskou hudební akademii s titulem BMus. Po studiích v roce 1986 nastoupila do Kanceláře zahraničí a Commonwealthu (FCO) a v letech 1988–1992 působila v Moskvě. Po rozpadu Sovětského svazu v roce 1992 krátce působila jako zástupce šéfa diplomatické mise ve Vilniusu. \n\nV letech 2009–2013 byla velvyslankyní v Česku a v roce 2015 byla jmenována vedoucí delegace Spojeného království při OBSE (s hodností velvyslanec). \n\nSian MacLeodová je vdaná a s manželem Richardem má tři děti.\n"}
{"id": "1471414", "url": "https://cs.wikipedia.org/wiki?curid=1471414", "title": "Þorsteinn Pálsson", "text": "Þorsteinn Pálsson\n\nÞorsteinn Pálsson (* 29. října 1947 Selfoss) je bývalý islandský politik, představitel konzervativně-liberální Strany nezávislosti, jejímž byl v letech 1983–1991 předsedou. Od července 1987 do září 1988 byl premiér Islandu. V letech 1985–1987 byl ministrem financí, v letech 1991–1999 ministrem rybolovu a ve stejné době zároveň ministrem spravedlnosti a náboženských otázek. Poslancem Althingu, islandského parlamentu, byl mezi lety 1983 až 1999. Poté se stal velvyslancem, nejprve v Británii, poté v Dánsku, Řecku či Indii. V letech 2006–2009 pracoval jako novinář v deníku \"Fréttablaðið\".\n"}
{"id": "1471429", "url": "https://cs.wikipedia.org/wiki?curid=1471429", "title": "Socha svatého Václava (Velká Ledhuje)", "text": "Socha svatého Václava (Velká Ledhuje)\n\nSocha svatého Václava je situována v Bělské ulici, v zahradě u čp. 163 ve Velké Ledhuji, části města Polici nad Metují v okrese Náchod. Socha je chráněna jako kulturní památka od 3. 5. 1958. Národní památkový ústav tuto sochu uvádí v katalogu památek pod rejstříkovým číslem ÚSKP 28171/6-1858.\n\nBarokní pískovcovásocha sv. Václava v mírně nadživotní velikosti osazená na mladším profilovaném soklu (z roku 1903) byla přemístěna na současné místo z broumovského kláštera, kde stále u klášterní brány vedoucí do zahrady. Světec má těžiště na levé noze, v pravé ruce drží praporec na žerdi a levou ruká má opřenou o štít se svatováclavskou orlicí. Figura má bohatou drapérii. Hodnotná plastika vznikla v okruhu spolupracovníků Ferdinanda Maxmiliána Brokoffa.\n\n"}
{"id": "1471433", "url": "https://cs.wikipedia.org/wiki?curid=1471433", "title": "Bourovec dubový", "text": "Bourovec dubový\n\nBourovec dubový (\"Lasiocampa quercus\") je noční motýl z čeledi bourovcovitých, vyskytující se i na území České republiky.\n\nOsidluje dubové lesy a jejich okraje, křovinaté stráně, louky i vřesoviště. Vyskytuje se od nížin až po podhorské pásmo.\nV České republice býval ještě ve 20. století poměrně hojný, ale jeho početnost setrvale klesá. V Červeném seznamu bezobratlých ČR (2016) je veden jako druh \"ohrožený\".\n\nS rozpětím křídel 45–75 mm se řadí mezi větší bourovce. Samice jsou znatelně větší a robustnější než samci a liší se také zbarvením, ačkoli to může být u obou pohlaví značně proměnlivé. Zpravidla jsou samice výrazně světlejší (okrově hnědé až žlutavé) než samci (hnědí až tmavě hnědí). Kresba na křídlech je u obou pohlaví stejná – v přední třetině předního křídla se nachází drobná, ale výrazná bílá tečka, u světlých jedinců tmavě obroubená. Ve vnější třetině křídla pak probíhá žlutá, mírně prohnutá příčka (u světlých jedinců může splývat s podkladem). Zadní křídla jsou také ozdobena příčkou, ale nemají bílou skvrnu. Tykadla jsou u samic nitkovitá, u samců hřebenitá.\nNa území ČR se vyskytuje také příbuzný bourovec jetelový, který je zbarven podobně, je ale menší než bourovec dubový.\n\nVajíčka jsou hnědá, oválná.\n\nTaké housenky se podobají housenkám bourovce jetelového. Jsou hnědé, porostlé hustými šedavými chlupy, s černými předěly tělních článků. Na bocích mají přerušovanou bílou čáru, která housenkám b. jetelového chybí. Dorostlé housenky měří 65–80 mm.\n\nKukla je ukryta v pevném, pravidelně soudkovitém, hedvábném kokonu.\n\nBěhem roku vytváří jednu generaci. Motýli létají od konce května až do srpna. Samci létají i přes den, samice spíše v noci, kdy také těžkopádně naletují na umělé zdroje světla. Po spáření kladou vajíčka jednotlivě na živné rostliny.\n\nHousenky se líhnou v srpnu. Mohou se živit listím rozličných rostlin. Primárně se jedná o dub, hloh a trnku, ale lze je zastihnout také na vrbě, bříze, janovci, borůvce, ostružiníku či maliníku. Na vřesovištích požírají i vřes. Housenky rostou velmi pomalu. Po přezimování pokračují v žíru a koncem května se kuklí ve volně loženém, pevném zámotku na zemi. V případě nepříznivého roku (nebo také v podhůří) mohou housenky přezimovat ještě jednou a vývoj dokončit až ve třetím roce.\n\nPodobně jako housenka, také kukla může neplánovaně zimovat, ve standardních podmínkách se ale líhne ještě v témže roce.\n\n"}
{"id": "1471438", "url": "https://cs.wikipedia.org/wiki?curid=1471438", "title": "Marie Sidonie Těšínská", "text": "Marie Sidonie Těšínská\n\nMarie Sidonie Těšínská (10. květen 1572 v Těšíně – 3. říjen 1587, Lehnice, Lehnické knížectví) – těšínská kněžna z rodu Piastovců (Těšínská větev Piastovců).\n\nByla dcerou Václava III. Adama Těšínského a jeho druhé ženy Kateřiny Sidonie Sasko-Lauenburské. \n\nByla první ženou vévody Friedrich IV. Lehnického (1552–1596), jehož prarodiče byli Ludmila z Poděbrad a Fridrich I. Lehnický. Manželství bylo uzavřeno 20. ledna 1587. Z manželství se narodila dcera Marie Kateřina (17. září 1587 – 20 září 1587).\n\nZemřela na popordní komplikace v noci z 2. na 3. října 1587 v Lehnici. \n\nByla pochována 17. listopadu 1587 v kostele sv. Jana, v Lehnici (\"dnes św. Jana Chrzciciela w Legnicy, ulice Ojców Zbigniewa i Michała 1, 59-220 Legnica, Polsko\").\n\n"}
{"id": "1471444", "url": "https://cs.wikipedia.org/wiki?curid=1471444", "title": "Anna Gasserová", "text": "Anna Gasserová\n\nAnna Gasserová (* 16. srpna 1991 Villach) je rakouská snowboardistka.\n\nPůvodně se věnovala sportovní gymnastice, na snowboardu závodí od roku 2010.\n\nNa ZOH 2014 obsadila ve finále slopestyle po pádu desáté místo. Na ZOH 2018 vyhrála olympijskou premiéru disciplíny big air, když v posledním kole předstihla dvojnásobnou olympijskou vítězku ve slopestylu Jamie Andersonovou a stala se první rakouskou olympijskou vítězkou ve snowboardové akrobacii. Ve slopestylové soutěži, kterou ovlivnil silný vítr, skončila v Pchjongčchangu na patnáctém místě.\n\nJe také mistryní světa v Big Airu ze Sierry Nevady z roku 2017. Vyhrála Big Air na světových X Games 2018 a slopestyle na evropských X Games 2017. Ve Světovém poháru vyhrála sedm závodů a v roce 2017 získala Křišťálový glóbus za celkové prvenství. V listopadu 2018 se stala první ženou v historii, která zvládla skok \"Cab Triple Underflip 1260\".\n\nV letech 2017 a 2018 byla zvolena rakouskou sportovkyní roku, v roce 2017 získala ESPY Award v kategorii akčních sportů, byl jí také udělen Korutanský zemský řád.\n\n"}
{"id": "1471450", "url": "https://cs.wikipedia.org/wiki?curid=1471450", "title": "Silniční most 453-001", "text": "Silniční most 453-001\n\nSilniční most 453-001 přes řeku Bělou v Bukovicích v okrese Jeseník byl postaven v roce 1905. Spojuje ulici Šumperská (I/44) s Rejvízskou a Nábřežní (II/453).\n\nMost přes řeku Bělá v obci Bukovice na silnici II/453 z Domašova do Jeseníku byl postaven v roce 1905. Most odolal při povodni v roce 1997. Most má malou nosnost (omezení 10 tun) a není vhodný pro kamionovou dopravu. V budoucnosti by měla být doprava převedena na nový most a stávající by měl být zachován jako technická památka.\n\nMost je železobetonová konstrukce z plnostěnných nosníků se zapuštěnou vozovkou. Na krajních nosnících je betonové zábradlí, které ze zaoblených krajů stoupá ke středu, kde je na průčelí secesní motiv s datem 1905. Původně zde měl být nápis Franziskus Brücke (Františkův most).\n"}
{"id": "1471455", "url": "https://cs.wikipedia.org/wiki?curid=1471455", "title": "Trevor Philips", "text": "Trevor Philips\n\nTrevor Philips je fiktivní postava ze hry Grand Theft Auto V. On, Michael De Santa a Franklin Clinton jsou hlavními postavami této hry. Jeho hlas namluvil herec Steven Ogg a postava Trevora byla záměrně vytvořena i s podobným vzhledem. Spoluautor hry GTA V, Dan Houser, popsal Trevora jako člověka poháněného pouze touhou a záchvaty zuřivosti. \nTrevor je považován za jednu z nejkontroverznějších postav v historii videoher. Kritiky byl přijat většinou pozitivně, jen některým připadalo, že jeho násilné chování negativně ovlivnilo příběh hry. Mnoho kritiků ho označuje za oblíbenou a uvěřitelnou postavu a poukazují na to, že je jednou z mála postav v sérii Grand Theft Auto, která by ochotně prováděla oblíbené činnosti hráčů, jako například násilí a zabíjení. \n\nTrevor je ve hře zobrazen jako sociopat. Je neúprosný a zabíjí bez lítosti. Nicméně je ve všem čestný a zřídkakdy ukazuje pokrytectví, na které často poukazuje u jiných. Zdá se, že je velice nejistý z toho, že vyrostl v Kanadě a útočí na lidi, kteří se vysmívají jeho přízvuku. Přes jeho sociopatické činy, je Trevor velmi emocionální; zdá se, že mu záleží na lidech, kteří jsou mu velmi blízcí. To je například jeho matka, Ashley Butler, Patricia Madrazo, Maude, Michael De Santa a jeho děti Tracey a Jimmy, Lamar Davis, Ron, Lester, Wade a Franklin Clinton. Nicméně ostatní postavy považují Trevora za nebezpečně nestabilního.\n"}
{"id": "1471460", "url": "https://cs.wikipedia.org/wiki?curid=1471460", "title": "Freeline brusle", "text": "Freeline brusle\n\nFreelineové brusle, též freeline brusle jsou typ bruslí, které jsou navrženy tak, aby bruslaři poskytovaly pocit podobný skateboardingu, snowboardingu, surfingu a inline bruslení v jednom. Skládají se ze dvou oddělených kovových nebo dřevěných desek se dvěma kolečky. Technika užívaná pro tento sport je jedinečná. Nejedná se o pohyb podobný jízdě na normálních bruslích, ale dotyčný využívá specifické houpavé pohyby.\n\nFreeline brusle se zrodily v roce 2003 v San Francisku, když se Ryan Farrelly pokoušel navrhnout lepší způsob pro sjezd na bruslích. Jeho prototyp tvořila řada čtyř koleček uprostřed dřevěné desky. Po testech a dalším zdokonalování si Farrelly uvědomil, že stačí jednoduše stát na každé z řad koleček a nemusí řešit desku. Na podporu bruslařské komunity se zaměřily i jiné společnosti. Poté co společnost Freeline Sports v roce 2015 zbankrotovala a skončila, pomohl jezdec Mattie Tyce založit firmu JMKRide, která prodává stejné brusle. Profesionální bruslaři v Japonsku nazývají tento sport \"free skates\" a na Tchaj-wanu dávají poté, co firma Freeline Sports odešla ze scény, přednost driftovacím bruslím, aby se odlišili. Objevily se i snahy o popularizaci termínu sideskating. Popularita originálních Freeline Skates však způsobila, že řada lidí tento styl stále nazývá freeline bruslení. \n\nV současné době (2018) existují tři různé modely freelineových bruslí:\n\n"}
{"id": "1471461", "url": "https://cs.wikipedia.org/wiki?curid=1471461", "title": "Kostel svaté Máří Magdalény v Těšíně", "text": "Kostel svaté Máří Magdalény v Těšíně\n\nKostel svaté Máří Magdalény v Těšíně patří mezi nejstarší kostely v polském Těšíně, je farním kostelem farnosti svaté Máří Magdalény.\n\nPůvodní chrám byl postaven ve 13. století (1225–1263, dokončen 1289), jako románská stavba (kostel s klášterem) za městskými hradbami. Pravděpodobně z peněz Eufemie Velkopolské, ženy Vladislava I. Opolského, knížete opolského a ratibořského. Sloužil jako pohřebiště těšínských knížat. Kníže Přemysl I. Nošák nechal přistavět ke kostelu kapli svatého Spasitele.\n\nZpočátku byl kostel pod správou dominikánů (Řád bratří kazatelů) a byl zasvěcen Nejsvětější Panně Marii. Kostel původně zaujímal plochu pozdější příčné lodi (transeptu), později byl rozšířen, aby delší část byla dostatečně velká pro dominikánské mnichy a menší část pro věřící. Z původního dominikánského kostela se dochovaly gotické pilíře z přelomu 13. a 14. stol. a několik gotických portálů. Rovněž se stal součásti dominikánského kláštera.\n\nBěhem reformace (1544–1611) byl pod správou evangelické církve, a to díky knížeti Václavovi III. Adamovi Těšínském, který jim tento objekt daroval. Byl to druhý městský kostel, kázání byla nejčastěji v němčině. Jižně od kláštera vyrostlo na místě původních klášterních zahrad Nové město.\n\nV roce 1611 přešel zpět do vlivu dominikánského řádu, a to zásluhou Adama Václava Těšínského (\"syna\"). Dominikání jej spravovali do roku 1789. V roce 1784 se stal farním kostelem farnosti, pod kterou patřila východní část města Těšín a přilehlé vesnice. V roce 1789 byl zničen požárem. Po jeho obnově se stal hlavním farním kostelem a byl zasvěcen svaté Máří Magdaléně. Původní kostel sv. Máří Magdalény, který byl původně dřevěný a později zděný, byl na Divadelním náměstí (\"polsky Plac Teatralny\"), a byl požárem zcela zničen. Klášter dominikánů byl v tomtéž roce zlikvidován a mniši opustili město.\n\nChrám byl v roce 1789 obnoven díky Marii Kristině Habsbursko-Lotrinské a jejímu manželovi Albertovi Kazimírovi Sasko-Těšínskému. Zachovaly se gotické zdi hlavní lodi, příčných lodí, sakristie a bočních kaplí. Vysoké křížové klenby s lomeným obloukem, které byly poničeny při požáru, byly nahrazeny sníženými křížovými klenbami a plochými klenbami, tzv. česká placka. To bylo za období, kdy byl děkanem a proboštem Karel Findinský (1833–1897).\n\nObnova dodala původnímu gotickému kostelu pozdně barokně-klasicistní fasádu. V roce 1796 vznikla nad hlavním vstupem nová pozdně barokní věž završená zvonicí s pilastry. Tato přestavba se dochovala do dnešní doby. Projekt obnovy vypracoval architekt Karl Jacobi von Eckholm, který se jako hlavní architekt podílel na celkové obnově Těšína po požáru roku 1784.\n\nChrám je postaven na půdorysu kříže (latinského) s prodlouženým kněžištěm a krátkou lodí. Hlavní gotický portál kostela pochází z přelomu 13. a 14. století.\n\nNa jižní straně k hlavní lodi navazuje kaple postavená ke cti Matky Boží Pomocnice věrných. Nachází se v ní obraz Matky Boží s děťátkem a dřevořezby sv. Františka a sv. Dominika.\n\nNa severní straně se nacházejí dvě kaple:\n\n\n\nV jižní boční lodi kostela se nacházejí tři oltáře:\n\n\nV severní boční lodi byly také tři oltáře:\n\n\nZde byl také epitaf Mikuláše Rudzkého z Rudz († 1658). V presbyteriu kostela se nachází náhrobník knížete Přemysla I. Nošáka.\n\nV interiéru kostela převažuje barokní styl, a to vč. oltářů, kazatelny a křtitelnice, které zhotovil slezský sochař Jan Józef Schubert z Opavy. Stěny jsou zdobeny obrazy Křížové cesty od Ignáce Günthera z Opavy, z konce 18. století.\n\nPozdně barokní hlavní oltář z roku 1795 vytvořil moravský umělec Andreas Kasper Schweigl z Brna. Na základně sochař umístil sochy svatých Petra a Pavla a na vrcholu symbol Božské prozřetelnosti.\n\nV roce 1858, byla na oltář umístěna malba zobrazující Marii Magdalenu, která ošetřuje Ježíši Kristu nohy. Obraz byl vyhotoven v Benátkách.\n\nV roce 1997 zde byl umístěn obraz z 17. století, který vyobrazuje Matku Boží Těšínskou, zdobenou korunkami z filigránu.\n\nOd roku 2002 kostel slouží jako svatostánek Matky Boží Těšínské. (\"polsky Sanktuarium Matki Bożej Cieszyńskiej\").\n\nKostel, resp. jeho podzemní krypta, slouží jako nekropole. Jsou zde pochováni téměř všichni těšínští Piastovci (např. Přemysl I. Nošák, Václav III. Adam, Kateřina Sidonie, Adam Václav, Markéta Kostlachowna) a významní představitelé šlechty (Mikuláš st. Rudzký z Rudz, Markéta Kostlachowna).\n\nZ původních náhrobků se dochovala gotická plastika, ležící postava knížete ve zbroji, jde o Přemysla I. Nošáka, z přelomu 14. a 15. století od Petra Parléře, nebo jeho žáků. Je podobná těm od Přemyslovců a Lucemburků, z katedrály sv. Víta na Pražském hradě. Plastika se v novorenesančním arkádovém výklenku, který navrhoval Albín Prokop v roce 1860.\n\nMimo náhrobních skulptur je v kostele malá figurka pražského Jezulátka, kterou zde umístil biskup z Diecéze ostravsko-opavské Msgre. František Lobkowicz.\n\n"}
{"id": "1471466", "url": "https://cs.wikipedia.org/wiki?curid=1471466", "title": "Josef Řezníček (rozcestník)", "text": "Josef Řezníček (rozcestník)\n\nJméno a příjmení Josef Řezníček má více nositelů:\n\n"}
{"id": "1471467", "url": "https://cs.wikipedia.org/wiki?curid=1471467", "title": "Josef Váňa (rozcestník)", "text": "Josef Váňa (rozcestník)\n\nJméno a příjmení Josef Váňa má více nositelů:\n\n"}
{"id": "1471468", "url": "https://cs.wikipedia.org/wiki?curid=1471468", "title": "Vladimír Váňa (rozcestník)", "text": "Vladimír Váňa (rozcestník)\n\nJméno a příjmení Vladimír Váňa má více nositelů:\n\n"}
{"id": "1471470", "url": "https://cs.wikipedia.org/wiki?curid=1471470", "title": "František Polášek", "text": "František Polášek\n\nJméno a příjmení František Polášek má více nositelů:\n\n"}
{"id": "1471471", "url": "https://cs.wikipedia.org/wiki?curid=1471471", "title": "Jaroslav Suchánek (rozcestník)", "text": "Jaroslav Suchánek (rozcestník)\n\nJméno a příjmení Jaroslav Suchánek má více nositelů:\n\n"}
{"id": "1471473", "url": "https://cs.wikipedia.org/wiki?curid=1471473", "title": "Socha svatého Prokopa (Police nad Metují)", "text": "Socha svatého Prokopa (Police nad Metují)\n\nSocha svatého Prokopa je situována v Kostelní ulici, při čp. 3 v Polici nad Metují v okrese Náchod. Socha je chráněna jako kulturní památka od 3. 5. 1958. Národní památkový ústav tuto sochu uvádí v katalogu památek pod rejstříkovým číslem ÚSKP 31965/6-1851.\n\nPozdně barokní pískovcová socha svatého Prokopa ve značně sklonitém postoji na masivním třídílném soklu s vyvýšeným segmentem ve středu je kvalitním příkladem sochařské tvorby ve východních Čechách. Sochu daroval polické obci břevnovsko-broumovský opat Benno II. Löbel roku 1746. Socha původně před stála městským mlýnem (dnes čp. 195 v Nádražní ulici). Na současné stanoviště byla přenesena roku 1857. Pochází nejspíše z dílny spolupracovníků Jana Brokoffa z doby kolem roku 1706, kdy dílna tvořila sousoší P. Marie na broumovském náměstí. Jejím místním protějškem je socha svatého Jana Nepomuckého. Ve střední části soklu je nika ukončená nahoře mušlovitou lunetou. Na zaobleném podstavci stojí socha světce. Těžiště figury je na levé noze, pravá je předsunutá. Světec má na hlavě mitru. Drapérie je bohatě řasená, nahoře je pelerína. Socha byla poprvé restaurována roku 1871 nákladem polického mecenáše Augustina Kejdany. Podruhé prošla restaurací roku 1997 v ateliéru akademického sochaře Antonína Wagnera ve Dvoře Králové nad Labem. Soše dnes chybí kříž, který světec držel v ruce. Po obou stranách sochy je kamenná balustráda, která byla původně zábradlím silničního mostu nad stokou od podklášterního mlýna při bývalé hlavní komunikaci v ohybu cesty ve směru od kláštera. \n\n"}
{"id": "1471475", "url": "https://cs.wikipedia.org/wiki?curid=1471475", "title": "Jan Alsterl z Astfeldu", "text": "Jan Alsterl z Astfeldu\n\nJan Alsterl z Astfeldu (†1666) nebo také Jan Alster z Astfeldu byl český šlechtic a příslušník rodu Alsterlů z Astfeldu.\n\nNarodil se jako syn vladyky a českobudějovického radního, správce Mikuláše Alstera z Astfeldu. Datum jeho narození není znám. Od poloviny 20. let 17. století Jan působil jako sekretář českého místodržitelství, člen sekretariátu vojenské expedice a frýdlantské revizní komise a účastnil se zasedání zemského sněmu. Mezi lety 1640 a 1642 byl podřízen nejvyššímu vojenskému veliteli v Čechách, arcivévodovi Leopoldu Vilémovi. Za švédského vpádu do Čech se podílel na převozu českých korunovačních klenotů z Prahy do Českých Budějovic, cestou byl vážně zraněn. Žil v Praze na Malé Straně, kde vlastnil tři spojené domy s číslem popisným 486/a, 486/b a 486/c. Při vpádu Švédů do Prahy roku 1648 byly jeho domy vypleněny a on sám na kratší dobu zajat. Oženil se s bohatou a schopnou vdovou po císařském brusiči kamenů Veronikou Kateřinou Osterštokovou z Astfeldu, která přinesla do rodinného majetku mnoho domů a statků. Roku 1665 byl Jan povýšen císařem Leopoldem I. do rytířského stavu. Jan měl tři syny: Františka Mikuláše, Jana Kryštofa, Maximiliána Františka a Ferdinanda Albrechta. Jan Alsterl z Astfeldu zemřel roku 1666.\n"}
{"id": "1471476", "url": "https://cs.wikipedia.org/wiki?curid=1471476", "title": "Rudolf Suchánek (rozcestník)", "text": "Rudolf Suchánek (rozcestník)\n\nJméno a příjmení Rudolf Suchánek má více nositelů:\n\n"}
{"id": "1471481", "url": "https://cs.wikipedia.org/wiki?curid=1471481", "title": "Josef Kořínek (rozcestník)", "text": "Josef Kořínek (rozcestník)\n\nJméno a příjmení Josef Kořínek má více nositelů:\n\n"}
{"id": "1471483", "url": "https://cs.wikipedia.org/wiki?curid=1471483", "title": "Ekonomika Africké unie", "text": "Ekonomika Africké unie\n\nEkonomika Africké unie, tedy ekonomika členských států AU, je 11. největší světová ekonomika s nominálním HDP 2263 miliard USD. Podle měření HDP s ohledem na paritu kupní síly (PPP) je ekonomika AU 1,515 trilionu USD, celkově 11. za Ruskem. Současně celkový dluh členů AU dosahuje 200 miliard USD. Obchod států AU tvoří jen 2 procenta globálního mezinárodního obchodu, ale protože přes 90 procent mezinárodního obchodu tvoří Forex, africká 2 procenta tvoří většinu komodit obchodovaných globálně a obsahují asi 70 procent světově strategických minerálů, včetně zlata a hliníku. Afrika je též velký trh pro evropský, americký a čínský průmysl.\n\nBudoucí konfederační cíle AU obsahují vytvoření\ntedy vznik ekonomické a měnové unie. Současný plán je vytvořit Africké hospodářské společenství s jednou měnou do roku 2023.\n\n"}
{"id": "1471485", "url": "https://cs.wikipedia.org/wiki?curid=1471485", "title": "František Trnka (rozcestník)", "text": "František Trnka (rozcestník)\n\nJméno a příjmení František Trnka má více nositelů:\n\n"}
{"id": "1471487", "url": "https://cs.wikipedia.org/wiki?curid=1471487", "title": "Jan Charvát", "text": "Jan Charvát\n\nJméno a příjmení Jan Charvát má více nositelů:\n\n"}
{"id": "1471488", "url": "https://cs.wikipedia.org/wiki?curid=1471488", "title": "Talapoin severní", "text": "Talapoin severní\n\nTalapoin severní či talapoin gabonský (\"Miopithecus ogouensis\") je úzkonosý primát, je to jeden ze dvou druhů rodu Miopithecus. Svůj vědecký název získal v roce 1997.\n\nVyskytuje se v tropických lesích středozápadní Afriky, severně od řeky Kongo. Nejčastěji pak ve vlhkých oblastech u řek, v mangrovových porostech a mokřadech.\n\nJe jednou z nejmenších opic Afriky, neboť váží jen kolem jednoho kilogramu. Délka těla pak činí 32 až 45 cm. Typické jsou pro něj velké oči, velká mozková část hlavy i dlouhý ocas a dlouhé nohy.\n\nŽiví se částmi rostlin i menšími živočichy. Velmi dobře plave, a za potravou se dokonce i potápí.\n\nDožívá se 25 až 27 let.\n\nŽije ve skupinách, které čítají i přes 100 jedinců, ale v průběhu dne se rozpadají na menší skupinky. V nich často používají svůj specifický hlas, který připomíná hlas ptačí. Po březosti o délce 160 dnů se většinou rodí jedno mládě, které váží až 230 g.\n\nNa rozdíl od talapoina angolského je sice chován v evropských zoo, i tak se však jedná o raritní druh. V rámci celého světadílu je chován jen ve 13 zoo, nejvíce přitom ve Španělsku a Česku. Evropský záchovný program řídí Bioparc Fuengirola ve Španělsku. V Česku jej chovají čtyři zoo:\n\n\nChov tohoto druhu v Zoo Praha započal v roce 1960. Od té doby byli talapoini chováni v pavilonu opic v horní čisti zoo, který byl zbourán v roce 1999. Chov byl obnoven o sedm let později třemi páry z volné přírody, a to již v nové expozici. První mládě se narodilo v roce 1961, ale nepodařilo se jej odchovat. První úspěšný odchov tak následoval až v roce 2008, v období po obnovení chovu. Jednalo se zároveň o český prvoodchov.\n\nKe konci roku 2017 byli chováni jeden samec a dvě samice.\n\nTento druh je k vidění v horní části zoo v pavilonu Afrika zblízka.\n"}
{"id": "1471491", "url": "https://cs.wikipedia.org/wiki?curid=1471491", "title": "Churáňov", "text": "Churáňov\n\nChuráňov (také \"Churáňov-samoty\") je šumavská osada a základní sídelní jednotka, která tvoří součást vesnice Zadov, patřící k obci Stachy v okrese Prachatice. Po osadě Bučina se jedná o druhou nejvýše položenou osadu v Jihočeském kraji (1090 m n. m.).\n\nChuráňov vznikl jako dřevařská a sklářská osada v 1. polovině 18. století. Mezi nejcennější stavby patří chalupa čp. 14 „U Churáňů“ z roku 1746, patří k nejstarším dochovaným usedlostem na Šumavě.\n\nOsada se nachází v nejvyšší poloze vesnice, přímo pod vrcholem Churáňovského vrchu, na samém konci silnice III/14514. Churáňov leží v CHKO Šumava. Osada je společně se Zadovem známá jako centrum zimních sportů, východiště lyžařských tras a konečná stanice lanové dráhy Zadov–Churáňov. Většina ubytovacích kapacit se však nachází níže na Zadově (mj. paradoxně i \"hotel Churáňov\").\n\nSídlí zde také meteorologická stanice Českého hydrometeorologického ústavu 1. řádu, která byla založena v roce 1952. Okolím vede naučná stezka NP Šumava \"Churáňov\". Na Churáňově se protínají modrá, zelená a žlutá turistická trasa KČT.\n\n"}
{"id": "1471492", "url": "https://cs.wikipedia.org/wiki?curid=1471492", "title": "Karel Nováček (rozcestník)", "text": "Karel Nováček (rozcestník)\n\nJméno a příjmení Karel Nováček má více nositelů:\n\n"}
{"id": "1471493", "url": "https://cs.wikipedia.org/wiki?curid=1471493", "title": "Hedvika Těšínská", "text": "Hedvika Těšínská\n\nHedvika Těšínská (\"polsky: Jadwiga cieszyńska, maďarsky: Hedvig tescheni hercegnő\") (1469 – 16. duben 1521) těšínská princezna. Byla jediná dcera Přemysla II. Těšínského († 1477) a Anny Varšavské (asi 1450/1453 – asi 1477/1480), dcery Boleslava IV. Varšavského (1421–1454).\n\nPo smrti svého otce v roce 1477 byla osmiletá Hedvika umístěna do opatrovnictví strýce Kazimíra II. Těšínského, řečeného \"Kazik z Fryštátu\" (Fryštátské panství).\n\nByla druhou ženou Štěpána Zápolského. Jejich svatba se dříve uváděla k datu 11. srpna 1483, novější bádání prokázala, že manželství bylo uzavřeno až v prosinci roku 1486. Takže první datum může být datum uzavření sňatku, nebo svatební smlouvy.\n\nŠtěpán Zápolský měl z prvního manželství dvě dcery. Z tohoto manželství dva syny a dvě dcery. (viz. Štěpán Zápolský#Manželství a potomci).\n\nNa hradě Trenčín se dochovala jedna část, tzv. Palác Zápolských, který nechala na počátku 16. století postavit těšínská princezna Hedvika. Později jej přestavovala Kateřina Sidonie Sasko-Lauenburská a Emerich III. Forgáč. To v letech 1586–1594.\n\nJejí manžel zemřel 23. prosince 1499. Hedvika zůstala v Uhrách, na hradě Trenčín.\n\nByla štědrou mecenáškou kláštera kartuziánů tzv. Skála útočiště (Lapis refugii), byl založen okolo roku 1299.\n\nV roce 1506 finančně podpořila stavbu dvou budov (klášterních cel), novou kaplí s dvěma oltáři.\n\nV roce 1509 finančně podpořila výstavbu dalších třech kostelů v Uhrách (\"Slovensko\").\n\nZemřela 16. dubna 1521, na hradě Trenčín. Je pochována vedle svého manžela v rodinného hrobce Zápolských, ve Spišské Kapitule.\n\n\"Panic, Idzi\": Poczet Piastów i Piastówien cieszyńskich. Cieszyn: Urząd Miejski. 2002, .\n\n\"Panic, Idzi:\" Śląsk Cieszyński w początkach czasów nowożytnych (1528-1653), Cieszyn 2011 [Dzieje Śląska Cieszyńskiego od zarania do czasów współczesnych\n\n\"Tęgowski, Jan\": Anna i Barbara – księżne mazowieckie z XV wieku. Przyczynek do genealogii Piastów mazowieckich, [in:] J. Śliwiński (ed.), Społeczeństwo i polityka do XVII wieku, Olsztyn 1994, pp. 97–104; K. Jasiński: Rodowód Piastów mazowieckich, Poznań – Wrocław 1998, p. 159.\n\n\"Rajman, J\". Jadwiga, [w:] Piastowie. Leksykon biograficzny, s. 813, Wydawnictwo Literackie, Kraków 1999, s. 813.\n\n\"Sroka S. A.\": Jadwiga Zapolya. Piastówna śląska na Węgrzech w dobie panowania Jagiellonów, Kraków 2005.\n"}
{"id": "1471496", "url": "https://cs.wikipedia.org/wiki?curid=1471496", "title": "Lauri Kristian Relander", "text": "Lauri Kristian Relander\n\nLauri Kristian Relander (31. května 1883, Kurkijoki – 9. února 1942, Helsinky) byl finský politik, druhý prezident Finska, jenž zastával svůj post v letech 1925–1931. Byl reprezentantem strany Agrární liga, jež se dnes jmenuje Finský střed. V letech 1919–1920 byl předsedou finského parlamentu.\n\nNarodil se v Karélii, jež je dnes součástí Ruska. Vystudoval filozofii a agronomii na Helsinské univerzitě. Poté, od roku 1908 do roku 1917, pracoval jako výzkumný pracovník ve státní zemědělské experimentální stanici. V roce 1914 získal doktorát, ale nepodařilo se mu získat na univerzitě místo. V roce 1910 byl prvně zvolen do parlamentu za agrárníky. Po získání nezávislosti Finska se stal předsedou parlamentu. Později byl jmenován guvernérem provincie Viipuri. V roce 1925 se stal kandidátem své strany v prezidentských parlamentních volbách. Jeho nominace byla překvapením, neboť nepatřil k hlavním osobnostem strany. Přesto ve volbě zvítězil, když ve třetím kole hlasování porazil kandidáta za Národní progresivní stranu (\"Kansallinen Edistyspuolue\") Risto Rytiho poměrem hlasů 172 ku 109. Podle dobových pověstí získal hlasy Švédské lidové strany, neboť jeho žena byla příslušníkem švédské menšiny ve Finsku, což není však jisté, neboť i Ryti měl manželku švédského původu. Pravděpodobnější je, že rozhodlo, že Relander budil menší odpor než Ryti.\n\nJako prezident Relander proslul častými státními návštěvami, takže si získal přezdívku \"Reissu-Lasse\" (Cestující Lasse). Velmi často byla diskutována jeho politická nezkušenost. Preferoval menšinové vlády před většinovými. Dovolil sestavit menšinový kabinet i sociálním demokratům, což byl historický průlom (osobní přátelství ho pojilo zvláště s vůdcem sociální demokracie Väinö Tannerem). Neblokoval vzestup žen - jmenoval první ženskou ministryni vlády (Miinu Sillanpääovou). Dvakrát rozpustil parlament (v roce 1929 po sporu o mzdy státních zaměstnanců a v roce 1930 po zákazu komunistické strany). Podpořil krajně pravicové hnutí Lapua, ale svou podporu odvolal, jakmile hnutí začalo unášet politické oponenty.\n\nPo konci mandátu odešel z politiky a v letech 1931–1942 byl generálním ředitelem \"Suomen maalaisten paloapuyhdistys\", rolnické pojišťovny. Zemřel v roce 1942 na srdeční selhání.\n"}
{"id": "1471497", "url": "https://cs.wikipedia.org/wiki?curid=1471497", "title": "Pavel Nováček (rozcestník)", "text": "Pavel Nováček (rozcestník)\n\nJméno a příjmení Pavel Nováček má více nositelů:\n\n"}
{"id": "1471498", "url": "https://cs.wikipedia.org/wiki?curid=1471498", "title": "Seznam dílů seriálu Super drbna", "text": "Seznam dílů seriálu Super drbna\n\nToto je seznam dílů seriálu \"Super drbna\". Americký dramatický seriál \"Super drbna\" byl premiérově vysílán v letech 2007–2012 na stanici The CW.\n\n<onlyinclude></onlyinclude>\n\n"}
{"id": "1471502", "url": "https://cs.wikipedia.org/wiki?curid=1471502", "title": "Jaroslav Stránský (rozcestník)", "text": "Jaroslav Stránský (rozcestník)\n\nJméno a příjmení Jaroslav Stránský má více nositelů:\n\n"}
{"id": "1471503", "url": "https://cs.wikipedia.org/wiki?curid=1471503", "title": "Jiří Stránský (rozcestník)", "text": "Jiří Stránský (rozcestník)\n\nJméno a příjmení Jiří Stránský má více nositelů:\n\n"}
{"id": "1471504", "url": "https://cs.wikipedia.org/wiki?curid=1471504", "title": "Josef Stránský (rozcestník)", "text": "Josef Stránský (rozcestník)\n\nJméno a příjmení Josef Stránský má více nositelů:\n\n"}
{"id": "1471505", "url": "https://cs.wikipedia.org/wiki?curid=1471505", "title": "Pobočný spolek", "text": "Pobočný spolek\n\nPobočný spolek je organizační jednotkou spolku. Příkladem pobočného spolku může být například základní jednotka (skautské středisko či přístav, místní sdružení, sbor dobrovolných hasičů, turistický oddíl…) vzhledem ke svému zřizujícímu hlavnímu spolku.\n\nExistence pobočného spolku je zcela na vůli spolku hlavního. Založen může být přímo stanovami hlavního spolku, nebo tyto stanovy alespoň určí, který spolkový orgán, např. členská schůze, a jak o tom může rozhodnout (). Vzniká pak konstitutivním zápisem do spolkového rejstříku. Hlavní spolek si takto může založit v podstatě libovolné množství pobočných spolků. Ty nemusí být přímo označeny jako „pobočný spolek“, ale z jejich názvu musí být tato okolnost jasně patrná, např. „místní organizace“ apod. ().\n\nPobočný spolek je právnickou osobou, její právní osobnost je ale odvozena od hlavního spolku (). Jde o princip akcesority, který se projevuje mj. v tom, že pobočný spolek nemůže mít více oprávnění než spolek hlavní. Rozsah, v jakém je pobočný spolek omezen právně jednat, musí být také ve spolkovém rejstříku zapsán. Odvislost od hlavního spolku je dále dána i tím, že je-li zrušen hlavní spolek, automaticky jsou tím zrušeny všechny jeho pobočné spolky (). Dále je dána vyvratitelná právní domněnka vzniku i zániku členství v hlavním spolku, stane-li se někdo členem, resp. přestane-li být členem spolku pobočného (). Ačkoli hlavní a pobočný spolek mají navzájem oddělená jmění, do doby zápisu pobočného spolku do spolkového rejstříku hlavní spolek odpovídá společně a nerozdílně s ním za jeho právní jednání, poté již ručí za vzniklé dluhy jen v tom rozsahu, který určí stanovy (mohou ovšem určit, že neručí vůbec, což nastane také tehdy, jestliže v této otázce mlčí).\n\nAčkoli byly pobočné spolky zavedeny do českého práva až v roce 2014 spolu s novým občanským zákoníkem, nejde o úplnou novinku, neboť dosavadní právo znalo tzv. organizační jednotky občanských sdružení, které mohly jednat vlastním jménem. Ty ostatně byly podobně jako vlastní občanská sdružení transformovány právě na pobočné spolky ().\n\n"}
{"id": "1471507", "url": "https://cs.wikipedia.org/wiki?curid=1471507", "title": "Vladimír Ptáček (rozcestník)", "text": "Vladimír Ptáček (rozcestník)\n\nJméno a příjmení Vladimír Ptáček má více nositelů:\n\n"}
{"id": "1471508", "url": "https://cs.wikipedia.org/wiki?curid=1471508", "title": "Karel Čapek (rozcestník)", "text": "Karel Čapek (rozcestník)\n\nJméno a příjmení Karel Čapek má více nositelů:\n\n"}
{"id": "1471510", "url": "https://cs.wikipedia.org/wiki?curid=1471510", "title": "Jan Lukeš (rozcestník)", "text": "Jan Lukeš (rozcestník)\n\nJméno a příjmení Jan Lukeš má více nositelů:\n\n"}
{"id": "1471511", "url": "https://cs.wikipedia.org/wiki?curid=1471511", "title": "Tamarín bělovousý", "text": "Tamarín bělovousý\n\nTamarín bělovousý (\"Saguinus mystax\") je druh opic, zástupce čeledi kosmanovitých (Callitrichidae) vyskytující se v Jižní Americe.\n\nŽije v tropických deštných lesích centrální Amazonie, konkrétně na území severního Peru a západní Brazílie. Tvoří rodinné skupiny o čtyřech až jedenácti jedincích. Jejich součástí je jedna samice, která se rozmnožuje. Po březosti o délce 145 dní se zpravidla rodí dvě mláďata. O ta se následně stará zejména otec. Matka mláďata pouze kojí.\n\nŽiví se mízou, nektarem, plody a bezobratlými.\n\nVčetně ocasu dosahuje délky až 61 cm. Váží přibližně půl kilogramu. Dokáží se pohybovat velmi rychle, přičemž většinu života tráví na větvích.\nTamarín bělovousý je jednou z nejvzácněji chovaných drápkatých opic. V Evropě je k vidění jen v pěti zoo. Kromě německého Magdeburgu se jedná o čtyři české zoo:\n\n\nSvého času (před rokem 2015) byla Zoo Praha dokonce jednou ze dvou zoo v Evropě s tímto druhem.\n\nChov v Zoo Praha započal roku 2008. Tehdy byla přivezena samice ze švýcarského Curychu. O čtyři později byl získán pár. Prvoodchov v historii českých zoo byl zaznamenán 17. 6. 2017. Ke konci roku 2018 byli chováni dva samci a jedna samice.\n\nDruh je k vidění v pavilonu goril v dolní části zoo.\n"}
{"id": "1471512", "url": "https://cs.wikipedia.org/wiki?curid=1471512", "title": "Zdeněk Lukeš (rozcestník)", "text": "Zdeněk Lukeš (rozcestník)\n\nJméno a příjmení Zdeněk Lukeš má více nositelů:\n\n"}
{"id": "1471514", "url": "https://cs.wikipedia.org/wiki?curid=1471514", "title": "Eric Bowden", "text": "Eric Bowden\n\nEric Kendall Bowden (30. září 1871 Parramatta, Nový Jižní Wales – 13. února 1931 Parramatta) byl australský advokát, politik a ministr obrany.\n\nEric Kendall Bowden se narodil jako druhý syn Johnu Bowdenovi a jeho ženě Sarah. Narodil se v Parramattě v Novém Jižním Walesu, kde jeho rodina žila již po čtyři generace. Nejdříve navštěvoval školu \"Newington College\" (1882–1884) a později \"Sydney Boys High School\" (1888–1892). V roce 1894 získal kvalifikaci k vykonávání povolání advokáta. O čtyři roky později se oženil s Reinettou May Murphy.\n\nV prosinci 1906 během federálních voleb získal v té době radní v Granville, místo v parlamentu za volební okrsek Nepean. V roce 1910 byl však ve volbách poražen a vrátil se ke své praxi advokáta, kterou vykonával se svým otcem. V roce 1919 kandidoval za Nacionální stranu \"(Nationalist Party)\" a podařilo se mu volby v okrsku Nepean vyhrát. Poté co byl volební okrsek Nepean sloučen s Parramattou, reprezentoval Bowden v parlamentu od roku 1922 okrsek Parramatta. Od roku 1923 vykonával funkci ministra obrany, z které v roce 1925 rezignoval z důvodu nemoci. Nadále však zůstával členem parlamentu. O své křeslo přišel během voleb v roce 1929.\n"}
{"id": "1471515", "url": "https://cs.wikipedia.org/wiki?curid=1471515", "title": "Fokker D.XXIII", "text": "Fokker D.XXIII\n\nFokker D.XXIII byl nizozemský jednomístný stíhací letoun navržený a vyrobený koncem 30. let 20. století u společnosti Fokker. Před napadením země nacistickým Německem v květnu 1940 byl vyroben a zalétán pouze jeden prototyp.\n\nFokker D.XXIII byl navržen jako jednomístný dvoumotorový dolnoplošný stíhací letoun nekonvenční koncepce. Kvůli předejití problémů s asymetrií letu způsobovaných točivým momentem vrtulí měl jeden motor instalovaný v přídi jako tažný a druhý v zádi jako tlačný. Ocasní plochy byly neseny na dvou ramenech uchycených na křídle samonosné konstrukce. Krytý pilotní kokpit se nacházel v trupové gondole mezi tlačným a tažným motorem a stroj měl plně zatažitelný příďový podvozek.\n\nPrototyp poháněný dvojicí československých vzduchem chlazených invertních vidlicových dvanáctiválců Walter Sagitta I-SR poprvé vzlétl 30. května 1939. Zkušební lety odhalily problémy s chlazením záďového motoru a jejich celkově nedostatečné výkony, a bylo navrženo aby sériové stroje používaly kapalinou chlazené motory Daimler-Benz nebo Rolls-Royce. Vyskytly se také obavy o osud pilota pokud by byl nucen opustit stroj na padáku vzhledem k ohrožení listy zadní vrtule, což vedlo k zahájení studií konstrukce vystřelovacího sedadla. Jako prozatímní řešení byly na obě strany trupu před kokpitem přidána madla, které měl Fokkerův zkušební pilot Gerben Sonderman použít v případě nutnosti nouzového opuštění stroje k usnadnění výstupu. \n\nStroj uskutečnil celkem 11 letů v celkové době trvání kratší než 4 hodiny. Před několika posledními z nich došlo k podstatným úpravám paneláže zadní části trupu, ve snaze o vyřešení chronických problémů zadního motoru s přehříváním. Během přistání po jedenáctém letu v dubnu 1940 došlo k poškození podvozku a v květnu po německé invazi byl další vývoj ukončen.\n\nÚdaje podle\n\n\n\n"}
{"id": "1471533", "url": "https://cs.wikipedia.org/wiki?curid=1471533", "title": "Barchov (zámek)", "text": "Barchov (zámek)\n\nVrcholně barokní zámek se nalézá v severovýchodní části obce Barchov v okrese Hradec Králové. Zámek tvoří architektonickou dominantu obce. Areál zámku je chráněn jako kulturní památka ČR. Národní památkový ústav tento zámek uvádí v katalogu památek pod rejstříkovým číslem ÚSKP 40666/6-585. \n\nVrcholně barokní zámek v Barchově nechal vystavět v letech 1727-1733 tehdejší hejtman Královéhradeckého kraje Kryštof Norbert Voračický z Paběnic. Na výzdobě barokního zámku se při jeho vzniku podílel i český barokní malíř Petr Brandl.\n\nV druhé polovině 20. století zámek vlastnil Státní statek v Chlumci nad Cidlinou a později byl majitelem zámku ONV v Hradci Králové a byl v něm umístěn depozitář okresního archivu. V té době zámek silně zchátral.\n\nV 90. letech 20. století zámek restituovali potoci posledního majitele pana Picky a následně jej nechali až do roku 2010 zchátrat. Současní majitelé zámek koupili v roce 2010 a od té doby jej postupně rekonstruují. Do roku 2019 byla kompletně opravena střecha, zámek dostal nová okna i fasády. Po dokončení rekonstrukce předpokládají majitelé zpřístupnění zámku veřejnosti.\n\nZámek v Barchově je podélná, volně stojící jednopatrová budova se středním dvoupatrovým rizalitem vrcholícím v trojúhelníkovém štítě, obráceným hlavním průčelím do zahrady. V ose před severním průčelím zámku je krátké schodiště s putti.\n\nZámecká kaple svatého Jana Nepomuckého zabírá na výšku obě patra ve východním křídle zámku. Stavebně sestává z téměř čtvercového prostoru lodi a příčného presbytáře. Oba tyto prostory jsou oddělené pouze triumfálním obloukem. Prostor lodi i presbytáře je nesen pilastry, uprostřed vyplněnými umělým mramorem, navrchu se štukovými hlavicemi zakončenými výrazně profilovanými barokními římsami a na spodní části obloženými patkami z pískovců. Strop kaple vymaloval v roce 1761 malíř Ferdinand Brendel. Fresky na klenbách zobrazují výjevy ze života a smrti svatého Jana Nepomuckého. \n\nPetr Brandl namaloval pro zámeckou kapli hlavní oltářní obraz sv. Jana Nepomuckého almužníka (známý však jen z malého mědirytu Michala Rentze – z grafického fondu v Památníku národního písemnictví v Praze na Strahově), dva protějškové obrazy Ukřižovaného a Matky Bolestné (objevené v roce 1976 v Městském muzeu v Novém Bydžově) a pravděpodobně i menší obrazy svatého Jeronýma a svaté Maří Magdalény (dosud nezvěstné).\n\n"}
{"id": "1471536", "url": "https://cs.wikipedia.org/wiki?curid=1471536", "title": "Guy Webster (fotograf)", "text": "Guy Webster (fotograf)\n\nGuy Webster (14. září 1939 – 9. února 2019) byl hollywoodský fotograf známý svými fotografiemi hudebníků a herců v šedesátých a sedmdesátých letech 20. století.\n\nNarodil se do světa show businessu, jeho otcem byl Paul Francis Webster – textař, který několikrát získal ocenění americké Akademie filmového umění a věd Oscar. Třikrát vyhrál ocenění za nejlepší originální píseň a šestnáctkrát byl na cenu nominován.\n\nWebster portrétoval celebrity a umělce jako například The Doors, Beach Boys, Rolling Stones nebo Simon & Garfunkel. Jeho snímky byly použity na obalech alb, billboardech a v časopisech. \n\nWebster zemřel 9. února 2019 na rakovinu jater a cukrovku. \n"}
{"id": "1471537", "url": "https://cs.wikipedia.org/wiki?curid=1471537", "title": "Waddon Hill", "text": "Waddon Hill\n\nWaddon Hill je kopec, na němž poblíž městečka Beaminster v hrabství Dorset v jihozápadní Anglii stála ve starověku římská pevnost. Název \"Waddon\" je složen ze dvou slov ze staré angličtiny a má význam \"pšeničný kopec\". \nPřibližně 1 kilometr na západ od kopce Waddon Hill se zvedá z krajiny západního Dorsetu Lewesdon Hill, s pouhými 297 metry nejvyšší vrchol tohoto hrabství. \nSeverně od vrcholu Waddon Hill s bývalou římskou pevností vede dálková turistická cesta Wessex Ridgeway, blízko jeho západního konce zase silnice B3162. Nahoru na Waddon Hill nevede žádná veřejně přístupná cesta, jde o soukromý pozemek.\n\nPevnost ležela na úzkém hřebenu, který dosahuje výšky přes 200 m a běží východozápadním směrem. Kopec má strmý přírodní svah na jih a na západ; na severu a východě pevnost chránily hradby z vykopané zeminy a ze dřeva. Uvnitř ohrazené plochy stály dřevěné domy pro prosté legionáře i důstojníky (\"principia\", \"praetorium\" a pravděpodobně \"valetudinarium\"); také tam měli stáje pro koně. Historic England uvádí, že pevnost držela smíšená posádka legionářů a jezdectva z pomocných oddílů. Byla používána ještě v 60. letech. Jednotky byly staženy kvůli povstání, které vedla královna Boudica. Po jeho potlačení přestala být pevnost Waddon Hill potřebná.\n\nPevnost postavila Druhá legie pod velením Vespasianovým během dobývání území Durotrigů a okupace Dorsetu někdy po roce 43, kdy Římané budoucí provincii Británii dobývat. Pravděpodobně zde nejdřív stál přechodný tábor vybudovaný během tažení na nedalekou durotrigskou pevnost na kopci Pilsdon Pen, kde byly nalezeny dvě římské balistické střely. Pevnost zřejmě postavili a užívali mezi lety 50 až 60 poté, co byla opuštěna velká pevnost na kopci Hod Hill dále na východ.\nŘímská cesta do pevnosti na Waddon Hill zřejmě odbočila z hlavní cesty mezi Dorchesterem a Axminsterem u Two Gates, prošla přes kopec Eggardon Hill, pak z jihu minula městečko Beaminster, aby dorazila do pevnosti z východní strany.\nPoprvé bylo místo rozpoznáno jako historická lokalita, když v 19. století při lámání kamene narazili na vojenské artefakty pocházející z 1. století. \nPrvní zprávy o nálezech sepsal Boswell Stone v roce 1893. Šlo o mince, spony a řadu vojenského vybavení, spon, držáků na chocholy a železnou pochvu na meč; byly po restaurování vystaveny v muzeu Bridport Museum. \n\nPřední britský archeolog Graham Webster zde vedl sérii vykopávek v letech 1959-1962, které odhalily celý půdorys tábora jen s výjimkou ploch, které byly zničeny při těžbě kamene. Pevnost byla přibližně 82 m široká a přinejmenším 122 dlouhá.\n\nGraham Webster v římské pevnosti mimo jiné objevil britskou minci, jak píše ve své knize o povstání Keltů proti Římanům.\n\nNa území pevnosti bylo také nalezeno nezvyklé množství zbytků korýšů a rybích kostí, a to i druhů dnes považovaných za nejedlé.\n\n\n\n"}
{"id": "1471538", "url": "https://cs.wikipedia.org/wiki?curid=1471538", "title": "Seznam dílů seriálu One Tree Hill", "text": "Seznam dílů seriálu One Tree Hill\n\nToto je seznam dílů seriálu \"One Tree Hill\". Americký dramatický seriál \"One Tree Hill\" byl premiérově vysílán v letech 2003–2012. První tři řady byly uvedeny na stanici The WB, od roku 2006 byl vysílán na stanici The CW.\n\n<onlyinclude></onlyinclude>\n\n"}
{"id": "1471541", "url": "https://cs.wikipedia.org/wiki?curid=1471541", "title": "Stanislav Benc", "text": "Stanislav Benc\n\nStanislav Benc (3. února 1935 Praha – 7. srpna 2015 Praha) byl český výtvarník, fotograf a kameraman.\n\nVystudoval jedenáctiletou střední všeobecně vzdělávací školu v Praze a v letech 1952-1954 studoval na Vyšší škole uměleckoprůmyslové v Praze. Další dva roky studoval obor chemie na Vysoké škole chemicko-technologické v Praze (1954-1956). Pracoval v Československé televizi, studio Praha nejprve jako osvětlovač, později jako asistent kamery a od 70. let jako II. kameraman, od roku 1984 jako I. kameraman. Roku 1984 ukončil externí studium kamery na Filmové a televizní fakultě Akademie múzických umění v Praze.\n\nKrátce byl členem Fotoklubu ČKD Praha. Samostatně vystavuje od roku 1989.\nNa přelomu 50. a 60. let letech se stýkal se surrealisty a s okruhem výtvarníků, kteří se zabývali informelem. Zúčastnil se druhé neoficiální výstavy Konfrontace (10/1960) v ateliéru Aleše Veselého a třetí výstavy Konfrontace v Alšově síni Umělecké besedy.\n\nJeho první fotografie z cyklu \"Hrob\" (1961-1962) zobrazují kontrastní struktury kamenů, zdí a předmětů (\"Hrob II\", 1962). Později navázal na surrealistická východiska a fotografoval objekty skrývající nějaký symbolický význam (\"Kasička na židovském hřbitově v Libni\", 1963). Na třetí Konfrontaci vystavoval asambláž \"Oltář\" (1964) a soubor čtyř fotografií \"Příběh o člověku, který vyjde z domu a již se tam nevrátí\" (1963).\nVětšina jeho fotografických prací jsou experimenty využívající speciální techniky k modifikaci figurálních snímků, např. fotomontáže (Akt T.B., 1962). Pod vlivem přátel z okruhu Konfrontací Benc experimentoval se solarizací snímků, která postupně destruovala původní vyobrazení a vytvořila abstraktní kresbu (\"Portrét A.V.\", \"Portrét architekta Dalibora Veselého\", 1963).\n\nK Bencovým přátelům, po jejichž vlivem vytvářel díla zvláštní barevnosti na pomezí mezi figurativním, abstraktním a lettristickým, patřil Vladimír Boudník (\"Pocta Vladimíru Boudníkovi - Viadukt v Libni\", 1963), Bohumil Hrabal (\"Na hrázi věčnosti\", 1963), Milan Nápravník a Dalibor Veselý (\"Portrét arch. Dalibora Veselého III\", 1963).\n\nJako televizní kameraman se podílel na televizních inscenacích, filmech a seriálech\n\n\n"}
{"id": "1471542", "url": "https://cs.wikipedia.org/wiki?curid=1471542", "title": "Walter Chandoha", "text": "Walter Chandoha\n\nWalter George Chandoha (30. listopadu 1920 Bayonne, New Jersey – 11. ledna 2019 Annandale, New Jersey) byl americký fotograf známý svými fotografiemi zvířat a zejména koček. Je také známý fotografiemi ovoce, zeleniny, květin a pouličních scén v New Yorku. Během své dlouhé kariéry se jeho archiv rozrostl na více než 225 000 fotografií, z toho je přibližně 90 000 fotografií koček.\n\nZačal fotografovat jako dítě rodinným fotoaparátem značky Kodak, později se přihlásil do fotografického klubu v Bayonne v New Jersey, kde se naučil pracovat v temné komoře. Po střední škole pracoval jako asistent ilustrátora Leona de Vosse.\n\nChandoha během druhé světové války sloužil jako novinářský fotograf a poté jako divadelní fotograf v tichomořském divadle. V roce 1949 absolvoval New York University Stern School of Business v rámci legislativy G.I. Bill. Téhož roku se oženil s Marií Rattiovou a přestěhovali se do bytu v Queensu v New Yorku. Jednou v zimě cestou ze školy domů našel ve sněhu malé kotě, které se třáslo zimou. Koťátko Loco se stalo jedním z jeho nejoblíbenějších objektů. Potěšení z fotografování této kočky ho povzbudilo k tomu, aby se stal nezávislým fotografem a začal se specializovat na fotografování koček. Později se s manželkou přestěhoval na farmu v Annandale v New Jersey, kde vychoval své dvě děti a kde také zemřel ve věku 98 let.\n\nJeho fotografie byly použity ve více než 300 časopisech a několika tisících inzerátech. Byl autorem nejméně 34 knih, včetně například \"Walter Chandoha's Book of Kittens and Cats\", \"Walter Chandoha's Book of Puppies and Dogs\", \"How to Photograph Cats, Dogs, and Other Animals\", \"How to Shoot and Sell Animal Photos\", \"All Kinds of Cats\" nebo \"Mind Your Manners!\". On a jeho práce byly také předmětem mnoha knih a muzejních výstav. Jednou byla citována jeho slova: \"Kočky jsou má nejoblíbenější zvířata na focení, kvůli jejich neomezenému rozsahu postojů, držení těla, výrazu a zabarvení.\"\n\n"}
{"id": "1471543", "url": "https://cs.wikipedia.org/wiki?curid=1471543", "title": "Turistická značená trasa 1920", "text": "Turistická značená trasa 1920\n\nTuristická trasa 1920 má svůj počátek na náměstí v Proseči, kde nenavazuje na žádnou jinou turistickou trasu. Vede městskými ulicemi a kolem fotbalového hřiště na severovýchodní okraj města a odtud pokračuje po polní cestě stejným směrem do chatové osady Borka, kde vstupuje na území rezervace. Trasa pokračuje dále k severovýchodu po lesní cestě na skalnatý hřeben mezi údolím Novohradky a Farského potoka. Na něm se nachází rozcestí se zeleně značenou trasou 4323 z Boru u Skutče do Toulovcových maštalí. Trasa 1920 poté klesá z hřebenu do údolí východně od něj a postupně vstupuje do souběhu s červeně značenou trasou 0448 z Budislavi do Boru u Skutče a žlutě značenou trasou 7332 z Poličky do Nových Hradů. Společně pak vedou do osady Vranice. Odtud trasa již samostatně stoupá východním směrem po místní komunikaci do Jarošova, kde v centru obce končí bez návaznosti na žádnou další turistickou trasu.\n\nTrasa dříve opouštěla Proseč po silnici II/359 východním směrem a z ní se stáčela k severu po příjezdové komunikaci k osadě Borka, kde se napojovala na současnou trasu.\n\n"}
{"id": "1471544", "url": "https://cs.wikipedia.org/wiki?curid=1471544", "title": "Sagitta", "text": "Sagitta\n\nSagitta (latinsky šíp) může mít různé významy:\n"}
{"id": "1471545", "url": "https://cs.wikipedia.org/wiki?curid=1471545", "title": "Harold Thorby", "text": "Harold Thorby\n\nHarold Victor Campbell Thorby (2. října 1888 Sydney – 1. ledna 1973 Sydney) byl australský politik, který reprezentoval volební okrsek Calare v parlamentu mezi lety 1931 až 1940. V letech 1937 až 1940 byl také místopředsedou \"National Party of Australia\". Byl také ministrem ve vládách Josepha Lyonse, Earle Page a Roberta Menziese.\n\nHarold Thorby se narodil v Sydney, ve čtvrti Annandale. Vzdělával se na školách \"Geurie Public School\" a \"Sydney Grammar School\" a pracoval na farmě svého dědečka v Geurie. Studoval veterinární vědu, architekturu a třídění vlny a stal se chovatelem. V roce 1916 si vzal za ženu Veru Lyndu Morley, se kterou měl dvě dcery.\n\nOd roku 1922 do roku 1927 byl členem Zákonodárného shromáždění Nového Jižního Walesu za tříčlenný volební okrsek Wammerawa. Thorby v té době byl členem strany \"Australian Country Party (dnešní National Party of Australia)\". V roce 1927 došlo k rozdělení volebního okrsku a Thorby byl opět zvolen, tentokrát za okrsek Castlereagh. Toto křeslo si udržel do roku 1930, kdy byl ve volbách poražen Josephem Alfredem Clarkem z \"Labor Party\". Mezi lety 1927 a 1930 byl také ministrem zemědělství Nového Jižního Walesu ve vládě Thomase Bavina. Byl také předsedou komise pro zachování vodních zdrojů a zavodňování v době, kdy započala stavba přehrady Wyangala, byla dokončena přehrada Burrinjuck a také byla rozšířena \"Hawkesbury Agricultural College\" (zemědělská vysoká škola). \n\nVe všeobecných federálních volbách v roce 1931 byl zvolen v okrsku Calare do parlamentu. Toto křeslo si udržel až do voleb v roce 1940. Od listopadu 1934 do listopadu 1937 byl ministrem bez portfeje ve vládě Josepha Lyonse. V roce 1937 byl zvolen místopředsedou \"Australian Country Party\", kdy během druhé volby porazil o jediný hlas Johna McEwena. Následně od listopadu 1937 do listopadu 1938 zastával funkci ministra obrany. V listopadu 1938 byl také ministrem práce a ministrem pro civilní letectví. V dubnu 1939 opustil ministerské pozice poté, co \"Australian Country Party\" odmítla účast ve vládě Roberta Menziese. Poté co došlo k vytvoření koaliční vlády v březnu 1940, se Thorby stal ministrem zdravotnictví a také ministrem zodpovědným za telegrafní služby.\n\nBěhem voleb v roce 1940 byl poražen Johem Breenem, stejně jako při snaze získat křeslo ve státním parlamentu za volebním okrsek Dubbo v roce 1941 a neuspěl ani u federálních voleb v letech 1943 a 1946. Vrátil se proto do Wongarbonu, kde se na pozemcích rodiny své manželky věnoval opět farmaření. Nadále zůstával aktivní ve Sdružení chovatelů, stejně jako v \"Australian Country Party\". V roce 1958 ovdověl. Znovu se oženil v roce 1960, kdy si vzal za ženu Alfredu Rogers Smith. Zemřel ve svém domě v Sydney 1. ledna 1973.\n"}
{"id": "1471547", "url": "https://cs.wikipedia.org/wiki?curid=1471547", "title": "Černé vdovy", "text": "Černé vdovy\n\nČerné vdovy byly český kriminální televizní seriál vysílaný od 17. února 2019 do 7. dubna 2019 na televizní stanici Prima. V hlavních rolích hrály Jana Plodková, Jitka Čvančarová a Lucia Siposová. Scénáře psali Radek Bajgar, Pavel Gotthard, Mirka Zlatníková, Michaela Sabo a Milan Tesař. Radek Bajgar byl také režisérem. Černé vdovy byly natočeny podle finské předlohy \"Mustat lesket\".\n\nV seriálu hráli:\n\n"}
{"id": "1471550", "url": "https://cs.wikipedia.org/wiki?curid=1471550", "title": "Seznam dílů seriálu Doom Patrol", "text": "Seznam dílů seriálu Doom Patrol\n\nToto je seznam dílů seriálu \"Doom Patrol\". Americký dramatický televizní seriál \"Doom Patrol\" je zveřejňován od 15. února 2019 na streamovací službě DC Universe. Dosud bylo zveřejněno dílů seriálu.\n\n<section begin=\"řady\" /><section end=\"řady\" />\n\nDosud bylo zveřejněno <section begin=\"ep\" />15<section end=\"ep\" /> dílů seriálu.\n\nDne 20. července 2019 bylo oznámeno, že byla objednána druhá řada seriálu, která má být zveřejněna v roce 2020.\n"}
{"id": "1471553", "url": "https://cs.wikipedia.org/wiki?curid=1471553", "title": "Nyékládháza", "text": "Nyékládháza\n\nNyékládháza [ňékládháza] je město v severovýchodním Maďarsku v župě Borsod-Abaúj-Zemplén, spadající pod okres Miskolc, nacházející se asi 6 km na jihovýchod od Miškovce. Město leží pod Bukovými horami (\"Bükk\"). V roce 2015 zde žilo 4 876 obyvatel. Podle údajů z roku 2001 zde byli všichni obyvatelé maďarské národnosti.\n\nMěstem protéká řeka Hejő. U města je též několik jezer, z nichž jsou největšími Debreczeni-tó, Gólem-tó a István-tó.\n\nNejbližšími městy (kromě Miškovce) jsou Alsózsolca, Emőd a Tiszaújváros. Blízko jsou též obce Bükkaranyos, Hejőkeresztúr, Mályi, Muhi a Ónod.\n\nV blízkosti města prochází dálnice M30, do Nyékládházy se z ní lze dostat výjezdem 14.\n"}
{"id": "1471554", "url": "https://cs.wikipedia.org/wiki?curid=1471554", "title": "Petrovice nad Úhlavou (tvrz)", "text": "Petrovice nad Úhlavou (tvrz)\n\nPetrovice nad Úhlavou jsou tvrz ve stejnojmenné vesnici u Janovic nad Úhlavou v okrese Klatovy. Založena byla v polovině šestnáctého století jako panské sídlo malého panství. Mezi jejími majiteli se vystřídali příslušníci rodů Janovských z Janovic a Příchovských z Příchovic. Roku 1648 tvrz ztratila svou sídelní funkci a postupně byla upravena do dochované podoby s renesančními a barokními prvky. Od roku 1964 je chráněna jako kulturní památka.\n\nOd druhé poloviny patnáctého století bývaly Petrovice součástí janovického panství. Roku 1539 z něj byl oddělen nový statek pro Oldřicha z Janovic, ke kterému patřilo pusté popluží v Petrovicích, Spůle a pustá ves Blata. Oldřich si v Petrovicích nechal postavit tvrz. Své panství poté odkázal manželce Apoloně ze Štokavy a synům Rackovi a Vilémovi. Synové si dědictví roku 1571 rozdělili a své statky spravovali ještě roku 1590. V témže roce Petrovice připadly synům Jindřicha Janovského, z nichž každý dostal jednu polovinu. Ke sloučení panství došlo v roce 1611, kdy je koupil Zdebor Příchovský z Příchovic připomínaný v Petrovicích také v letech 1612–1615. První písemná zmínka o tvrzi pochází až z roku 1648, kdy Jan Vilém Příchovský statek prodal Vilému Albrechtovi Krakovskému z Kolovrat, který je připojil k dešenickému panství. Podle popisu z roku 1737 se uvnitř nacházela klenutá kuchyně, komory a ubytování pro pracovníky přilehlého poplužního dvora.\n\nBudova tvrze má obdélný půdorys a sedlovou střechu. Fasády jsou členěné kordonovou římsou mezi přízemím a prvním patrem a na jižní a západní straně také pilastry. Pod střechou se nachází korunní římsa. Obloukem zakončený vstup se nachází uprostřed západní zdi. Barokní prvky se dochovaly zejména v podobě prolamovaných nadokenních říms u některých oken.\n"}
{"id": "1471555", "url": "https://cs.wikipedia.org/wiki?curid=1471555", "title": "Vila Mladek (Vidnava)", "text": "Vila Mladek (Vidnava)\n\nVila Mladek je samostatně stojící dům v ulici 9. května čp. 241 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města jehož vrcholem je rok 1850, kdy sídlem soudního okresu se stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří vila Mladek ulici 9. května čp. 241, která byla přestavěna z budovy ze 17. století. Vilu, která stála za městskými hradbami u mlýnského náhonu, přestavěl do novobarokního slohu v letech 1888–1900 notář Otokar Mladek. Budovu v roce 2008 opustila cizinecká a pohraniční policie a dům byl z rozhodnutí města určen k prodeji, který byl neúspěšný.\n\nVila je novobarokní patrová omítaná podsklepená stavba postavena z cihel na půdorysu čtverce a zakončena valbovou střechou. Průčelí obrácené do ulice 9. května je tříosé, vertikálně členěno průběžnou římsou a zakončeno korunní římsou s zubořezem. Horizontální členění do tří okenních os se středovým rizalitem s arkýřem. Přízemí je zdobné bosáží (střídající se propadlé a vystupující pásy). Vchod je umístěn ve středové ose, po stranách jsou okna se segmentovým záklenkem v šambránách. V patře je rohová bosáž, okna po stranách arkýře jsou pravoúhlá s přímou nadokenní římsou a v šambránách. Hranolový arkýř je zakončen stříškou orientálního tvaru. Je nesen konzolami, které jsou zdobené barokním ornamentem a zakončeny klapkami. Arkýřové nárožní sloupky jsou zdobeny rostlinným motivem. Čelní okno je trojdílné. Nad arkýřem je vysoký vikýřový štít složený s dolní části volutového štítu s oknem a na něm edikulový štít s iniciálami \"O. M.\" v kruhu. Boční fasády jsou dvouosé s obdobným členěním jako hlavní průčelí. \n\nUspořádání domu je trojdílné s komunikačním prostorem ve středním traktu. Ve vstupní hale jsou pravidelně rozmístěné vysoké pilastry s hlavicemi zdobené vejcovodem, na nich je kladí ve formě profilovaného fabionu. Na levé straně je edikula. Hala je rozdělena bohatě vyřezávanou dřevěnou prosklenou příčkou na část pro veřejnost a soukromou. Přístup do kanceláří v bočních traktech určených pro veřejnost je z haly jedním vstupem z podesty vstupního schodiště. V místnostech jsou ploché stropy. V obytné části prochází prostorná chodba s dvouramenným kamenným schodištěm s litinovým zábradlím. V úrovni prvního patra je přístup do místností v boční části. Vedle schodiště je úzká chodba, která vede do zadní přístavby. Schodiště vede do patra a do krovu a také se po něm dá sejít k vstupu v zadní části a do sklepa.\n\n\n"}
{"id": "1471556", "url": "https://cs.wikipedia.org/wiki?curid=1471556", "title": "Hejő", "text": "Hejő\n\nHejő [hejé] je malá řeka v Maďarsku v župě Borsod-Abaúj-Zemplén. Pramení v Miškovci v části Miskolctapolca. Vlévá se do řeky Tiszy.\n\nHejő prochází následujícími sídly:\n"}
{"id": "1471557", "url": "https://cs.wikipedia.org/wiki?curid=1471557", "title": "Klan Rudé lišky", "text": "Klan Rudé lišky\n\nKlan Rudé lišky (\"The Red Fox Clan\") je druhý díl sequel knižní série Královská hraničářka k souboru Hraničářův učeň, jehož autorem je australský spisovatel John Flanagan. Knížka volně navazuje na předchozí díl \"Královská hraničářka\" (2013), odehrává se dva roky po jeho skončení. Hlavními postavami jsou zde Maddie, Gilan, Kasandra a Horác, hraničář Will, jedna z hlavních postav předchozího dílu, se zde vyskytuje jen okrajově. Knížka byla v Austrálii vydána v roce 2018 skrze nakladatelství Random House, stejný rok vyšel i český překlad u nakladatelství Egmont.\n\nHraničářská učenka a zároveň královská princezna Maddie se po dokončení zkoušek třetího ročníku vrací na nějakou dobu zpět na hrad Araluen. Její otec Horác mezitím odjíždí s menší jednotkou vojáků, lučištníků a hraničářem Gilanem na východní pobřeží království, kde se dle jeho informací shromažďuje malá skupinka z klanu Rudé lišky. Ten usiluje o to, aby princezna Kasandra jakožto žena nemohla převzít království po jejím nemocném otci. Z původně malé skupinky vzbouřenců se ale nakonec vyklube téměř 150 vojáků a přestože se Horácovým jednotkám daří snižovat přesilu, jsou nuceni se zabarikádovat ve starší pevnosti, kde jsou následně obklíčeni.\n\nV okolí hradu Araluen mezitím Maddie tajně přebrala práci po Gilanovi a hlídá léno. Její pozornost upoutá staré opatství, ve kterém se potají v noci shází jistá skupina lidí. Jedná se, jak Maddie jedné noci zjistí, o hlavní skupinu klanu Rudé lišky, jejímž velitelem je Dimon – velitel stráže na Araluenu. Ten je velmi vzdáleným příbuzným princezny Kasandry a chce získat trůn pro sebe. Maddie se nedopatřením prozradí a je nucena z opatství utéct, kvůli čemuž nestihne svojí matku včas varovat a Dimonova skupina za úsvitu dalšího dne obsadí hrad Araluen. Skupině kolem Kasandry se podaří zabarikádovat v jižní věži, která je postavená tak, aby jí dokázala dlouhou dobu ubránit i malá skupinka vojáků. Navíc do ní vede tajná chodba, o které ví jen Maddie.\n"}
{"id": "1471562", "url": "https://cs.wikipedia.org/wiki?curid=1471562", "title": "Míša Růžičková", "text": "Míša Růžičková\n\nMíša Růžičková (* 25. ledna 1967 Ostrava) je česká textařka a písničkářka. Vystudovala gymnázium a Vysokou školu Báňskou v Ostravě. \n\nPísničky, krátké veršované pohádky a básničky začala psát v 15 letech, ale k tvorbě pro děti se dostala až o mnoho let později. \n\nPrvní samostatné písničkové album pro děti vzniklo v roce 2003. Doposud vydala devět CD z cyklu \"Zpíváme a tančíme s Míšou\" a osm DVD \"Cvičíme s Míšou\", která vedou děti k pohybu a slouží jako návod ke cvičení, tancování a zábavu pro děti a jejich rodiče, dětská centra a mateřské školky. V roce 2012 vyšlo CD \"Spievame a tancujeme s Míšou\", které Míša s dětmi nazpívala ve slovenském jazyce. Postupně k němu vznikají i nové slovenské videoklipy. Žije v Ostravě a na svá vystoupení pro děti jezdí po celé České i Slovenské republice. \n\n\n"}
{"id": "1471563", "url": "https://cs.wikipedia.org/wiki?curid=1471563", "title": "Mezőhegyes", "text": "Mezőhegyes\n\nMezőhegyes [mezéheděš] (, ) je město v jihovýchodním Maďarsku v župě Békés, těsně u rumunských hranic, spadající pod okres Mezőkovácsháza. Nachází se asi 49 km jihozápadně od Békéscsaby. V roce 2015 zde žilo 5 339 obyvatel. Podle statistik z roku 2011 zde byli 88,4 % Maďaři, 0,6 % Rumuni, 0,4 % Slováci, 0,2 % Němci a 0,2 % Romové.\n\nNejbližšími městy jsou Battonya, Csanádpalota, Mezőkovácsháza, Tótkomlós a rumunská města Arad, Nădlac a Pecica. Blízko jsou též obce Pitvaros a Végegyháza. Ve městě není hraniční přechod, nejbližší je v Csanádpalotě.\n\nNachází se zde zemědělské letiště \"Mezőhegyes mezőgazdasági repülőtér\".\n\n"}
{"id": "1471565", "url": "https://cs.wikipedia.org/wiki?curid=1471565", "title": "Gérald Bloncourt", "text": "Gérald Bloncourt\n\nGérald Bloncourt (4. listopadu 1926 Bainet – 29. října 2018 Paříž), také známý jako Gérard Bloncourt byl haitský malíř a fotograf sídlící na předměstí Paříže. Narodil se v malém městě Bainet, v severovýchodní části Haiti. Byl zakládajícím členem Centre d'Art (Centra umění). Vedle malby akvarelů a fresek také vytvářel kresby a lepty. Zemřel 29. října 2018 ve věku 91 let.\n\n\n"}
{"id": "1471567", "url": "https://cs.wikipedia.org/wiki?curid=1471567", "title": "Chrpovník lopuchový", "text": "Chrpovník lopuchový\n\nChrpovník lopuchový (\"Saussurea costus\") je 1 až 2 m vysoká, vytrvalá, robustní léčivá rostlina řazená do širokého rodu chrpovník tvořeného 485 druhy. Je původní druh a endemit rostoucím v blízkosti Himálaje v Nepálu, indických svazových státech Himáčalpradéš a Džammú a Kašmír a v přilehlých pákistánských distriktech Ázád Kašmír a Gilgit-Baltistán.\n\nVysokohorská bylina rostoucí na náhorních pastvinách nebo ve světlých, svažitých lesích v nadmořské výšce nejčastěji od 3000 po 3800 m. Vyskytuje se na lehké písčité, střední hlinité i těžké jílovité půdě, která může být kyselá, neutrální i mírně alkalické. Může růst na plném slunci nebo v polostínů, často tvoří podrost ve světlých vysokohorských březových lesích. Upřednostňuje vlhá stanoviště.\n\nRostlina raší z dužnatých kořenů s nástupem jara a příchodem zimy její lodyha usychá. Kvete v červenci a srpnu, plody dozrávají v srpnu a září. Ploidie druhu je 2n = 36.\n\nVytrvalá bylina s lodyhou vysokou 1,2 až 2 m rostoucí ze silného, tmavě hnědého, páchnoucího kořene dlouhého až 40 cm a hrubého do 5 cm. Lodyha vyrůstající z listové růžice je pevná, tlustá až 2 cm, jednoduchá nebo rozvětvená, chlupatá a porostlá střídavými, poměrně tenkými listy. Listy v růžici i spodní lodyžní mají křídlatý řapík dlouhý 10 až 40 cm, jsou trojúhelníkovité nebo srdčité, bývají dlouhé 20 až 50 cm a široké 10 až 30 cm, po okraji jsou nepravidelně zubaté a na vrcholu špičaté, naspodu řídce chlupaté a žlázkovitě tečkované. Výše postavené lodyžní listy mají krátké řapíky nebo jsou hluboce přisedlé, jsou dlouhé 10 až 45 cm a široké 5 až 25 cm, jsou trojhranné nebo vejčité, lysé a po obvodě nepravidelně zubaté.\n\nNa konci lodyhy a větví vyrůstají jednotlivě nebo po dvou až pěti asi 3 cm velké úbory kulovitého tvaru podepřené drobnými, špičatým a nazpět ohnutým listeny. Zákrovní listeny vyrůstají v 7 až 10 řadách a jsou zbarvené purpurově až černě. Oboupohlavné květy úboru mají trubkovitou korunu asi 2 cm dlouhou, barvy je fialově modré nebo téměř černé. V korunní trubce jsou volné tyčinky se špičatými prašníky. Květy jsou opylovány hmyzem.\n\nPlody jsou hnědé, podlouhle, zakřivené, bočně stlačené nažky 8 mm velké. Nažka má po stranách po jednom žebru a na vrcholu je vybavena dvojitým chmýrem 15 mm dlouhým. Rostlina se přirozeně rozšiřuje do větších vzdálenosti semeny (nažkami) roznášenými větrem, po bezprostředním okolí rozrůstáním kořene a kořenovými úlomky při erozi svažité půdy.\n\nBylina je již po staletí využívána v tradiční čínské a indické medicíně. Používá se při problémech s trávicí soustavou nebo střevy, u nechutenství, odstraňuje zvrácením či průjmy, léčí játra, úplavici, dysfunkci jater, žlučníku, sleziny i slinivky, reguluje menstruací, anorexii, využívá se její protizánětlivých, protiplísňových i protinádorových vlastnosti, léčí chronickou bronchitidu i astma. Usměrňuje proudění energie čchi, je teplé povahy, eliminuje bolest a slouží jako analgetikum. Užívá se samostatně, ale pro dosažení lepších účinků se kombinuje s dalšími bylinami, je součásti mnoha tradičních čínských bylinných směsí. Ve formě vykuřovadla má smyslnou vůni a působí jako afrodisiakum, uplatnění nachází i v kosmetice.\n\nHlavní části, pro kterou je rostlina sbírána, je její hnědý kořen dlouhý až 40 cm, který má jednoduchý mrkvovitý tvar nebo je u vrcholu rozvětven do několika částí. Má silný sladký zápach a hořkou chuť. Sklízí se pozdě na podzim nebo počátkem jara a suší se pro pozdější využití v léčitelství, nebo je z něj za čerstva parní destilací extrahován esenciální olej zvaný \"Costus Oil\", který bývá používán ve vysoce kvalitních parfémech a léčebných přípravcích. Hlavními účinnými složkami kořene jsou mnohé sesquiterpenové laktony, hlavně costunolid a dehydrocostus. Tyto složité látky vykazující dosud řádně nepopsané biologické aktivity, které jsou zkoumány tamními vědeckými ústavy.\n\nChrpovník lopuchový je sbírán pro léčebné účinky již po tisíciletí a do nedávna se stačil přirozenou cestou obnovovat. Od poloviny 20. století je však vážně ohrožen intenzivním neregulovaným sběrem pro obchod, většina vykopaných kořenů byla oficiálně vyvážena do Číny a Japonska a vysazováním náhrady za zlikvidované rostliny se nikdo nezabýval. Jeho biotopy jsou dále ničeny výstavbou silnic a vojenských zařízení, včetně stále se rozšiřující pastvy jaků, mýcením řídkých horských lesů a stoupajícími rekreačními aktivitami. Nyní je chrpovník lopuchový zařazen do úmluvy CITES I zakazující jeho vývoz, což má nápomoci k jeho záchraně před úplným vymizením z volné přírody. V seznamu IUCN je považován za kriticky ohrožený druh (CR).\n"}
{"id": "1471573", "url": "https://cs.wikipedia.org/wiki?curid=1471573", "title": "Seznam televizních seriálů podle komiksů Marvel Comics", "text": "Seznam televizních seriálů podle komiksů Marvel Comics\n\nSeznam televizních seriálů podle komiksů Marvel Comics uvádí chronologický přehled oficiálních televizních seriálů, které vznikly podle komiksové předlohy vydané vydavatelstvím Marvel Comics, nebo některým jiným vydavatelstvím, které je v majetku Marvel Comics.\n\n"}
{"id": "1471576", "url": "https://cs.wikipedia.org/wiki?curid=1471576", "title": "Jiří Putta", "text": "Jiří Putta\n\nJiří Putta (18. května 1935 Poděbrady – 20. ledna 2017 Hřebeč) byl český fotograf.\n\nVyučil se fotografem na střední grafické škole (1952) a poté vystudoval jedenáctiletou Střední všeobecně vzdělávací školu v Praze (1956). Od počátku 60. let se přátelil se skupinou výtvarníků, kteří se zabývali informelem. Roku 1960 se zúčastnil jejich privátní výstavy v ateliéru Aleše Veselého Konfrontace II. V 80. letech dokumentoval jako fotograf alternativní výtvarnou scénu. Spolupracoval zejména s Jiřím Sozanským, Adélou Matasovou, Antonínem Málkem a Zdeňkem Beranem.\n\nPočátkem 60. let fotografoval zejména abstraktní skvrny na zdech, které byly inspiračním zdrojem i pro Vladimíra Boudníka. Často fotografoval v noci a používal přitom umělé světlo aby dosáhl ozvláštňující tajemnosti a zvýraznění reliéfu. Fotografie kolmo snímaných ploch evokují prostor.\n\n\n\n\n"}
{"id": "1471577", "url": "https://cs.wikipedia.org/wiki?curid=1471577", "title": "Jon Henrik Fjällgren", "text": "Jon Henrik Fjällgren\n\nJon Henrik Mario Fjällgren (* 26. dubna 1987 Cali, Kolumbie) je švédsko-sámský zpěvák a joikař, interpret sámského tradičního zpěvu joik. Stal se vítězem talentové soutěže \"Talang Sverige 2014\" , švédské verze britské soutěže \"Got Talent\", v českých televizích známé jako \"Česko Slovensko má talent\". Po svém vítězství v soutěži vydal hudební album \"Goeksegh\".\n\nFjällgren se narodil v Cali v jihoamerické Kolumbii. Ve velmi mladém věku žil ve vesnici kolumbijských domorodců a později se dostal do sirotčince. Poté si jej osvojila švédská sámská rodina a stal se součástí \"sídské\" komunity ve vesnici Mittådalen, kde se živil jako pasák sobů. Fjällgren v několika rozhovorech uvedl, že byl jako dítě šikanován, jednak kvůli své tmavší pleti, jednak kvůli příslušnosti k Sámům. V období dospívání šikana ustala. \n\nVe 14 letech Fjällgren začal zpívat místní tradiční písně. Širší pozornost získal, když zpíval za přítomnosti Karla XVI. Gustava a královny Silvie při jejich návštěvě bohoslužby v obci Funäsdalen. Když mu bylo 16 let, vydal album s názvem \"Onne vielle\".\n\nV 26 letech se zúčastnil švédské soutěže \"Talang Sverige 2014\" a se svými interpretacemi tradičních sámských písní zvítězil v hlasování diváků. Vystoupil s působivým provedením „Danielova joiku“, věnovaného svému nejlepšímu příteli Danielovi, který zemřel na cukrovku. Po vítězství v soutěži a výhře 1 milionu švédských korun vydal 19. května 2014 své studiové album \"Goeksegh\", složené především z materiálu, který předvedl během soutěže. Podle vyjádření, jež poskytl v rozhovoru kolumbijské televizi, využil peníze za výhru v soutěži k založení cukrovkářské nadace na počest svého zemřelého přítele Daniela. \n\nDne 31. května 2014 vystoupil na „Saepmie Welcomes Festival“ – festivalu sámské kultury, který probíhal současně s fotbalovým pohárem světa ConIFA, konaným v Östersundu. V červenci vystoupil ve švédské pěvecké show Allsång på Skansen, kterou vysílala televize SVT.\n\nFjällgren se zúčastnil také třetího semifinále soutěže Melodifestivalen 2015, a to se skladbou „Jag är fri (Manne leam frijje)“, a podařilo se mu postoupit do finále ve stockholmské Friends Areně. Tam se podle rozhodnutí poroty a výsledků televizního hlasování umístil na druhé příčce. \n\nTéhož festivalu, z nějž má obvykle vzejít reprezentant do mezinárodní soutěže Eurovision Song Contest, se znovu zúčastnil v roce 2017 s písní „Eatneme gusnie jeenh dåaroeh“. Vystoupil s ní společně se zpěvačkou jménem Aninia 25. února 2017, kdy zároveň bylo vydáno i jeho druhé album \"Aatjan goengere\". V roce 2018 zvítězil v taneční soutěži \"Let's Dance\" vysílané televizí TV4 . Byla rovněž ohlášena jeho účast v soutěži Melodifestivalen 2019 se skladbou „Norrsken“.\n"}
{"id": "1471578", "url": "https://cs.wikipedia.org/wiki?curid=1471578", "title": "Samsonadzeebi", "text": "Samsonadzeebi\n\nSamsonadzeebi ( ) je gruzínský animovaný televizní sitcom vytvořený Šalvou Ramišvilim. Úvodní díl byl v Gruzii vysílán v listopadu 2009. Je popisován jako seriál mající „více než nápadnou podobnost“ s americkým animovaným televiznímu sitcomem \"Simpsonovi\".\n\nSamsonadzovi jsou „rodina se žlutou barvou kůže, skládající se z otupělého manžela“ (Gela Samsonadzeho, který pracuje v bance) „a jeho bohatě sladké ženy, kteří společně žijí ve smyšleném městě se svými dětmi“, Šorenem a Giou. Také mají papouška, Kokeho. Lze si všimnout zdánlivé podobnosti mezi jejich domovským městem a městem Tbilisi.\n\nRamišvili uvedl, že se seriál má „dotknout sociálních problémů, které osloví gruzínské publikum“, zatímco Zviad Bliadze, hlavní scenárista seriálu, prohlásil: „Prostě jsme vzali průměrnou rodinu a udělali parodii častých vlastností jako např. lenost, či láska k alkoholu.“\n\nSeriál také přitáhl jistou pozornost svým negativním znázorněním ruských vůdců v rámci napjatých vztahů mezi Gruzií a Ruskem. V jedné epizodě se objevuje i ruský premiér Vladimir Putin, jak posílá špióna do Gruzie. Ramišvili toto popsal jako kritiku ruské vlády. Pro \"The Independent\" ale poznamenal, že není v plánu zahrnout do seriálu kontroverzního gruzínského prezidenta Michaila Saakašviliho. Russia Today uvedla, že si tvůrci seriálu „dělají legraci z ruských politiků, ale zapomínají na své vlastní.“\n\nPrvní řada \n\n"}
{"id": "1471579", "url": "https://cs.wikipedia.org/wiki?curid=1471579", "title": "Josef Klír", "text": "Josef Klír\n\nJosef Klír (2. března 1860 Kožlany - 30. listopadu 1916 Brno) byl český malíř a pedagog.\n\nNarodil se v Kožlanech jako druhorozený syn v rodině truhláře Josefa Klíra. V letech 1866–1872 navštěvoval trojtřídní obecnou školu v Kožlanech a již tam rozpoznal učitel jeho kreslířské a výtvarné vlohy a doporučil rodičům, aby ho dali na další studia. V roce 1872 nastoupil do šestileté reálky v Rakovníku, kde jej vyučovali i Zikmund Winter a prof. kreslení Engelbert Jindřich. Ten měl také hlavní podíl na tom, že rodiče dali souhlas, aby se dal zapsat na pražskou Akademii výtvarných umění. Roku 1874 složil předepsané zkoušky a byl přijat do tzv. elementární třídy. V roce 1878 studium v Praze přerušil a odjel za bratrem do Düsseldorfu, kde studoval celý školní rok 1879/80 na düsseldorfské malířské akademii. Poté se opět vrátil na pražskou akademii, kde pokračoval ve studiu u prof. Františka Sequens. Poprvé vystavoval roku 1883 na výstavě \"Krasoumné jednoty\" na Žofíně v Praze, kde zaujal obrazem s názvem \"Miláček\", jehož reprodukce byla následně zveřejněna ve \"Světozoru\", a o rok později obeslal opět výstavu na Žofíně obrazem \"Malá Dollinka\", jehož reprodukce byla opět otištěna ve \"Zlaté Praze\". Posluchačem akademie zůstal Josef Klír až do roku 1887, kdy dostal stipendium od \"Společnosti vlasteneckých přátel umění\". V roce 1887 nastoupil na vlak do Hamburku a pak lodí do New Yorku, kde zprvu vystupoval jako rychlomalíř a následně cestoval po Spojených státech, až se dostal do Chicaga, kde se trvale usadil. Zařídil si zde ateliér a stal se učitelem na tamější \"art school\" (umělecké škole). Působil tam rovněž jako umělecký malíř a portrétista a portrétoval několik desítek osob, a to převážně z řad českých vystěhovalců. V roce 1889 se malíř Josef Klír spolu s architektem Františkem Lajerem zúčastnili soutěže na návrh pomníku padlým Čechům ve válce Severu proti Jihu pro hřbitov v Chicagu. Jejich návrh pod heslem \"Pro novou vlast\" získal první cenu a záhy byl realizován. Za zvláštní zásluhy bylo pak přiznáno Josefu Klírovi 2. září 1893 státní občanství Spojených států severoamerických se všemi právy a povinnostmi. Po pětiletém pobytu v Americe a po světové výstavě v Chicagu, na které vystavoval své obrazy, se vrátil přes Londýn a Paříž do Prahy. V roce 1897 pak nabídl Václav Kounic Klírovi zrestaurování slavkovské zámecké galerie a malíř nabídku přijal. Roku 1898 se oženil s Boženou Soldánovou, přestěhoval se do Slavkova a na zámku si zřídil ateliér. Později nastoupil na České technice v Brně jako asistent technického kreslení u profesora Hanuše Schwaigera a tam pracoval až do konce svého života. Zemřel na tuberkulózu koncem listopadu roku 1916 v zemské nemocnici v Brně a byl pohřben na slavkovském hřbitově.\n\n\n\n"}
{"id": "1471586", "url": "https://cs.wikipedia.org/wiki?curid=1471586", "title": "Amiové", "text": "Amiové\n\nAmiové (čínsky: znaky 阿美族), vlastním názvem \"Pangcah\", jsou nejpočetnější ze šestnácti oficiálně uznávaných etnických skupin původních obyvatel ostrova Tchaj-wan. Při sčítání v roce 2014 se k nim přihlásilo okolo 200 000 osob. Patří k austronéským národům, jejichž nejbližšími příbuznými jsou Filipínci. Hovoří amištinou, která se zapisuje latinkou. Obývají jihovýchodní část ostrova, především údolí Chua-tung a poloostrov Cheng-čchun, dělí se do pěti geografických podskupin. Věnují se převážně rybolovu a pěstování batátů, arekových ořechů, prosa a rýže. Původně obývali velké vesnice, které měly až přes tisíc obyvatel, avšak stále častěji se stěhují do měst, kde splývají s většinovou chanskou populací.\n\nSpolečnost Amiů je tradičně matrilineární, majetek dědí nejstarší dcera. Jejich původní víra byla založena na víře v nadpřirozené bytosti, zvané \"kawas\", většina Amiů však postupně přijala křesťanství. Proslulým zvykem je velká slavnost úrody \"Ilisin\", konaná o červencovém nebo srpnovém úplňku. Amijský folklór proslavila manželská dvojice Difang a Igay Duana, jejichž zpěv použila skupina Enigma ve skladbě „Return to Innocence“, hrané v televizních upoutávkách na Letní olympijské hry 1996.\n\n\n"}
{"id": "1471590", "url": "https://cs.wikipedia.org/wiki?curid=1471590", "title": "Mistrovství světa v alpském lyžování 2019 – obří slalom žen", "text": "Mistrovství světa v alpském lyžování 2019 – obří slalom žen\n\nObří slalom žen na Mistrovství světa v alpském lyžování 2019 se konal ve čtvrtek 14. února 2019 jako čtvrtý a předposlední ženský závod světového šampionátu v lyžařském středisku Åre. \n\nKvalifikace plánovaná na 11. února byla zrušena. Úvodnímu kolu, zahájenému ve 14.15 hodin, předcházely oteplení a déšť. Teplota vzduchu vystoupala nad bod mrazu, když rtuťový sloupce ukazoval 7 °C. Druhé kolo odstartovalo v 18 hodin. Patnáctiminutový skluz byl způsoben silným nárazovým větrem, který závodnicím nedovolil využít lanovku a na start tak byly dopravovány skibusy a skútry. Do závodu nastoupilo 98 slalomářek ze 47 států. V důsledku větrných poryvů došlo ke snížení startovní brány o 60 metrů. Celkové převýšení tratě bylo zredukováno na 340 metrů. Brány prvního kola s uzavřenějším profilem stavěl trenér Petry Vlhové. Rychlejší a otevřenější charakter druhého kola vytvořil kouč italského týmu. \n\nObhájkyní zlata byla francouzská lyžařka a pátá po prvním kole Tessa Worleyová, která dojela na šesté příčce. Sdílené patnácté místo obsadily Rakušanka Ricarda Haaserová se Švýcarkou Wendy Holdenerovou, které zajely na setinu sekundy shodné časy v prvním i druhém kole.\n\nMistryní světa se stala průběžně druhá žena Světového poháru Petra Vlhová, která na titul útočila z druhého místa po prvním kole. Pro Slovensko tak získala historicky první zlatou medaili ve sjezdovém lyžování. Navázala na stříbrnou jízdu z aarské superkombinace. Celkově si připsala třetí pódiové pořadí ze světových šampionátů. \n\nSe ztrátou čtrnácti setin sekundy vybojovala stříbrný kov Němka Viktoria Rebensburgová, která úvodní část vyhrála a na všech měřených mezičasech druhé trati byla ve vedení. Náskok ztratila až na závěrečném dojezdovém hanku. Olympijská šampionka této diciplíny z Vancouveru 2010 a bronzová ze Soči 2014 získala na mistrovstvích světa druhé stříbro, když stejnou pozici obsadila na MS 2015. \n\nBronz si odvezla hlavní favoritka a americká lídryně Světového poháru Mikaela Shiffrinová, jež po čtvrté nejrychlejší první fázi závodu, zajela ve druhém kole šestý čas. Za vítězkou zaostala o třicet osm setin sekundy a ze světových šampionátů si odvezla šestý cenný kov, z toho první bronzový.\n"}
{"id": "1471595", "url": "https://cs.wikipedia.org/wiki?curid=1471595", "title": "Sloup se sochou svatého Josefa s Ježíškem (Barchov)", "text": "Sloup se sochou svatého Josefa s Ježíškem (Barchov)\n\nBarokní socha svatého Josefa s Ježíškem se nalézá v centru obce Barchov v okrese Hradec Králové u rybníka Tahounek, naproti domu čp. 7. Barokní sousoší pocházející z období po roce 1725 je chráněno od 22. května 2006 jako kulturní památka ČR. Národní památkový ústav toto sousoší uvádí v katalogu památek pod rejstříkovým číslem ÚSKP 101857. Sousoší bylo restaurováno v roce 2005.\n\nPískovcová barokní socha představuje světce stojícího na trojdílném kamenném podstavci s lehce vypouklým čelem a je zdoben rostlinnými motivy. Na čelní straně pod římsou je reliéf představující alianční znak donátorů (majitelů zdejšího zámku). Světec je znázorněn jako prostovlasý vousatý muž v haleně s přehozeným pláštěm, který v náručí na pravé ruce drží malého Ježíška. \n\n"}
{"id": "1471598", "url": "https://cs.wikipedia.org/wiki?curid=1471598", "title": "Smírčí kámen (Běleč nad Orlicí)", "text": "Smírčí kámen (Běleč nad Orlicí)\n\nSmírčí kámen s vytesaným křížem se nalézá po pravé straně tzv. Bělečské lesní cesty vedoucí z Bělče do Malšovy Lhoty v okrese Hradec Králové. Kolem kamene prochází červená turistická značka vedoucí z Malšovy Lhoty do Bělče. Smírčí kámen je chráněn jako kulturní památka ČR. Národní památkový ústav tento smírčí kámen uvádí v katalogu památek pod rejstříkovým číslem ÚSKP 39129/6-588.\n\nSmírčí kámen představuje torzo kamene z jemnozrnného pískovce s vytesaným reliéfem kříže, (na staré evidenční kartě této památky se uvádělo, že přes ramena kříže jsou položeny dvě sekyrky) a s reliéfním gotickým nápisem po obvodu.\n\nPodle místní pověsti šli dva tovaryši koupit tele do Bělče a když se vraceli, začali se o ně hádat a přitom se vzájemně zabili. Smírčí kámen prý byl vztyčen na paměť tohoto činu.\n\n"}
{"id": "1471600", "url": "https://cs.wikipedia.org/wiki?curid=1471600", "title": "Morový sloup (Benešov nad Černou)", "text": "Morový sloup (Benešov nad Černou)\n\nMorový sloup se sochami sv. Jana Nepomuckého a dalších světců v Benešově nad Černou ve východní části okresu Český Krumlov v Jihočeském kraji je jedním z řady památkově chráněných objektů na benešovském náměstí. Toto sousoší je zároveň součástí městské památkové zóny Benešov nad Černou, která byla stanovena na základě vyhlášky Ministerstva kultury České republiky č. 250/1995 Sb. ze dne 22. září 1995 a je zapsána v Ústředním seznamu kulturních památek ČR pod číslem 2355.\n\nSloup byl na náměstí v Benešově nad Černou (na přelomu 17. a 18. století uváděn jako Benessow) vztyčen v roce 1726. Stalo se tak pět let poté, kdy papež Inocenc XIII. prohlásil Jana Nepomuckého (Jana z Pomuku) za blahoslaveného a kdy vrcholilo úsilí o jeho svatořečení. Vytvoření barokní dominanty uprostřed benešovského náměstí je spojováno nejen s rozvíjejícím se kultem uctívání Jana Nepomuckého, ale také s památkou na poslední morovou epidemii, která postihla zemi v roce 1714. \n\nÚstředním prvkem této významné barokní památky je trojboký sloup ve tvaru jehlanu, symbolizující Nejsvětější Trojici. Sloup je zakončen barokně stylizovanou korintskou hlavicí s rostlinnými motivy a hlavičkami tří putti, na níž je umístěna socha sv. Jana Nepomuckého, tváří obráceného směrem k východní straně náměstí, kde stojí kostel sv. Jakuba Většího. Na vysunutých rozích masivnějšího podstavce stojí sochy dalších tří světců - sv. Rocha, sv. Šebestiána a sv. Floriána, který jako ochránce proti ohni měl v Benešově, často stiženém požáry, zvláštní význam. Po stranách trojbokého sloupu jsou reliéfy dalších světců. Na čelní straně je vyobrazen sv. Dominik, vlevo od něj sv. Leonard a vpravo je obraz zavraždění sv. Václava. Základ sloupu je zhotoven ze žuly, sochy jsou vytvořeny z vápence.\n\nNa všech třech stranách podstavce jsou latinské nápisy. Uprostřed je text \"LATAEQVE / IN POPVLO ADAVGENDAE / SANCTI ROSARII / DEVOTIONI\", na pravé straně je nápis \"BENESCHOVIENSIVM / SANCTE INDVSTRIA PIETAS / POSVIT / ET RENOVATA 1775 / 1803 1853 1904\" a nalevo pak slova \" DEIPARAE / TVM RELIQVIS / TVTELARIBVS SANCTIS / HONORI / 1990\". \n\n\n"}
{"id": "1471601", "url": "https://cs.wikipedia.org/wiki?curid=1471601", "title": "Dům čp. 34 (Běleč nad Orlicí)", "text": "Dům čp. 34 (Běleč nad Orlicí)\n\nPamátkově chráněný roubený venkovský dům čp. 34 se nalézá na západním okraji obce Běleč nad Orlicí v okrese Hradec Králové. Podél domu prochází zeleně značená cyklotrasa č. 4197 vedoucí z Hradce Králové k hájovně v Bažantnici. Dům je chráněn jako kulturní památka ČR. Národní památkový ústav tento dům uvádí v katalogu památek pod rejstříkovým číslem ÚSKP 30864/6-587.\nDům čp. 34 představuje původně čtyřstranně zastavěnou venkovskou usedlost z roku 1864 s roubeným obytným stavením s lomenicí obrácenou do zahrady a s patrovým špýcharem s mansardovou střechou a s dřevěnou pavláčkou. Jedná se jeden z posledních dochovaných dokladů dřevěné zástavby venkovských obcí z 1. poloviny 19. století v blízkém okolí města Hradec Králové. \npopis\n\n"}
{"id": "1471604", "url": "https://cs.wikipedia.org/wiki?curid=1471604", "title": "Vetle Sjåstad Christiansen", "text": "Vetle Sjåstad Christiansen\n\nVetle Sjåstad Christiansen (* 12. května 1992) je norský biatlonista. \nV závodech světového poháru zvítězil jednou ve sprintu v kanadském Soldier Hollow v roku 2019. S norskou štafetou obsadil první místo několikrát, poprvé v rakouském Hochfilzenu v roce 2012.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n"}
{"id": "1471605", "url": "https://cs.wikipedia.org/wiki?curid=1471605", "title": "Anwar Hossain", "text": "Anwar Hossain\n\nAnwar Hossain (6. října 1948 Dháka – 1. prosince 2018) byl bangladéšský fotograf a kameraman. Celkem pětkrát vyhrál Bangladéšskou filmovou cenu za nejlepší kinematografii za filmy \"Sundori\" (1979), \"Emiler Goenda Bahini\" (1980), \"Puraskar\" (1983), \"Anya Jibon\" (1995) a \"Lalsalu\" (2003).\n\nHossain se narodil ve staré Dháce 6. října 1948. Vystudoval střední školu Armanitola Government High School a následně pak Notre Dame College, Dhaka v letech 1965–1967. Zkoušky složil z oborů architektura na Bangladéšské univerzitě BUET a diplom za kinematografii získal na Filmovém a televizním institutu v indické Puně.\n\nHossain započal kariéru fotografa v roce 1967. Fotograficky dokumentoval Bangladéšskou válku za nezávislost. Pracoval jako kameraman na patnácti hraných filmech a třiceti filmových dokumentech.\n\nHossain emigroval do Francie po smrti své první ženy v roce 1991. V roce 1993 se oženil s Francouzkou, se kterou měli dva syny.\n\nDne 1. prosince 2018 byl nalezen mrtev v hotelu Olio Dream Haven v městské části Panthapath v Dhace. V hotelu přebýval, protože pracoval jako porotce pro místní fotografickou soutěž. \n\n\nHossain získal více než 60 mezinárodních ocenění v oblasti fotografie. \n\n\n"}
{"id": "1471609", "url": "https://cs.wikipedia.org/wiki?curid=1471609", "title": "Howard Hawks", "text": "Howard Hawks\n\nHoward Winchester Hawks (30. května 1896 Goshen, Indiana – 26. prosince 1977 Palm Springs) byl americký filmový režisér, scenárista, producent a spisovatel. Natočil řadu populárních, zejména žánrových hollywoodských filmů: gangsterku \"Zjizvená tvář\" (1932), bláznivou komedii \"Leopardí žena\" (1938) s Katharine Hepburnovou a Cary Grantem v hlavních rolích, dobrodružný snímek \"Jen andělé mají křídla\" (1939), jenž vznikl adapatací jeho vlastní knihy, romantické komedie \"Jeho dívka Pátek\" (1940) a \"Gangsterská nevěsta\" (1941) s Gary Cooperem, válečné drama podle Hemingwayovy knihy \"Mít a nemít\" (1944) a marlowovský noir \"Hluboký spánek\" (1946) (oba snímky s Humphrey Bogartem), muzikál \"Zrodila se píseň\" (1948), hudební komedii \"Páni mají radši blondýnky\" (1953) s Marilyn Monroeovou či westerny s Johnem Waynem \"Červená řeka\" (1948), \"Rio Bravo\" (1959) a \"El Dorado\" (1966). Napsal též scénář ke slavné kriminálce \"Francouzská spojka\" (1971). Akademie filmového umění a věd ho jednou nominovala na cenu Oscar, a to za režii snímku \"Četař York\" (1942). Roku 1974 mu byl udělen čestný Oscar (\"Academy Honorary Award\"). Jeho western \"El Dorado\" dostal hlavní cenu, Zlatou mušli, na festivalu v San Sebastiánu. Publicisté si povšimli opakujícího se ženského typu v jeho snímcích, který nazvali \"Hawksovské děvče\", jde o typ silné dynamické ženy, často dosti upovídané (mladá Katherine Hepburnová v \"Leopardí ženě\" takové děvče zosobnila asi nejvíce charakteristickým způsobem). Za první světové války sloužil u letectva, což ho inspirovalo k některým jeho pozdějším válečným snímkům. Vystudoval inženýrství na Cornellově univerzitě, byť titul získal \"in absentia\", právě kvůli službě v armádě během světové války.\n"}
{"id": "1471610", "url": "https://cs.wikipedia.org/wiki?curid=1471610", "title": "Vodní mlýn (Běleč nad Orlicí)", "text": "Vodní mlýn (Běleč nad Orlicí)\n\nRoubený patrový Bělečský mlýn původně stával na břehu rybníka v obci Běleč nad Orlicí v okrese Hradec Králové. Silně zchátralý objekt vodního mlýna byl v roce 2003 rozebrán a použitelné části stavby byly přeneseny do skanzenu Krňovice, kde byla v letech 2009 – 2011 znovu postavena kopie mlýna s rekonstrukcí staršího mlýnského složení. Zbytky mlýna na původním místě v Bělči, které nebylo možno použít pro transfer, byly odstraněny. Přenesený mlýn je chráněn jako kulturní památka ČR. Národní památkový ústav tento mlýn uvádí v katalogu památek pod rejstříkovým číslem ÚSKP 45136/6-586.\nBělečský mlýn je roubená patrová budova s vyřezávanou lomenicí a mansardovou střechou krytou šindelem. V průčelí mlýnské budovy jsou v každém patře dvě dvoudílná okna. Ve dvorní části je v patře dřevěná pavlač přístupná pouze z patra. Vchod do budovy mlýna je možný pouze ze dvora. V roce 2019 je v budově mlýna v provozu expozice mlynářství.\n\n"}
{"id": "1471611", "url": "https://cs.wikipedia.org/wiki?curid=1471611", "title": "Lewesdon Hill", "text": "Lewesdon Hill\n\nLewesdon Hill, kopec vysoký 279 m, je nejvyšší horou anglického hrabství Dorset na jihozápadě Anglie.\n\nLewesdon Hill se nachází přibližně 4 km na západ od městečka Beaminster, 1½ km na jih od vesnice Broadwindsoru, 1½ km na západoseverozápad od vesnice Stoke Abbott a 3 km na východ od kopce Pilsdon Pen, na němž také bývala pevnost. Na jih od kopce se táhne údolí Marshwood Vale a na sever údolí řeky Axe.\n\nLewesdon Hill je nejvyšší horou hrabství Dorset. Tvoří ji protáhlý hřeben obklopený bukovými lesy. Jeho vrchol se nachází na východním konci, jde o nízkou vyvýšeninu porostlou trávou. \nMnoho let byl za nejvyšší horu Dorsetu pokládán blízký Pilsdon Pen s 277 metry, až moderní měření ukázalo, že Lewesdon Hill ho o 2 metry převyšuje. Třetím nejvyšším bodem Dorsetu je Bulbarrow Hill s 274 metry. \n\nPokud jde o relativní výšku hory, rozdíl výšek mezi vrcholem Lewesdonu a nejvyšším sedlem mateřské hory činí 185 metrů, proto se Lewesdon řadí mezi takzvané kopce Marilyn. Mateřským vrcholem je zde Staple Hill.\nKopec tvoří pískovec zelené barvy, který vznikl usazováním v mělkém moři. Díky větší tvrdosti lépe odolává erozi než okolní jíl.\nJako v případě celé řady vysokých kopců v hrabství Dorset, včetně sousedního vrcholu Pilsdon Pen, se na jeho vrcholu nacházelo hradiště v době železné. Části původního opevnění, valu a příkopu, jsou dosud viditelné, přestože se tam těžil štěrk a dřevo.\n\nNa tomto kopci plál také jeden ze signálních ohňů, jejichž úkolem bylo v roce 1588 varovat před blížícím se útokem španělských lodí z takzvané Armady.\nJe v majetku britské organizace National Trust, celým názvem National Trust for Places of Historic Interest or Natural Beauty, která se zabývá ochranou památek a přírody v Anglii, Walesu a v Severním Irsku. \n\nNa vrchol vedou dvě hlavní stezky, jedna z vesnice Broadwindsor, druhá z Coombe Lane (z B3162 odbočuje mezi vesnicí Broadwindsor and městem Bridport, těsně před křižovatkou Four Ash). Pěšina z Coombe Lane míří na kopec přes menší vrch Crabb's Hill, který je v soukromém vlastnictví. Stezka ve směru východ-západ tvoří část dálkové pěší trasy Wessex Ridgeway.\n\n\n"}
{"id": "1471612", "url": "https://cs.wikipedia.org/wiki?curid=1471612", "title": "Česká stratigrafická komise", "text": "Česká stratigrafická komise\n\nČeská stratigrafická komise je nezávislou odbornou rozhodčí komisí pro otázky stratigrafie pod patronací České geologické služby – základního pracoviště pro regionálně geologický výzkum s celostátní působností. Jejím nadřízeným orgánem je Český národní geologický komitét (ČNGK).\n\nStatus komise vychází z „International stratigraphic guide“ (Salvador, 1994). Jejím posláním je dohlížet na respektování mezinárodního stratigrafického kódu a stratigrafického členění. Tam, kde regionální geologické zvláštnosti českého území nedovolují použití mezinárodního stratigrafického členění, komise dohlíží na správné použití regionálního stratigrafického členění.\n\nMá mnoholetou historii v minulosti spojenou především s jménem profesora Iva Chlupáče. Na zasedáních v listopadu a prosinci 2009 byla její činnost opět obnovena. Posílena o nové členy se jejich počet zvýšil na dvacetdva. Funkce předsedy se ujal M. Bubík a funkce tajemníka P. Štorch. Podle zprávy z 11. 1. 2011 měla mít meziresortní složení a nadále má pracovat pod patronací České geologické služby. Jejím nejbližším úkolem bylo sestavení české chronostratigrafické škály, která měla vycházet z tehdy aktuální mezinárodní chronostratigrafické škály ICS a zároveň z lokálních chronostratigrafických škál pro regionálně geologické jednotky, kde je korelace s mezinárodními chronostratigrafickými jednotkami obtížná.\n\nČeská stratigrafické komise, stav po volbách 15. prosince 2009.\nNa zasedání v únoru 2012 byl komisí odhlasován nový efektivnější model fungování komise prostřednictvím sedmi pracovních skupin. Jejich vedoucí byli voleni členy příslušných pracovních skupin a při hlasování o usneseních komise zastupují svou pracovní skupinu. Své titulární členy delegují tyto pracovní skupiny:\n\n\nHlavním úkolem komise bylo:\n\n\nKomise se scházela nejméně jedenkrát do roka.\n\n\nByla založena v roce 2010 za účelem modernějšího fungování komise, snazší komunikace mezi členy a účinného informování veřejnosti. Je hostující stránkou na portálu České geologické služby. V prvních letech byla přístupná pouze členům komise po přihlášení. Konečným impulsem k úplnému zveřejnění stránky se stalo dokončení České chronostratigrafické tabulky, na které komise pracovala od roku 2010 \n\nNa počátku vytváření nové chronostrafické tabulky byla zvažována možnost vybavit jména stupňů příponou –ian (–ien) obdobně jak je tomu v angličtině. Převládl však názor na zachování české tradice a používání kratších tvarů jmen bez přípon. Ohýbání některých jmen v češtině je totiž velmi problematické. Bylo nutné vytvořit zcela novou tvaroslovnou tabulku, která by osvětlila etymologii jmen, navrhla výslovnost, způsob skloňování a tvorbu adjektiv. Podobná tabulka dosud neexistovala a jejím cílem je usnadnit použití jmen chronostratigrafických jednotek v českých textech. Byla zvěřejněna spolu s novou chronostratickou tabulkou 21. února 2013.\n\nhttp://www.geology.cz/stratigraphy/tabulka\n\nKomise na ní pracovala od roku 2010. Nahrazuje do té doby používanou českou stratigrafickou tabulku sestavenou Ivo Chlupáčem (2000; Věstník ČGS,75, 4). Vzhledem k novým výsledkům v chronostratigrafii byla v roce 2010 již neaktuální. Předběžná verze české chronostratigrafické tabulky byla prezentována na kongresu České a Slovenské geologické společnosti v Monínci v září 2011. Finální úpravy byly projednány a odhlasovány na zasedání komise v únoru 2012. Mezitím se však objevila nová stratigrafická tabulka zveřejněná Mezinárodní stratigrafickou komisí (ICS), která přinesla řadu změn v numerickém stáří hranic a nový stupeň v kambriu. Aktualizace tabulky byla dokončena koncem roku 2012 a je k dispozici veřejnosti od 21. února 2013. Nachází se na této webové stránce:\n\nhttp://www.geology.cz/stratigraphy/tabulka/CZ-CHRONOSTRAT_2012.pdf\n\nV prosinci 2012 vypršelo funkční období předsedy i všech členů komise ve smyslu platných pravidel. Mnozí z členů pociťovali určitou únavu, zaneprázdněnost povinnostmi v domovských institucích a několik jich rezignovalo na členství v komisi. Nezbylo než oznámit přerušení činnosti komise ke dni 3.4.2013, přičemž nebyl stanoven termín obnovení činnosti. Výsledkem práce komise jsou české stratigrafické tabulky, které poslouží jako východisko pro další práci následovníků.\n\nZástupcem geologických organizací na území České republiky pro Mezinárodní unii geologických věd (International Union of Geological Sciences, IUGS) je Český národní geologický komitét (ČNGK). Ten se od roku 2015 snaží činnost České stratigrafické komise znovu obnovit. Svědčí o tom zápisy z jeho schůzí a výročních zpráv, které jsou dohledatelné na jeho webových stránkách.\n\nVýroční zpráva o činnosti Českého národního geologického komitétu (ČNGK) v roce 2015 k činnosti České stratigrafické komise uvádí: \"Příznivá zpráva přišla z České stratigrafické komise (ČSK). Díky snaze prof. J. Frýdy (člen ČNGK) a dr.P. Štorcha se zdá, že po dvouletém období nečinnosti dojde k obnovení aktivity uvedené komise, jejímž nadřízeným orgánem je ČNGK.\"\n\nZápis ze schůze Českého národního geologického komitétu (ČNGK) konané v Praze 25.1.2016 uvádí:\n\n\"V průběhu roku 2015 byly vedeny diskuze v rámci geologické komunity o oživení činnosti České stratigrafické komise, z nichž vzešel návrh na obsazení postu předsedy dr. P. Štorchem a návrh členů komise. Všichni navržení se sejdou na jednání 28.1.2016, na kterém bude řádně zvoleno vedení komise.\"\n\nZápis ze schůze Českého národního geologického komitétu (ČNGK) konané v Praze 13.12.2016 uvádí:\n\n\"28.1. 2016 se uskutečnila ustavující schůzce České stratigrafické komise, na které bylo formálně zvoleno vedení komise. Na leden 2017 je plánována výroční schůze, kde by se obnovení činnosti mělo iniciovat. ČNGK bude proto v následujícím roce věnovat aktivitě České stratigrafické komisi větší pozornost.\"\n\nVýroční zpráva o činnosti Českého národního geologického komitétu (ČNGK) za rok 2016 uvádí:\n\n\"ČNGK v roce 2016 vyvíjel aktivitu o „znovuoživení“ činnosti České stratigrafické komise. Bohužel však v průběhu roku nebylo dosaženo významnějšího pokroku. Tento úkol proto zůstává v programu aktivit na rok 2017.\"\n\nZápis ze schůze Českého národního geologického komitétu (ČNGK) konané v Praze 12.12.2017 uvádí: \"J. Kadlec informoval o obnovení činnosti Stratigrafické komise – byl zvolen nový předseda (Mgr. Tomáš Kumpan, Ph.D. z MUNI).\"\n\nDalší informace na webových stránkách ČNGK zatím nejsou.\n\n\n"}
{"id": "1471614", "url": "https://cs.wikipedia.org/wiki?curid=1471614", "title": "Kaple svatého Vendelína", "text": "Kaple svatého Vendelína\n\nKaple svatého Vendelína je název více staveb zasvěcených skotskému světci svatému Vendelínovi:\n\n"}
{"id": "1471616", "url": "https://cs.wikipedia.org/wiki?curid=1471616", "title": "Válečná hra", "text": "Válečná hra\n\nVálečná hra je označení pro strategickou hru, která klade důraz na téma a na věrnost simulace skutečné války, čímž se liší od her typu šachy, kde je vysoká míra abstrakce od reality. \n\nV moderní éře počítačů se jedná často o čistě počítačovou hru, ovšem po většinu dějin se válečné hry realizovaly formou deskových her. V moderní době navíc převažuje čistě amatérské rekreační používání, zatímco historicky převažovalo využití válečných her coby součásti profesionálního výcviku vojenských velitelů.\n\nZa počátek rozvoje moderních válečných her jsou považovány hry vyvíjené a rozšířené v Prusku a pruské armádě od konce 18. století. V roce 1780 vydal brunšvický profesor Johann Christian Ludwig Hellwig první hru, která se blížila ideálům válečných her, a zaznamenal s ní úspěch. Hrála se na čtvercové síti, rychlost různých jednotek na různém typu terénu byla různá, ovšem podobně jako v šachu se v rámci tahu táhlo vždy jen jednou jednotkou či jednou formací. Postupně se objevilo několik podobných her jiných tvůrců, které například zahrnuly hrací kostky pro prvek náhody nebo pravidla pro simulaci logistiky zásobování. \nVýrazným předělem se stala hra (německy doslova \"válečná hra\"), kterou zprvu vytvořil George Leopold von Reisswitz a dopracoval ji jeho syn Georg Heinrich Rudolf Johann von Reisswitz. Ten ji také začal masově vyrábět a dodávat pruské armádě. Jeho zásadním vylepšením bylo zahrnutí rozhodčího, který viditelně pohyboval po mapě jen jednotkami viditelnými oběma hráči, zatímco pozici jednotek dosud skrytých v rámci simulace válečné mlhy protihráči nijak neodhaloval. Do světa se následně hraní válečných her rozšířilo po drtivém pruském vítězství ve prusko-francouzské válce v roce 1870, po kterém byla teoretická příprava pruských důstojníků hraním válečných her uváděna jako jeden z důvodů úspěchu.\n"}
{"id": "1471618", "url": "https://cs.wikipedia.org/wiki?curid=1471618", "title": "McLaren MCL34", "text": "McLaren MCL34\n\nMcLaren MCL34 je vůz formule 1 týmu McLaren Renault Formula 1 Team který odpovídá novým technickým regulím pro rok 2019. Změny v pravidlech cílí na snížení účinků aerodynamických turbulencí a jsou nejvíce patrné na předním a zadním křídle. Tým poprvé po 12 letech vyměnil oba jezdce. Vůz bude pilotovat Španěl Carlos Sainz, který přestoupil ze stáje Renault a nováček Lando Norris ze Spojeného království. Monopost se poprvé představil na trati ve Španělsku v rámci předsezonních testů . Ačkoliv už loni oznámil McLaren dohodu o dodávce paliva a maziv s firmou Petrobras a umístil její logo na svůj vůz, využívá MCL34 produkty firmy BP. Časový rámec přechodu Zak Brown neuvedl .\n\nPrvní den testů proběhl prakticky bez problémů, přičemž Sainz ujel celkem 119 kol a připsal si druhý nejrychlejší čas dne . Druhý den testů odjel Norris celkem 104 kol. Stejně jako Sainz o den dříve si připsal druhý nejrychlejší čas dne . Do třetího dne testování se Sainz zapojil až po několika hodinách kvůli dokončování rozsáhlých změn nastavení jeho monopostu. I přes toto zdržení dokázal ujet 90 kol a připsal si 9. nejrychlejší čas . Poslední den prvních testů proběhl opět bez závažnějších problémů, přičemž Lando Norris ujel 132 kol a připsal si 7. nejrychlejší čas. Celkem tak během prvních čtyř dnů testování zvládl vůz MCL34 ujet 445 kol což odpovídá vzdálenosti 2 071 km.\nPřed zahájením druhého týdne testování oznámil McLaren po dohodě s Toro Rosso, že od 25. března nastoupí na pozici technického ředitele James Key .\n\nZačátek druhého týdne provázely tým problémy, kvůli kterým ujel Norris pouze 80 kol, nicméně připsal si při tom nejrychlejší čas dne . Následující den se podařilo zajet nejrychlejší kolo Sainzovi a i přes drobné problémy dokázal ujet 130 kol . Předposlední den testování se Norris opět potýkal s problémy, tentokrát kvůli podezření na problém s výfukem a ujel pouze 84 kol, přičemž si připsal třetí nejrychlejší čas dne . Poslední den testů proběhl dobře a Sainzovi se podařilo ujet dosud největší vzdálenost v rámci jednoho dne - 134 kol a zajel 6. nejrychlejší čas .\n\nVůz MCL34 urazil během testování vzdálenost 4064 km, skoro o polovinu více než vůz MCL33 na začátku sezóny 2018 . V rámci ujeté vzdálenosti tak McLaren překonal týmy Haas, Red Bull, Racing Point a Williams. Sainz si při tom připsal 8. a Norris 10. nejrychlejší čas v rámci celého testování .\n\nDo prvního závodu startovali jezdci z 8. (Norris) a 18. (Sainz) místa. Sainzův druhý pokus v Q1 byl narušen, když se musel vyhnout poškozenému Williamsu Roberta Kubici . V závodě Norris svou pozici nedokázal udržet a dokončil na 12. místě. Sainz závod nedokončil pro poruchu motoru . V Bahrajnu se oba jezdci dostali až do třetí části kvalifikace a po penalizaci Grosjeana startovali ze 7. (Sainz) a 9. (Norris) místa . Závod začal lépe pro Sainze, nicméně jeho postup vpřed zhatila kolize s Red Bullem Maxe Verstappena, po které se propadl na poslední příčku a nakonec odstoupil těsně před koncem závodu. Norris se v úvodu závodu propadl až na 15. pozici, ale nakonec v rámci dramatického závodu dokončil na 6. místě a získal tak pro tým první body v této sezóně .\n\nBěhem dvoudenního testování v Bahrainu ujeli Sainz, Norris a Alonso v rámci testovacích programů McLarenu a Pirelli celkem 340 kol. Alonso auto označil za zlepšení v každém směru . Do tisícího závodu Formule 1 startoval Sainz a Norris z 14. a 15. místa . Během prvního kola došlo nejprve k lehkému kontaktu mezi oběma vozy a následně k vážné kolizi s Kvjatem. Oba McLareny musely najednou do boxů na výměnu předního křídla a Norris musel čekat než tým opraví Sainzův vůz. Sainz zbytek závodu pomalu stahoval ztrátu aby nakonec dokončil na 14. místě. Norrisův vůz byl poškozen mnohem více a během závodu opakovaně narážel předním křídlem do povrchu tratě než byl v závěru závodu povolán do garáže k odstavení vozu . V Baku startoval Norris po vydařené kvalifikaci ze 7. příčky. Sainz sice nepostoupil do Q3, ale díky penalizacím ostatních jezdců startoval z 9. pozice . Poprvé od loňského závodu v Baku dojely oba vozy McLarenu na bodovaných pozicích a ziskem 10 bodů se tým posunul na čtvrtou příčku v poháru konstruktérů .\n\nPřed začátkem evropské části se Renault rozhodl přivést do Barcelony vylepšený motor. Hlavním přínosem je zvýšená spolehlivost, která umožní využívat vyšší úrovně výkonu po delší dobu. Tým také přivezl velký balík aerodynamických změn . Zatímco Norris Španělský závod nedokončil kvůli kolizi, Sainz získal 4 body za osmé místo . V následujících dvou dnech testování McLaren s různými jezdci ujel celkem 179 kol zaměřených především na aerodynamiku vozu a i přes problém ke konci druhého dne splnil tým svůj program . V rámci těchto testů odhalil problém, který ovlivňoval výkonnost vozu ve třetím sektoru okruhu v Barceloně a který by tedy měl vliv i do následujícího závodu v Monaku . Sainz dokázal tato zlepšení využít a dokončil na 6. místě, zatímco Norris dokončil závod těsně mimo body na 11. místě . V Kanadě startoval Norris z 8. a Sainz po penalizaci z 11. místa . Z kontroverzního závodu ovšem tým nedokázal přivést body. Zatímco Sainz dokončil na 11. příčce, Norris ze závodu odstoupil po osmi kolech kvůli závadě na brzdách a zavěšení . Po návratu do Evropy ukázal McLaren ve kvalifikaci na velkou cenu Francie velmi dobrou rychlost a dosáhl nejlepšího výsledku od roku 2014 když oba vozy kvalifikovaly ve třetí řadě na startovním roštu . Rychlost z kvalifikace dokázal tým přenést i do závodu a Sainz dokončil na 6. místě. Po horším startu se Norris dokázal držet celý závod těsně za Sainzem, ale v posledních 10 kolech musel bojovat s hydraulickými problémy a nakonec v posledním kole ztratil 3 místa a dokončil na poslední bodované pozici . Po závodě vyhodnotili komisaři Ricciardův manévr za nebezpečný a penalizací jej odsunuli až na 11tou příčku, což posunulo Norrise na 9. pozici . V Rakousku McLaren potvrdil dobrou formu z Francie. Norris po vydařeném startu z pátého místa bojoval s vozy Mercedes, Ferrari i Red Bull než nakonec dokončil na 6. místě. Sainz startoval kvůli penalizaci až z 19. místa, přesto se dokázal probojovat dopředu a dokončil na 8. místě . V Silverstone se Norris opět probojoval v kvalifikaci až do Q3 a startoval z 8. místa. Vlivem nevhodně zvolené strategie však dokončil závod těsně mimo body. Sainzova strategie naopak využila výjezdu Safety Caru a po startu z třináctého místa dokončil závod na 6. pozici . Norrisův víkend v Německu byl provázen poruchami vozu v kvalifikaci i v závodě, který nedokončil. Sainz dokončil chaotický závod na 5. místě a díky výpadku obou Renaultů navýšil McLaren svůj náskok na následující tým v poháru konstruktérů, kterým se stalo Toro Rosso . Tým identifikoval pomalé zatáčky za slabinu letošního vozu a proto očekával náročný závod na Hungaroringu. Přesto oba jezdci kvalifikovali v nejlepší desítce a také získali pro tým dohromady 12 bodů .\n\nBěhem první poloviny sezóny nasbíral McLaren celkem 82 bodů, o 20 více než za celou sezónu 2018 a o 39 bodů více než pátý nejlepší tým Toro Rosso. Ačkoliv nedokázal ohrozit \"první trojku\" (Mercedes,Ferrari,Red Bull), byl jasně rychlejší než zbývající týmy a to včetně svého dodavatele motorů Renault. Bodový zisk Carlose Sainze samotného by McLarenu stačil na čtvrtou příčku v šampionátu.\n\nNávrat z letní přestávky se týmu nevydařil. V Belgii oba vozy nedojely kvůli technickým problémům s pohonou jednotkou, přičemž Norris odstoupil v posledním kole z pátého místa . Následující závod v Itálii dokázal Norris dovézt týmu jeden bod, zatímco Sainz odstoupil po nezdařené zastávce v boxech .\n\nCharakteristiky okruhu v Singapuru umožnily týmu návrat do TOP10, kdy Sainz startoval ze sedmého místa zatímco Norris po diskvalifikaci Ricciarda startoval z 9. pozice . V závodě ovlivněném několika výjezdy Safety Caru bodoval pouze Norris, neboť Sainz v prvním kole kolidoval s Hülkenbergem a následná cesta do boxů a oprava vozu se protáhla natolik, že se již nedokázal probojovat na bodované příčky .\n\nBěhem závodního víkendu v Rusku oznámil McLaren přechod na motory Mercedes od roku 2021. Při konci smlouvy s Hondou Mercedes dodávky pro McLaren odmítnul a ten byl nucen odebírat motory od Renaultu. Jedním z důvodů pro tuto změnu je malé zlepšení výkonnosti v porovnání s Hondou a pokračující problémy se spolehlivostí. Důležitá byla i změna přístupu Mercedesu, který tuto změnu umožnil. Toto Wolff pochválil pokrok, který McLaren udělal v rámci své struktury i výsledky, které tuto sezónu dosahuje . Po vydařené kvalifikaci, kdy Sainz a Norris startovali z 5. a 7. místa, dokončily oba vozy na bodech. Zatímco Sainz s přehledem dokončil na 6. místě za \"nejlepší trojicí\" Mercedes, Ferrari a Red Bull, Norris dokázal odolat náporu Hülkenberga a díky penalizaci Magnussena byl klasifikován na 8. pozici . Díky zisku 12 bodů McLaren poprvé od roku 2014 překonal hranici 100 bodů za sezónu. V tajfunem odsunuté kvalifikaci v Japonsku se oba jezdci umístily pouze za nejlepší trojicí . Zatímco Sainz zvládnul závod bez potíží a dokončil na 5. místě, Norris se propadl na konec pole kvůli kolizi s Albonem a již se nedokázal probojovat dopředu . Před závodem v Mexiku uvedl vedoucí týmu Andreas Seidl, že tým bude i nadále vylepšovat stávající monopost . Kvalifikace v Mexiku se týmu vydařila a po startu ze 7. a 8. místa se oba vozy probojovaly výše. Sainz dokonce předjel Hamiltona a několik kol udržoval 4. pozici. Zastávky v boxech ovšem otočily celý vývoj závodu. Kvůli špatně dotaženému kolu se Norrisova zastávka příliš protáhla a ten tak opustil boxy poslední s velkou ztrátou na Williamsy. Nakonec závod nedokončil, protože některé parametry vozu začaly překračovat limity a tým se rozhodl, že není důvod přes tato rizika pokračovat v závodě na poslední pozici. Sainzova zastávka byla v pořádku, ale výkonnost monopostu na tvrdé směsi pneumatik byla nízká a Sainz se následně propadnul mimo bodované příčky . Týmu se podařilo identifikovat degradaci některých aerodynamických částí za příčinu tohoto propadu a napravit je před závodem v Austinu . Po další vydařené kvalifikaci dokázal Norris předjet i Vettela a krátce kroužil na páté pozici. Sainz se propadl po kolizi s Albonem v prvním kole, ale jeho vůz nebyl výrazněji poškozen. Ačkoliv ani jeden z jezdců nedokázal předjet Ricciarda, získal McLaren stejný počet bodů jako Renault . Kvalifikace v Brazílii nedopadla dle očekávání týmu. Zatímco Norris startoval po penalizaci Leclerca z 10. pozice s možností výběru pneumatik, Sainz vyrazil do závodu z poslední příčky kvůli poruše během úvodu kvalifikace . Díky riskantní jedno zastávkové strategii se, v závodě ovlivněném několika nehodami, probojoval Sainz až na čtvrtou příčku a po penalizaci Hamiltona byl povýšen na 3. místo . McLaren se tak umístil na pódiu poprvé od začátku sezóny 2014. Norris následně ziskem 8. příčky zaokrouhlil bodový výsledek týmu na 140. S předstihem jednoho závodu získal McLaren čtvrtou pozici v poháru konstruktérů . V poslední kvalifikaci sezóny získal Norris 7. příčku, čímž vyhrál týmovou kvalifikační bitvu 11:10. Sainz, který v posledním kole drobně chyboval dosáhl jen na deváté místo. Oba jezdci si o pozici polepšili vlivem penalizace Valtteriho Bottase . Po riskantní zastávce v boxech dokončil Sainz na 10. pozici a rozdílem jediného bodu před Gaslym získal 6. místo v poháru jezdců. Norrise ke konci závodu předjel Peréz, se kterým v poháru zápasil o desáté místo a ve své první sezóně ve Formuli 1 skončil jedenáctý. . Poslední jízdy absolvoval monopost MCL34 v rámci závěrečného testu pneumatik, kde během dvou dnů ujeli oba jezdci dohromady 237 kol .\n\nZiskem 145 bodů McLaren více než dvojnásobně překonal výsledek z předchozí sezóny. Monopost MCL34 měl navíc oproti svému předchůdci spíše rostoucí výkonnost a po slabém vstupu do sezóny se jezdci McLarenu stali pravidelnými účastníky třetí části kvalifikace i bodovaných pozic. Z 21 závodů dokázali 8krát bodovat oba vozy. Naopak jen 5krát odjel tým ze závodu bez bodů. Sainzovo umístění v Brazílii vrátilo McLaren po několika letech na stupně vítězů. Ačkoliv McLaren v této sezóně nikdy neohrozil dominanci \"nejlepší trojice\", získal čtvrté místo v poháru konstruktérů s přesvědčivým náskokem 54 bodů na Renault. Ten přitom skončil v minulém roce čtvrtý a v letošní sezóně očekával, že ohrozí právě nejlepší týmy. I proto přes tyto úspěchy uvedl vedoucí týmu Andreas Seidl v rozhovoru před posledním závodem, že tým musí zůstat skromný a nadále pracovat nejen na stažení odstupu k nejlepším týmům, ale také na udržení své pozice vůči ostatním .\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "1471622", "url": "https://cs.wikipedia.org/wiki?curid=1471622", "title": "Peterkův dům", "text": "Peterkův dům\n\nPeterkův dům je secesní čtyřpatrová budova na adrese Praha - Nové Město, Václavské náměstí 12.\n\nNa místě měšťanského domu U Černého orla stojí od roku 1899 Peterkův dům. Je to významný objekt z počátku novodobé české architektury. Autorem raně secesního průčelí a vestibulu je Jan Kotěra, architekt a profesor na Uměleckoprůmyslové škole v Praze, budova je jeho první pražskou stavbou. Dispoziční řešení je dílem architekta Viléma Thierhiera, na výzdobě fasády se podíleli sochaři Jan Pekárek a Stanislav Sucharda. Jan Pekárek na štukové výzdobě, Stanislav Sucharda na sochařské výzdobě. Dům byl v době svého vzniku jedním z prvních ukázek secesní architektury a stal se předmětem ostré kritiky. Už v roce 1900 měla v budově sídlo Lidová banka a další společnosti. V době přestavby jeden z bytů obýval bankéř Peterka, od jeho jména je odvozen název domu. Reprezentační prostory jeho bytu zůstaly zachovány, jsou pozoruhodné stejně jako ostatní prostory předního traktu. Pro vnitřní výzdobu také vznikl triptych malíře Jana Preislera s názvem Jaro. Madona nad vstupem do domu je dílem Stanislava Suchardy.\n\nDům je řadový tříosý, objekt je postaven na rozlehlé parcele, která se zadní stranou blíží k pozemku, který patří ke kostelu Panny Marie Sněžné. Na hlavní budovu navazuje po levé straně třípatrové dvorní křídlo. Dvorní průčelí je secesní, je jednotně členěno, pásování spodní části přechází i na ohradní zeď dvora. Hlavní budova je tříosá, střední osa je vyklenutá a ve čtvrtém patře vrcholí balkonem. Budova je rozvržena na dvoupodlažní prostor obchodního přízemí a tři patra, kde jsou byty. V přízemí na straně do náměstí je umístěna široká oválná zasklená arkáda, jejíž šíře byla v době jejího vzniku naprosto nezvyklá a dvě užší postranní oválné arkády také zasklené. V interiérech budovy je řada hodnotných architektonických detailů.\n\nBudova je zařazena do seznamu kulturních památek.\n"}
{"id": "1471623", "url": "https://cs.wikipedia.org/wiki?curid=1471623", "title": "Pavel Dlouhý (rozcestník)", "text": "Pavel Dlouhý (rozcestník)\n\nJméno a příjmení Pavel Dlouhý má více nositelů:\n\n"}
{"id": "1471629", "url": "https://cs.wikipedia.org/wiki?curid=1471629", "title": "Miroslav Hanuš (rozcestník)", "text": "Miroslav Hanuš (rozcestník)\n\nJméno a příjmení Miroslav Hanuš má více nositelů:\n\n"}
{"id": "1471633", "url": "https://cs.wikipedia.org/wiki?curid=1471633", "title": "Mahamadou Issoufou", "text": "Mahamadou Issoufou\n\nMahamadou Issoufou (* 1952 Dandaji) je nigerský politik a od roku 2011 devátý prezident Nigeru.\n\nMahamadou Issoufou má bakalářský titul v matematice z University of Niamey od roku 1975. Ve studiu pokračoval na Université de Science et Technologie Languedoc v Montpellieru v letech 1975 až 1976, kde získal magisterský titul v základní matematice a aplikacích. Na Univerzitě v Paříži VI studoval od roku 1976 do roku 1977, kde získal diplom pokročilých studií a statistické pravděpodobnosti. Poté od 1977 do 1979 studoval na École nationale supérieure v Saint-Étienne, kde absolvoval s diplomem stavebního inženýra dolů.\n\nPo čtyřech letech pracoval pro nigerské těžební společnosti SOMAÏR a COMINAK. Byl také ředitelem pro těžbu na nigerském ministerstvu průmyslu a hornictví. V roce 1985 se vrátil do SOMAÏR, nejprve jako generální tajemník, poté jako ředitel degradace uranu a nakonec do roku 1992 jako technický ředitel, kdy odstoupil z funkce, aby zahájil svou politickou kariéru.\n\nV roce 1990 založil společně se svými bývalými společníky ze studentských hnutí politickou stranu Nigerská strana pro demokracii a socialismus. Byl zvolen generálním tajemníkem výkonného výboru strany.\n\nIssoufou poprvé kandidoval do prezidentských voleb v roce 1993, ale byl poražen hned v prvním kole Mamadou Tandjou a později i vítězem voleb Mahamanem Ousmanem. Když byl zvolen prezident, byl 17. dubna 1993 jmenován Ousmanem předsedou vlády. Tento post zastával až do 28. září 1994, kdy byl nahrazen Souleyem Abdoulayem. Během prezidentování Ousmaneho byl v letech 1995 až 1996 prezidentem Národního shromáždění.\n\nKdyž byl prezident Mahamane Ousmane svržen, Isoufou v červenci 1996 opět kandidoval na úřad prezidenta, ale byl poražen tentokrát Ibrahimem Baréou Maïnassaraem, který obdržel 52 procent hlasů.\nNa prezidenta Ibrahima Baréo Maïnassaraa byl ale 9. dubna 1999 během převratu spáchán atentát, kterému podlehl.\n\nV prezidentských volbách v roce 1999 postoupil do druhého kola prezidentských voleb, ale byl poražen s 40 procenty hlasů Mamadou Tandjou, stejně jako v dalších prezidentských volbách v roce 2004. Vzhledem k tomu, že prezident Tandja oznámil svůj záměr zůstat ve funkci i po svých dvou prezidentských mandátů a rozhodl se uspořádat referendum o vytvoření nové ústavy, která by mu umožnila znovuzvolení, a to na dobu neurčitou. Proto Mahamadou Issoufou předsedá frontě pro obnovu demokracie, která sdružuje demokratické síly a odbory v Nigeru v boji proti plánu „Tazartche“ prezidenta Tandjy. Mamadou Tandja byl 18. února 2010 svržen armádou, kterou vedl Salou Djibo. Ten slíbil, že moc předá civilistům.\n\nPo vyhrání prvního kola prezidentských voleb v roce 2011 zvítězil v soubojových volbách dne 14. března 2011 s téměř 58 % hlasů proti svému oponentovi, bývalému premiérovi Seinimu Oumarouovi. Nastoupil do úřadu na 6. dubna 2011. V prezidentských volbách 20. března 2016 byl znovu zvolen s 92 % hlasů, ale opozice bojkotovala volby.\n"}
{"id": "1471634", "url": "https://cs.wikipedia.org/wiki?curid=1471634", "title": "Jiří Vašíček (rozcestník)", "text": "Jiří Vašíček (rozcestník)\n\nJméno a příjmení Jiří Vašíček má více nositelů:\n\n"}
{"id": "1471635", "url": "https://cs.wikipedia.org/wiki?curid=1471635", "title": "Pavel Vašíček (rozcestník)", "text": "Pavel Vašíček (rozcestník)\n\nJméno a příjmení Pavel Vašíček má více nositelů:\n\n"}
{"id": "1471636", "url": "https://cs.wikipedia.org/wiki?curid=1471636", "title": "Kaple svatého Vendelína (Osek nad Bečvou)", "text": "Kaple svatého Vendelína (Osek nad Bečvou)\n\nKaple svatého Vendelína u Oseka nad Bečvou je nevelká soukromá kaple postavená v moderním slohu v roce 2017. Kaple se nachází při polní cestě severovýchodně od obce Osek nad Bečvou v okrese Přerov v Olomouckém kraji.\n\nVýstavbu kapličky inicioval docent Ladislav Koutný (*1946), realizovala ji stavební firma Pelčák a partner architekti.\n\nOrientovaná kaple je vystavěna z litého betonu na obdélníkovém půdorysu. Východní stěně dominuje rozetové okno vyplněné čirým a fialovým sklářským odpadem (harklosem). Na západní straně je umístěna zvonička se zvonem zasvěceným sv. Ludmile, zakončená křížem. Fasáda je (kromě západní stěny se vstupními dveřmi) členěna svislými žlábky. V interiéru se nachází socha sv. Vendelína od Jiřího Středy; freskovou výmalbu provedla Hana Puchová. Před kostelem se nachází betonová lavička.\n\n"}
{"id": "1471639", "url": "https://cs.wikipedia.org/wiki?curid=1471639", "title": "Jiří Kroupa (rozcestník)", "text": "Jiří Kroupa (rozcestník)\n\nJméno a příjmení Jiří Kroupa má více nositelů:\n\n"}
{"id": "1471640", "url": "https://cs.wikipedia.org/wiki?curid=1471640", "title": "Ekonomická globalizace", "text": "Ekonomická globalizace\n\nEkonomická globalizace nebo hospodářská globalizace je jedna ze tří hlavních dimenzí globalizace obvykle se nacházejících v akademické literatuře, další dvě jsou politická globalizace a kulturní globalizace. Ekonomická globalizace označuje široký mezinárodní pohyb zboží, kapitálu, služeb, technologie a informací. Je to rostoucí ekonomická integrace a vzájemná závislost národních, regionálních a lokálních ekonomik ve světě přes intenzifikaci přeshraničního pohybu zboží, služeb, technologií a kapitálu. Ekonomická globalizace primárně obsahuje globalizaci produkce, financí, trhů, technologie, organizačních režimů, institucí, korporací a práce.\n\nI když ekonomická globalizace začala expandovat růstem mezinárodního obchodu, zvýšený růst nastal pro pokrok v efektivnosti dálkové dopravy, v telekomunikacích atd. Tempo globalizace se zvýšilo též díky všeobecné dohodě o clech a obchodu a Světové obchodní organizaci, členové které postupně ruší obchodní bariéry a otevírají kapitálové účty. Současný rozvoj byl značně podporován:\n\nZatímco globalizace radikálně zvýšila příjmy a ekonomický růst v rozvojových zemích a snížila spotřebitelské ceny v rozvinutých zemích, změnila v těchto zemích i kulturu.\n\nMezinárodní komoditní trhy, pracovní trhy a kapitálové trhy tvoří ekonomiku a definují ekonomickou globalizaci.\n\nUž 6500 let př. n. l. lidé v Sýrii obchodovali s dobytkem, nástroji a jinými položkami. Raná civilizace Sumerů v Mezopotámii používala systém známek, jednu z prvních forem komoditních peněz. Pracovní trhy se skládali z robotníků, zaměstnavatelů, výplat, příjmu, nabídky a poptávky. Pracovní trhy existují stejně dlouho jako komoditní trhy. První pracovní trhy poskytovali pracovníky na růst plodin a chov dobytka pro další prodej na místních trzích. Kapitálové trhy vznikli v průmyslech, které vyžadovali zdroje nad možnosti jednotlivých farmářů.\n\nGlobalizace je o přepojování lidí po světě nad fyzickou bariéru geografických hranic. Tyto pokroky v ekonomické globalizaci přerušila 1. světová válka. Většina globálních ekonomických mocností vytvořila protekcionistická ekonomická pravidla a zavedla obchodní bariéry, které brzdily rozvoj obchodu až do bodu stagnace. To způsobilo zpomalení světového obchodu a dokonce některé státy zavedli imigrační kvóty. Globalizace se plně obnovila až 1970-tych letech, když vlády začali zdůrazňovat výhody obchodu. Dnes, v důsledku pokroků technologie, máme rychlou expanzi globálního obchodu.\n\nTři doporučené faktory zrychlené ekonomické globalizace: pokrok vědy a techniky, na trh orientované ekonomické reformy, a příspěvky nadnárodních korporací.\n\nVynález kontejnerové dopravy z roku 1956 spolu se zvětšením lodí byl důležitý faktorem redukce dopravních nákladů.\n\nZákladna Všeobecná dohoda o clech a obchodu a Světová obchodní organizace vedli spolupracující státy k redukci celních a bezcelních obchodních bariér. Vlády převedli ekonomiky z centrálního plánování na trhy. Tyto interní reformy umožnili firmám rychleji se adaptovat a využívat příležitosti vytvořené technologickým vývojem.\n\nNadnárodní korporace reorganizovali produkci na využití těchto příležitostí. Pracnější výroba migrovala do regionů s nižšími pracovními náklady, později následovali další funkce, když se zvýšila úroveň dovedností. Sítě zvýšili úroveň spotřeby a geografickou mobilitu.\n\n27. října 1986 londýnská burza (London Stock Exchange) zavedla nové pravidla umožňující globální propojení trhů, s očekáváním velkého růstu aktivity trhů.\n\nAkceleraci globalizace následoval zrychlený ekonomický růst a snížení globální chudoby. Růst HDP na osobu v 1980-tych letech se zvýšil na 3,5 procenta z hodnoty z 1,4 procenta v 1960-tych letech a 2,9 v 1970-tych letech a na 5 procent v 1990-tych letech. Akcelerace růstu je víc zřetelná s ohledem na pokles růstu v bohatých zemích z hodnoty 4,7 procenta v 1960-tych letech na 2,2 procenta v 1990-tych letech. Neglobalizující rozvojové země měli mnohem horší výsledky jako ty zapojené do globalizace. Tento rychlý růst mezi globalizátory není jen kvůli velkému výkonu Číny a Indie, ale 18 ze 24 globalizátorů zaznamenalo zvýšení růstu, z toho mnozí dost podstatný.\n\nPodle MMF, výhody růstu ekonomické globalizace se značně sdílejí.\n"}
{"id": "1471643", "url": "https://cs.wikipedia.org/wiki?curid=1471643", "title": "Václav Nosek (rozcestník)", "text": "Václav Nosek (rozcestník)\n\nJméno a příjmení Václav Nosek má více nositelů:\n\n"}
{"id": "1471647", "url": "https://cs.wikipedia.org/wiki?curid=1471647", "title": "Jaroslav Šedivý (rozcestník)", "text": "Jaroslav Šedivý (rozcestník)\n\nJméno a příjmení Jaroslav Šedivý má více nositelů:\n\n"}
{"id": "1471648", "url": "https://cs.wikipedia.org/wiki?curid=1471648", "title": "Josef Šedivý (rozcestník)", "text": "Josef Šedivý (rozcestník)\n\nJméno a příjmení Josef Šedivý má více nositelů:\n\n"}
{"id": "1471650", "url": "https://cs.wikipedia.org/wiki?curid=1471650", "title": "Lábatlan", "text": "Lábatlan\n\nLábatlan () je město v Maďarsku v župě Komárom-Esztergom, spadající pod okres Esztergom. Vzniklo v roce 1950 sloučením dvou obcí \"Lábatlan\" a \"Piszke\" (). Nachází se u břehu Dunaje, pod pohořím Gerecse, těsně u státních hranic se Slovenskem, a tvoří aglomeraci s bezprostředně sousedícím městem Nyergesújfalu. Nachází se asi 28 km severovýchodně od župního města Tatabánye, 18 km jihozápadně od Esztergomu a 24 km východně od Komáromu. V roce 2015 zde žilo 4 839 obyvatel. Podle údajů z roku 2011 zde byli 84,8 % Maďaři, 1,5 % Romové, 1 % Němci a 0,2 % Rumuni.\n\nNejbližšími městy jsou Nyergesújfalu a Tata. Blízko jsou též obce Bajna, Bajót a Süttő. Na druhé straně Dunaje se nacházejí slovenské Kravany nad Dunajom.\n\n"}
{"id": "1471651", "url": "https://cs.wikipedia.org/wiki?curid=1471651", "title": "Jan Mráz (rozcestník)", "text": "Jan Mráz (rozcestník)\n\nJméno a příjmení Jan Mráz má více nositelů:\n\n"}
{"id": "1471653", "url": "https://cs.wikipedia.org/wiki?curid=1471653", "title": "Jaroslav Mráz (rozcestník)", "text": "Jaroslav Mráz (rozcestník)\n\nJméno a příjmení Jaroslav Mráz má více nositelů:\n\n"}
{"id": "1471654", "url": "https://cs.wikipedia.org/wiki?curid=1471654", "title": "Josef Mráz (rozcestník)", "text": "Josef Mráz (rozcestník)\n\nJméno a příjmení Josef Mráz má více nositelů:\n\n"}
{"id": "1471655", "url": "https://cs.wikipedia.org/wiki?curid=1471655", "title": "Seznam dílů seriálu All of Us", "text": "Seznam dílů seriálu All of Us\n\nToto je seznam dílů seriálu \"All of Us\". Americký sitcom \"All of Us\" byl premiérově vysílán v letech 2003–2007. První tři řady byly uvedeny na stanici UPN, od roku 2006 byl vysílán na stanici The CW.\n\n<onlyinclude></onlyinclude>\n\n"}
{"id": "1471656", "url": "https://cs.wikipedia.org/wiki?curid=1471656", "title": "Vladimír Mráz (rozcestník)", "text": "Vladimír Mráz (rozcestník)\n\nJméno a příjmení Vladimír Mráz má více nositelů:\n\n"}
{"id": "1471657", "url": "https://cs.wikipedia.org/wiki?curid=1471657", "title": "Pellova rovnice", "text": "Pellova rovnice\n\nPellova rovnice je označení diofantické rovnice ve tvaru:\nkde formula_2 je kladné celé číslo. Často je navíc přidáván požadavek, aby formula_2 bylo nečtvercové, neboť ve variantě s čtvercovým číslem má rovnice jen dvojici řešení formula_4, která má vždy a označují se tedy \"triviální řešení\". Naopak není-li číslo formula_2 čtvercem, pak má úloha nekonečně mnoho řešení, jak dokázal již Joseph-Louis Lagrange.\n\nK nalezení základního řešení je možné použít řetězový zlomek vyjadřující formula_6. Ze základního řešení formula_7 je možné získat všechna další řešení z rekurentní rovnice s maticovým násobením:\n\nZ hlediska abstraktní algebry je nalezení řešení ekvivalentní úloze nalezení jednotek v okruhu celistvých čísel kvadratického tělesa.\n\nJedním z nejstarších výskytů patřičné úlohy je Archimédova úloha o dobytku. Řešením Pellovy rovnice se zabývali rovněž matematikové ve staré Indii, kde ji zkoumal například Brahmagupta v sedmém století a Bháskara II. ve dvanáctém století.\n\nV novověké Evropě se Pellovou rovnicí zabýval mimo jiné Pierre de Fermat, který o ní také psal v roce 1657 v dopise, jehož adresátem byl jeho přítel Bernard Frénicle de Bessy. Pojmenování rovnice po anglickém matematikovi Johnu Pellovi vzniklo následkem toho, že jej Leonhard Euler mylně považoval za autora jejího řešení.\n\n"}
{"id": "1471658", "url": "https://cs.wikipedia.org/wiki?curid=1471658", "title": "Štefan Slezák (rozcestník)", "text": "Štefan Slezák (rozcestník)\n\nJméno a příjmení Štefan Slezák má více nositelů:\n\n"}
{"id": "1471663", "url": "https://cs.wikipedia.org/wiki?curid=1471663", "title": "Bourovec osikový", "text": "Bourovec osikový\n\nBourovec osikový (\"Gastropacha populifolia\") je noční motýl z čeledi bourovcovitých. Velmi vzácně se vyskytuje i na území České republiky.\n\nObývá oblast palearktu, od Evropy až po Japonsko.\nVyhledává lokality s porostem topolů a osik, zpravidla vlhčí biotopy při březích vodních toků v nížinách a pahorkatinách, ale také topolové aleje.\nNa území České republiky se vyskytuje zřejmě již jen ve zbytkových populacích na jižní Moravě. V Červeném seznamu motýlů ČR (2016) je veden jako druh \"kriticky ohrožený\". Riziko pro něj představuje například kácení břehových porostů živných rostlin.\n\nS rozpětím křídel 58–86 mm patří mezi větší druhy bourovců. Vzhledem připomíná příbuzného bourovce ovocného, od kterého se odlišuje celkově světlejší barvou a vyčnívajícím zoubkem na konci předních křídel, patrném například při bočním pohledu na odpočívajícího motýla. V klidu podsouvá zadní křídla pod přední, čímž vzniká maskovací efekt a motýl připomíná spíše suchý list.\n\nVajíčka jsou ploše oválná, bílá s šedozeleným mramorováním, prakticky nerozeznatelná od vajíček bourovce ovocného.\n\nHousenky jsou šedé, pokryté dlouhými chlupy, které po stranách těla splývají k panožkám a na větvičce živné rostliny umožňují housence splynout s podkladem. Na hřbetě druhého a třetího článku má housenka dvě široké skvrny. První je černá, druhá může být černá, šedá či oranžová.\n\nKukla je červenavě hnědá, uložená v bělavém zámotku.\n\nBěhem roku vytváří jednu generaci, jejíž motýli létají od června do srpna. V noci přilétají k umělým zdrojům světla. Samičky kladou vajíčka ve skupinkách na živné rostliny.\n\nHousenky se líhnou ještě během léta. Živí se listím topolů, vrb a jasanů. Po přezimování pokračují v žíru, dokud nedorostou. Poté se kuklí na stromě, kde si mezi listy předou bělavý kokon z hedvábí.\n\nMotýli se z kukel líhnou přibližně po 4 týdnech.\n\n"}
{"id": "1471670", "url": "https://cs.wikipedia.org/wiki?curid=1471670", "title": "Karel Kopřiva (rozcestník)", "text": "Karel Kopřiva (rozcestník)\n\nJméno a příjmení Karel Kopřiva má více nositelů:\n\n"}
{"id": "1471676", "url": "https://cs.wikipedia.org/wiki?curid=1471676", "title": "Pierre Berthier", "text": "Pierre Berthier\n\nPierre Berthier [\"pjer berťijé\"] (3. července 1782 Nemours – 24. srpna 1861 Paříž) byl francouzský důlní inženýr a mineralog.\n\nVystudoval pařížskou École polytechnique a v roce 1805 získal titul inženýra na École des mines de Paris, kde byl původně asistentem Hippolyte-Victora Collet-Descotilse, později vedl analytickou laboratoř a v roce 1816 byl jmenován profesorem. Publikoval v časopisech \"Journal des Mines\" a \"Annales des Mines\", vydal jedenáctidílný spis \"Traité des essais par la voie sèche, ou, des propriétés, de la composition et de l'essai des substances métalliques et des combustibles\". Jako první objevil, že přidáním chromu vznikne korozivzdorná ocel, nedokázal však vyvinout použitelnou technologii výroby. Zabýval se také využitím fosforečnanů pro zúrodňování půdy. \n\nV roce 1821 objevil nedaleko vesnice Les Baux-de-Provence horninu s vysokým obsahem hliníku, které dal v roce 1844 Armand Dufrénoy podle místa nálezu název bauxit. Také objevil minerály halloysit a berthierit, který je po něm pojmenován. Od roku 1836 zastával funkci důlního inspektora. \n\nByl uveden na policejním seznamu homosexuálů.\n\nV roce 1825 byl zvolen do Francouzské akademie věd a v roce 1828 převzal Řád čestné legie. Je také jednou ze sedmdesáti dvou osobností, jejichž zásluhy o francouzskou vědu jsou připomenuty na konstrukci balkonu Eiffelovy věže v Paříži. Jméno Berthier se nachází na jihozápadní straně věže a stojí na šestém místě zleva.\n"}
{"id": "1471677", "url": "https://cs.wikipedia.org/wiki?curid=1471677", "title": "Antonín Vlasák (rozcestník)", "text": "Antonín Vlasák (rozcestník)\n\nJméno a příjmení Antonín Vlasák má více nositelů:\n\n"}
{"id": "1471678", "url": "https://cs.wikipedia.org/wiki?curid=1471678", "title": "Vladimír Vlasák (rozcestník)", "text": "Vladimír Vlasák (rozcestník)\n\nJméno a příjmení Vladimír Vlasák má více nositelů:\n\n"}
{"id": "1471679", "url": "https://cs.wikipedia.org/wiki?curid=1471679", "title": "Josef Vlasák (rozcestník)", "text": "Josef Vlasák (rozcestník)\n\nJméno a příjmení Josef Vlasák má více nositelů:\n\n"}
{"id": "1471680", "url": "https://cs.wikipedia.org/wiki?curid=1471680", "title": "Vladimír Vondráček (rozcestník)", "text": "Vladimír Vondráček (rozcestník)\n\nJméno a příjmení Vladimír Vondráček má více nositelů:\n\n"}
{"id": "1471682", "url": "https://cs.wikipedia.org/wiki?curid=1471682", "title": "Kejřův mlýn", "text": "Kejřův mlýn\n\nKejřův mlýn je bývalý vodní mlýn na říčce Rokytce v Hloubětíně na Praze 9 nedaleko Hořejšího rybníka na adrese K Náhonu čp. 15/2. V roce 2008 byla dokončena jeho přestavba na byty. Před touto rekonstrukcí byl 5. května 2006 zapsán mezi kulturní památky. \n\nHistorie mlýna, který se nachází ve Starém Hloubětíně, sahá do 16. století. První písemná zmínka pochází z roku 1544 (Křižovnická soudní kniha), kdy ho mlynář Matouš koupil od mlynáře Václava. Mlýn a okolní pozemky vlastnil řád křižovníků s červenou hvězdou, který také vlastnil hospodářský dvůr v Hloubětíně. Mlýn byl po dobu 150 let pronajímán na základě zákupního práva, mlynáři měli povinnost mlít pro řádový špitál obilí a odvádět úrok. V době rozkvětu na konci 16. a počátkem 17. století k mlýnu patřila tři moučná kola, štěpnice, 11 lánů orných polí a dvě louky. Za třicetileté války byl mlýn vypálen a pobořen. Po válce byl mlýn obnoven a nájemci se často střídali s výjimkou let 1713–1730, kdy ho křižovníci vykoupili z dědičného nájmu za 3500 zlatých a sami ho spravovali. V roce 1718 byl mlýn významně upraven. Po válkách o dědictví rakouské, kdy byl mlýn opět poničen, stojí za zmínku měšťan ze Starého města pražského Jakub Bartl (od roku 1780), který nechal areál v roce 1781 upravit, a především Josef Kejř (od roku 1912), po němž je mlýn pojmenován. Tohoto majitele připomíná pamětní deska s nápisem \"Jos. Kejř 1917\". V roce 1899 se zde narodila operní pěvkyně Anna Kejřová. Po druhé světové válce ztratil mlýn svou hospodářskou a obytnou funkci a byl využíván jako sklady (např. pro Čokoládovny Orion).\n\nNa počátku 21. století byl mlýn rekonstruován a doplněn o nové stavby skupinou investorů Star Group Ltd. Vzniklo tak 79 bytů, projekt byl dokončen v roce 2008. Na tento projekt navázaly ještě Kejřův park se 135 byty, který byl dokončen v létě 2012, a Kejřův park 2 s 88 byty, který byl zkoulaudován v prosinci 2013. Jedná se vesměs o čtyř až pětipatrové domy s byty o 36 až 99 metrech čtverečních s balkonem nebo předzahrádkou.\n\nJeště na počátku 21. století tvořila areál hloubětínského vodního mlýna brána, obytná budova, hospodářská budova, mlýnice s náhonem, hospodářská budova v zadní části dvora a mlýnský rybníček vlevo od náhonu. Ze staveb zůstaly zachovány jen tři památkově chráněné části, které jsou všechny na parcele 1757. Jedná se o obytný dům, bránu a budovu hospodářského zázemí.\n\nObytný dům se sedlovou střechou je dvoupodlažní vila z 20. let 20. století s prvky rondokubismu, která byla postavena na místě staršího obytného domu. V patře má výrazné půlkruhové arkýře a balkon. Brána má půlkruhové zaklenutí se zděnou nadezdívkou, která je na rozích vykrojená. V ose kamenného ostění brány je klenák se znakem řádu křižovníků a datem 1718. Po stranách brány jsou ještě menší půlkruhově zakončené vstupy, které jsou stejně jako brána vyplněny mřížovými kovanými vraty se stáčenými motivy. Hospodářská budova (mlýnice) má mansardovou střechu a štít z 1. poloviny 20. století. \n\n"}
{"id": "1471683", "url": "https://cs.wikipedia.org/wiki?curid=1471683", "title": "ORMDL3", "text": "ORMDL3\n\nORMDL3 neboli ORM1-like protein 3 je asociován s astmatem u kojenců a malých dětí. ORMDL3 transgenní myši vykazují zvýšenou hladinu IgE a zánětlivost dýchacích cest. To souvisí i se zvýšeným počtem neutrofilů, maktofágů, eosinofilů,CD4+ a Th2 cytokinů v plicní tkáni. \n\nMyší i lidský gen ORMDL3 je kódován 153 aminokyselinama a celá rodina ORMDL se skládá ze tří členů. Všechny členové ORMDL rodiny (ORMDL1-3) se nacházejí na membráně endoplazmatického retikula (ER). Lidský ORMDL1, ORMDL2 a ORMDL3 jsou lokalizovány na chromozomech 2q32, 12q13.2 a 17q21. \n\nORMDL3 hraje roli v syntéze sfingolipidů jako negativní regulátor. Hraje také roli v regulaci Ca v endoplasmatickém retikulu . ER je velmi důležité pro výrobu, signalizaci, fungování a ukládání vnitrobuněčného Ca . Jsou tam dráhy, které kontrolují výstup Ca z ER do cytoplasmy a pumpy (sarco-endoplasmic reticulum Ca ATPase (SERCA)), které vrací Ca zpět do ER. Dysregulace Ca má za následek několik patologických stavů, jako je nefunkčnost pumpy SERCA, astma nebo Alzhaimer. Dále je tento protein asociován se zánětlivými nemocemi jako je Crohnova choroba, diabetes typu 1 nebo Revmatoidní artritida .\n"}
{"id": "1471684", "url": "https://cs.wikipedia.org/wiki?curid=1471684", "title": "Gimpelfang", "text": "Gimpelfang\n\nGimpelfang (česky \"Past na hejly\", český název se však nepoužívá) je přírodní rezervace () v Sasku na území zemského okresu Saské Švýcarsko-Východní Krušné hory. Leží na severním okraji Saského Švýcarska východně od velkého okresního města Sebnitz na západním svahu vrchu Tanečnice (597 m). Vyhlášena byla 30. března 1961 a její rozloha činí 10,29 ha.\n\nPřírodní rezervace Gimpelfang se nachází v Sebnitzkém lese poblíž česko-německé státní hranice na západním svahu vrchu Tanečnice. Spolu s nedalekou přírodní rezervací Heilige Hallen a okolním lesem tvoří evropsky významnou lokalitu Sebnitzer Wald und Kaiserberg. Předmětem ochrany jsou původní lesy, především údolní jasanovo-olšové luhy, označované podle Směrnice o stanovištích kódem 91E0.\n\nPodle platného geomorfologického členění náleží rezervace ke Šluknovské pahorkatině. Jižně od rezervace leží lužický zlom, který je zároveň hranicí s Děčínskou vrchovinou (německy ). Z turistického hlediska bývá území řazeno k oblasti Saského Švýcarska. Geologické podloží tvoří biotitický lužický granodiorit. Půdy podél potoka Mannsgraben jsou podmáčené a převládají gleje. V potoce se hojně nachází zirkon a nepříliš hojně kousky zlata, dále epidot a olivín. Rezervace se rozkládá v nadmořské výšce 378–430 m.\n\nPřírodní rezervací prochází po cestě zvané (Spojka) okružní trasa vedoucí Sebnitzkým lesem značená zeleným puntíkem. Po cestě (Cesta Vazalské strouhy) vede žlutým puntíkem značená turistická trasa spojující sebnitzké nádraží s hraničním přechodem pro pěší vedoucím do České republiky.\n\n\n"}
{"id": "1471688", "url": "https://cs.wikipedia.org/wiki?curid=1471688", "title": "Velká pohanská armáda", "text": "Velká pohanská armáda\n\nVelká pohanská armáda (staroanglicky \"mycel hæþen here\", anglicky \"Great Heathen Army\") je křesťanský výraz ze středověké Anglosaské kroniky pro vojenskou konfederaci vikinských družin, která napadla Anglii v roce 865. Pro nepřesný a jasně zaujatý charakter výrazu tehdejšího anglosaského kronikáře je dnes často upravován na Velká vikinská armáda nebo Velká dánská armáda, protože byla tvořena převážně Dány. Okrajově v ní byli také Norové, Švédové a vikingové z Irska a Fríska a možná i kdokoli další, kdo se nechal do ní naverbovat. Anglická historie tradičně vzpomíná na útočící vikingy jako na Dány. Anglosaská kronika nejmenuje vikingy jinak než jako Dány, pohany nebo seveřany. Dle legend byla výprava proti Anglii organizována třemi syny legendárního vikinského vůdce Ragnara Lodbroka, tj. Ivarem Bezkostým, Halfdanem a Ubbou, a to jako odvetu za smrt otce. Lodbrok měl být roku 865 zajat a popraven northumbrijským králem Ællou II., údajně vhozením do jámy s jedovatými hady. Toto však není historicky potvrzené.\n\nPřibližně od roku 800 byly vlny dánských útoků na britské pobřeží následovány úspěšnými dánskými osadníky. Dánští nájezdníci se poprvé začali v Anglii usazovat v roce 865, kdy velká vikinská armáda, snad pod vedením bratří Halfdana a Ivara Bezkostého, připlula k břehům Kentu a přezimovala ve Východní Anglii. Obě království se s vikingy dohodli o průchodu svým územím, ani to se místy neobešlo bez rabovaní a plenění. Východní Anglové oplátkou za mír poskytli seveřanům kromě zimoviště také tolik důležité koně. Brzy se vikingové přesunuli na sever a v roce 867 obsadili Northumbrii a její hlavní město Eoferwic (York). Seveřané poté dosadili na trůn Northumbrie loutkového krále, Angličana Ecgberta. Poté se obrátili proti Mercii a dobyli Nottingham.\nMercijský král Burgred, wessexký král Ethelred a jeho bratr Alfred zareagovali na vikinskou invazi vysláním společné armády k Nottinghamu. Nepodařilo se jim však přinutit seveřany opustit pevnost. Král Burgred nakonec vyjednal s Ivarem mír, ponechal jim Nottingham výměnou za bezpečnost zbytku Mercie. Roku 868 vikingové přezimovali v Yorku a zdrželi se zde po většinu roku 869.\n\nSeveřané pod vedením Ivara následně pokračovali ve své invazi a v roce 870 dobyli Východní Anglii porážkou krále Edmunda u Hoxne, v té době již pozbyla platnosti předchozí smlouva o míru. Tentokrát utrpěli těžké ztráty. V létě roku 871 dorazilo ze Skandinávie další vojsko vikingů vedené Bagsecgem a posílilo prořídlé řady seveřanů. Dne 7. ledna 871 Ethelred a Alfréd porazili vikingy u Ashdown. Tentokrát byli odraženi s těžkými ztrátami, také vůdce Bagsecg v bitvě padl. Seveřané ustoupili k Basingu (v Hampshire), kde Ethelred zaútočil a byl tentokrát poražen. Ivar navázal na toto vítězství dalším v březnu u Meretum (nyní Marton, Wiltshire).\n\nBrzy poté, 23. dubna 871, král Ethelred zemřel a po něm nastoupil jako král Wessexu Alfréd. Jeho armáda však byla slabá a byl nucen platit Ivarovi daň za zachování míru. V zimě roku 871–872 přebývala velká vikingská armáda v Londýně, aby na jaře se mohla vrátit do Northumbrie. V té době již docházelo v Northumbrii nepokojům, možná i k organizovanému povstání s cílem sesadit Dány dosazeného krále Ecgberta. Seveřané se obrátili sever, aby podpořili svého slábnoucího spojence a následně zaútočili na Mercii tažením, které trvalo až do roku 874. Během tohoto tažení zemřel jak dánský vojevůdce Ivar, tak i mercijský král Burgred. Ivar byl nahrazen Guthrumem Starým, který dokončil tažení proti Mercii. Dánové tak během deseti let získali kontrolu nad Východní Anglií, Northumbrií a Mercií, pouze Wessex se jejich vpádu ubránil.\n\nRoku 875 zamířila vikinská armáda na sever do Skotska, kde se střetla s Pikty a královstvím Strathclyde. Když se roku 876 vrátili zpět na jih, rozdělili si mezi sebou dobyté území Northumbrie, přetvořené nyní na království Jórvik, tím byli položeny základy dánské nadvlády a práva v Anglii, pojmenovaných jako Danelaw. Halfdan se stal prvním vikinským králem v Northumbrii a pretendentem královského trůnu ve vikinském království Dublin. Roku 877 ale padl v bitvě u Strangford Loughu, když se snažil dosáhnout svých irských nároků.\n\nMír mezi Dány a Wessexem byl ujednán v roce 876 poté, co seveřané obsadili pevnost Wareham a Exeter. Alfréd je oblehl a seveřané se byli nuceni vzdát, jelikož jejich posily se ztratily v bouři. O dva roky později podnikl Guthrum překvapivý útok proti Alfrédovi, který přezimoval v Chippenhamu ve Wiltshire. Severaká armáda vpadla Alfrédovi do týlu, byl však zázračně zachráněn, když byli útočníci poraženi slabými anglosaskými jednotkami u Countisbury Hill. Alfréd se poté musel nějakou dobu skrývat, až na jaře roku 878 shromáždil armádu a zaútočil na Guthruma v Ethandunu. Dánové byli poraženi a ustoupili do Chippenhamu, kde je Alfréd oblehl a přinutil je se vzdát. Jako součást mírových podmínek přinutil Alfréd Guthruma nechat se pokřtít.\n\nMír trval až do roku 884, kdy Guthrum opět zaútočil na Wessex. Byl poražen a nucen s Alfrédem uzavřít mírovou smlouvu. Smlouva vymezila hranice Danelaw a umožnila dánskou samosprávu oblasti. Smlouva znamenala upevnění Alfrédovy moci a společně s Guthrumovou konverzí ke křesťanství indikovala změnu poměru sil.\n\nDůvody pro imigrační vlny jsou široké a jsou spojeny s politickou situací ve Skandinávii. Navíc imigranti přicházeli v době, kdy vikingové také upevňovali své pozice na Hebridách, Orknejích, Faerských ostrovech, Islandu, v Rusku, Bělorusku a na Ukrajině.\n\nSkandinávie se nikdy nevzdala svých nároků na anglické území. V letech 1016 až 1035 bylo celé anglické království pod vládou Knuta Velikého jako část dánské severské říše. V roce 1066 dva vikinští rivalové vedli invazi do Anglie. Haraldu Hardradovi se podařilo vyplenit York, ale v bitvě u Stamford Bridge byl poražen a zabit. Druhý z nich, Vilém Dobyvatel a jeho Normané, zvítězili nad anglosaskou armádou v Bitvě u Hastingsu a podřídili si území Anglie. Dánské právo se však v legislativě objevovalo ještě ve 12. století.\n\n"}
{"id": "1471694", "url": "https://cs.wikipedia.org/wiki?curid=1471694", "title": "DOFO", "text": "DOFO\n\nDOFO (Dokonalá fotografie) byla skupina předních olomouckých fotografů, založená roku 1958. Skupina zanikla roku 1967 a její činnost byla krátce obnovena roku 1975.\nNa přelomu 50. a 60. let byla DOFO jedinou oficiální fotografickou skupinou v bývalém Československu, která v době konjunktury dokumentární fotografie měla zcela vyhraněný výtvarný charakter. Prvním teoretikem skupiny byl malíř Slavoj Kovařík. Někteří fotografové skupiny DOFO byli zároveň členy skupiny Máj 57 (Antonín Gribovský, Jan Hajn, Rupert Kytka, Zdeněk Matlocha, Ivo Přeček).\n\n\n"}
{"id": "1471696", "url": "https://cs.wikipedia.org/wiki?curid=1471696", "title": "Antonín Grohmann", "text": "Antonín Grohmann\n\nR.D. Dr. Antonín Grohmann, psáno něm. Anton Grohmann (18. března 1887 Janov nad Nisou, varianta \"něm.\" \"Johannesberg im Kreis Schlukkenau\" – 15. ledna 1944) byl římskokatolický kněz německé národnosti působící v litoměřické diecézi, za II. světové války vězněný nacisty.\n\nNa kněze byl vysvěcen 16. července 1911 v Litoměřicích. Po svém vysvěcení se stal nejdříve kaplanem v Hrušovanech. V letech 1915-1916 byl administrátorem (\"intercalaris\") v Zákupech. V roce 1917 jej biskup Josef Gross poslal jako katechetu do Chomutova. Od roku 1919 byl farářem v Hoštce. Od roku 1927 se stal vydavatelem rodinného časopisu pro výuku a zábavu: „Hausblätter pro Pfarrsprengel Gastorf.“ V tomto období také promoval z teologie a následně se stal konzistoriálním radou. Poté byl od 1. března 1940 farářem v Prackovicích nad Labem. Za svou vynikající práci byl povýšen na osobního děkana. Zde byl roku 1943 zatčen gestapem, protože v jednom kázání chválil Angličany za to, jak světí neděli. Byl odsouzen na 10 měsíců vězení. Zemřel krátce po svém propuštění 15. ledna 1944 zřejmě v Prackovicích.\n"}
{"id": "1471700", "url": "https://cs.wikipedia.org/wiki?curid=1471700", "title": "Gabriela Capová", "text": "Gabriela Capová\n\nGabriela Capová (* 8. října 1993 Ostrava) je česká reprezentantka v alpském lyžování.\n\nGabriela Capová závodí pro Ski Team Ostrava. Na Zimních olympijských hrách 2018 v Pchjongčchangu se podílela na 9. místě v soutěži smíšených družstev a skončila na 29. místě v obřím slalomu. V roce 2018 se rovněž stala mistryní republiky v obřím slalomu. Na Mistrovství světa 2019 ve švédském Åre obsadila 21. místo ve slalomu.\n"}
{"id": "1471701", "url": "https://cs.wikipedia.org/wiki?curid=1471701", "title": "Savoia-Marchetti S.71", "text": "Savoia-Marchetti S.71\n\nSavoia-Marchetti S.71 byl italský lehký dopravní letoun navržený a vyráběný společností Savoia-Marchetti začátkem 30. let 20. století. Tento letoun znamenal pro společnost Savoia-Marchetti první úspěšný krok na pole pozemních dopravních letounů. Vycházel z osvědčených konstrukcí společnosti Fokker, avšak byl dokonalejší tím, že motorové gondoly nebyly zavěšeny pod křídlem, ale byly připevněny před náběžnou hranu křídla. \n\nSavoia-Marchetti se zabývala převážně vodními letouny, u kterých se proslavila konstrukcí samonosného celodřevěného křídla s tlustným profilem. Toto křídlo potom firma použila pro svůj pozemní třímotorový hornoplošník, který pro ni znamenal první úspěšný krok na pole pozemních dopravních letounů. Jednalo se o třímotorový hornoplošník se samonosným křídlem tlustého profilu a s pevným záďovým podvozkem. Měl tříčlennou osádku a jeho kabina pojala 8–10 cestujících. \n\nLetoun byl smíšené konstrukce. Křídlo bylo celodřevěné s dýhovým potahem polepeným plátnem. Podvozek, trup a ocasní plochy byly svařeny z ocelových trubek a potaženy plátnem. V křídle umístěné 4 benzinové nádrže byly z duralu. Trup svým tvarem připomínal dopravní Fokkery. Před kabinou pro cestující byl za průhlednou stěnou pilotní prostor. V zadní části kabiny byl prostor pro zavazadla a toaleta.\n\nPrvní čtyři letadla byla poháněna třemi hvězdicovými motory Walter Castor o výkonu 177 kW (240 k) s kruhovými kryty typu NACA. Od roku 1932 byly místo motorů Walter Castor I montovány výkonnější verze Walter Castor II, později byl použit devítiválcový motor Walter Pollux II 253 kW (340 k), ale poslední tři kusy měly motory Piaggio P.VII o výkonu 276 kW (370 k). \n\nVšechny vyrobené kusy provozovala společnost Società Aerea Mediterranea (SAM), později součást Ala Littoria. Počátkem roku 1931 byl učiněn s tímto letounem a motory Walter Castor úspěšný pokus o světový výškový rekord. Letoun s užitečným zatížením 2000 kg dosáhl výšky 6550 m, což po přepočtu na standardní atmosféru dle tabulek Mezinárodní letecké federace (FAI) znamenalo výšku 6700 m.\n\nDo italského leteckého rejstříku bylo zapsáno v letech 1931-1934 a v letech 1935-1938 celkem \"9 letounů\" s imatrikulacemi I-AAYP, I-ABIV, I-AEDO, I-ALPI, I-EOLO, I-PALO, I-ROMA, I-SIAI a I-TALO. Tato nesrovnalost v počtu letounů je dána tím, některé stroje byly rejstříku zapsány dvakrát. Bylo jich skutečně vyrobeno \"jen\" sedm pod výrobními čísly 7101-7107.\n\nJedno z letadel provozovaných Ala Littoria (I-ABIV) muselo 29. ledna 1934 při letu Řím – Buenos Aires nuceně přistát na pláži ve Fortaleze (Brazílie), protože mu došlo palivo. Při havárii došlo ke zranění 4 členů posádky, letoun byl odepsán. Podobný osud měly i letouny I-SIAI, který byl v červenci 1934 zničen při nuceném přistání, I-ALPI, který havaroval v lednu 1935, a konečně I-EOLO, který takto skončil v říjnu 1939.\n\n\nÚdaje podle\n\n\n\n"}
{"id": "1471702", "url": "https://cs.wikipedia.org/wiki?curid=1471702", "title": "Nemours", "text": "Nemours\n\nNemours [nmúr] je město ve Francii v regionu Île-de-France, département Seine-et-Marne. Leží na řece Loing a na souběžném kanálu téhož jména, na trati Paříž – Lyon asi 17 km jižně od Fontainebleau a 80 km jihovýchodně od Paříže. Město má malebné jádro, hrad, radnici a kostel na břehu řeky a vešlo do historie jako sídlo vévodů z Nemours.\n\nMísto bylo osídleno už na počátku letopočtu Galy a Římany, ve 12. století zde vznikl hrad a kostel a roku 1404 povýšil král zdejší panství na vévodství. V 15. století byl kostel přestavěn do současné podoby a roku 1666 koupil panství král Ludvík XIV. Věnoval \nje 1672 svému bratru Filipovi Orleánskému a titul vévody a vévodkyně z Nemours se stal vedlejším titulem vévodů z Orléans.\n\n\n\nEleuthère Irénée du Pont, syn nemourského poslance, který se 1789 vystěhoval do USA, založil roku 1802 chemickou firmu DuPont de Nemours.\n\n"}
{"id": "1471703", "url": "https://cs.wikipedia.org/wiki?curid=1471703", "title": "Prezidentské volby 2019", "text": "Prezidentské volby 2019\n\nV roce 2019 již proběhly, nebo jsou plánovány prezidentské volby v následujících zemích:\n"}
{"id": "1471704", "url": "https://cs.wikipedia.org/wiki?curid=1471704", "title": "Tatra 26", "text": "Tatra 26\n\nTatra 26 byl lehký nákladní automobil se znakem náprav 6×4 a nosností 1,5 tuny, vyráběný podnikem Tatra, a.s. v Kopřivnici. Vznikl na základě objednávky MNO úpravou osobního vozu Tatra 12. Po armádních zkouškách vznikla verze Tatra 26/30, s výkonnějším motorem z vozu Tatra 30. Ta se stala hlavní výrobní variantou. Československá armáda však odebrala pouze několik vozů, převážnou část vyrobených vozů zakoupili civilní zákazníci. Během let 1926–1933 vzniklo zřejmě 163 vozů Tatra 26, z toho 156 ve verzi Tatra 26/30. \n\nNa počátku 20. let začala Československá armáda s motorizací bojových útvarů. Ty vyžadovaly vozidla schopná pohybu nejen na silnici, ale i v terénu. To bylo doménou pásových (případně kolopásových) tahačů, které však byly drahé a provozně náročné. V té době armádní představitele zaujal malý automobil Tatra 11 s výkyvnými polonápravami a vzduchem chlazeným motorem. Tato koncepce se zdála být pro vojenské použití výhodnou. Po uvedení modernizované Tatry 12 požádala roku 1925 armáda výrobce o zhotovení modifikované třínápravové verze, která měla doplněním další zadní hnané nápravy přinést lepší terénní vlastnosti. Tatra v roce 1926 vyrobila tři prototypy označené Tatra 26, které poskytla armádě k vyzkoušení. Ta byla s jejich výkony spokojena a jeden vůz zakoupila pro další zkoušky. Na jednom prototypu byl v roce 1927 původní slabý dvouválcový motor z Tatry 12 nahrazen větším a výkonnějším čtyřválcem z vozu Tatra 30. Upravený vůz dostal označení Tatra 26/30 a stal se předobrazem sériových vozů. Armáda zakoupila 9 vozů pro zkušební účely. Dne 11. prosince 1930 byl vůz Tatra 26/30 přijat do výzbroje Československé armády. Vůz měl sloužit v řadě verzí: 1,5 tunový nákladní, velitelský, telefonní, přepravník kulometů a obrněný automobil. K naplnění těchto rozsáhlých plánů však nedošlo, protože armáda se zaměřila na další vývojový typ Tatra 72. Československé armádě tak bylo dodáno pouze 13 osobních otevřených automobilů (plus 6 zkušebních podvozků později opatřených otevřenou karosérií), 6 přepravníků kulometů, 2 nákladní a jeden telefonní.\n\nRoku 1932 vznikly 4 vozy Tatra 26/52 se silnějším motorem z typu Tatra 52, které byly vývojovým předchůdcem typu Tatra 72.\n\nDo roku 1933 bylo zhotoveno 163 (podle jiných zdrojů 181) vozů typu Tatra 26, 26/30 a 26/52, z toho 50 jako samostatné podvozky. Továrně dodávanými verzemi byl valník (42 kusů), autobus (27 kusů), dále pak menší počty sanitních, vyhlídkových a hasičských vozů.\n\nTatru 26/30 pohání plochý, vzduchem chlazený zážehový čtyřválec s rozvodem OHV. Motor má zdvihový objem 1678 cm³ (vrtání válců 75 mm, zdvih 95 mm). Dosahuje nejvyšší výkon 17,6 kW (24 k) při 2500 ot./min. Palivovou směs připravuje karburátor Zenith KB 30. Umístění motoru je vpředu, nad přední nápravou.\n\nMazání je tlakové oběžné, se suchou klikovou skříní. Chlazení vzduchem je podpořeno ventilátorem umístěným na setrvačníku za motorem. Palivová nádrž má objem 45 l. Za motorem je umístěna suchá čtyřlamelová spojka. Za ní pak navazuje čtyřstupňová převodovka a dvoustupňová redukční převodovka ve skříni diferenciálů zadních náprav.\n\nElektrická soustava pracuje s napětím 12 V. Vůz je vybaven magnetovým zapalováním Bosch nebo Scintilla.\n\nZáklad podvozku tvoří ocelová páteřová roura, vpředu opatřená přírubou pro blok motoru a převodovky. Vzadu jsou dvě hnací nápravy s výkyvnými poloosami. Ty jsou na každé straně odpružené společným půleliptickým listovým pérem. Nepoháněná přední náprava má nezávislé zavěšení polonáprav, odpružených příčným půleliptickým listovým pérem. Poháněné zadní nápravy mají uzávěrky diferenciálů (první nebo obou náprav). Rozchod předních kol činí 1300 mm, zadních 1300 mm (u autobusů 1400 mm). Rozvor náprav je 2200 mm (krátký) nebo 2900 mm (dlouhý) + 850 mm. Světlá výška pod nápravami je 230 mm.\n\nVůz je opatřen mechanickými bubnovými brzdami na všech kolech. Kola jsou osmnáctipalcová, s lisovanými ocelovými disky a pneumatikami rozměru 27×4,74“ nebo 5,50–18“ Ballon.\n\nKabina vozu je smíšené konstrukce, s dřevěnou kostrou potaženou ocelovým plechem.\n\nVojenské vozy nesly tyto nástavby:\n\nÚdaje pro standardní valník:\nDélka: 5 150 mm\nŠířka: 1 800 mm\nVýška: 1 900 mm\n\nHmotnost podvozku: 780 kg\nPohotovostní hmotnost: 1 350 kg\nUžitečná hmotnost: 1 500 kg\n\nMaximální rychlost: 60 km/h\n\nSpotřeba paliva: 16–18 l/100 km\n\n"}
{"id": "1471707", "url": "https://cs.wikipedia.org/wiki?curid=1471707", "title": "Interleukin 18", "text": "Interleukin 18\n\nInterleukin-18 (zkráceně IL-18, nebo také interferon-gamma indukující faktor) je protein o velikosti 24 kDa, který působí jako prozánětlivý cytokin a je aktivován působením inflamazómu. IL-18 byl poprvé popsán v roce 1989 jako faktor indukující u myších slezinných buněk produkci interferonu γ (IFN-γ). Je kódován genem \"IL18\" nacházejícím se u člověka na 11. chromozomu.\n\nIL-18 patří mezi členy cytokinové rodiny IL-1 a je funkčně podobný IL-1β. Podobně jako IL-1β je syntetizován jako neaktivní prekurzor o velikosti 24 kDa, který se akumuluje v buněčné cytoplasmě. Na rozdíl od IL-1β, a stejně jako IL-1α nebo IL-33, je prekurzor IL-18 v buňkách zdravého organismu exprimován neustále. Přítomnost IL-18 byla pozorována v cytoplasmě monocytů, v keratinocytech, astrocytech, osteoblastech či buňkách střevního epitelu. IL-18 tedy není produkován pouze buňkami imunitního systému, ale i buňkami s imunitou přímo nespojenými. Gen \"IL18\" kóduje 193 aminokyselin dlouhý biologicky neaktivní prekurzor, syntetizovaný bez signálního peptidu, který je u většiny cytokinů potřebný k vyloučení z buňky do extracelulárního prostoru. Stejně jako IL-1β, IL-18 je štěpen cystein-proteázovou aktivitou kaspázy 1 v NLRP3 inflamazómu na aktivní maturovaný protein o velikosti 18 kDa.\n\nReceptor pro IL-18 sestává z indukovatelné složky IL-18Rα, která váže maturovaný IL-18 s nízkou afinitou a z konstitutivně exprimovaného koreceptoru IL-18Rβ. IL-18 se naváže na IL-18Rα, což vyvolá indukci IL-18Rβ za vzniku vysokoafinního komplexu, který dále signalizuje do buňky pomocí toll/interleukin-1 receptor (TIR) domény. Tato signální doména rekrutuje adaptorový protein MyD88, který v buňce aktivuje prozánětlivé programy a dráhu NF-kB. Aktivita IL-18 je regulována extracelulárním interleukin-18 vázajícím proteinem (IL-18BP), který váže solubilní IL-18 s mnohem vyšší afinitou než IL-18Rα, takže brání vazbě IL-18 na receptor. Při narušení rovnováhy mezi IL-18 a IL-18BP dochází ke zvýšení závažnosti řady onemocnění, role IL-18 byla pozorována například u zhoršení projevů autoimunitních chorob (zánětlivé onemocnění střev, syndrom aktivovaných makrofágů, psoriáza) či kardiovaskulárních onemocnění. Dalším endogenním faktorem, který potlačuje působení IL-18 je protizánětlivý cytokin IL-37. Tento protein má vysokou homologii s IL-18 a dokáže se vázat na IL-18Rα, který následně vytvoří komplex s IL-18BP, čímž snižuje aktivitu IL-18. Kromě toho, se IL-37 váže na single immunoglobulin IL-1 receptor related protein (SIGIRR), také známý jako IL-1R8 nebo TIR8, který po vytvoření komplexu s IL-18Rα indukuje v buňce protizánětlivou odpověď. Pokud se tedy naváže IL-37 na IL-18Rα s IL-1R8, aktivuje se STAT3 signální dráha, sníží se aktivace signálních drah NF-KB a AP-1, a tím i produkce IFN-y. IL-37 a IL-18 mají v organismu protichůdné role a IL-37 dokáže modulovat prozánětlivé účinky IL-18.\n\nIL-18 je prozánětlivý cytokin a jeho hlavní funkce IL-18 spočívá ve stimulaci Th1 imunitní odpovědi. IL-18 patří do IL-1 cytokinové rodiny, je produkován hlavně makrofágy, ale stimuluje různé typy buněk. Působí synergicky spolu s IL-12 a indukuje buněčnou imunitu po infekci mikrobiálními produkty, jako je například lipopolysacharid (LPS). IL-18 v kombinaci s IL12 stimuluje CD4, CD8 T buňky a NK buňky k produkci IFN-y, interferonu typu II, který hraje důležitou roli při aktivaci makrofágů i dalších buněk. Kombinace IL-18 a IL-12 inhibuje produkci IgE a IgG1 závislou na IL-4 a zvyšuje produkci IgG2a v B buňkách. Důležité je, že bez IL-12, IL-18 neindukuje produkci IFN-y, ale hraje důležitou roli při diferenciaci T buněk na Th2 buňky a stimuluje žírné buňky a bazofily k produkci IL-4, IL-13 a dalších chemických mediátorů, jako je histamin.\n\nPoruchy v regulaci a nadměrné produkci IL-18 vedou chronickým zánětlivým onemocněním. Při pokusech s neutralizací endogenního IL-18 docházelo k snížení závažnosti příznaků řady nemocí a prodloužení doby přežití u modelových organismů. Neutralizace IL-18 anti-IL-18 protilátkami také vedla ke zvýšení ochrany jater před působením toxinů a odolnosti ledvin proti nádorovým změnám.\n"}
{"id": "1471708", "url": "https://cs.wikipedia.org/wiki?curid=1471708", "title": "John Woo", "text": "John Woo\n\nJohn Woo, čínsky 吳宇森 (* 1. května 1946, Kanton) je čínsko-hongkongský filmový režisér, producent a scenárista. Založil vlastní produkční společnost Lion Rock Productions. Proslul především akčními snímky. Z jeho hongkonských je nejznámější \"Lepší zítřek\" (1986), \"Killer\" (1989) či \"Hard Boiled\" (1992). Z hollywoodské produkce jsou to snímky \"Operace: Zlomený šíp\" (1996), \"Tváří v tvář\" (1997) s Johnem Travoltou a Nicolasem Cagem v hlavních rolích, \"Mission: Impossible 2\" (2000) či \"Kód Navajo\" (2002). V evropské produkci natočil drama \"Neviditelné děti\" (2005), v čínské historický film \"Krvavé pobřeží\" (2008). K jeho typickým nástrojům patří zpomalené scény. Jeho rodina emigrovala v roce 1950 z Číny do Hong Kongu.\n"}
{"id": "1471710", "url": "https://cs.wikipedia.org/wiki?curid=1471710", "title": "Dub v Dienzenhoferových sadech", "text": "Dub v Dienzenhoferových sadech\n\nDub v Dienzenhoferových sadech je dominantou nevelkých sadů, které jsou na předmostí smíchovské strany Jiráskova mostu. Přestože je park ze všech stran obklopen rušnou automobilovou dopravou, je asi 150 let starý dub letní (\"Quercus robur\") rostoucí v jeho rohu, přímo proti mostu, ve velmi dobrém stavu. Vyniká rozložitou korunou s nízko se rozpínajícími větvemi.\n\n\nStrom roste v prostředí silně znečištěném emisemi, přesto je ve velmi dobré kondici a vyžaduje pouze bezpečnostní řez kvůli frekventovanému okolí.\n\nDienzenhoferovy sady jsou pojmenovány po Kiliánovi Ignáci Dientzenhoferovi, který v těchto místech postavil v roce 1735 barokní pavilon - řádový dispenzář jezuitů. Ten byl kvůli stavbě mostu roku 1930 stržen. Později tu byla až do roku 1898 univerzitní botanická zahrada, ta pak byla přemístěna na nové místo Na Slupi (dnešní Botanická zahrada Univerzity Karlovy). Terén ve staré zahradě byl v rámci protipovodňových opatření zvýšen. Dub byl možná vysazen až při těchto terénních úpravách, ale i tak může být stále živou připomínkou nejstarší pražské botanické zahrady.\n\nDalším zajímavým prvkem v parku je novodobá kašna. Asi 750 metrů za hlavním vchodem do zahrady Kinských je mohutný památný platan. Nejbližší zastávky pražské MHD jsou Arbesovo náměstí, nebo Jiráskovo náměstí na druhé straně mostu.\n"}
{"id": "1471713", "url": "https://cs.wikipedia.org/wiki?curid=1471713", "title": "General Electric F101", "text": "General Electric F101\n\nGeneral Electric F101 je americký vojenský turbodmychadlový motor s přídavným spalováním pohánějící strategické bombardéry \"United States Air Force\" Rockwell B-1 Lancer. Jednalo se o první turbodmychadlový motor s přídavným spalováním zkonstruovaný společností General Electric. Při plném výkonu přídavného spalování typ dosahuje maximálního tahu až 130 kN (30 000 lbf).\n\nF101 byl vyvinut speciálně pro program \"Advanced Manned Strategic Aircraft\", z něhož posléze vzešel typ B-1A, a v letech 1970 až 1981 sloužil k pohonu jeho čtyř prototypů, a ačkoliv vývoj projektu byl v roce 1977 oficiálně zrušen, program letových zkoušek pokračoval i poté a koncernu General Electric byla udělena zakázka na vývoj varianty F101-102. Ta od roku 1984 poháněla verzi B-1B, do služby zařazenou v roce 1986. Čtyři motory F101 přispěly B-1B k získání celkem 61 světových rekordů v rychlosti, nosnosti a doletu.\n\nGeneral Electric F110 je variantou pro pohon stíhacích letounů odvozenou od F101, která byla zkonstruována díky datům získaných počátkem 80. let 20. století testováním letounu F-16 Fighting Falcon s nainstalovaným motorem F101. Typ F101 se také stal základem úspěšné série motorů CFM56, určené pro použití v oblasti civilního letectví.\n\n\nÚdaje podle\n\n\n"}
{"id": "1471714", "url": "https://cs.wikipedia.org/wiki?curid=1471714", "title": "Atlanta United FC", "text": "Atlanta United FC\n\nAtlanta United FC je americký fotbalový klub sídlící v Atlantě. Atlanta hraje ve východní konferenci severoamerické Major League Soccer. Největším úspěchem týmu je vítězství v sezoně 2018.\n\nV době, kdy byl tým oznámen, byla Atlanta největší metropolitní oblastí bez MLS. Majitel Atlanty Falcons Arthur Blank\npředložil nabídku na rozšíření již v roce 2008, na začátku roku 2009 ale nabídku stáhnul, protože nenašel partnery pro stavbu adekvátního stadionu pro nově oznámený tým. Dne 10. července 2010 Dan Courtemanche, výkonný viceprezident MLS pro komunikaci, řekl, že navzdory stažení nabídky došlo na diskusi s Blankem ohledně potenciálního rozšíření MLS do Atlanty.\n\nDne 31. května 2011 byl hokejový tým Atlanta Thrashers prodán skupině True North Sports & Entertainment a následně bylo oznámeno, že tým se stěhuje do Winnipegu, kde se přejmenuje na Winnipeg Jets. Přemístění Thrashers pomohlo k obnovení rozhovorů o rozšíření MLS právě do Atlanty\n. V květnu 2012, když stadion pro Falcons prošel schvalovacím procesem, komisař MLS Don Garber označil Atlantu jako jednoho ze tří „nejzajímavějších“ trhů pro budoucí rozšíření ligy. Když Blank prezentoval svůj návrh na výročním sjezdu pro permanentkáře Falcons, uvedl, že dalším přínosem nového stadionu je to, že by mohl napomoci přilákání MLS a potenciálně hostit utkání fotbalového MS. Později toho roku Garber řekl, že jestli Falcons dokončí plány na nový stadion, MLS zváží, jak by mohl být tým MLS součástí jejich plánů\n. V březnu 2013 byly schváleny zakázky za 30 milionů dolarů na výkup pozemků pro nový stadion. Stadion měl být otevřen v roce 2017 a měl by být uzpůsobený na fotbal. V dubnu 2014 Blank oznámil, že MLS se rozšíří a jeho tým začne hrát v roce 2017. Atlanta se stala druhým týmem amerického jihovýchodu během pěti měsíců, který dostal povolení ke vstupu do MLS, ke konci roku 2013 již byl oznámen tým Orlando City SC. Jihovýchod byl bez týmu v MLS poté, co v roce 2001 zanikly týmy Miami Fusion a Tampa Bay Mutiny.\n\nPrvní zápas MLS odehrála Atlanta 5. března 2017 na Bobby Dodd Stadium s návštěvností 55 297. První gól historie klubu vstřelil Yamil Asad, Atlanta přesto prohrála 1:2 s New York Red Bulls. O týden později Atlanta porazila další nový klub, Minnesotu, 6:1 a připsala si první výhru v historii. O týden později si Atlanta připsala první domácí vítězství, před vyprodaným stadionem vyhrála 4:0 nad Chicagem. Atlanta se následně přestěhovala na Mercedes-Benz Stadium a lámala rekordy v návštěvnosti MLS. Atlantě se jako třetímu týmu podařilo v inaugurační sezoně postoupit do play-off po umístění na děleném 3. místě východní konference. V prvním kole narazila na Columbus Crew, zápas sledovalo 67 221 diváků. Po 120 minutách bez gólu rozhodl penaltový rozstřel, který Columbus vyhrál 3:1.\n\nVe své druhé sezoně Atlanta skončila druhá ve východní konferenci a podruhé v řadě postoupila do play-off. V play-off postupně vyřadila oba týmy z New Yorku (City i Red Bulls) a postoupila do finále. Ve finále hraném 8. prosince Atlanta na svém domácím stadionu vyzvala Portland Timbers. Pro Atlantu se jednalo o první finálové utkání velké americké soutěže od roku 1995, když tým MLB Atlanta Braves ovládl Světovou sérii. Atlanta finále po gólech Martíneze a Escobara vyhrála 2:0 a již ve své druhé sezoně v historii mohla slavit celkové vítězství. Útočník Josef Martínez, který k celkové výhře přispěl 50 góly, obdržel cenu pro nejlepšího hráče MLS a kouč Gerardo Martino se stal trenérem roku.\n\n\"Aktuální k 6. 2. 2019\"\n\n\n\"Aktuální k 9. 2. 2019\"\n\"Aktuální k 31. 1. 2019\"\n"}
{"id": "1471720", "url": "https://cs.wikipedia.org/wiki?curid=1471720", "title": "Ekonomika Vietnamu", "text": "Ekonomika Vietnamu\n\nSocialisticky orientovaná tržní ekonomika ve Vietnamu je 47. největší ekonomika na světě měřeno podle nominálního HDP a 35. největší podle parity kupní síly. Země je členem:\nOd poloviny 80. let změnil Vietnam přes reformu Doi Moi (renovace) vysoce centralizovanou plánovanou ekonomiku na smíšenou ekonomiku, která současně používá direktivní a indikativní plánování přes petileté plány. Od té doby zaznamenala zdejší ekonomika rychlý růst. V 21. století se Vietnam integruje do světové ekonomiky. Téměř všechny firmy ve Vietnamu jsou malé a střední podniky. Vietnam se stal důležitý vývozce zemědělských produktů a atraktivní cíl zahraničních investorů Jihovýchodní Asie.\n\nV současnosti Vietnam značně závisí na zahraničních investicích a přílivu kapitálu ze zámoří na podporu růstu ekonomiky. Investice do luxusních hotelů a resortů podporují zdejší turismus. Podle předpovědi PricewaterhouseCoopers v únoru 2017, může být Vietnam nejrychleji rostoucí ekonomika na světě s potenciálním ročním růstem HDP kolem 5,1 procenta, čímž se z něj stane 20. největší ekonomika v roce 2050. Experti Vietnam zahrnují do seznamů rostoucích trhů (\"emerging markets\") s názvem Next Eleven a CIVETS. V zemi jsou ale určité problémy, které znepokojují analytiky ohledně ekonomického zpomalení v uplynulých letech.\n"}
{"id": "1471721", "url": "https://cs.wikipedia.org/wiki?curid=1471721", "title": "Trojitá koruna motorsportu", "text": "Trojitá koruna motorsportu\n\nTrojitá koruna motorsportu je neoficiální závodní titul příslušející automobilovému závodníkovi, který získá tituly ve třech nejprestižnějších závodech:\n\n\nObdobná definice tvrdí, že místo vítězství v GP Monaka se má počítat titul mistra světa ve Formuli 1, což je aktuálně uznávaný stav.\n\nTučně jsou znázorněni aktuálně závodící jezdci.\n"}
{"id": "1471724", "url": "https://cs.wikipedia.org/wiki?curid=1471724", "title": "Světový den divadla", "text": "Světový den divadla\n\nSvětový den divadla (World Theatre Day, zkráceně WTD) se slaví 27. března. Byl zaveden v roce 1961 Mezinárodním divadelním institutem. \n\nSvětový den divadla byl zaveden v roce 1961 Mezinárodním divadelním institutem (ITI). Slaví se každoročně 27. března středisky ITI a mezinárodní divadelní komunitou. Ku příležitosti těchto oslav se pořádají různé národní a mezinárodní divadelní akce. Jednou z nejdůležitějších je šíření Mezinárodního poselství Světového dne divadel, prostřednictvím osobnosti světového významu, pozvané střediskem ITI, která sdílí své reflexe na téma Divadlo a kultura míru. První Mezinárodní poselství Světového dne divadla bylo napsáno v roce 1962 Jeanem Cocteau. Poprvé se tak stalo v Helsinkách a následně ve Vídni na 9. světovém kongresu ITI v červnu 1961, kde prezident Arvi Kivimaa navrhl jménem finského centra Mezinárodního divadelního institutu zavedení Světového dne divadla. Návrh, podpořený skandinávskými centry, byl většinou schválen.\n\n"}
{"id": "1471726", "url": "https://cs.wikipedia.org/wiki?curid=1471726", "title": "Csorvás", "text": "Csorvás\n\nCsorvás [čorváš] (, ) je město v jihovýchodním Maďarsku v župě Békés, spadající pod okres Békéscsaba. Nachází se asi 16 km jihozápadně od Békéscsaby. V roce 2015 zde žilo 4 871 obyvatel. Podle statistik z roku 2011 zde byli 88,7 % Maďaři, 1,2 % Slováci, 0,6 % Romové, 0,4 % Němci a 0,3 % Rumuni.\n\nNejbližšími městy jsou Békéscsaba, Kondoros, Medgyesegyháza, Orosháza a Újkígyós. Blízko jsou též obce Gádoros, Gerendás, Kétsoprony, Nagyszénás a Telekgerendás.\n\n"}
{"id": "1471728", "url": "https://cs.wikipedia.org/wiki?curid=1471728", "title": "Kolonie stimulující faktor", "text": "Kolonie stimulující faktor\n\nKolonie stimulující faktory (CSF - \"colony-stimulating factor\") je skupina glykoproteinů, které působí jako hematopoetické (krvetvorné) růstové faktory, jednoduše řečeno ovlivňují krvetvorbu. Svou přítomností v kostní dřeni stimulují hematopoetickou kmenovou buňku (HSC), ze které vznikají krvinky a trombocyty, aby proliferovala a diferencovala (specializovala) se v určité typy především leukocytů (bílých krvinek). Druh krvinky, která se z HSC diferencuje, závisí na typu CSF a dalších přítomných faktorů (viz obrázek 1).\n\nVedle kolonie stimulujících faktorů působí na krvetvorbu také mj. erytropoetin (stimulace k produkci erytrocytů) nebo trombopoetin (produkce trombocytů).\n\nRodina kolonie stimulujících faktorů zahrnuje:\n\n\nKolonie stimulující faktory dostaly svůj název podle metody, díky které byly v 60. letech objeveny a účinku svého působení na hematopoetické kmenové buňky.\n\nBuňky z kostní dřeně (HSC) byly kultivovány v polotuhém médiu, které zabraňuje, aby se jednotlivé buňky volně hýbaly. Tudíž kolem každé buňky, která začne růst, se vytvoří kolonie jejích klonů. Pod buňky kostní dřeně byla přidána podpůrná vrstva buněk (tzv. feeder layer) např. z leukemických buněk, jater nebo plic, která musela vylučovat růstový faktor, který způsoboval, že se z HSC začaly tvořit kolonie makrofágů a/nebo granulocytů. Čím více podpůrných buněk se přidalo, tím více se tvořilo makrofágů a granulocytů, a bez podpůrných buněk nerostly. Tento růstový faktor byl nazvaný kolonie-stimulující faktor a později se zjistilo, že jsou to čtyři odlišné druhy. Např. faktor, který stimuloval HSC k tvorbě kolonií makrofágů byl nazvaný M-CSF.\n\nV případě potřeby zvýšení počtu bílých krvinek v krvi a tkáních (např. při zánětu) jsou CSF produkovány různými typy buněk zahrnujících aktivované T lymfocyty a makrofágy, žírné buňky, endoteliální buňky, fibroblasty, ale také osteoblasty (produkce M-CSF) při remodelaci kostí.\n\nJednotlivé CSF se váží na své membránové receptory na povrchu hematopoetických kmenových buněk a dalších krvetvorných progenitorových buněk. Tím aktivují vnitrobuněčnou signální kaskádu, která vede k tomu, že tyto buňky začnou proliferovat a diferencovat v určité typy krvinek.\n\nReceptory pro CSF nejsou pouze na krvetvorných progenitorových buňkách v kostní dřeni. Najdeme je také na diferencovaných buňkách jako jsou monocyty, makrofágy, dendritické buňky, mikroglie, neutrofilní granulocyty nebo osteoklasty. Tudíž nejenom že regulují vývoj především makrofágů a granulocytů, ale také ovlivňují jejich efektorové funkce jako je sekrece cytokinů. Některé CSF mají také roli při vývoji placenty a embrya, neuronů a neurálních prekurzorových buněk nebo epiteliálních buněk ledvin a tlustého střeva.\n\nV klinické praxi se využívají lidské rekombinantní CSF. To znamená, že jsou produkované jinými organismy např. E-coli nebo kvasinkami, do kterých byl vnesen gen pro tyto proteiny.\n\nRekombinantní G-CSF se používá v podobě filgrastimu, pegfilgrastimu nebo lenograstimu při transplantacích HSC (u dárce k mobilizaci buněk do krve a následnému odběru, u příjemce jako možná podpůrná léčba po transplantaci) nebo ke zvýšení množství neutrofilních granulocytů u chronických neutropenií (nízká hladina neutrofilů) či neutropenií po chemoterapii. Ke stejným účelům se také používá rekombinantní GM-CSF jako sargramostim nebo molgramostim.\n"}
{"id": "1471739", "url": "https://cs.wikipedia.org/wiki?curid=1471739", "title": "Rudolf Svoboda (architekt)", "text": "Rudolf Svoboda (architekt)\n\nRudolf Václav Svoboda (28. března 1882, Velká Buková u Křivoklátu − 1969, tamtéž) byl český stavitel a architekt působící zejména v Praze ve druhém a třetím desetiletí 20. století. \n\nProjektoval a stavěl několik domů zejména na pražském Žižkově, kde také bydlel. Prvním z nich byl dům čp. 1421 v žižkovské Ševčíkově ulici z roku 1922. V roce 1923 společně s arch. Alexejem Těrechovem projektoval dům ruských profesorů čp. 597 v Rooseveltově ulici s pravoslavným chrámem sv. Mikuláše v Praze 6-Bubenči. \n\nJeho nejrozsáhlejším projektem byla stavbou městského paláce Akropolis s divadelním sálem na Žižkově, vybudovaný vlastním nákladem v letech 1927 a 1928.\n\nV roce 1937 navrhl a vystavěl kostel Panny Marie Královny míru na Lhotce (Praha 4), čp. 330, Mariánská ulice 37.\n\n\n"}
{"id": "1471740", "url": "https://cs.wikipedia.org/wiki?curid=1471740", "title": "Serie A 1973/74", "text": "Serie A 1973/74\n\nSoutěžní ročník Serie A 1973/74 byl 72. ročník nejvyšší italské fotbalové ligy a 42. ročník od založení Serie A. Soutěž začala 7. října 1973 a skončila 19. května 1974. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli Atalanta BC, SSC Palermo a AC Ternana sestoupili do druhé ligy. Opačným směrem putovali tři týmy, jimiž byli Janov 1893 (vítěz druhé ligy), AC Cesena a US Foggia.\n\nTitul v soutěži obhajoval klub Juventus FC, který v minulém ročníku získal své 15. prvenství v soutěži.\n\n\nNejlepším střelcem tohoto ročníku Serie A se stal italský útočník Giorgio Chinaglia. Hráč SS Lazio vstřelil 24 branek.\n"}
{"id": "1471741", "url": "https://cs.wikipedia.org/wiki?curid=1471741", "title": "Templová (Praha)", "text": "Templová (Praha)\n\nTemplová ulice na Starém Městě v Praze spojuje ulice Celetná a Jakubská, na západě do ní ústí ulice Štupartská.\n\nPůvodní název ulice byl odvozen od řádu templářů a zněl \"In Templo\", písemná zmínka pochází z roku 1363.\n\n"}
{"id": "1471746", "url": "https://cs.wikipedia.org/wiki?curid=1471746", "title": "Billie Eilish", "text": "Billie Eilish\n\nBillie Eilish Pirate Baird O'Connell, přechýleně O'Connellová (* 18. prosince 2001 Los Angeles, Kalifornie), známá pod jménem Billie Eilish, je americká zpěvačka a skladatelka. \n\nDo povědomí se dostala v roce 2016 skladbou „Ocean Eyes“, kterou napsal její starší bratr, též hudebník, Finneas O'Connell, s nímž Billie na psaní svých skladeb spolupracuje. První delší nahrávku vydala Billie o rok později, jednalo se o EP \"Don't Smile at Me\", jenž bylo v několika hitparádách oceněno zlatou deskou. Její debutové album \"When We All Fall Asleep, Where Do We Go?\" vyšlo 29. března roku 2019. Mezi nejznámější písně z tohoto alba patří \"Bad Guy\", píseň \"Bury a Friend\" nebo \"When the Party’s Over\". Jak uvedla v několika rozhovorech, je vegankou.\n\nVyrůstala v Highland Park, Los Angeles. Její rodiče, Maggie Baird a Patrick O'Connell, jsou také skladatelé a hudebníci. Má převážně irské a skotské předky. Nechodila do školy, byla vyučovaná doma. Ve věku osmi let začala navštěvovat losangeleský dětský sbor. V jedenácti letech začala psát své vlastní písně jako její starší bratr Finneas O'Connell, který v tu dobu již psal, produkoval a vystupoval se svou vlastní kapelou. Billie O'Connellová potvrdila, že Touretteův syndrom je součástí jejího života, potom co se na internetu objevila kompilace videí, na kterých má O'Connellová tiky.\n\nCo se týče užívání drog, O'Connellová několikrát řekla, že nikdy drogy nezkoušela. Také napsala píseň s názvem Xanny o tom, že nechápe, proč lidé mají potřebu kouřit.\n\n\nO'Connellová měla 20. srpna 2019 koncert v pražské O2 aréně. Nejdříve se měl konat ve Fóru Karlín, 3000 lístků se ale vyprodaly za 4 minuty. Kvůli tomu se organizátoři rozhodli koncert přesunout do větší O2 arény. Koncert zde byl také vyprodán, přišlo na něj přes 15 tisíc lidí. Účinkování doprovázel tým 37 lidí.\n\n"}
{"id": "1471748", "url": "https://cs.wikipedia.org/wiki?curid=1471748", "title": "Seznam dílů seriálu Girlfriends", "text": "Seznam dílů seriálu Girlfriends\n\nToto je seznam dílů seriálu \"Girlfriends\". Americký sitcom \"Girlfriends\" byl premiérově vysílán v letech 2000–2008. Prvních šest řad bylo uvedeno na stanici UPN, od roku 2006 byl vysílán na stanici The CW.\n\n<onlyinclude></onlyinclude>\n\n"}
{"id": "1471757", "url": "https://cs.wikipedia.org/wiki?curid=1471757", "title": "Örkény", "text": "Örkény\n\nÖrkény [erkéň] () je město v Maďarsku v župě Pest, spadající pod okres Dabas. Nachází se asi 34 km jihovýchodně od Budapešti. V roce 2015 zde žilo 4 810 obyvatel. Dle údajů z roku 2011 je tvoří 88 % Maďaři, 20,2 % Romové a 0,5 % Rumuni.\n\nV blízkosti Örkény prochází dálnice M5. Na Örkény je zde výjezd 53.\n\nNejbližšími městy jsou Albertirsa, Dabas, Lajosmizse a Újhartyán. Blízko jsou též obce Dánszentmiklós, Hernád, Pusztavacs, Táborfalva a Tatárszentgyörgy.\n\n"}
{"id": "1471759", "url": "https://cs.wikipedia.org/wiki?curid=1471759", "title": "Rudolf Zháněl", "text": "Rudolf Zháněl\n\nRudolf Zháněl (15. dubna 1867, Sebranice – 31. ledna 1956, Pardubice) byl český katolický kněz a vojenský duchovní, který se zúčastnil obou světových válek.\n\nTeologii vystudoval v Brně a v Olomouci, na kněze byl vysvěcen v roce 1890. Nejprve sloužil jako kaplan v brněnské diecézi, v roce 1896 dobrovolně vstoupil do rakousko-uherské armády. Účastnil se 1. světové války, od května 1918 byl duchovním správcem rakousko-uherské východní armády v Oděse.\n\nOd roku 1920 pak byl duchovním správcem u Zemského vojenského velitelství v Praze. V březnu 1922 odešel na vlastní žádost do zálohy. Důvodem mohlo být jeho české vlastenectví, kvůli němuž nechtěl být spojován s armádní duchovní službou, vnímanou tehdy jako útočiště rakouských „feldkurátů“. \n\nV roce 1926 odjel do Francie a jako duchovní tam pečoval o československé vystěhovalce. V roce 1931 ho papež Pius XI. jmenoval monsignorem, což bylo výrazem ocenění jeho práce.\n\nV roce 1939, v době vypuknutí 2. světové války, žil Rudolf Zháněl v Paříži. Ihned se přihlásil k čs. zahraničnímu odboji, ačkoli mu bylo již 72 let. Obnovil a až do pádu Francie v roce 1940 zde řídil duchovní službu. Odjel pak do Velké Británie, kde až do konce války vedl civilní českou duchovní správu v katolickém kostele sv. Jakuba v Londýně. \n\nPo válce se nakrátko vrátil do Paříže. Ve věku 88 let zemřel v pardubickém domově pro kněze.\n\n"}
{"id": "1471760", "url": "https://cs.wikipedia.org/wiki?curid=1471760", "title": "Emil Bok", "text": "Emil Bok\n\nEmil Bok (12. října 1925, Užhorod − 9. července 2007, Tábor) byl český básník a výtvarník.\n\nNarodil se v Užhorodě na Podkarpatské Rusi. Roku 1930 se s rodiči přestěhoval do Valašského Meziříčí, kde prožil dětství a studentská léta na učitelském ústavu. V roce 1950 navštěvoval krajskou školu KSČ v Gottwaldově, odkud se přesunul do Prahy na Vysokou politickou školu ÚV KSČ (tzv. vokovickou Sorbonu), kde na katedře marxistické filosofie získal doktorát a obhájil docenturu. Po roce 1968 byl vyloučen ze strany a po rozpadu manželství se přestěhoval do Tábora, kde založil novou rodinu. Do roku 1987 vyučoval na Střední keramické škole v Bechyni. Zemřel v Táboře ve věku 81 let na selhání srdce.\n\nPřestože poezii tvořil po celý život, knižně debutoval až v pozdním věku sedmdesáti tří let. Za svého života vydal pět básnických sbírek, pro které je typická snová melancholická atmosféra a surrealistická imaginace. Básnické miniatury těchto knih upomínají na tvorbu Vítězslava Nezvala z přelomu 20. a 30. let 20. století. Posmrtně vyšel výbor z nepublikovaných Bokových básní \"Milování na deštném polštáři\". Báseň \"Ztracený podzim\" z této knihy zhudebnil Vladimír Mišík. Kniha \"Jedy blaženosti\" byla v anketě Lidových novin uvedena mezi nejvýznamnějšími knižními počiny roku 2005. \n\nMéně známá je Bokova tvorba výtvarná. Té se soustavně věnoval od šedesátých let minulého století až do konce života. Začínal jako kreslíř, posléze do jeho perokreseb pronikaly vlepované prvky, které postupem času začaly převažovat, a přecházet tak do techniky dokreslované koláže a nakonec koláže celoplošné. Emil Bok byl členem Klubu výtvarníků v Táboře. Účastnil se řady jeho společných výstav; samostatně vystavoval v devadesátých letech v Kulturním domě v Bechyni.\n\n"}
{"id": "1471765", "url": "https://cs.wikipedia.org/wiki?curid=1471765", "title": "Fojtství se sochou svatého Floriána (Vidnava)", "text": "Fojtství se sochou svatého Floriána (Vidnava)\n\nFojtství se sochou svatého Floriána je samostatně stojící dům v ulici Svobodova čp. 121 ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava. Kulturní památku tvoří soubor obytné budovy, hospodářské budovy a sochy svatého Floriána.\n\nVýznamný urbanistický rozvoj města probíhal na přelomu 15. a 16. století; vyvrcholil v roce 1551 výstavbou renesanční radnice. Další vliv na renesanční přestavbu města měl požár v roce 1574. V období třicetileté války město v roce 1632 vyhořelo a znovu se obnovovalo. Další přestavby v podobě dolnoslezského baroka přišly po požáru části města v roce 1713. Rozvoj plátenictví znamenal rozvoj výstavby po skončení sedmileté války. V třicátých letech 19. století byla zbourána převážná část hradeb i obě městské brány. Podle mapy stabilního katastru lze zaznamenat růst města, jehož vrcholem je rok 1850, kdy se sídlem soudního okresu stal Jeseník. Ve Vidnavě pak byly nejvýznamnějšími stavbami nová radnice (1867), gymnázium (1871), škola (1887) s kaplí (1898) a filiálním domem (1914) boromejek, kostel svatého Františka z Assisi (1897) nebo stavba železnice (1897). V období první republiky začala Vidnava upadat. V druhé polovině 20. století byla řada cenných měšťanských domů zbořena nebo zcela přestavěna. Na jejich místě byly postaveny panelové domy. V roce 1992 bylo po vyhlášení památkové zóny městské historické jádro konsolidováno.\n\nMezi domy památkové zóny patří dům bývalého fojtství v ulici Svobody čp. 121, která byla postavena na středověkém jádře koncem 18. století v klasicistním slohu. Dům stojí na horním předměstí, jehož vznik se datuje do středověku. Domu se vyhnuly větší katastrofy, nebyl ničen požáry, zato však povodněmi v roce 1766, 1813, 1829, 1860, 1864 a 1903. Dům nebyl fojtstvím, tím byl zámek. Do roku 1945 byl v majetku rodiny Warmbrunnové. Opravy domu byly provedeny v roce 1970 (celková rekonstrukce), 1976 (odstranění vlhkosti). V roce 2009 byla provedena oprava střechy za finančního přispění Ministerstva kultury ČR z programu Podpora obnovy kulturních památek (290 000 Kč)\n\nDům je volně stojící jednopatrová zděná stavba na půdorysu obdélníku, krytá valbovou střechou. Hlavní průčelí je sedmiosé, boční je pětiosé. Členění je u obou průčelí obdobné, které tvoří průběžná římsa a hlavní římsa. V přízemí hlavní a boční fasády jsou umístěna pravoúhlá okna se šambránami s uchy v horní části. V patře jsou okna zdobena suprafenestrami (ploché štukové plochy a trojúhelníkové nadokenní římsy). V ose hlavního průčelí je prolomen vchod se segmentovým záklenkem a lemovaný profilovanou lištou. Místnosti jsou plochostropé.\n\nHospodářská budova je přízemní přístavek s pultovou střechou. Jedná se pravděpodobně o bývalou přestavěnou hospodářskou část domu.\n\nVznik je spojován s povodní v roce 1766. Je možné že socha byla umístěna na jiném místě (nepůvodní sokl) a moha mít zrcadlově utvořený protějšek.\n\nRokoková socha je umístěna vpravo hlavního průčelí. Pod vlastní plastikou je pískovcový hranolový sokl, na němž je zužující se hruškovitý podstavec zakončený římsou s prázdnou kartuší. Svatý Florián stojí v kontrapostu pravé nohy v oděvu antického vojína s praporcem v pravé a vědrem v levé ruce. U pravého boku má hořící dům. Výška sochy je asi 3,40 m. Na soklu je letopočet 1770, na pravé straně je štítek se značkou výšky vody z povodně v roce 1903.\n\n\n"}
{"id": "1471767", "url": "https://cs.wikipedia.org/wiki?curid=1471767", "title": "Emőd", "text": "Emőd\n\nEmőd [eméd] je město v severovýchodním Maďarsku v župě Borsod-Abaúj-Zemplén, spadající pod okres Miskolc, nacházející se asi 13 km na jih od Miškovce. Město leží pod Bukovými horami (\"Bükk\"). V roce 2015 zde žilo 4 785 obyvatel. Podle údajů z roku 2001 zde bylo 98 % maďarské a 2 % romské národnosti.\n\nNejbližšími městy jsou Mezőcsát, Mezőkeresztes a Nyékládháza. Blízko jsou též obce Bükkaranyos, Hejőpapi, Hejőszalonta, Igrici a Vatta.\n\nV blízkosti města prochází dálnice M30 a navazuje na dálnici M3. Do Emődu se z ní lze dostat výjezdem 6.\n"}
{"id": "1471770", "url": "https://cs.wikipedia.org/wiki?curid=1471770", "title": "Nachtmin", "text": "Nachtmin\n\nNachtmin zastával pozici vysokého armádního důstojníka během vlády faraóna Tutanchamona z 18. dynastie ve Starověkém Egyptě. Mezi jeho tituly patřily \"královský syn\" (či \"syn krále (z jeho vlastního těla\")), \"královský písař\", \"velitel vojska\" a \"místokrál Kuše\" Tyto tituly byly nalezeny na pěti vešebtech, které Nachtmin nabídl jako pohřební dary pro faraóna Tutanchamona.\n\nByl dědicem trůnu za vlády Aje II., ale faraónem se nikdy nestal. Předpokládá se (v té době zmizel ze všech záznamů), že předčasně zemřel ke konci vlády Aje nebo podlehnul generálu Haremhebovi, a faraónem se místo něj stal právě on.\n\nIdentita jeho otce není s jistotou známá, ale předpokládá se, že jím byl faraón Aj II.\n"}
{"id": "1471772", "url": "https://cs.wikipedia.org/wiki?curid=1471772", "title": "Shine a Light (album, Bryan Adams)", "text": "Shine a Light (album, Bryan Adams)\n\n\n\n"}
{"id": "1471773", "url": "https://cs.wikipedia.org/wiki?curid=1471773", "title": "Tismice (hradiště)", "text": "Tismice (hradiště)\n\nTismice jsou raně středověké hradiště u stejnojmenné vesnice v okrese Kolín. Existovalo ve starší době hradištní v osmém století a nejpozději na počátku devátého století zaniklo požárem. Stopy opevnění byly zničeny zemědělskou činností, ale příkopy a dřevohlinité hradby byly doloženy archeologickým výzkumem. Hradiště je od roku 1965 chráněno jako kulturní památka.\n\nTismické hradiště bylo osídleno v osmém až devátém století ve starší až střední době hradištní. Zaniklo nejpozději na počátku devátého století a patří ke skupině nejstarších slovanských hradišť v Čechách. V počáteční fázi se na místě hradiště mohlo nacházet jen neopevněné sídliště, které bylo později obehnáno dřevohlinitou hradbou. Zánik hradiště způsobil požár založený snad při válečných událostech, které vedly k ovládnutí východní části středních Čech českými knížaty. Malé množství pravěké keramiky dokládá také osídlení místa už v eneolitu.\n\nPrvní archeologický výzkum hradiště vedl v šedesátých a sedmdesátých letech dvacátého století Jaroslav Kudrnáč. Další výzkum provedli Radek Tvrdík a Zdeněk Mazač v roce 1997.\n\nHradiště se nachází na rozlehlém návrší s nadmořskou výškou 292 metrů jižně od vesnice v poloze zvané Na Hradištích nebo Na Hradišťatech. Severní a západní stranu chrání strmé svahy, zatímco směrem k jihu terén pozvolna stoupá a na východě se mírně svažuje. Západní stranu obtéká potok Bušinec. Zemědělská činnost na lokalitě zničila viditelné stopy opevnění, a bez rozsáhlého výzkumu proto není možné stanovit rozlohu hradiště. Ta mohla dosahovat až 25 hektarů, ale je také možné, že opevnění chránilo jen severní výběžek kopce, a potom by chráněná plocha měřila pouze šest hektarů.\n\nOpevnění doložil a prozkoumal Jaroslav Kudrnáč na severní straně hradiště, kde se původní hradba zřítila z prudkého svahu. Pravděpodobně ji tvořila dřevěná konstrukce zpevněná hlinitým násypem. Absence kůlových jam na čelní straně hradby je vysvětlována zřícením nejen hradby, ale i části svahu, na kterém byla postavená. Kůlové jámy nebyly zachyceny ani na vnitřní straně. Buď se nacházely příliš daleko od sebe, a proto je archeologická sonda neodkryla, nebo zadní stěnu tvořila konstrukce bez kůlů.\n\nDíky letecké archeologii byly doloženy stopy tří obloukovitých linií opevnění. Střední tvořil příkop a obě krajní linie mohou být pozůstatkem jak dvojitého příkopu, tak příkopu s valem. Členily vnitřní plochu hradiště a zesilovaly opevnění akropole. Dokladem pro větší rozlohu hradiště (až 25 hektarů) je odkrytí vnějšího příkopu na jižní straně. Probíhal ve směru od severovýchodu k jihozápadu a měl zahrocené dno ve hloubce 230 centimetrů pod povrchem. Za příkopem bývala dřevohlinitá hradba, která se do něj po požáru zřítila.\n\nV severní části byla poblíž valu odkryta také 140 centimetrů hluboká jáma sudovitého tvaru a šířkou horního okraji 120 centimetrů. Sloužila ke skladování obilí a na jejím dně byla nalezena zuhelnatělá zrna nejspíše prosa. Jižně od jámy stávala zahloubená chata. Z dalších sídelních objektů byla prozkoumána čtvercová polozemnice se stranou dlouhou 2,7 metru a ohništěm v jižním rohu.\n"}
{"id": "1471774", "url": "https://cs.wikipedia.org/wiki?curid=1471774", "title": "Walter D-Bus", "text": "Walter D-Bus\n\nWalter D-Bus byl prvním československým autobusem pro dálkovou přepravu, vyráběným jinonickou firmou Akciová továrna automobilů Josef Walter a spol. od roku 1931. O rok později byla přejmenována na Akciovou společnost Walter, továrna na automobily a letecké motory. Walter D-Bus patřil k vyvrcholení výrobního programu Walter, co se osobních a užitkových automobilů týče. Dosahoval rychlostí 100 km/h i více a splňoval požadavky na autokarovou přepravu: z hlediska motoru, rychlosti, akcelerace a stoupavosti i v horském prostředí. Byl vyráběn v letech 1931–1934.\n\nNa počátku jeho vzniku je osobní automobil, dvanáctiválec Walter Royal, nejznámější, nejluxusnější a nejdražší osobní automobil firmy Walter. Ten měl motor o objemu válců 5879 cm³ a byl „základem“ pro motor do tohoto autobusu. Dvanáctiválec byl převrtán ze 76 mm a 85 mm a tím bylo dosaženo zvětšeného objemu válců 7354 cm. Výkon motoru byl v podstatě srovnatelný s Royalem (120 k), resp. D-Bus s výkonem 140 k. Jako základ karoserie byl jako zdroj použit model autobusu FNA, který byl dále upraven.\n\nPředstavení autobusu veřejnosti proběhlo na podzimním pražském autosalonu v říjnu 1931 (XXIII. ročník, 22.-28. října), kde pochopitelně vévodil tovární expozici v tzv. Strojírně. V hlavní výstavní budově byl představen v dvojím provedení jeho „bratr“ Walter Royal (limuzína, kabriolet) a s nimi i podvozek D-Busu.\n\nWalter D-Bus byl používán pro rychlou, meziměstskou a mezinárodní autobusovou přepravu. Tento luxusní autokar pro dálkovou dopravu v Československu pojal 30 až 40 sedících pasažérů dle uspořádání sedadel. Byl na vrcholu tehdejšího členění dopravních prostředků: městský bus, příměstský autobus a dálkový autokar. Po pražském autosalonu s ním bylo vykonáno několik propagačních jízd. Z Prahy přes Teplice a Cínovec do Drážďan v čase 3 h na vzdálenosti 145 km, z Prahy do Liberce v průměrném čase 1 h 50 minut. V plném zatížení na těchto trasách spotřeboval až 65 litrů paliva. Tyto „těžké“ zkoušky dlouhými jízdami potvrdily, že tato doprava je mnohem rychlejší a méně únavná než vlakem a výrazně pohodlnější než doposud používanými autobusy. Podobným způsobem zkoušela továrna Walter způsobilost D-Busu i pro pražskou, městskou dopravu na trase Linky J z Pelc-Tyrolky do Jinonic a bylo zjištěno, že k jízdě bylo potřeba polovičního času oproti normálnímu jízdnímu řádu, v to počítajíc i všechny zastávky.\n\nV roce 1932 stál samotný podvozek 160 000 Kč a vybavený autobus de luxe 216 000 Kč. Výroba osobních i užitkových vozů Walter skončila v roce 1937.\nDvouřadový dvanáctiválcový zážehový, čtyřtakní benzínový motor měl válce uspořádány do V od úhlem 60°. Dvouventilový (sací, výfukový) rozvod OHV. Vrtání 85 mm a zdvih 108 činil celkový objem válců zmíněných 7354 cm³. Při kompresním poměru 5:1 a 3000 otáček za minutu podával výkon 140 k (102,9 kW). S tímto výkonem dosahoval max. rychlosti 110 km/h jako první československý autobus.\n\nMotorová skříň byla dvoudílná, z hliníkové slitiny se snímatelnými hlavami válců. Válce byly litinové. Šestkrát zalomený klikový hřídel z oceli Poldi Vitrix byl vpředu opatřen ozubcem pro „záložní“ startování motoru roztáčecí klikou. Vlastní klikový hřídel byl vybaven tlumičem torzních kmitů a byl uložen v sedmi kluzných ložiscích vylitých kompozicí. Ojnice byly z chromniklové oceli průřezu H. Písty byly hliníkové s invarovými vložkami typu Nelson-Bohnalite. Vačkový hřídel rozvodu OHV, umístěný v ose motoru a byl uložen v sedmi ložiscích z bronzu. Na konci vačkového hřídele bylo nasazeno šroubové kolo, které pohánělo olejové čerpadlo. Zcela zakrytý pohon ventilů od vačkového hřídele byl řešen prostřednictvím zvedáků, tyčinek a vahadélek.\n\nTlak v olejovém, cirkulačním mazání vyvozovalo kolečkové čerpadlo s regulačním tlakovým ventilem. Odčerpávalo olej od spodku motorové skříně a tlačilo jej vnějším potrubím přes velký čistič oleje, umístěném na levé straně motoru. Ve filtru byl olej tlačen přes jemná síta a dále veden vyvrtanými kanálky ve stěně skříně. Stěny válců byly mazány olejem odstříkanými klikami a ojnicemi. Přebytečný olej stékal zpět do olejové vany. Spotřeba oleje činila cca 0,8 litru na 100 km.\n\nZapalovací souprava Scintilla MN 12 BN 12d byla umístěna mezi oběma bloky válců a byla poháněna od hřídele čerpadla. Řízení předstihu bylo ve dvou variantách, automatické nebo ruční. Motor měl 3 elektrické startéry Scintilla. V každém válci byly 2 svíčky (tj. celkem 24), z nichž první byla napojena na magdynamo a druhá na rozdělovač a 2 baterie. Motor tedy byl vybaven tehdy neobvyklým, dvoukruhovým zapalováním, jak vysokonapěťovým elektromagnetickým, tak přes rozdělovač bateriovým. Oba systémy byly navzájem zcela nezávislé, byť byly spojeny v jeden celek. Toto řešení bylo úspěšně využíváno u leteckých motorů Walter..\n\nDopravu benzínu z nádrže na 100 l paliva, zavěšené na pravém podélníku rámu, ke 2 spádovým karburátorům Zenith, popř. Stromberg Downdraft zajišťovalo elektromagnetické čerpadlo Autopuls. Karburátory byly připojeny přímo k rozvětvenému sacímu potrubí, které bylo vybaveno předehříváním směsi. Motor spotřeboval na 100 km ne méně než 45 l paliva. Cirkulaci vodního chlazení vyvozovalo vodní čerpadlo umístěně vpředu mezi bloky válců. Voštinový chladič byl vybaven automatickým ovládáním žaluzií před chladičem, které bylo řízeno Kalorstatem. Ventilátor chladiče byl poháněn gumovým řemenem.\n\nMotor byl uložen v rámu na 3 pružných, gumových podložkách, silentblocích. Bezhlučná převodovka Aphon 645 (4+Z) s řadicí pákou v kulovém kloubu, vybavená rychlopřevodem Walter Maybach byla připojena na skříň motoru přes suchou, dvoulamelovou spojku Long. Přenos pohodu se děl dutým Kardanovým hřídelem Mechanic 6 opatřeným pružnými spojkami Kaweco nebo alternativně Hardy. Byl ukončen dvěma klouby do převodového soukolí Gleason v kuželovém diferenciálu rozvodovky v zadní nápravě. Zadní, odlehčená náprava byla uložena v kuličkových ložiscích.\nSamosvorné šnekové řízení přední nápravy mělo odpérovanou řídící tyč. Řízení bylo pravostranné. Rám byl tvořen dvěma podélnými nosníky a šesti příčkami U-profilu, vylisovanými z ocelového plechu. Podvozek byl odpérován podélně umístěnými, plochými půleliptickými péry a hydraulickými tlumiči. \n\nAutobus brzdily dvouokruhové, kapalinové brzdy Lockheed s podtlakovým posilovačem. Brzdící účinek na zadní nápravě byl podpořen vakuovou servobrzdou Bosch-Dewandre. Přední brzdy měly servočelisti s jedním párem. Zadní brzdy tvořily dva páry skřížených čelistí v každém kole. Ruční brzda působila na zadní nápravu, opatřenou zdvojenými koly. Ocelová disková kola (vpředu jednoduchá, vzadu zdvojená) nesla nízkotlaké pneumatiky 36x8,25“ anebo vysokotlaké 34x7“. Rozvor činil 4800 mm, rozchod vpředu 1825 mm, vzadu 1727 mm.\n\nSplňoval mimo výkonu, rychlosti a stoupavosti i další požadavek na vybavení, tj. vnitřní úpravy a vnějšku karoserie. Především se jednalo o utlumení všech vibrací a hluku s cílem zvýšit příjemnost a pohodlí jízdy. Karoserie byla vybavena topením, větráním, polštářovanými sedadly, nadhlavovými sítěmi na zavazadla, stahovacími okny a vnitřním osvětlením. Na přání mohl být řidič v oddělené kabině přepážkou od vnitřku vozu. Vstupy byly dva, dostatečně široké a se stupačkami umístěnými nízko nad zemí. n Vnitřní rozměry karoserie: délka 6150 mm a šířka 2250 mm. Celková délka autobusu byla 7220 mm, šířka s blatníky 2300 mm, maximální přípustné zatížení podvozku 4500 kg. Maximální přípustná hmotnost s plným zatížením 7500 kg.\nTento motor D-Busu byl použit i v automobilu Walter V-12, nejrychlejším požárním automobilu meziválečného Československa. \n\n\n"}
{"id": "1471780", "url": "https://cs.wikipedia.org/wiki?curid=1471780", "title": "Masahiko Kacuja", "text": "Masahiko Kacuja\n\nMasahiko Kacuja, 勝谷 誠彦 Kacuja Masahiko (6. prosince 1960 Amagasaki – 28. listopadu 2018 tamtéž) byl japonský publicista, fotograf a vědec.\n\nPo neúspěšných přijímacích zkouškách na univerzitu v Tokiu a na univerzitu v Cukubě nastoupil v roce 1980 na Univerzitu Waseda. Po absolvování univerzity v roce 1985 začal pracovat pro redaktora japonského nakladatelství Bungeišundžú (株式会社文藝春秋).\n\nDne 2. července 2017 kandidoval v gubernátorských volbách v Hjógo, ale byl poražen stávajícím gubernátorem Tošizó Ido (井戸 敏三), který vyhrál již popáté.\n\nZemřel na alkoholickou hepatitidu 28. listopadu 2018.\n\n"}
{"id": "1471781", "url": "https://cs.wikipedia.org/wiki?curid=1471781", "title": "Lev Borodulin", "text": "Lev Borodulin\n\nLev Abramovič Borodulin (rusky: Лев Абрамович Бородулин; 25. ledna 1923, Moskva – 21. prosince 2018, Tel Aviv) byl sovětský a izraelský fotograf, specialista na sportovní fotografii.\n\nV letech 1940–1941 studoval na uměleckém oddělení Moskevské státní univerzity výtvarného umění, kterou dokončil až po válce. Účastnil se Velké vlastenecké války, získal medaile Za obranu Moskvy a Za dobytí Berlína, byl zraněn.\n\nFotografování se začal věnovat po promoci. Své první snímky publikoval v roce 1947 ve studentských novinách. V letech 1950-1960 pracoval jako fotograf pro časopis \"Ogoňok\". Jako jeden z prvních fotografů v Sovětském svazu aplikoval efekty objektivu rybí oko.\n\nFotografická ročenka 1964 označila Lva Borodulina jako hvězdu světové fotografie. V roce 1967 jej japonské noviny \"Asahi Shimbun\" označily jako nejlepšího fotografa roku. V roce 1971 byl v Mnichově oceněn za úspěchy v oblasti sportovní fotografie zlatou medailí.\n\nV roce 1972 se přestěhoval do Izraele a žil v Tel Avivu. V Izraeli v práci fotografa pokračoval. A oceňovaných snímků stále přibývalo.\n"}
{"id": "1471784", "url": "https://cs.wikipedia.org/wiki?curid=1471784", "title": "Elek", "text": "Elek\n\nElek (, ) je město v jihovýchodním Maďarsku v župě Békés, spadající pod okres Gyula, těsně u rumunských hranic. Nachází se asi 17 km jihovýchodně od Békéscsaby. V roce 2015 zde žilo 4 787 obyvatel. Podle statistik z roku 2011 zde byli 81,9 % Maďaři, 8 % Romové, 5,5 % Rumuni, 4,2 % Němci a 1,1 % Slováci.\n\nNejbližšími městy jsou Gyula, Medgyesegyháza a rumunský Chișineu-Criș. Blízko jsou též obce Dombiratos, Kétegyháza, Kevermes, Lőkösháza, Nagykamarás a rumunské Grăniceri. Nachází se zde hraniční přejezd Elek-Grăniceri.\n"}
{"id": "1471785", "url": "https://cs.wikipedia.org/wiki?curid=1471785", "title": "Paul Niedermann", "text": "Paul Niedermann\n\nPaul Niedermann (1. listopadu 1927 Karlsruhe – 7. prosince 2018 Paříž) byl německo - židovský novinář a fotograf.\n\nV roce 1940 Niedermann unikl ze své vlasti Německa do francouzské provincie Pyrénées-Atlantiques. Niedermann byl jedním ze židovských dětí v sirotčinci ve francouzském městě Izieu. Po útěku do Švýcarska v roce 1944 se mu podařilo uniknout nacistickému zajetí. Kniha s názvem \"Children of Izieu\" (\"Děti z Izieu\") byla napsána o sirotčinci, který chránil židovské děti před nacistickou vládou. Niedermann později svědčil v soudním procesu proti Klausovi Barbiemu. Ten v dubnu 1944 nařídil deportaci 44 židovských dětí do koncentračního tábora Osvětim ze sirotčince v Izieu.\n\nPo skončení druhé světové války se Niedermann usadil v Paříži a stal se spisovatelem a fotografem. Jeho svědectví proti Klausovi Barbiemu, Niedermanna odvedlo zpátky do jeho domovského města Karlsruhe, kde vyprávěl o zápasu, který podstoupil, aby se vyhnul nacistickému zajetí. Po soudním procesu byl vyzván, aby vystoupil na mnoha přednáškách.\n\nV roce 2007 získal Kříž Řádu za zásluhy Spolkové republiky Německo.\n\nPaul Niedermann zemřel 7. prosince 2018 ve věku 91 let.\n"}
{"id": "1471786", "url": "https://cs.wikipedia.org/wiki?curid=1471786", "title": "Assistance publique – Hôpitaux de Paris", "text": "Assistance publique – Hôpitaux de Paris\n\nAssistance publique – Hôpitaux de Paris (zkráceně AP–HP) je veřejné zdravotnické zařízení s působností v Paříži a regionu Île-de-France. Jejím zřizovatelem je francouzské ministerstvo zdravotnictví. Centrála AP–HP sídlí na adrese 3, avenue Victoria ve 4. obvodu.\n\nVětšina z 39 nemocnic ve správě AP-HP se nachází v Paříži nebo jejím nejbližším okolí.\n\n\n"}
{"id": "1471788", "url": "https://cs.wikipedia.org/wiki?curid=1471788", "title": "Václav Schmidt (archeolog)", "text": "Václav Schmidt (archeolog)\n\nVáclav Schmidt (13. ledna 1851 Hájek u Bezna – 3. června 1909 Zvoleněves) byl český amatérský archeolog působící převážně na Slánsku, který se významnou měrou zasloužil o poznání pravěkých dějin české země. Mezi nejvýznamnější výzkumy lze zařadit osady z mladší doby bronzové v Knovízi v roce 1893 a výzkum na Slánské hoře v letech 1895 a 1896. Výsledky těchto výzkumů uveřejňoval spolu s Janem Felcmanem, ředitelem cukrovaru ve Zvoleněvsi, v Památkách archaeologických pod titulem Archaeologický výzkum „Údolí Svatojířského“ a okolí.\n\nNarodil se dne 13. ledna 1851 jako syn panského lesního v myslivně Hájku u Bezna na Mladoboleslavsku. Do obecné školy chodil v Bezně, v Mladé Boleslavi navštěvoval nižší reálku. Chtěl být lesníkem jako otec a starší bratr Vincenc, za pomoci příznivce rodičů mohl obdržet stipendium na lesnické škole v Bělé. Příznivec, ale zemřel a odborné vzdělání se mu stalo nemožným pro úplný nedostatek hmotných prostředků. Praktikoval lesnickou činnost nějakou dobu u otce, ale ten uznal, že pro lesnictví nejsou žádné vyhlídky, a proto v roce 1868 nastoupil do praxe hospodářské na domácí panství hraběte Pachty z Rájova ve Velkých Horkách. V roce 1872 byl jmenován hospodářským asistentem a svěřen mu k samostatnému obstarávání dvůr Rokytoves. Roku 1876 postoupil na hospodářského adjunkta a svěřen mu dohled na dvůr Horecký a vedení hlavní knihy v důchodenském úřadě z Bezna sem prozatím přeloženého. Ve stejném roce oženil se s Karolínou Vídnerovou (1855 - 1926) dcerou rolníka ze Strašnova na Mladoboleslavsku. Z manželství vzešlo 9 dětí z nichž tři zemřely v dětském věku. Roku 1881 bylo panství Bezenské, patřící dosud dědicům hraběte Pachty z Rájova, prodáno císařskému rodinnému fondu. V témže roce byl od hospodářské správy přeložen jako administrativní úředník do cukrovaru ve Zvoleněvsi. Roku 1888 byl nucen vstoupit do soukromých služeb k firmě Beniesově, které byl cukrovar pronajat od roku 1888, kde vytrval po celou dobu nájmu (20 let). Po ukončení nájmu roku 1908 byl opět přijat, ale jen jako privátní úředník. Zemřel náhle raněn mrtvicí ve věku 58 let 3. června 1909. Pochován byl na hřbitově ve Zvoleněvsi.\n\nVe svém životopise prezentoval svůj časný vztah k archeologii těmito slovy: \",Již od svého mladí lnul jsem s celou duší ku všemu záhadnému, tajnému a hlavně starožitnému.\" \"Již co hoch prosedíval jsem v hluboké myšlenky ponořen, mezi zříceninami kostelíku sv. Kateřiny nad Čejkem.“\" Archeologické činnosti se začal věnovat poprvé ve svém působišti co by hospodářský adjunkt ve Velkých Horkách na Mladoboleslavsku. Ve svém životopise uvedl: \"Již od let sedmdesátých byl jsem nejen sběratelem, ale i dobyvatelem starožitností, vždy ve prospěch zemského muzea\" \"věnovaných.“ ,\"Dochovaná korespondence dokládá, že 5. 5. 1881 obdržel od ,Slavné správy musejní království Českého v Praze” list s obsahem 20 zlatých na archeologické zkoumání okolí Velkých Horek. V té době byl již ve styku s prof. Josefem Smolíkem \"(1832 - 1915)\", redaktorem časopisu Památky archeologické a místopisné.“ \",Pozdější více než třicetiletým stykem s nestorem naší vlastenecké novodobé archaeologie prof. Josefem Smolíkem, byla mi záhy naznačena dráha kterou se mám bráti.\" \"Po mém přesídlení do Zvoleněvsi jsem pokračoval nabývaje stále více zkušeností\". \"Za desetiletého ředitelování pana Felcmana ve Zvoleněvsi umožněno mi podnikati rozsáhle vykopávky v údolí Svatojířském a okolí jehož výsledky obohaceny jsou sbírky zemského musea v míře netušené\". \"“\" Vzpomíná ve svém životopisu.\n\nV době Schmidtova nástupu do Zvoleněvsi působil v nedalekých Zákolanech jako ředitel cukrovaru Jan Felcman (1849-1915), který se rovněž zabýval archeologii a byl ve styku s tehdejším Museem království Českého v Praze (dnes Národní muzeum). V roce 1888 se shodou okolností stal ředitelem cukrovaru ve Zvoleněvsi a současně i nadřízeným V. Schmidta. Prof. Josef Smolík v dopise z 30. 3. V. Schmidtovi napsal\n\n\"Velectěný pane!\"\n\n\"Přeju Vám vše dobré.\"\n\n\"Dozvěděv se tyto dny, že p. Felcman jmenován ředitelem cís. cukrovaru ve Zvoleněvsi a znaje tohoto pána po delší dobu ještě z cukrovaru Zakolanského jakožto příznivce Musea Národního a vzácného přítele starých památek domácích: hleděl jsem se s ním sejíti. Podařilo se mi to dnes, a užil jsem přátelského s ním rozhovoru, abych jej na prospěšné působení Vaše ve Zvoleněvsi upozornil a s láskou Vaší k domácím starožitnostem jej obeznámil. Výsledek toho byl, že se na Vás p. řiditel Felcman velmi těší; slíbil mi též, že oba budete bedlivi všech nálezů starších a že Vaší znalosti celého okolí Zvoleněvesského, dokud se starožitností týče, budoucně na prospěch Musea s radostí použije. Rozešli jsme se velmi přátelsky a píšu Vám to v dobré naději, že p. řiditeli nebudete cizím, až se na nové své místo dostane.\"\n\n\"Mějte se na všem dobře; přeju Vám šťastné a veselé svátky.\"\n\n\"S úctou k službám\"\n\n\"Smolík\"\n\n\"V Praze 30/3 88.\"\n\nOd roku 1888 tak začíná desetiletá spolupráce archeologů amatérů Václava Schmidta a Jana Felcmana. Stalo se tak v době, kdy bylo potřeba pomýšlet na zaplnění sálů právě stavěného Musea království Českého na Václavském náměstí v Praze (výstavba novorenesanční budovy podle projektu Josefa Schulze probíhala v letech 1885–1890). Tohoto úkolu se zhostil prof. J. L. Píč (1847 – 1911) první kustod prehistorické sbírky tehdejšího Musea království Českého, který kolem sebe již od 80. let 19. století soustřeďoval skupinku archeologů - amatérů ze všech koutů Čech a vytvořil tak „družinu“ svých spolupracovníků později nazvanou podle jeho zakladatele „ Píčova družina“. J. L. Píč v úvodu prvního svazku svého díla „Čechy předhistorické“ vydaného v Praze roku 1899 napsal, že s tímto \"„sdružením archaeologickým proryli jsme značnou část tohoto království a výsledkem bádaní našeho učinili jsme praehistorickou sbírku našeho musea jednou z nejzajímavějších sbírek v Evropě.“ \"\n\nKdyž po odchodu ředitele Jana Felcmana roku 1898 přestala příležitost k archeologickým výzkumům, zabýval se botanikou. Sebral a usušil většinu rostlin z okolí Zvoleněvsi a sestavil herbář o 10 svazcích, v němž je uloženo více než 900 rostlin. Vystavovat ho nelze, i když je podle odborníků v dobrém stavu. Herbář je uložen v depozitáři slánského Vlastivědného muzea a slouží ke studijním účelům. V roce 2006 byl restaurován v muzeu v Roztokách u Prahy.\n\n\n"}
{"id": "1471791", "url": "https://cs.wikipedia.org/wiki?curid=1471791", "title": "Jan Persson", "text": "Jan Persson\n\nJan Persson (22. července 1943 Kodaň – 15. listopadu 2018 tamtéž) byl dánský fotograf. Na volné noze pracoval od roku 1962 pro dánské noviny a časopisy v Kodani a okolí. Brzy se specializoval na dokumentaci jazzové scény, později portrétoval beatové a rockové hudebníky, kteří navštívili Kodaň v šedesátých a sedmdesátých letech 20. století. Jeho díla byla publikována v řadě knih a na výstavách (viz bibliografie a výstavy) a jeho snímky byly použity na více než 1000 obalech alb a CD.\n\nPersson od roku 1962 dodával snímky do dánských časopisů \"Down Beat\", \"Jazz Special\", italského \"Musica Jazz\", britského týdeníku \"Melody Maker\" a do dánských novin \"Politiken\", \"Berlingske Tidende\" nebo \"Ekstra Bladet\".\n\nV březnu 2004 získal cenu Ben Webster. Jeho fotografie byly publikovány celou řadou časopisů, nahrávacích společností a použity v dokumentárních filmech o historii jak jazzové, tak i rockové hudby. Perssonovy jazzové a rockové fotografie obsahují americké jazzové velikány Louise Armstronga a Milese Davise až po rockové ikony Boba Dylana a Jimiho Hendrixe. Jeho fotografické archivy byly vystaveny v mezinárodním měřítku. Více než 15 000 obrázků se nyní nachází ve složkách Aalborgské univerzity v Dánsku. \n\nPersson zemřel v roce 2018 ve věku 75 let na rakovinu v hospicu v Kodani. Zanechal manželku a čtyři děti z předchozího manželství, včetně dánské herečky Julie Lundové.\n\n\n\n\n\n"}
{"id": "1471795", "url": "https://cs.wikipedia.org/wiki?curid=1471795", "title": "Vidnava (zámek)", "text": "Vidnava (zámek)\n\nZámek s parkem stojí v Kostelní ulici čp. 1 v blízkosti kostela svaté Kateřiny jižně od náměstí ve Vidnavě v okrese Jeseník. Byl zapsán do seznamu kulturních památek ČR před rokem 1988 a je součástí památkové zóny Vidnava.\n\nPrvní písemná zmínka pochází z listiny vydané vratislavským biskupem Tomášem II. Zarembou v r. 1291, ve které byla potvrzena privilegia udělená jeho předchůdcem Tomášem I. Kozlowarogou někdy v letech 1266–1267 prvnímu fojtovi a lokátorovi Rüdigerovi Heldoremu z Vestfálska. Heldore vybudoval tvrz mimo městské opevnění. K němu náležel velký hospodářský dvůr a pravobřežní území ve směru k Nové Malé Kraši, které bylo až do roku 1976 osadou Vidnavské Fojtství. Při stavbě městského opevnění byla tvrz začleněna do systému opevnění a navazovala na jihozápadní část opevněného kostela. Tvrz je výslovně poprvé uváděna v listině z roku 1371, kdy ji koupili Jan z Byzan a Šimek z Kalkova. Sídlo fojta bylo vypáleno v roce 1428 husity a v roce 1468 za česko-uherských válek. V roce 1472 bylo fojtsví prohlášeno za dědičné po meči. Patřilo mezi lenní statky, takže fojt musel pro vratislavského biskupa vykonávat správu svěřeného majetku. V roce 1498 fojt žádal biskupa o snížení platů z důvodů zcela zničeného fojtství. V roce 1512 fojt Wolfram Schoff obdržel privilegium dědičnosti fojtství i po přeslici. V letech 1552–1558 mělo fojtství v držení město Vidnava. V roce 1559 bylo odkoupeno obchodníkem Jáchymem Reideburgem, který tvrz přestavěl na renesanční zámek se dvěma nárožními věžemi. V období třicetileté války fojtství pustlo. V roce 1667 zámeček obdržel vrchní biskupský výběrčí daní Jindřich z Gilgenheimu, jeho potomci (rytíři Hentschelové z Gilgenheimu) drželi fojtství až do roku 1906, kdy jej prodali městu Vidnava. Město mělo v zámku správu majetku a byty. Asi od roku 1933 zde umístilo městské muzeum a archív. Po roce 1945 zámek pustl, na čas byl využíván jako sýpka obilí. V letech 1967–1974 byl opraven pro Základní uměleckou školu ve Vidnavě (od roku 1992 ZUŠ Karla Ditterse Vidnava). Při opravách v roce 1971 bylo odkryto na věžích sgrafito.\n\nNa západní straně se dochovala ohradní zeď s pozdně gotickým portálem z 15. století ve tvaru oslího hřbetu. Část zdi, která sousedila s farním kostelem, se zřítila v roce 1758. Severní zeď byla zbořena po roce 1906. Na hradební zdi je osázena pamětní deska skladatele Eduarda Schöna, rodáka ze Světlé Hory, který skládal pod pseudonymem Engelsberg. V zahradě zámku je památník světových válek.\n\nZámek je jednopatrová stavba s nárožními dvoupatrovými rizality (rohovými předstupujícími věžemi) postavený z lomového kamene, hladce omítaný. Střecha sedlová valbová, rizality jsou zastřešeny stanovou střechou. Zámek má obdélníkový půdorys 26 x 13 m, věže čtvercový půdorys 7× 7 m. Na jižní straně je napojen na zbytky městské hradby.\n\nHlavní průčelí je hladké zakončeno korunní římsou, která přechází na rizality v podobě kordonové římsy. V přízemí je průčelí pětiosé s pravoúhlým vchodem. V patře je pět okenních os s pravoúhlými okny. Pravá fasáda je hladká, levá má čtyři okenní osy, zadní má šest nepravidelně rozmístěných okenních os. Rizality (věže) mají po jednom okně v průčelí i v bocích, v přízemí i v patře. Okna mají zalamovaná ostění s návojovou a podokenní římsou. Zbytky sgrafit se dochovaly na věžích ve druhém patře.\n\nV přízemí v hale je zachováno klenutí třemi poli křížové hřebínkové klenby. Žebra jsou štuková profilovaná. V hale jsou dva portálky se zalamovaným ostěním. Nad jednoramenným schodištěm je valená klenba, nad odpočívadlem je klenba křížová. V patře vede do pravého křídla sedlový portálek. Ostatní místnosti jsou plochostropé. Přístup do věží je z druhého patra sedlovými portály.\n\n\n"}
{"id": "1471800", "url": "https://cs.wikipedia.org/wiki?curid=1471800", "title": "Rádlo (sedlářské)", "text": "Rádlo (sedlářské)\n\nRádlo je ruční nástroj sloužící k značkování rozestupů stehů.\n\nRádlo tvoří hvězdicové kolečko na násadě, které při pohybu po kůži obtiskuje mělké, rovnoměrně vzdálené důlky do kůže, které se později propichují šídlem. Moderní rádla zpravidla umožňují výměnu koleček za jiná s různými roztečemi hrotů a tím se mění vzdálenost budoucích švů.\n"}
{"id": "1471801", "url": "https://cs.wikipedia.org/wiki?curid=1471801", "title": "Chaplin hasičem", "text": "Chaplin hasičem\n\nChaplin hasičem () je americký němý film z roku 1916. Snímek režíroval Charlie Chaplin a sám si zahrál i hlavní roli svérázného člena hasičského sboru. Je to druhý Chaplinův film pro společnost Mutual Film.\n\nVelitel hasičského sboru svolává cvičný poplach a všichni požárníci jsou v okamžiku shromážděni na svých místech v hasičském voze. Chybí pouze Charlie, který má vůz kočírovat. Ukazuje se, že celý poplach zaspal. Velitel je vzteky bez sebe a dává Charliemu jasné varování; jestli ještě jednou zmešká poplach, tak dostane okamžitý vyhazov. Tyto výhrůžky jsou doprovázeny několika kopanci do Charlieho zadku.\n\nNásledkem toho ovšem vylekaný Charlie považuje každé zazvonění za poplach (ať už svolávání k společnému obědu či příjezd mlékaře), což velitele rozzuří znovu a opět dojde na různé potyčky, do kterých se postupně zapojí celé osazenstvo stanice.\n\nNa stanici přichází velitelova vyvolená se svým otcem. Charliemu dívka padne do oka je zřejmé, že se nejspíš stane velitelovým sokem v lásce. Otec dívky navrhne veliteli pojistný podvod. Zapálí svůj dům, hasičský sbor nezasáhne a poté si oba rozdělí peníze od pojišťovny. Vše jde zdánlivě podle plánu a dům je v plemenech, ale dívka nedopatřením zůstane uvnitř.\n\nV té době vypukne v okolí další požár, ale majitel hořícího domu se nemůže na hasičskou stanici dovolat. Charlie hraje s dalším požárníkem dámu a na vyzvánění poplašného signálu nijak nereagují. Majitel se nakonec doběhne na stanici a po drobnějších peripetiích se hasiči vydávají do akce. Poté na stanici doběhne i zoufalý dívčin otec, ale tam již nikoho nezastihne. Cestář ho pošle k druhému požáru, tam otec vylíčí Charliemu celou situaci. Ten neváhá a vydá se děvče zachránit. Vyšplhá po fasádě do patra a snese dýmem omámenou dívku dolů. Když dorazí ostatní členové sboru, tak už jen sledují jeho záchrannou akci. Charlie je po fyzicky náročném výkonu zdánlivě vyčerpán a bezvládně leží na zemi. Když všichni odběhnou sehnat trochu vody, aby ho vzkřísili, tak Charlie náhle jako zázrakem vstane a odvádí si svou lásku pryč...\n\nV roce 1932 zakoupil filmový producent Amedee J. Van Beuren práva na Chaplinovy komedie studia Mutual za cenu  dolarů za každou z nich. Opatřil je novou hudbou, kterou složili Gene Rodemich a Winston Sharples, dodal zvukové efekty a znovu vydal prostřednictvím společnosti RKO Pictures. Chaplin nemohl žádnými legálními prostředky tomuto vydání zabránit.\n\n"}
{"id": "1471802", "url": "https://cs.wikipedia.org/wiki?curid=1471802", "title": "Zapadni pokrajnini", "text": "Zapadni pokrajnini\n\nZapadni pokrajnini (Западни покрайнини) je termín používaný v Bulharsku pro území, která byla součástí bulharského státu do roku 1919, kdy je Neuillyská smlouva přiřkla Království Srbů, Chorvatů a Slovinců. Jde o čtyři vzájemně nesouvisející oblasti, z nichž 1545 km² patří v současnosti Srbsku a 1028 km² Severní Makedonii. Největšími městy jsou Dimitrovgrad (Srbsko) (Caribrod), Bosilegrad a Strumica, většina obyvatel se hlásí k bulharské národnosti (Šopové) a mají vzdělávací a kulturní instituce v bulharštině. Mezi dvěma světovými válkami zde působila iredentistická organizace VZRO (Вътрешна западнопокрайска революционна организация). V letech 1941 až 1944 byla oblast znovu připojena k Bulharsku. V roce 1947 Jugoslávie přislíbila v Bledské dohodě navrácení území pod bulharskou správu, ale roztržka mezi Titem a Stalinem uskutečnění plánu zabránila. \n\n \n"}
{"id": "1471806", "url": "https://cs.wikipedia.org/wiki?curid=1471806", "title": "Spiegel (zámek)", "text": "Spiegel (zámek)\n\nSpiegel (rovněž Špígl) je klasicistní zámeček pojmenovaný podle rodového jména vrchnosti. Sloužil jako panské sídlo, později jako zájezdní hostinec. Nachází se při severním okraji Arnoltova, části města Březová v okrese Sokolov v Karlovarském kraji.\n\nOd roku 1996 je chráněn jako kulturní památka.\n\nZámek nechal postavit kolem roku 1834 tehdejší majitel panství Kostelní Bříza Gottlieb Henneberg-Spiegel. Arnoltov byl ke Kostelní Bříze připojen roku 1750. Zámek byl možná postaven jako náhrada za starou rezidenci bývalých majitelů statku, která však později sloužila už jen pro potřeby poplužního dvora. Nové panské sídlo sloužilo zprvu k občasným pobytům majitelů panství, po dokončení císařské silnice z Karlových Varů do Chebu v těsné blízkosti zámku byl přestavěn na zájezdní hostinec. V 70. letech 19. století, po vybudování traťového úseku buštěhradské dráhy z Karlových Varů do Chebu, výrazně poklesl zájem o služby hostince a opět sloužil potřebám vrchnosti. \n\nSvému účelu sloužil zámek až do konce druhé světové války. Po válce byl zkonfiskován a areál zámku využívaly Státní statky Sokolov, později přejmenované na Agrokombinát Sokolov. Zámek chátral a koncem 80. let 20. století se uvažovalo o jeho zboření.\n\nPo sametové revoluci využívali zámek pasáci a prostitutky, v roce 1993 jej získala sokolovská firma Stani, která získala dotace na jeho rekonstrukci. Firma se dostala do finančních problémů a její společníci firmu prodali. Podle výpisu z obchodního rejstříku je od listopadu 1997 jednatelkou firmy Stani paní Helena Palová z Rýmařova, po které se však slehla zem.\n\nZámek je ve zcela dezolátním stavu, okolí zámku je zarostlé náletovou zelení. V památkovém katalogu Národního památkového ústavu je veden na seznamu ohrožených nemovitých památek.\n\nZámek je jednoduchá patrová budova na obdélném půdorysu o rozměrech zhruba 24x13 metrů. Hlavní průčelí zvýrazněné mělkým trojosým středovým rizalitem s balkonem směřuje k hlavní silnici. Do dvora obrácené průčelí je rovněž doplněno balkónem. Na fasádě v přízemí se nacházejí lizénové pásy. Budovou prochází průjezd, který symetricky rozděluje přízemí na dvě části. Za budovou se rozkládá obdélný uzavřený dvůr, obezděný kamennou ohradní zdí. Při vnější stěně ohradní zdi se nacházejí zříceniny bývalých hospodářských objektů. Zámek je krytý valbovou střechou. Původní dispozice objektu byla částečně změněna odstraněním původních příček při adaptaci na kancelářské prostory Agrokombinátu. Některé místnosti jsou plochostropé, některé s plackovými klenbami. V zámeckém parku se nachází menší rybník.\n\n"}
{"id": "1471810", "url": "https://cs.wikipedia.org/wiki?curid=1471810", "title": "Maja (Starověký Egypt)", "text": "Maja (Starověký Egypt)\n\nMaja byl důležitou postavou během vlády faraóna Tutanchamona, Aje II. a Horemheba za 18. dynastie vládců Starověkého Egypta. Mezi jeho tituly patřily: \"\"Představený pokladnice\"\", \"\"Nejvyšší představený v Místě věčnosti\"\", \"\"Vůdce Amonova festivalu v Karnaku\"\".\n\nMaja byl synem soudce jménem Iuy a jeho ženy Weret. Měl nevlastního bratra Nahuhera. Za ženu si vzal Meryt, se kterou měl dvě dcery Mayamenti a Tjauenmaya. Rané roky Majova života nejsou dobře známy. Pravděpodobně začal svou kariéru za vlády faraóna Amenhotepa III.. Maja patřil titulem a funkcí \"Představeného pokladnice\" ke špičce vládního aparátu a tuto funkci začal vykonávat již v době vlád Tutanchamona a Aje. Jeho další úřad \"Nejvyššího představeného v Místě věčnosti\" svědčí o tom, že byl zodpovědný za plánování, stavbu a vybavení hrobek posledních tří panovníků 18. dynastie. Těmto okolnostem zřejmě vděčil za to, že se mu dostalo privilegia, aby mohl do Tutanchamonovy pohřební výbavy darovat dva předměty – jednoho zdobeného vešebta a model postele s položenou usirovskou figurkou faraona. Následně byl Haremhebem pověřen dozorem nad stavbou chrámového komplexu Amenrea v Karnaku.\n\nBritsko-holandské archeologické expedici byla koncese původně vystavena za účelem znovuobjevení hrobky hodnostáře Maji. Ta byla známa již z doby výpravy Richarda Lepsia, který roku 1843 nechal z tehdy přístupné části hrobky vyjmout některé reliéfně zdobené bloky a vzal je s sebou na zpáteční cestě do Berlína.\nPřibližná poloha objektu byla Lepsiem zanesena do mapy pohřebiště a reprodukce odvezených bloků publikovány v jeho slavném monumentálním díle \"Denkmaeler aus Aegypten und Aethiopien\" (Památky z Egypta a Etiopie).\n\nNa znovuobjevení hrobky tohoto hodnostáře mělo eminentní zájem i Rijksmuseum van Oudheden v Leidenu, protože v jeho sbírkách se již od dvacátých let 19. století nacházely tři překrásné sedící sochy Maji a jeho manželky Merit. Nikdo nepochyboval o tom, že se muselo jednat o plastiky, které byly původně součástí inventáře této hrobky.\nVýzkum začal až v roce 1987. Již rok předtím ovšem archeologové objevili podzemní prostory, které patřily k této hrobce. Došlo k tomu v okamžiku kdy egyptologové sledovali průběh jedné z bočních podzemních chodeb, jež odbočovala ze šachty sousední hrobky. Majovo místo posledního odpočinku se nachází jen několik metrů od Haremhebova komplexu a jeho architektura, reliéfy a výzdoba svou rozlohou a kvalitou směle soupeří s hrobkou Majova nadřízeného a vládce.\n\nDo východozápadně orientované stavby tohoto vysokého hodnostáře se vstupovalo širokým pylonem, jehož vchodové stěny byly zdobeny reliéfy zobrazujícími Maju v nadživotní velikosti. Následovalo první nádvoří s cihlovou dlažbou a s řadou papyroformních sloupů lemujících západní stěnu dvora. Za nimi se skrývala rozměrná místnost pro sochy, kterou se vstupovalo na druhé nádvoří ozdobené po stranách, stejně jako v Haremhebově hrobce, řadou sloupů.\n\nNástěnné reliéfy obsahují především náboženská témata, jako například pohřební průvod nebo uctívání kraví bohyně Hathory. Nechybějí ovšem ani náměty, které se vztahují k Majově úřednické kariéře. Ten je na nich zobrazen při počítání zajatců a jejich dobytka. Velmi dobře se zachoval i poměrně krátký průvod nosičů obětin. Na západní straně druhého nádvoří byla postavena hlavní kultovní kaple s vedlejšími kaplemi po stranách. Už ve starověku ovšem ztratily své vápencové obložení zdobené reliéfy. Celý pohřební komplex utrpěl značné škody v důsledku neblahé činnosti starověkých i novověkých (ještě v 19. století) zlodějů kamene, takže z jeho původní výzdoby se zachovalo jen velmi málo reliéfů.\n"}
{"id": "1471812", "url": "https://cs.wikipedia.org/wiki?curid=1471812", "title": "F.R.A.M", "text": "F.R.A.M\n\nF.R.A.M. je ukrajinská folk metalová kapela z Kyjeva. Název kapely FRAM vznikl jako zkratka čtyř anglických slov: „Futuristic Romantic Alternative Medieval“, což přeloženo do češtiny znamená: „futuristická romantická alternativa středověku“. Kapela byla založena v roce 2008 a celkově je o ní velice málo známo, protože ani sama na svých stránkách o sobě nezveřejňuj příliš mnoho informací. Ačkoliv je ukrajinská, její texty jsou především v angličtině a často dávají známé písně do folk metalové tvorby (Hallelujah) a používají nástroje typické pro tento styl metalu (např. dudy, flétna).\n\n\n\n"}
{"id": "1471813", "url": "https://cs.wikipedia.org/wiki?curid=1471813", "title": "Robert Stinnett", "text": "Robert Stinnett\n\nRobert B. Stinnett (31. března 1924 Alameda, Kalifornie – 6. listopadu 2018) byl americký námořník, fotograf a spisovatel. Získal deset válečných hvězd a vyznamenání Presidential Unit Citation. Je autorem knihy \"Day of Deceit\", která popisuje údajnou předběžnou informovanost americké vlády o japonském útoku na Pearl Harbor, který zapojil Spojené státy do druhé světové války.\n\nStinnett se zúčastnil druhé světové války od roku 1942 do roku 1946 jako námořní fotograf v Pacific Ocean theater of World War II, když sloužil ve stejné letecké fotografické skupině jako George H. W. Bush. Po válce působil jako novinář a fotograf pro noviny \"Oakland Tribune\". V roce 1986 odešel z n, aby se mohl věnovat výzkumu a psaní.\n\nStinnett byl výzkumníkem nezávislého institutu v Oaklandu v Kalifornii. Zemřel 6. listopadu 2018 ve věku 94 let.\n\nV roce 1982 si Stinnett přečetl dílo \"At Dawn We Slept, The Untold Story Of Pearl Harbor\" (\"Při úsvitu jsme spali, nevyslovený příběh Pearl Harbour\") veterána 2. světové války a profesora historie Gordona Pranga. Stinnett odcestoval do přístavu Pearl Harbor, aby tam pátral po skutečnostech a napsal o nich zprávu. Jeho výzkum pokračoval 17 let a vyvrcholil v knize \"Day of Deceit\" (\"Zákeřný den\"), který napadá ortodoxní historiografii útoku na Pearl Harbor. Stinnett prohlašoval, že získal informace, které ukazují, že útočná flotila byla detekována zpravodajskými jednotkami, ale informace byly vědomě odmítnuty velitelem základny admirálem Kimmelem . \n\nPoprvé vyšla knížka v prosinci 1999, a následně byla nuancována recenzí v deníku \"New York Times\" a je na ni často odkazováno zastánci teorií Pearl Harbor advance-knowledge debate. Historici se specializací na dané období však tyto teze obecně odmítají, poukazují na několik klíčových chyb a spoléhání se na pochybné zdroje.\n\nV roce 1982 Stinnett pracoval jako sportovní fotograf pro \"Oakland Tribune\". Díky dobrému místu na fotografování se mu podařilo pořídit slavný snímek z fotbalového utkání mezi Calem a Stanfortem. Čtyři sekundy před koncem zápasu nastal moment, ve kterém Moen vybojoval Stanfordův výkop a skóroval. Stinnett pak z jižního konce stadionu California Memorial Stadium v Berkeley pořídil fotografii, na níž je Moen na zenitu svého skoku, vítězoslavně vykukuje a míč drží vysoko nad helmou a chystá se přistát na stanfordském trombonistovi Gary Tyrellovi.\n\n\n\n"}
{"id": "1471814", "url": "https://cs.wikipedia.org/wiki?curid=1471814", "title": "Tragant", "text": "Tragant\n\nTragant je pryskyřice vytékající po poranění z keřů z rodu kozinec. \n\nTragant se získává podélným nařezáváním kůry, kdy z ran pryskyřice samovolně vytéká, na vzduchu tuhne a sbírá se po dvou dnech.\nJedná se o bílou až nažloutlou slizovitou látku bez chuti a zápachu s podobnými vlastnostmi jako třešňová nebo arabská guma. Tragant se získává z druhů rostoucích v Řecku, Turecku, Iránu a Iráku: kozinec slizodárný, Astragalus gummifer; Astragalus adscendens a Astragalus microcephalus.\n\nTragant obsahuje především polysacharidy, buničinu a menší množství minerálních látek.\n\nV potravinářství se tragant značí E413 a používá se jako zahušťovadlo, stabilizátor a emulgátor. Je odolný vůči teplu a kyselému prostředí a často se využívá v cukrářství.\n\nV malířství se tragant používá jako pojivo pigmentu v akvarelu, pastelu či technice kvaše.\n\nDále se tragant využívá ve farmaceutických a kosmetických přípravcích.\n"}
{"id": "1471815", "url": "https://cs.wikipedia.org/wiki?curid=1471815", "title": "Keith Kinkaid", "text": "Keith Kinkaid\n\nKeith P. Kinkaid (* 4. července 1989 Farmingville, New York) je americký hokejový brankář hrající v týmu Columbus Blue Jackets v severoamerické lize NHL.\n\nNarodil se ve Farmingville, v mládí hrával na Long Island posledně za Suffolk PAL Juniors a New York Bobcats. Před sezónou 2007/08 se přemístil do juniorské soutěže United States Hockey League (USHL), nejvyšší juniorská liga ve Spojených státech, závěr sezony dokončil v Des Moines Buccaneers (AtJHL), za které odchytal patnáct zápasů. Začátek následující sezóny 2008/09 nabrala jeho juniorská kariéra vzestup dolů, přestoupil až do druhé nejvyšší juniorské soutěže North American Hockey League (NAHL), kde hájil branku týmu St. Louis Bandits. V týmu se stal jasnou brankářskou jedničkou, jeho náhradníkem byl Erick Cinotti. Kinkaid se stal nakonec nejlepším brankářem celé soutěže, úspěšnost zákroku měl ze 40 odchytaných zápasů až 93,5%, průměr 1,78. Za úžasné výkony byl zvolen nejužitečnější hráčem, brankářem roku a vybrán do prvního All-Star týmu. V play-off přidal dvanáct zápasů s bilancí (10 výher, dvě prohry, průměr 1,15 a úspěšnost 95,1%, byl jedním z klíčových hráčů týmu, který dopomohl k týmovému úspěchu Bandits, získali Robertson Cup. Ve svém juniorském věku mohl být draftován týmem NHL, to se však nestalo, soutěž NAHL je druhá nejvyšší juniorská soutěž, proto nepřiláká žádnou zvláštní pozornost.\n\nPo úspěšné sezoně v NAHL se pro ročník 2008/09 přestěhoval do Union Dutchmen hrající soutěž ECAC Hockey, která podléhá organizací NCAA. Jako v předešlém ročníku, se stal hlavním brankářskou jedničkou, odsunul tak svého parťáka Coreye Milana, který byl v předešlém ročníku jednička v bráně. V základní části odchytal 25 zápasů s úspěšností zákroků 91,2%, byl zvolen do All-Rookie týmu. V následující sezóně 2010/11 jen výjimečně pustil do brankoviště náhradníky, ze 40 možných zápasů nastoupil k 38, své statistiky vylepšil oproti minulému ročníku, stal se brankářem roku ECAC a zvolen do prvního týmu All-Star. S těmito úspěchy získal konečně dostatečnou pozornost pro National Hockey League (NHL) aniž byl vybrán ve vstupním draftu NHL. V dubnu 2011 podepsán kontrakt s New Jersey Devils.\n\nPodle očekávání začínal sezónu 2011/12 na farmě New Jersey Devils v Albany Devils. Kvůli přetlaku v bráně Devils, kde hlavní oporou byl Martin Brodeur a dvojka Johan Hedberg, nepustili do brankoviště třetího brankáře. Proto strávil celý ročník v Albany Devils, střídal se s kolegou Jeffem Frazeem, nakonec Kinkaid odchytal více zápasů než Frazee ale lepší statistiky měl Jeff Frazee. Ročník 2012/13 byl pro Kinkaida průlomový, kvůli zkrácené sezony v NHL, se soustředil pouze na AHL, v Albany Devils dostal důvěru od hlavního trenéra jako jednička v brankovišti. Spolu s Jeffem Frazeem debutovali v NHL. Kinkaid dostal příležitost 5. března 2013, v zápasu proti Tampa Bay Lightning byl náhradníkem, Ve druhé třetině se zranil Martin Brodeur, kterého vystřídal v brankovišti, po zbytek utkání pustil ze třinácti střel jednu, překonal ho americký útočník Nate Thompson.\n\nV sezóně 2013/14 působil Kinkaid jako třetí brankář New Jersey Devils (za Brodeurem a novou dvojkou Corym Schneiderem), do branky jej však nepustili, celou část tak odchytal na opět na farmě v Albany Devils s bilancí 24 výher ve 43 zápasech. další čtyři zápasy přidal v play-off, s úspěšnosti až 93.2% to ale nestačilo na další postup do semifinále. Sezona 2014/15 udělalo vedení New Jersey Devils zásadní změny, tou bylo i na místě brankářů, Martin Brodeur skončil v týmu, na post jedničky se přemístil Cory Schneider a jeho náhradník se stal Kinkaid. Celkově dokončil sezónu s 19 zápasy v NHL a 13 zápasy v AHL. Od sezony 2015/16 už nebyl posílán na farmu v Albany, je stálým členem hlavní sestavy New Jersey Devils. Do sezony 2016/17 držel post brankářské jedničky New Jersey Cory Schneider, v ročníku 2017/18 se rovnoměrně dělili, Schneidera trápilo zranění a také špatné výkonny, dokonce měl hrozivou bilanci 7 porážek v řadě. \n\nV sezoně 2018/19 se stal Kinkaid hlavním brankářem New Jersey Devils. Týmu se celkově nedařilo, brázdili na spodní části tabulky, Kinkaid se dostal s úspěšností zákroku pod 90 procent, to se mu ještě v kariéře NHL nestalo. V bráně se střídal s Corym Schneiderem, který měl taky pod 90 procent úspěšnost zákroků a třetí brankář Mackenzie Blackwood, který právě vynikal. Závěrem přestupního období, byl vyměněn do Columbus Blue Jackets za výběr v pátém kole vstupního draftu NHL v roce 2020.\n\nKe konci února 2019 se připojil k organizaci Columbus Blue Jackets, brankářem číslo jedna zůstal Sergej Bobrovskij a jeho náhradníkem je Joonas Korpisalo.\n\nPoprvé svou zem reprezentoval až v seniorské kategorii, v mistrovství světa 2016 se dělil o místo s Mikem Condonem z Montréal Canadiens. S americkou reprezentací se umístili na čtvrtém místě. O dva roky později se opět zúčastnil mistrovství světa, tentokrát dostal plnou důvěru od trenéra Jeffa Blashilla. Po nevydařeném zápase před dvěma roky o bronzovou medaili tentokrát zvládli, a porazili Kanadu 4:1.\n\n\n\n"}
{"id": "1471816", "url": "https://cs.wikipedia.org/wiki?curid=1471816", "title": "Mistrovství světa v alpském lyžování 2019 – obří slalom mužů", "text": "Mistrovství světa v alpském lyžování 2019 – obří slalom mužů\n\nObří slalom mužů na Mistrovství světa v alpském lyžování 2019 se konal v pátek 15. února 2019 jako čtvrtý a předposlední mužský závod světového šampionátu v lyžařském středisku Åre. \n\nKvalifikace se jela s dvoudenním předstihem 13. února. Úvodní kolo hlavního závodu odstartovalo ve 14.15 hodin a druhá část na něj navázala v 17.45 hodin. Do soutěže nastoupilo 98 slalomářů z 55 států. \n\nObhájcem zlata byl rakouský lyžař Marcel Hirscher.\n\nMistrem světa se stal 24letý Nor a třetí po prvním kole Henrik Kristoffersen, pro nějž výhra znamenala premiérový titul světového šampiona i medaili z této vrcholné akce. V předchozí kariéře se dvakrát umístil do třetího místa na olympijských hrách a zvítězil v šesti soutěžích juniorského mistrovství světa. Prolomil tak své dosavadní maximum tří čtvrtých míst. Obří slalom ve Světovém poháru předtím ovládl v Méribelu roku 2015. Posledním Norem se světovým zlatem z obřího slalomu byl Aksel Lund Svindal, jemuž se podařilo zvítězit také v Aare 2007. \n\nSe ztrátou dvaceti setin sekundy vybojoval stříbrný kov 29letý Rakušan Marcel Hirscher, kterému po úvodní části patřila druhá příčka. Celkově si na světových šampionátech připsal jubilejní desátou medaili, z nichž šest bylo zlatých a čtyři stříbrné. Do závodu vstupoval jako hlavní favorit z pozice úřadujícího olympijského šampiona a obhájce mistrovského titulu ze Svatého Mořice 2017. Na dalších dvou ročnících šampionátu v Beaver Creeku 2015 a Schladmingu 2013 skončil druhý. \n\nBronz si odvezl 27letý Francouz Alexis Pinturault, jenž po zlatu z aarské superkombinace vybojoval na probíhajícím mistrovství druhý kov a v rámci světového podniku celkově čtvrtou medaili. V této disciplíně navázal na tři bronzy ze ZOH 2014, ZOH 2018 a MS 2015. Za vítězem zaostal o čtyřicet dva setin sekundy. Přestože po první jízdě vedl, náskok prohospodařil až devatenáctým nejrychlejším časem druhého kola.\n"}
{"id": "1471818", "url": "https://cs.wikipedia.org/wiki?curid=1471818", "title": "Gabriel Rijad Mulamuhič", "text": "Gabriel Rijad Mulamuhič\n\nGabriel Rijad Mulamuhič (* 13. listopadu 1972 Bratislava) je slovenský římskokatolický kněz, řeholník Rytířského řádu křižovníků s červenou hvězdou, církevní historik, liturg a odborný poradce. V současné době je též administrátorem římskokatolické farnosti Unhošť a duchovním správcem památníku Lidice.\n\nNarodil se v Bratislavě do rodiny bosenského muslima a slovenské katoličky maďarsko-německého původu. Na přání matky svátost křtu přijal jako novorozenec v dómu svatého Martina. Tato farnost se mu stala téměř na další dvě desetiletí domovem. V dómu prožil dětství, obdržel první svaté přijímání, začal zde ministrovat a z rukou tehdejšího apoštolského administrátora bratislavsko-trnavské arcidiecéze Júlia Gábriše přijal svátost křesťanské dospělosti - biřmování. Po dokončení gymnaziálního studia v roce 1991 rozpoznal své duchovní povolání a přihlásil se do kněžského semináře biskupa Jána Vojtaššáka na Spišské Kapitule a začal studovat magisteriát teologie na Římskokatolické cyrilometodějské bohoslovecké fakultě Univerzity Komenského v Bratislavě.\n\nKvůli svým znalostem a zálibě v liturgii často působil jako biskupský ceremoniář arcibiskupa Jána Sokola a dalších biskupů při význačných pontifikálních bohoslužbách, např. při slavnostní mši ke vzniku samostatné slovenské republiky 1. ledna 1993. Při pobytu v semináři ho velice oslovilo dílo sv. Augustina a začal uvažovat o řeholním povolání. Plně se pro něj rozhodl, když se v rámci historického studia setkal se životem a dílem svaté Anežky České, a rozhodl se příklad jejího života následovat. V roce 1995 tedy vstoupil do jí založeného Rytířského řádu křižovníků s červenou hvězdou, přestěhoval se do Čech a v rámci studia přestoupil na Katolickou teologickou fakultu Univerzity Karlovy, kde získal titul magistra teologie.\n\nV hlavním řádovém kostele svatého Františka Serafínského u Karlova mostu byl při mši ku cti svaté Anežky 15. listopadu 1997 vysvěcen na jáhna sídelním biskupem ostravsko-opavským a apoštolským delegátem Rytířského řádu křižovníků s červenou hvězdou Františkem Václavem Lobkowiczem O. Praem. Jáhenskou praxi absolvoval v rámci křižovnických farností a v klášteře.\n\nKněžské svěcení přijal vkládáním rukou a modlitbou otce biskupa Františka Václava Lobkowicze 28. června 1998 na vigilii slavnosti svatých apoštolů Petra a Pavla opět v kostele sv. Františka z Assisi u Karlova mostu. Není bez zajímavosti, že na jeho kněžském svěcení byl jako zástupce apoštolské nunciatury přítomen současný nuncius v České republice Mons. Charles Daniel Balvo.\n\nSlavnou primiční mši svatou sloužil v témže chrámu 30. června ku cti svatého Kříže za přítomnosti tehdejšího apoštolského nuncia v České republice a pozdějšího kardinála Giovanniho Coppy, Mons. Ivana Ljavince, prvního apoštolského exarchy řeckokatolické církve, Michaela Pojezdného, opata Strahovského kláštera, delegací různých řeholních řádů, kongregací a mnoha dalších. Slavnostním kazatelem mu byl generální sekretář České biskupské konference a papežský prelát Karel Simandl.\n\nJeho prvním pastoračním působením bylo kaplanské místo v křižovnické farnosti Karlovy Vary pod vedením tehdejšího karlovarského děkana Jiřího Hladíka, zároveň byl administrátorem farností Karlovy Vary - Stará Role a Karlovy Vary - Sedlec, kde působil až do roku 1999. Tehdy na žádost biskupa Lobkowicze roku odešel do diecézní farnosti Vřesina u Hlučína v ostravsko-opavské diecézi, kde byl jmenován administrátorem. Nadále rozvíjel své znalosti a zájem o liturgiku a vypomáhal jako ceremoniář místnímu biskupovi, nunciu Coppovi a mnoha dalším prelátům při poutních mších a slavnostních bohoslužbách. Ve Vřesinské farnosti působil do roku 2004, kdy byl přeložen do farnosti Opava - Kateřinky v níž byl roku 2006 ustanoven farářem. Téhož roku byl také jmenován duchovním oblátů cisterciáckého kláštera Osek. Při této činnosti se seznámil s posledním oseckým opatem Jindřichem Bernhardem Thebesem OCist., který ho velice inspiroval a motivoval pro snahu obnovy oseckých poutí v litoměřické diecézi. Byl přítomen jeho poslední návštěvě opatství krátce před jeho smrtí, připravoval obřady posledního rozloučení a ceremonoval jeho pohřeb.\n\nV roce 2007 úspěšně dokončil studium na Slezské univerzity v Katovicích, které započal roku 2005, obdržel titul licenta teologie. Studia prozatím zakončil obhajobou doktorské práce na Katolické univerzitě v Ružomberku roku 2008, za což obdržel titul Ph.D. O rok později byl z ostravsko-opavské diecéze na žádost řeholního představeného Jiřího Kopejska přeložen jako administrátor do farnosti Unhošť na Kladensku. Do jeho farnosti patří též poutní františkánský klášter Hájek, ve kterém občasně celebruje mariánské poutní mše svaté. Od roku 2016 působí jako duchovní v rámci národního lidického památníku a je místopředsedou správní rady Memento Lidice, o.p.s. Každoročně zde v rámci připomínky obětí nacistického režimu pořádá zádušní mši svatou, křížové cesty a pobožnosti. 29. července 2017 zde na základech kostela svatého Martina poprvé po pětasedmdesáti letech udělil svátost křtu.\n\nJe vysoce činný v kulturním životě. Je autorem mnoha historických, teologických, liturgických a duchovních článků v různých periodikách, jeho osobní knihovna čítá desetitisíce svazků. Byl odborným poradcem České televize pro seriál Zasvěcení - Rytířský řád křižovníků s červenou hvězdou, spoluautorem námětu a scénáře dokumentu Anežka Česká či pořadu Cesty víry o Královské kolegiátní kapitule sv. Petra a Pavla na Vyšehradě. Podílel se též na přípravě výstavy Ferdinand V. Dobrotivý a umění jeho doby na Pražském hradě. Byl také jedním z hlavních historických a kostýmních poradců pro velkoprodukční filmy posledních let Jan Hus z roku 2015, Marie Terezie z roku 2017 či Hlas pro římského krále, ve kterém si pro své mimořádné historické a liturgické znalosti zahrál i vedlejší roli oddávajícího pařížského biskupa. Hrál dále několik epizodních filmových rolí, většinou v roli kněze.\n"}
{"id": "1471819", "url": "https://cs.wikipedia.org/wiki?curid=1471819", "title": "Las Ketchup", "text": "Las Ketchup\n\nLas Ketchup je španělská čtyřčlenná dívčí pěvecká skupina, která vznikla roku 2002 v Cordóbě ve Španělsku. Jejími členkami jsou sestry Lola Muñoz, Pilar Muñoz, Lucía Muñoz a Rocío Muñoz, jejichž otcem je španělský flamengový kytarista Juan Muñoz, vystupující pod uměleckým jménem „El Tomate“. K hitům kapely patří skladba „The Ketchup Song“, někdy uváděná též „Aserejé“, ke které natočily klip, v němž pěvkyně obsluhují v sexy plavkách u plážového baru. V klipu se objevily jen tři ze sester, neboť čtvrtá ze sester byla v tu dobu právě těhotná. Skladba se rovněž stala hitem léta roku 2002.\n"}
{"id": "1471820", "url": "https://cs.wikipedia.org/wiki?curid=1471820", "title": "Kiraŭsk", "text": "Kiraŭsk\n\nKiraŭsk (, – \"Kirovsk\", do roku 1934 ) je město v Mohylevské oblasti v Bělorusku. K roku 2017 v něm žilo bezmála devět tisíc obyvatel a bylo správním střediskem Kiraŭského rajónu.\n\nMěsto leží na řece Ale, přítoku Bereziny v povodí Dněpru. Od Mohylevu je vzdáleno přibližně 90 kilometrů jihozápadně.\n\nJméno \"Kirovsk\" nese obec od 20. dubna 1939 a bylo vybráno k poctě komunistického politika Sergeje Mironoviče Kirova. Dřívější názvy osídlení na stejném místě jsou \"Starcy\" () a \"Kačeryčy\" ().\n"}
{"id": "1471821", "url": "https://cs.wikipedia.org/wiki?curid=1471821", "title": "Loe Nekan", "text": "Loe Nekan\n\nLoe Nekan je nejvyšší hora v provincie Bálučistán na jihozápadě Pákistánu.\n\nLoe Nekan se nachází 30 km východně-severovýchodně od města Kvéta v horském masivu Zarghun-Ghar. Loe Nekan má nadmořskou výšku 3575 metrů (podle jiných zdrojů 3578 metrů).\n\n"}
{"id": "1471824", "url": "https://cs.wikipedia.org/wiki?curid=1471824", "title": "Liběšov", "text": "Liběšov\n\nLiběšov je zaniklá tvrz nebo malý hrad u Bezvěrova v okrese Plzeň-sever. Nachází se asi půl kilometru východně od vesnice nad levým břehem Krašovského potoka. O tvrzišti se nedochovaly žádné písemné prameny a nebyly na něm získány žádné archeologické nálezy, které by umožnily jeho datování. Pozůstatky sídla jsou od roku 1964 chráněny jako kulturní památka. V literatuře bývá lokalita označována jako tvrz, ale Tomáš Durdík ji zařadil mezi hrady.\n\nZ doby existence sídla se nedochovaly žádné písemné prameny. Zmínky o něm se objevily až v letech 1543–1564, kdy bylo uváděno jako pustý zámek. Podle Antona Gnirse byl hrádek nejstarším panským sídlem v Bezvěrově. Václav Kočka v roce 1932 navrhl hypotézu, že šlo o sídlo majitele krašovského újezdu, ke kterému patřilo deset vesnic. Újezd ve dvanáctém století připadl kladrubskému klášteru, a zbytečné panské sídlo zaniklo. Z tvrziště nebyly získány žádné předměty, které by umožnily jeho datování. Pouze na blízkém poli byl nalezen keramický střep z třináctého století a v údolích Krašovského potoka se nacházela rýžoviště.\n\nZ Liběšova se dochovalo okrouhlé tvrziště s průměrem 24 metrů obehnané příkopem a valem. Příkop je až pět metrů hluboký a jeho šířka se pohybuje od deseti do dvanácti metrů. Val dosahuje výšky až 1,5 metru. Podle plánu z roku 1992 se v jihovýchodní části tvrziště nachází stopy velkého zahloubeného objektu.\n"}
{"id": "1471827", "url": "https://cs.wikipedia.org/wiki?curid=1471827", "title": "Jozef Baláž (rozcestník)", "text": "Jozef Baláž (rozcestník)\n\nJméno a příjmení Jozef Baláž má více nositelů:\n\n"}
{"id": "1471828", "url": "https://cs.wikipedia.org/wiki?curid=1471828", "title": "Peter Baláž (rozcestník)", "text": "Peter Baláž (rozcestník)\n\nJméno a příjmení Peter Baláž má více nositelů:\n\n"}
{"id": "1471833", "url": "https://cs.wikipedia.org/wiki?curid=1471833", "title": "Jiří Hofman (rozcestník)", "text": "Jiří Hofman (rozcestník)\n\nJméno a příjmení Jiří Hofman má více nositelů:\n\n"}
{"id": "1471837", "url": "https://cs.wikipedia.org/wiki?curid=1471837", "title": "Václav Pánek (rozcestník)", "text": "Václav Pánek (rozcestník)\n\nJméno a příjmení Václav Pánek má více nositelů:\n\n"}
{"id": "1471838", "url": "https://cs.wikipedia.org/wiki?curid=1471838", "title": "Stanislav Kocourek (rozcestník)", "text": "Stanislav Kocourek (rozcestník)\n\nJméno a příjmení Stanislav Kocourek má více nositelů:\n\n"}
{"id": "1471845", "url": "https://cs.wikipedia.org/wiki?curid=1471845", "title": "Jan Hudec (rozcestník)", "text": "Jan Hudec (rozcestník)\n\nJméno a příjmení Jan Hudec má více nositelů:\n\n"}
{"id": "1471853", "url": "https://cs.wikipedia.org/wiki?curid=1471853", "title": "Václav Tomek (rozcestník)", "text": "Václav Tomek (rozcestník)\n\nJméno a příjmení Václav Tomek má více nositelů:\n\n"}
{"id": "1471854", "url": "https://cs.wikipedia.org/wiki?curid=1471854", "title": "Mizri Ghar", "text": "Mizri Ghar\n\nMizri Ghar je jeden z nejvyšších vrcholů Sulajmánského pohoří v západním Pákistánu.\n\nMizri Ghar se nachází na hranici mezi provincií Bálučistán a hraniční oblastí Dera Ismail Khan, která tvoří nejjižnější část Chajbar Paštúnchwá. Hora má nadmořskou výšky 3111 metrů. Ve stejném pohoří, 39 kilometrů severněji, se nachází hora Tacht-i-Sulajmán.\n"}
{"id": "1471857", "url": "https://cs.wikipedia.org/wiki?curid=1471857", "title": "Jiří Diviš (rozcestník)", "text": "Jiří Diviš (rozcestník)\n\nJméno a příjmení Jiří Diviš má více nositelů:\n\n"}
{"id": "1471860", "url": "https://cs.wikipedia.org/wiki?curid=1471860", "title": "Kostel svatého Jana Křtitele (Janovice nad Úhlavou)", "text": "Kostel svatého Jana Křtitele (Janovice nad Úhlavou)\n\nKostel svatého Jana Křitele v Janovicích nad Úhlavou je římskokatolický filiální kostel ve farnosti Nýrsko v okrese Klatovy. Od roku 1964 je chráněn jako kulturní památka.\n\nPrvní písemná zmínka o kostelu svatého Jana Křtitele pochází z roku 1352, ale podle stavební dispozice byl postaven již na počátku druhé poloviny třináctého století. Věž byla přistavěna až při barokních úpravách v roce 1764. Donátorem přestavby byl hrabě Karel z Palm-Gundelfingen. Roku 1867 shořela střecha věže a při opravě byla věž mírně zvýšena a doplněna o štítky.\n\nJádrem gotického kostela je obdélná loď s vnitřními rozměry 12,6 × 8,65 metru. K ní na východní straně přiléhá čtvercový presbytář se stranami dlouhými šest metrů, a křížovou klenbou na jehlancových konzolách. Osvětluje ji pětice oken, z nichž tři mají hrotitý tvar a původně bývala dvojdílná. Starší vstup do lodi chráněný malou předsíní se nachází v jižní zdi a má podobu vrcholně gotického portálu z třetí čtvrtiny čtrnáctého století. Presbytář je od lodi oddělen hrotitým vítězným obloukem vysokým 4,2 metru. V západním průčelí stojí věž s jehlancovou střechou a k severní straně presbytáře přiléhá sakristie s valenou klenbou s lunetami. Okénko v severní zdi presbytáře má románský charakter.\n\nHlavní portálový oltář je barokní z doby po polovině osmnáctého století. V jeho tabernákulovém nástavci stojí socha svatého Jana Křtitele. Dva mladší boční oltáře jsou zasvěcené Zvěstování Panny Marie a svatému Janovi Nepomuckému. U západního vchodu v podvěží je zazděná žulová křtitelnice. Na konci devatnáctého století k výbavě kostela patřila také kropenka z červeného mramoru se znakem Janovských z Janovic, dva cínové svícny z roku 1663 a čtyři zvony, z nichž největší byl zdoben reliéfem Nejsvětější Trojice s letopočtem 1837.\n"}
{"id": "1471861", "url": "https://cs.wikipedia.org/wiki?curid=1471861", "title": "Rada (příjmení)", "text": "Rada (příjmení)\n\nPříjmení Rada nosí více významných osobností:\n\n"}
{"id": "1471863", "url": "https://cs.wikipedia.org/wiki?curid=1471863", "title": "Miroslav Rada (rozcestník)", "text": "Miroslav Rada (rozcestník)\n\nJméno a příjmení Miroslav Rada má více nositelů:\n\n"}
{"id": "1471865", "url": "https://cs.wikipedia.org/wiki?curid=1471865", "title": "Zerstörer 1944", "text": "Zerstörer 1944\n\nZerstörer 1944 byla plánovaná třída torpédoborců německé Kriegsmarine z doby druhé světové války. Měly to být nejmodernější německé druhoválečné torpédoborce, poháněné diesely a nesoucí kanóny nové generace, naváděné při střelbě radary. Rozestavěno bylo celkem pět jednotek této třídy. Dokončen nebyl ani jeden.\n\nPět torpédoborců této třídy, označených Z52 až Z56, rozestavěla roku 1943 loděnice DeSchiMAG v Brémách. Stavba však ve válečných podmínkách pokračovala jen pomalu, v roce 1944 byla přerušena a nakonec 6. července 1944 zcela zrušena. Torpédoborce byly sešrotovány.\n\nPlánovanou výzbroj tvořilo šest dvouúčelových 128mm kanónů ve dvoudělových věžích, tři 55mm kanóny, čtrnáct 20mm kanónů, dva čtyřhlavňové 533mm torpédomety. Dále měly nést čtyři vrhače hlubinných pum a až 60 min. Palba všech kanónů měla být zaměřována pomocí radaru. Neseny byly typy FuMO 33, FuMO 63 a FuMO 231. Pohonný systém tvořil osm dieselů o výkonu 76 000 hp, pohánějících dva lodní šrouby. Nejvyšší rychlost měla být 37,5 uzlu a dosah 6800 námořních mil při rychlosti 19 uzlů.\n"}
{"id": "1471866", "url": "https://cs.wikipedia.org/wiki?curid=1471866", "title": "Marc Forster", "text": "Marc Forster\n\nMarc Forster (* 30. listopadu 1969, Illertissen) je německý filmový režisér, producent a scenárista, který točí hlavně v Hollywoodu. Proslavil se režií filmů \"Ples příšer\" (2001), \"Hledání Země Nezemě\" (2004), komedie \"Horší už to nebude\" (2006), bondovky \"Quantum of Solace\" (2008), apokalyptické sci-fi \"Světová válka Z\" (2013) či pohádky \"Kryštůfek Robin\" (2018).\n\nNarodil se v Německu německo-švýcarským rodičům. Od devíti let žil ve Švýcarsku, ve dvaceti, roku 1990, odešel do Spojených států. V roce 1995 odešel do Hollywoodu, v roce 2000 zde natočil první velký film \"Everything Put Together\". Rok poté poslal do kin trhák \"Ples příšer\", který ho proslavil. Halle Berryová získala za výkon v tomto snímku Oscara za hlavní roli, jako první černoška.\n\n"}
{"id": "1471867", "url": "https://cs.wikipedia.org/wiki?curid=1471867", "title": "Třída Leipzig", "text": "Třída Leipzig\n\nTřída Leipzig byla třída lehkých křižníků německé Reichsmarine a později Kriegsmarine. Celkem byly postaveny dvě jednotky této třídy. Ve službě byly v letech 1931–1946. Oba křižníky byly nasazeny ve druhé světové válce. Oba válku přečkaly. \"Nürnberg\" po válce v rámci reparací získal Sovětský svaz.\n\nCelkem byly v  letech 1928–1935 postaveny dvě jednotky této třídy. Kontrukčně vycházely z předcházející třídy \"Königsberg\". První postavila loděnice KMW ve Wilhelmshavenu a druhý loděnice Deutsche Werke v Kielu.\n\nJednotky třídy \"Leipzig\":\nHlavní výzbroj tvořilo devět 150mm kanónů umístěných ve třídělových věžích, dva 88mm kanóny a až 120 min. Pohonný systém kombinoval parní turbíny pohánějící dva lodní šrouby s diesely, které poháněly třetí šroub. Osm kotlů Marine pohánělo dvě turbíny Germania o výkonu o výkonu 60 000 hp. Čtyři diesely MAN přidávaly dalších 12 400 hp výkonu. Nejvyšší rychlost dosahovala 32 uzlů.\n\nKřižník měl mírně upravenou nástavbu, silnější výzbroj, větší rozměry a výtlak. Výzbroj tvořilo devět 150mm kanónů, osm 88mm kanónů, osm 37mm kanónů, čtyři 20mm kanóny, dvanáct 533mm torpédometů a 120 min. Byl vybaven katapultem a dvěma hydroplány He 60. Rychlost a dosah křižníku zůstaly beze změn.\n\nDne 13. prosice 1939 \"Leipzig\" a \"Nürnberg\" torpédovaly britské ponorky HMS \"Salmon\" a HMS \"Ursula\". \"Leipzig\" nebylo možné zcela opravit, takže po opravě sloužil jako cvičná loď. Křižník mimo jiné přišel o čtyři kotle a jeho rychlost poklesla na 24 uzlů. Oprava \"Nürnbergu\" trvala čtyři měsíce. Dne 15. října 1944 byl \"Leipzig\" vážně poškozen kolizí s těžkým křižníkem \"Prinz Eugen\". Do konce války se jej nepovedlo opravit. Do trupu \"Leipzigu\" Spojenci naložili chemickou munici a dne 11. července 1946 jej potopily ve Skagerraku. \"Nürnberg\" válku přečkal a jako reparaci jej získal SSSR. Sloužil jako \"Admiral Makarov\". Roku 1960 byl sešrotován.\n\n"}
{"id": "1471868", "url": "https://cs.wikipedia.org/wiki?curid=1471868", "title": "Václav Uhlíř (rozcestník)", "text": "Václav Uhlíř (rozcestník)\n\nJméno a příjmení Václav Uhlíř má více nositelů:\n\n"}
{"id": "1471869", "url": "https://cs.wikipedia.org/wiki?curid=1471869", "title": "Třída M (1938)", "text": "Třída M (1938)\n\nTřída M byla třída lehkých křižníků německé Kriegsmarine. Plánována byla stavba šesti jednotek této třídy. Rozestavěny byly první dva, ale po vypuknutí druhé světové války byla jejich stavba zastavena.\n\nPlánována byla stavba šesti křižníků této třídy. V letech 1938–1939 rozestavěny první dvě jednotky. Kýl první jednotky \"M\" byl založen roku 1938 v loděnici Deutsche Werke v Kielu a kýl její sesterské lodě \"N\" byl založen roku 1939 v loděnici KMW ve Wilhelmshavenu. Křižník \"O\" byl objednán u loděicwe Germaniawerft v Kielu a křižník \"P\" v loděnici KMW, jejich stavba ani nezačala. Poslední modifikovaný pár \"Q\" a \"R\" zůstal jen ve fázi projektu. Stavební program byl zrušen v září 1939.\n\nHlavní výzbroj tvořilo osm 150mm kanónů umístěných ve dvoudělových věžích, vycházejících ze sekundární výzbroje bitevních lodí třídy \"Bismarck\". Dále měly nést čtyři 88mm kanóny, osm 37mm kanónů, čtyři 20mm kanóny a osm 533mm torpédometů. Měly být vybaveny katapultem a dvěma hydroplány. Pohonný systém kombinoval parní turbíny pohánějící dva lodní šrouby s diesely, které poháněly třetí šroub. Čtyři kotle Marine poháněly turbíny Brown & Boveri & Wagner o výkonu o výkonu 100 000 hp. Čtyři diesely MAN přidávaly dalších 16 500 hp výkonu. Nejvyšší rychlost dosahovala 35,5 uzlu. Plánovaný dosah byl 8000 námořních mil při rychlosti 19 uzlů.\n\n"}
{"id": "1471872", "url": "https://cs.wikipedia.org/wiki?curid=1471872", "title": "Seznam dílů seriálu The Game", "text": "Seznam dílů seriálu The Game\n\nToto je seznam dílů seriálu \"The Game\". Americký sitcom \"The Game\", spin-off seriálu \"Girlfriends\", byl premiérově vysílán v letech 2006–2015. První tři řady byly uvedeny na stanici The CW, od roku 2011 byl vysílán na stanici BET.\n\n<onlyinclude></onlyinclude>\n\n"}
{"id": "1471875", "url": "https://cs.wikipedia.org/wiki?curid=1471875", "title": "Jiří Trávníček (rozcestník)", "text": "Jiří Trávníček (rozcestník)\n\nJméno a příjmení Jiří Trávníček má více nositelů:\n\n"}
{"id": "1471878", "url": "https://cs.wikipedia.org/wiki?curid=1471878", "title": "Josef Trávníček (rozcestník)", "text": "Josef Trávníček (rozcestník)\n\nJméno a příjmení Josef Trávníček má více nositelů:\n\n"}
{"id": "1471879", "url": "https://cs.wikipedia.org/wiki?curid=1471879", "title": "Spähkreuzer 1938", "text": "Spähkreuzer 1938\n\nSpähkreuzer 1938 byla plánovaná třída průzkumných křižníků německé Kriegsmarine z doby druhé světové války. Ze tří plánovaných jednotek byla rozestavěna pouze jedna. Její stavba byla zrušena.\n\nStavba tří průzkumných křižníků (\"SP1\"–\"SP3\") byla objednána v únoru 1941 jako náhrada za zrušené torpédoborce \"Z40\"–\"Z42\" typu 1936A (Mob). Stavbou byla pověřena loděnice Germaniawerft v Kielu. V roce 1941 byla zahájena stavba prototypu. V polovině roku 1942 byla stavba \"SP1\" zrušena a plavidlo bylo sešrotováno.\n\nPlánovanou výzbroj tvořilo šest 150mm kanónů ve dvoudělových věžích, dva 88mm kanóny, osm 37mm kanónů, dvanáct 20mm kanónů a dva pětihlavňové 533mm torpédomety. Dále měly nést až 50 min. Křižníky měly nést lehké pancéřování. Pohonný systém kombinoval parní turbíny a diesely. Čtyři kotle Wagner dodávaly páru dvěma turbínám Wagner o výkonu 77 500 hp, pohánějících dva lodní šrouby. Třetí lodní šroub poháněly čtyři diesely MAN o výkonu 14 500 hp. Nejvyšší rychlost měla být 35,5 uzlu a dosah 8000 námořních mil při rychlosti 17 uzlů.\n"}
{"id": "1471882", "url": "https://cs.wikipedia.org/wiki?curid=1471882", "title": "Valtenberg", "text": "Valtenberg\n\nValtenberg () je 586,6 m vysoká kupa, nejvyšší vrchol saské části Šluknovské pahorkatiny. Vrchol se nachází na území obce Neukirch/Lausitz v zemském okrese Saské Švýcarsko-Východní Krušné hory.\n\nJeště v 18. století se pro kopec používal název \"Falckenberg\" (česky Sokolí vrch), ze kterého se vyvinulo označení \"Valtenberg\". Z původního německého pojmenování vznikl hornolužickosrbský název vrchu \"Sokolnik\".\n\nValtenberg se nachází asi 2,5 km jihozápadně od obce Neukirch/Lausitz a 5 km severně od města Neustadt in Sachsen. Územně náleží třem obcím: Neukirch/Lausitz a Schmölln-Putzkau v zemském okrese Budyšín a Neustadtu in Sachsen v zemském okrese Saské Švýcarsko-Východní Krušné hory. Jižní svahy náleží k lesní oblasti Hohwald. Na jižním svahu pramení ve staré štole říčka Wesenitz, která u města Pirna ústí zprava do Labe. Vrchol a severozápadní svah je tvořen dvojslídým granodioritem, na úpatí se nachází lužický granodiorit. Vrch je zalesněný, převládá smrková monokultura.\n\nV letech 1752–1762 probíhala na jižním svahu ve štole \"Valentin-Erbstolln am Falckenberge\" pokusná těžba křemene. Zavalený vchod do štoly je považován za pramen Wesenitze. Dne 1. července 1857 byla dokončena výstavba 22 m vysoké kamenné rozhledny, která byla postavena během 150 dnů podle plánů žitavského architekta Carla Augusta Schramma (1807–1869). Věž nese jméno krále Jana I. Saského (1801–1873). Roku 1859 shořela dřevěná horská chata s restaurací a následně ji nahradila nová kamenná stavba. Od roku 1864 stojí na vrcholu Valtenbergu stanoviště č. 6 prvního řádu Královské saské triangulace. Z tohoto důvodu byl na rozhledně vztyčen čtyřhranný měřicí sloupek. Roku 1865 poprvé navštívil rozhlednu král Jan I. Saský. Zásobování vodou si roku 1938 vyžádalo vyvrtání studny. Hostinec znovu vyhořel roku 1951 a následně byl obnoven. Současný hostinec \"Bergbaude Valtenberg\" byl otevřen roku 1977. Každoročně se zde slaví Nanebevstoupení Páně a Letnice.\n\nRozhledna poskytuje výhled přes hornolužické kopce až k Žitavským horám, Labským pískovcům a k hřebeni Krušných hor. V dálce jsou vidět hřebeny Jizerských hor a Krkonoš.\n\nNa vrchol Valtenbergu vede několik značených turistických stezek. Modře značená \"Oberlausitzer Bergweg\" (Hornolužická horská cesta), která spojuje všechny významné hornolužické kopce. Od nádraží Neukirch/Lausitz West vede na vrchol zelená a červená trasa, další značené trasy vedou přes jižní a východní svahy.\n\n\n"}
{"id": "1471883", "url": "https://cs.wikipedia.org/wiki?curid=1471883", "title": "Danny Faure", "text": "Danny Faure\n\nDanny Faure (* 8. května 1962 v Kilembe, Uganda) je seychelský politik a od roku 2016 také čtvrtý prezident Seychel.\n\nFaure se narodil seychelským rodičům v západním ugandském městě Kilembe. Základní a střední vzdělání vystudoval na Seychelách a poté studoval na univerzitě na Kubě, kde absolvoval studium politických věd.\n\nV roce 1993, po navrácení demokracie do ostrovního státu, se Faure stal vůdcem vládního podnikání v Národním shromáždění, kde v této funkci působil až do roku 1998. V tomto roce byl jmenován ministrem školství. V průběhu let působil v různých ministerských křeslech včetně mládeže, financí, obchodu a průmyslu, veřejné správy a informačních a komunikačních technologií.\n\nV roce 2006 byl jmenován ministrem financí prezidentem Jamesem Michelem. Během svého působení v oblasti financí se Seychely pustily do řady ekonomických reforem, které doporučil Mezinárodní měnový fond. Faure dohlížel na reformy první generace, které proběhly v období od října 2008 do října 2013. Dne 1. července 2010 se stal viceprezidentem.\n\nPrezident James Michel oznámil 27. září 2016, že odstoupí s funkce 16. října a funkci převezme viceprezident Faure. Oznámení se shodovalo s volbou opoziční většiny v Národním shromáždění. Faure přísahal jako prezident 16. října 2016.\n\nDanny Faure je rozvedený a má tři dcery a syna.\n"}
{"id": "1471889", "url": "https://cs.wikipedia.org/wiki?curid=1471889", "title": "Zrcadlo Úranie", "text": "Zrcadlo Úranie\n\nZrcadlo Úranie, neboli Pohled na nebe je sada 32 karet s hvězdnými mapami, poprvé publikovaných v listopadu 1824. Kresby byly založené na \"Nebeském Atlase\" Alexandra Jamiesona, ale do míst, kde se nacházely hvězdy, byly udělány dírky, což umožnilo vidět zářící hvězdy, když byly karty drženy proti zdroji světla. Rytiny byly vyrobeny v Sidney Hall a myslelo se, že byly navrženy \"neznámou ženou\". Poté bylo ale dílo přisouzeno reverendu Richardu Rouse Bloxamovi, asistentu ředitele v jedné škole.\n"}
{"id": "1471892", "url": "https://cs.wikipedia.org/wiki?curid=1471892", "title": "Jan Jirásek (rozcestník)", "text": "Jan Jirásek (rozcestník)\n\nJméno a příjmení Jan Jirásek má více nositelů:\n\n"}
{"id": "1471894", "url": "https://cs.wikipedia.org/wiki?curid=1471894", "title": "Milan Jirásek (rozcestník)", "text": "Milan Jirásek (rozcestník)\n\nJméno a příjmení Milan Jirásek má více nositelů:\n\n"}
{"id": "1471896", "url": "https://cs.wikipedia.org/wiki?curid=1471896", "title": "Stánek s polibky", "text": "Stánek s polibky\n\nStánek s polibky (v anglickém originále The Kissing Booth) je americký romantický komediální film z roku 2018. Režie se ujal Vince Marcella. Snímek je inspirován stejnojmenným románem Beth Reekles. Hlavní role hrají Molly Ringwald, Joey King, Jacob Elordi a Joel Courtney. Film měl premiéru dne 11. května 2018 na Netflixu. \n\n\nV červnu 2014 byl Vince Marcello najat, aby napsal scénář k filmové adaptaci románu \"The Kissing Booth\" od Beth Reekles, který byl původně publikován na Wattpadu. V listopadu roku 2016 bylo oznámeno, že Netflix zakoupil práva na film. V lednu 2017 bylo potvrzeno, že Joey King a Molly Ringwald si zahrají hlavní role ve filmu. \n\nNatáčení probíhalo v Los Angeles v Kalifornii a v Kapském Městě v Jižní Africe. Některé scény se natáčely na Univerzitě v Kapském Městě (UCT) od ledna do dubna roku 2017. \n\nFilm měl premiéru dne 11. května 2018 na Netflixu. Podle Netflixu si jeden ze tří diváků film pustil znovu, „což je o 30 procent vyšší než průměrná frekvence sledování filmů na Netflixu.“ \n\nNa recenzní stránce Rotten Tomatoes získal z 8 započtených recenzí 13 procent s průměrným ratingem 3,7 bodů z deseti. Na Česko-Slovenské filmové databázi snímek získal 63 procent. \n\nDne 14. února 2019 bylo ohlášeno natáčení pokračování s názvem \"The Kissing Booth 2\". \n\n"}
{"id": "1471897", "url": "https://cs.wikipedia.org/wiki?curid=1471897", "title": "Jaroslav Skála (rozcestník)", "text": "Jaroslav Skála (rozcestník)\n\nJméno a příjmení Jaroslav Skála má více nositelů:\n\n"}
{"id": "1471898", "url": "https://cs.wikipedia.org/wiki?curid=1471898", "title": "Andrew Yang", "text": "Andrew Yang\n\n<nowiki> </nowiki>Andrew Yang (* 13. ledna 1975 Schenectady, New York) je americký podnikatel, zakladatel organizace Venture for America a demokratický kandidát na prezidenta v roce 2020. V minulosti téměř 20 let pracoval ve start-upech a mladých firmách jako zakladatel či výkonný ředitel. V roce 2015 byl Barackem Obamou jmenován \"velvyslancem pro globální podnikání\".\n\nYang je autorem knih \"Inteligentní lidé by měli budovat\" a \"Válka s normálními lidmi\" zabývající se automatizací práce. Yang jako svůj hlavní cíl prosazuje zavedení základního nepodmíněného příjmu pro každého dospělého Američana staršího 18 let. Agendu chápe jako součást filosofie „kapitalismu soustředěného na člověka“ (\"Human-centered capitalism\").\n"}
{"id": "1471899", "url": "https://cs.wikipedia.org/wiki?curid=1471899", "title": "Pavel Skála (rozcestník)", "text": "Pavel Skála (rozcestník)\n\nJméno a příjmení Pavel Skála má více nositelů:\n\n"}
{"id": "1471900", "url": "https://cs.wikipedia.org/wiki?curid=1471900", "title": "Zdeněk Rossmann", "text": "Zdeněk Rossmann\n\nZdeněk Rossmann (3. září 1905 Ostrava – 8. listopadu 1984 Praha) byl český modernistický architekt, scénograf, fotograf, designér a pedagog.\n\nNarodil se 3. září 1905 ve Slezské Ostravě - Zámostí v rodibě stavitele Karla Rossmanna (1874–1930) a jeho manželky Aloisie Vlasty, rozené Wolfové (1882–1974). Byl nejstarším dítětem, měl sestru Libuši (nar. 1906) a bratra Miloše (nar. 1908). V roce 1916 začal navštěvovat Českou zemskou vyšší reálku v Moravské Ostravě. V září 1922 musel vykonat opravnou zkoušku z němčiny a přešel na Zemskou vyšší reálku do Prostějova, kde 25. června 1923 maturoval.\n\nV září 1923 se zapsal do prvního ročníku architektury na České vysoké škole technické v Brně. Jeho učiteli byli František Nachtikal, Miloslav Pelíšek, Karel Šimůnek, Emil Králík, Jaroslav Matějka, Jaroslav Král, Vladimír Fischer, Antonín Nedoma, František Píšek, Jiří Kroha, Ladislav Záruba a další. Dne 19. prosince 1925 složil první státní zkoušku z architektury a pozemního stavitelství. Dne 7. října 1927 se zapsal do pátého ročníku studia, ale tento ročník již nedokončil, pravděpodobně proto, že už v té době měl řadu zakázek z oboru grafické úpravy tiskovin a scénografie.\n\nBěhem studia se seznámil s několika levicovými intelektuály: Jiřím Mahenem, Bedřichem Václavkem, Františkem Halasem, Artušem Černíkem a dalšími. Stál u založení Brněnského Devětsilu. První pokus o jeho založení dne 15. prosince 1923 nebyl úřady uznán, podruhé byl založen dne 23. března 1924 v Dělnickém domě. Pro brněnský Devětsil i pro další levicové spolky a organizace Rossmann vytvářel a upravoval plakáty, letáky, pozvánky a časopisy (\"Disk\", \"Pásmo\", \"Šlehy\", \"fronta\", edice \"Avion\" a další). V roce 1925 vstoupil do Komunistické strany Československa.\n\nV roce 1927 navrhl pro brněnskou Redutu ve spolupráci s Bedřichem Rozehnalem svou první scénografii pro představení Edmonda Konráda \"Komedie v kostce\".\n\nPoté, co nedokončil studia architektury, pracoval pro reklamní oddělení Výstavy soudobé kultury v Československu (výstava proběhla ve dnech 26. května - 30. září 1929). Krátce pracoval v ateliéru architekta Bohuslava Fuchse a v továrně na nábytek S.B.S. Jana Vaňka.\n\nNadále spolupracoval s Redutou a také s brněnským studentským ochotnickým spolkem Akademická scéna. Zde poznal Marii Doležalovou (1909-1983), studentku fotografie na Škole uměleckých řemesel, svou patnerku a později manželku.\n\nV roce 1929 vytvořil plakát a katalog k výstavě \"Civilisovaná žena : jak se má kultivovaná žena oblékati = Zivilisierte Frau : wie sich eine kultivierte Frau ankleiden soll\", Brno, 1929/1930.\n\nDne 18. října 1929 byla v Praze založena Levá fronta a Zdeněk Rossmann i Marie Doležalová byli jejími členy. Dne 27. května 1930 byla založena její brněnská pobočka.\n\nV říjnu 1930 nastoupil šestiměsíční vojenskou službu, byl ale ze zdravotních důvodů propuštěn. Na přelomu roku 1930 a 1931 odjel do Desavy studovat na Bauhaus (přesné datum není známo), kde v té době již studovala jeho přítelkyně Marie Doležalová. Na jaře 1931 byli radikálně levicoví studenti z Bauhausu vyloučeni. V květnu 1931 tedy Doležalová a Rossmann odjeli z Desavy do Paříže, kde hledali práci. To se jim nepodařilo a proto se vrátili do Brna. Marie Doležalová publikovala své fotografie z Paříže v časopisu \"Index.\"\n\nV září 1931 nastoupil Zdeněk Rossmann jako učitel typografie a reklamy na Učňovských školách v Bratislavě a na Škole uměleckých řemesel tamtéž.\n\nV květnu 1933 začal spolupracovat na expozici v Památníku Tomáše Bati. Navrhl expozice, plakáty a katalogy řady výstav v Bratislavě i jinde.\n\nKe dni 1. ledna 1939 byl vypovězen ze Slovenska a v únoru 1939 nastoupil jako profesor na Školu uměleckých řemesel v Brně.\n\nV roce 1942 během letních prázdnin na chatě u Dalešic se manželé Rossmannovi pokoušeli poskytnout pomoc parašutistovi Františku Pospíšilovi. Na základě udání byli na jaře 1943 zatčeni Gestapem, vyslýcháni a do konce války byli vězněni v koncentračních táborech. Zdeněk Rossman byl v koncentračním táboře Mauthausen (s označením \"návrat nežádoucí\"), kde se zapojil do odbojové aktivity a jeho spoluvězni byli například Antonín Novotný nebo Simon Wiesenthal. Marie Rossmannová byla vězněna v koncentračním táboře Neubrandenburg (pobočka KT Ravensbrück).\n\nPo návratu do Prahy v květnu 1945 byl Rossmann spolu s Františkem Halasem zaměstnán v informačním odboru ministerstva informací a osvěty. Dne 6. ledna 1946 byl jmenován generálním ředitelem nakladatelství Orbis. Současně se podílel na tvorbě volebních a propagandistických plakátů Komunistické strany Československa. V říjnu 1948 byl zatčen a vyšetřován Státní bezpečností na základě udání konfidentky StB Věry Hložkové. Byl vyloučen z komunistické strany a zbaven funkce ředitele nakladatelství. Po několikadenní vyšetřovací vazbě byl ale propuštěn na svobodu a jako výtvarník ve svobodném povolání se věnoval instalacím výstav a muzejních expozic, scénografii a typografii.\n\nVe školním roce 1966-1967 vyučoval grafickou úpravu a tisk na FAMU, v letech 1967-1969 muzeologii na Filosofické fakultě Univerzity Karlovy.\n\nZemřel dne 8. listopadu 1984 v Praze.\n\nDne 24. října 1931 uzavřeli Marie Doležalová a Zdeněk Rossmann sňatek, 4. ledna 1933 se manželům narodil syn Pavel, 29. duna 1940 se jim narodila dcera Jana.\n\nPočátky jeho tvorby jsou spojeny s poetismem Devětsilu. Ten ale od jara 1927 opustil a věnoval se politicky orientovanému sociologismu a funkcionalismu.\n\n\nPrvní Rossmannovou scénografií byla v roce 1927 inscenace Edmonda Konráda \"Komedie v kostce\" v brněnské Redutě ve spolupráci s Bedřichem Rozehnalem a s režisérem Vladimírem Šimáčkem. Rossmann s Mahenem se zasloužili o to, že do Brna byli pozváni režiséři Jindřich Honzl a Emil František Burian. Pro jejich představení pak vytvořil řadu scén.\n\nPo roce 1945 navrhl řadu scénografií pro Národní divadlo v Praze, například Bratři Mrštíkové, úprava Emil František Burian: \"Maryša\", Národní divadlo v Praze 1945, obnovená premiéra 1960. Za představení Bedřich Smetana: \"Dvě vdovy\", režie Rudolf Málek, v brněnském Divadle Na hradbách obdržel Cenu Divadelní žatvy.\n\nOd roku 1928 pracoval pro propagační oddělení Výstavy soudobé kultury v Československu, pro kterou navrhoval instalace, plakáty, upravoval katalogy a pozvánky. Nejznámější z výstav byly \"Výstava moderního bydlení Nový dům\" (1928), \"Civilisovaná žena : jak se má kultivovaná žena oblékati = Zivilisierte Frau : wie sich eine kultivierte Frau ankleiden soll\" (1929), \"Výstava moderního obchodu\" (1929) a další.\n\nV roce 1933 navrhl instalaci expozice v Památníku Tomáše Bati ve Zlíně\n\nPo roce 1945 instaloval řadu výstav v Národním muzeu v Praze, Národní galerii a dalších muzeích a památnících v Čechách na Moravě i na Slovensku. Navrhl expozice o díle Bedřicha Smetany v Praze, Litomyšli a Göteborgu, instalaci Muzea Mistra Jana Husa v Kostnici. Vedle toho instaloval také propagandistické výstavy, např. \"Nová Čína\", Praha a Bratislava, 1950 nebo \"Lid a krása,\" U Hybernů, Praha 1960.\n\nV roce 1958 byl jmenován do funkce náměstka generálního komisaře a jako hlavní architekt výstavy československé expozice na Světové výstavě EXPO '58 v Bruselu. Za tuto práci obdržel Čestný diplom mezinárodní jury EXPO '58 a Vyznamenání za vynikající práci.\n\nSvé poslední muzejní instalace provedl v sedmdesátých a osmdesátých letech pro Státní židovské muzeum a Památník Terezín,\n\n\n\n\n\n"}
{"id": "1471901", "url": "https://cs.wikipedia.org/wiki?curid=1471901", "title": "Petr Skála (rozcestník)", "text": "Petr Skála (rozcestník)\n\nJméno a příjmení Petr Skála má více nositelů:\n\n"}
{"id": "1471902", "url": "https://cs.wikipedia.org/wiki?curid=1471902", "title": "Bílý (příjmení)", "text": "Bílý (příjmení)\n\nPříjmení Bílý nosí více významných osobností:\n\n"}
{"id": "1471904", "url": "https://cs.wikipedia.org/wiki?curid=1471904", "title": "Škoda (příjmení)", "text": "Škoda (příjmení)\n\nPříjmení Škoda nosí více významných osobností:\n\n"}
{"id": "1471905", "url": "https://cs.wikipedia.org/wiki?curid=1471905", "title": "Jan Škoda (rozcestník)", "text": "Jan Škoda (rozcestník)\n\nJméno a příjmení Jan Škoda má více nositelů:\n\n"}
{"id": "1471906", "url": "https://cs.wikipedia.org/wiki?curid=1471906", "title": "Vladimír Škoda (rozcestník)", "text": "Vladimír Škoda (rozcestník)\n\nJméno a příjmení Vladimír Škoda má více nositelů:\n\n"}
{"id": "1471907", "url": "https://cs.wikipedia.org/wiki?curid=1471907", "title": "Josef Pech (rozcestník)", "text": "Josef Pech (rozcestník)\n\nJméno a příjmení Josef Pech má více nositelů:\n\n"}
{"id": "1471910", "url": "https://cs.wikipedia.org/wiki?curid=1471910", "title": "František Hovorka (rozcestník)", "text": "František Hovorka (rozcestník)\n\nJméno a příjmení František Hovorka má více nositelů:\n\n"}
{"id": "1471913", "url": "https://cs.wikipedia.org/wiki?curid=1471913", "title": "Lobelka", "text": "Lobelka\n\nLobelka (\"Lobelia\") je rod rostlin z čeledi zvonkovité. Zahrnuje více než 400 druhů a je rozšířen téměř po celém světě. Lobelky mohou mít velmi různorodou podobu. Jsou to jednoleté i vytrvalé byliny, keře a v malé míře i stromy, jsou mezi nimi i vodní, epifytní nebo hlíznaté rostliny. Mají jednoduché střídavé listy a dvoustranně souměrné květy s jednopyskou nebo dvoupyskou korunou. Květy jsou opylovány buď hmyzem, ptáky nebo netopýry. Plodem je tobolka nebo bobule. Největší počet druhů lobelek roste v Americe a Africe. V Evropě rostou pouze 2 druhy, na území České republiky ani jeden z nich nezasahuje. V alpínském stupni některých pohoří východní Afriky a Havaje rostou gigantické lobelky s dřevnatým kmenem zakončeným hustou růžicí tuhých listů.\n\nLobelky mají význam zejména jako okrasné rostliny a v lékařství. Obsahují účinné alkaloidy a řada druhů je jedovatá. Alkaloidy z některých druhů mají účinek podobný nikotinu.\nLobelka modrá je pěstována v různých barevných kultivarech jako delikátní okrasná letnička. Řidčeji jsou v České republice pěstovány i jiné, robustnější druhy. Severoamerická lobelka nadmutá je součástí oficiálního lékopisu a je zdrojem alkaloidu lobelinu, používaného ve farmacii. Celá řada různých jiných druhů se používá v domorodé a lokální medicíně v různých částech světa.\n\nLobelky jsou vytrvalé nebo jednoleté byliny, řidčeji keře či stromy. Dorůstají výšky od 2 centimetrů do 9 metrů. Většinou koření v zemi, řidčeji jsou to vodní rostliny nebo epifyty. Při poranění roní bílé nebo výjimečně barevné, husté latexové mléko. Listy jsou jednoduché, na okraji různě zubaté nebo řidčeji celokrajné, řapíkaté nebo přisedlé, střídavé, spirálně nebo dvouřadě rozložené, bez palistů. Žilnatina je většinou zpeřená. Květy jsou dvoustranně souměrné, resupinátní (otočené o 180°), stopkaté, většinou oboupohlavné, jednotlivé v úžlabí listů nebo uspořádané ve vrcholových hroznech nebo latách. Češule je srostlá se semeníkem. Kalich je vytrvalý, většinou víceméně pravidelný, s 5 trojúhelníkovitými, celokrajnými nebo zubatými laloky. Koruna je nejčastěji zbarvená v různých odstínech modré či purpurové, řidčeji červená, růžová, oranžová, žlutá, zelená nebo bílá. Je dvoustranně souměrná, obyčejně dvoupyská, s horním pyskem tvořeným 2 laloky a spodním ze 3 laloků, případně jednopyská s 5 spodními laloky. Korunní trubka bývá na hřbetní straně typicky až téměř k bázi rozčleněná. Pouze výjimečně má koruna vytvořenu nektáriovou ostruhu. Tyčinek je 5 a vyrůstají z okraje češule nebo báze korunní trubky, nitkami jsou srostlé a obklopují čnělku. Některé nebo všechny prašníky jsou na vrcholu vousaté. Semeník je spodní nebo polospodní, se 2 komůrkami obsahujícími mnoho vajíček. Čnělka je tenká, zakončená dvouklanou bliznou, pod vrcholem s věncem tuhých bílých chlupů. Plodem je pozdrosečná tobolka pukající na vrcholu 2 trojúhelníkovitými chlopněmi, méně často dužnatá nebo suchá bobule. Semena jsou drobná, podlouhlá, trojhranná nebo čočkovitá, někdy křídlatá.\n\nRod lobelka zahrnuje přes 400 druhů. Je rozšířen téměř po celém světě. V Africe je rozšířen téměř na celém kontinentu s výjimkou většiny severoafrických zemí, také na Madagaskaru, Madeiře, Azorech, Svaté Heleně a Maskarénských ostrovech. V Asii sahá areál od Arábie po ruský Dálný východ a Tichomořské ostrovy včetně Havaje. V Australské oblasti rostou lobelky v Austrálii a na Novém Zélandu. V Americe sahá rozšíření lobelek od severní Kanady a Aljašky po Ohňovou zemi v nejjižnější části Jižní Ameriky, rostou též v Karibiku, na Galapágách, Bahamách i ostrovech Juan Fernandez a Falklandech. Největší počet druhů se vyskytuje v Americe (asi 40 %) a v Africe (téměř 40 %). Druh \"Lobelia anceps\" má zajímavý areál rozšíření, zahrnující všechny kontinenty jižní polokoule s výjimkou Antarktidy.\nV Evropě rostou 2 druhy. Lobelka \"L. dortmanna\" se vyskytuje v severní Evropě od Velké Británie a Francie přes Skandinávii a Pobaltí po západní Rusko. Lobelka palčivá (\"L. urens\") roste v jihozápadní Evropě. Na území České republiky ani jeden z těchto druhů nezasahuje. Pouze výjimečně zde zplaňuje pěstovaná lobelka modrá.\nZ Číny je uváděno 23 druhů, z toho 6 endemických. V jihovýchodní Asii rostou lobelky zejména ve vlhkých horských oblastech a některé druhy vystupují až do nadmořských výšek okolo 3600 metrů.\nLobelky vyhledávají vesměs spíše vlhčí stanoviště. Výjimkou je např. druh \"L. berlandieri\", rostoucí v sušších oblastech Texasu a Mexika.\n\nHavajské lobelky jsou ukázkovým příkladem adaptivní radiace a nejrozsáhlejším známým případem radiace v rámci jednoho souostroví. Rostliny jsou natolik rozrůzněné co do růstové formy, stanoviště, morfologie květů a způsobu šíření semen, že byly v minulosti považovány za potomky nejméně 5 různých druhů kolonizujících toto souostroví. Analýzou DNA bylo zjištěno, že všech 128 havajských druhů jsou potomci jediného druhu, který se na ostrovy dostal relativně brzy po jejich vzniku před 13 miliony let. V současné taxonomii jsou tyto havajské druhy řazeny do 5 rodů: \"Lobelia\" (14 druhů), \"Cyanea\" (76), \"Clermontia\" (22), \"Delissea\" (10) a \"Brighamia\" (2 druhy), přičemž 4 z těchto rodů jsou endemity Havaje.\n\nV alpínském stupni některých vysokých pohoří východní Afriky (Mount Kenya, Kilimandžáro, Ruwenzori, Mount Cameroon, Mount Meru) a severovýchodní Afriky (Imatong Mountains na hranicích Jižního Súdánu a Ugandy, Bale Mountains v Etiopii) se vyvinula zajímavá rostlinná společenstva, označovaná jako \"Dendrosenecio woodlands\". Z nízké alpínské vegetace zde ční obří růžicovité byliny, náležející k rodům starček a lobelka. Podobné přizpůsobení vysokohorskému klimatu tropických hor mají např. také klejovky v jihoamerických Andách a rod \"Argyroxiphium\" z čeledi hvězdnicovité na Havaji. Východoafrické vysokohorské lobelky mohou mít buď přízemní růžici tuhých listů, nebo růžice spočívá na vrcholu tlustého nevětveného stonku, který může dorůstat výšky až 9 metrů. V alpínské zóně Mount Kenya v Keni ční na zamokřených místech z vegetace masivní růžice \"Lobelia keniensis\", která zde roste s habituelně podobným starčekem \"Senecio brassica\".\n\nLobelky mají vesměs dosti nápadné květy, jejichž vzhled, barva, vůně i doba otevření korespondují se specializací na určitý typ opylovače. Samoopylení bývá zabráněno proterandrií, tedy jevem, kdy nejprve dozrávají prašníky a až po vyprášení pylu proráží čnělka trubičkou tyčinek a blizna se stává receptivní.\nDruhy s květy s krátkou korunní trubkou, obvykle zbarvenými v různých odstínech modré, fialové či bělavé barvy, jsou zpravidla opylovány hmyzem, zejména včelami a čmeláky, neboť tyto druhy hmyzu jsou dost robustní na to, aby byly schopny proniknout do dvoupyského květu a dostat se k nektaru. Do této skupiny druhů náležejí např. severoamerické druhy lobelka nadmutá, lobelka příjičná, \"Lobelia spicata\", stejně jako velká řada druhů z jiných částí světa.\n\nMezi charakteristické znaky opylování ptáky náležejí trubkovité květy jasných barev červené části spektra (červené, purpurové, oranžové ap.), s hojným obsahem nektaru a bez nápadné vůně. Americké druhy lobelek s květy nesoucími tyto znaky jsou opylovány kolibříky. Náleží mezi ně např. lobelka šarlatová, \"Lobelia laxiflora\", v jihoamerických Andách \"Lobelia excelsa\"\nTento způsob opylování je rozšířen na Havaji, kde je většina druhů lobelek opylována ptáky, zejména šatovníky rodů \"Drepanis\" a \"Vestiaria\". V minulosti je opylovali i havajští endemičtí pěvci z čeledi \"Mohoidae\", kteří však již zcela vyhynuli. Částečně je v jejich roli nahradil jakožto náhradní opylovač introdukovaný druh kruhoočko japonské (\"Zosterops japonicus\").\nHorské lobelky ve východní Africe jsou primárně opylovány strdimily. Například květy růžicovitého druhu \"Lobelia telekii\" na Mount Kenya opyluje strdimil zelenopláštíkový (\"Nectarinia johnstoni\"). Květy \"Lobelia keniensis\" navštěvují také jiní pěvci, konkrétně skalníček slatinný (\"Pinarochroa sordida\") z čeledi lejskovití a špaček tenkozobý (\"Onychognathus tenuirostris\").\n\nRostliny opylované netopýry mívají charakteristicky bledé, silně vonné, trubkovité květy s množstvím sladkého nektaru, které se otevírají na noc. Na Kubě rostou tři druhy lobelek opylované netopýrem, zvaným glosofága kubánská (\"Monophyllus redmani\"). Při podrobném studiu polinační biologie byl zjištěn zajímavý izolační mechanismus zabraňující křížení druhů. Staminální trubička s čnělkou uvnitř ční u těchto druhů lobelek z květu šikmo vzhůru. Tlak jazyka netopýra na nektarovou komůrku způsobí, že se trubička skloní dolů a nanese pyl na plošně omezené místo na hlavě netopýra. Bylo zjištěno, že každý z daných tří druhů dává netopýrům pyl na odlišné, plošně omezené místo hlavy, což souvisí s délkou trubičky s prašníky. Když potom netopýr saje na květu daného druhu v samičí fázi, stejného místa se dotkne čnělka a pyl se na ní nalepí.\n\nDrobné bobule \"Lobelia angulata\" jsou v jihovýchodní Asii důležitou složkou potravy koroptve malajské (\"Arborophila campbellii\").\nLobelky jsou v Severní Americe živnými rostlinami některých můr, konkrétně druhů \"Cosmodes elegans\", \"Palthis angulalis\", \"Xestia c-nigrum\", \"Argyrotaenia velutinana\" a \"Eoparargyractis plevie\".\n\nRod \"Lobelia\" je v rámci čeledi zvonkovité řazen do podčeledi \"Lobelioideae\", je největším rodem této podčeledi a druhým největším rodem zvonkovitých. V současné taxonomii je převážně na základě morfologie a fytogeografie členěn do 18 sekcí. Klasická taxonomie rodu \"Lobelia\" i celé podčeledi \"Lobelioideae\" byla zpochybněna fylogenetickými výzkumy. V Antonelliho studii z roku 2008 byla provedena analýza plastidové DNA celkem 68 druhů podčeledi \"Lobelioideae\". Výsledný kladogram obsahuje 8 monofyletických skupin, přičemž různé druhy rodu \"Lobelia\" jsou zastoupeny v 7 z nich, promísené celou řadou druhů tvořících jiné rody podčeledi (\"Brighamia\", \"Clermontia\", \"Cyanea\", \"Delissea\", \"Diastatea\", \"Downingia\", \"Grammatotheca\", \"Hippobroma\", \"Solenopsis\", \"Trematolobelia\"), které činí rod \"Lobelia\" silně polyfyletickým. Taxonomii této skupiny tedy čeká v budoucnu velká reorganizace. V dané studii se ukázalo, že některé morfologické znaky, o něž se opírala tradiční taxonomie (např. rozštěpení korunní trubky, typ plodů, habitus), se objevily vícekrát nezávisle v různých vývojových liniích \"Lobelioideae\" a nemají velký taxonomický význam. Pod vlivem radiační speciace docházelo k četnému konvergentnímu vývoji podmíněnému přizpůsobováním se podmínkám na nových stanovištích.\nDo rodu \"Lobelia\" byl také vřazen rod \"Pratia\".\n\nLobelky obsahují různé alkaloidy a jsou proto nezřídka jedovaté. Otravy jsou u lidí poměrně řídké a zpravidla souvisejí s domácím užíváním lobelek jako léčivých rostlin nebo jejich kouřením coby náhražky tabáku. Častěji dochází k otravám u hospodářských zvířat (zejména druh \"Lobelia berlandieri\" v Texasu a Mexiku). Otrava lobelkou nadmutou, lobelkou příjičnou nebo lobelkou šarlatovou se projevuje podrážděním trávicího traktu (průjem, zvracení) a příznaky podobnými jako u otravy nikotinem, tedy rozšířením zorniček, zvýšením krevního tlaku, pocením a křečemi. Ve vážných případech dochází ke smrti zástavou srdce a dechu. Šťáva je silně dráždivá pro oči a sliznice.\n\nSeveroamerická lobelka nadmutá (\"L. inflata\") obsahuje lobelin a jiné piperidinové alkaloidy (lobelanin, lobelanidin, norlobelanin, isolobinin). Lobelin stimuluje dýchací centrum, ve vyšších dávkách způsobuje dávení. Jeho fyziologický účinek je podobný nikotinu, je však celkově slabší. Terapeutická dávka (jako expektorans) je 0,1 g sušené rostliny. Množství 0,6 až 1 g již způsobuje příznaky otravy, množství převyšující 10 g může způsobit kóma. Podobný účinek má i lobelka příjičná (\"L. siphilitica\"). V Indii se jako náhrada tabáku kouří místní druh \"L. leschenaultina\". Lobelka šarlatová (\"L. cardinalis\") obsahuje jako hlavní alkaloid lobinalin, způsobující pokles krevního tlaku. V menším množství obsahuje tento alkaloid i lobelka modrá (\"L. erinus\") a druh \"L. succulenta\". Vysoký obsah alkaloidů má lobelka palčivá (\"L. urens\").\nJedovatý je také africký druh \"Lobelia wollastonii\" a asijské druhy \"Lobelia nicotianifolia\" a \"Lobelia clavata\".\n\n\nLobelka modrá (\"L. erinus\") je často pěstována jako delikátní zahradní i truhlíková letnička. Rostlina pochází ze subsaharské Afriky a je pěstována v řadě kultivarů různých barev.\nŘidčeji se pěstují některé statnější druhy, zejména kultivary spadající do hybridogenního druhu lobelka nádherná (\"Lobelia\" × \"splendens\"), který shrnuje komplikované křížence lobelky šarlatové, lobelky příjičné a druhu \"Lobelia fulgens\". Pěstují se také severoamerické druhy lobelka šarlatová (\"L. cardinalis\"), lobelka příjičná (\"L. siphilitica\") a jejich kříženec, lobelka Gerardova (\"L.\" x \"gerardii\"). Lobelky jsou použitelné i pro vlhká stanoviště a zahradní jezírka.\nV Chile je jako zahradní okrasná rostlina pěstován také nápadně kvetoucí druh \"L. tupa\".\nVysoké severoamerické druhy s pevnými stonky, jako je lobelka šarlatová, lobelka příjičná a jejich kulturní hybridy, se občas používají k řezu.\n\nLobelky mají význam v medicíně a jsou zdrojem některých farmakologicky využívaných alkaloidů. Nať severoamerické lobelky nadmuté (\"L. inflata\") je známa pod názvem \"Herba lobeliae\" a je součástí oficiálního lékopisu i v ČR. Rostlina působí jako silné emetikum, má také sedativní, antiseptické, insekticidní a jiné účinky. Je používána při léčení syfilis, koliky, tyfu, nachlazení, bolestí hlavy, revmatismu aj. Listy a kořeny se používají zevně na uštknutí, bodnutí hmyzem, opařeniny a vředy. Alkaloid lobelin, získávaný z tohoto druhu, je v medicíně používán při ošetřování onemocnění dýchacího ústrojí a při odvykání kouření.\nObklady z rozdrcených listů lobelky příjičné se přikládají při bolestech hlavy, nálev z listů slouží při horečkách a nachlazení, odvar z kořenů se používá proti střevním parazitům, revmatismu a žaludečním potížím. Podobné využití má i lobelka šarlatová. Jihoamerický druh \"Lobelia decurrens\" má drastické projímavé účinky.\nIndiáni etnické skupiny Mapučové z jihu Jižní Ameriky kouří listy druhu \"Lobelia tupa\" pro jejich narkotické účinky. Šťáva se používá k ulevení od bolesti zubů.\nV indické ájurédě a tamilské medicíně má poměrně široké využití druh \"Lobelia nicotianifolia\". Rostlina má antibakteriální a antivirové účinky a slouží jako repelent a pesticid. Výluh z lobelky \"L. leschenaultina\", pocházející z jižní Indie, je používán jako přírodní pesticid zejména k hubení mšic, ploštic a roztočů. V asijské medicíně se dále používají druhy \"Lobelia clavata\", \"Lobelia chinensis\", \"Lobelia pyramidalis\", v africké \"Lobelia giberroa\".\nNěkteré druhy lobelek se používají v čarodějnictví, rituálech a k navození sexuální přitažlivosti.\n\n"}
{"id": "1471915", "url": "https://cs.wikipedia.org/wiki?curid=1471915", "title": "Kostel svatého Filipa a Jakuba (Zadní Výtoň)", "text": "Kostel svatého Filipa a Jakuba (Zadní Výtoň)\n\nKostel svatého Filipa a Jakuba je novogotický kostel v části obce Přední Výtoň Zadní Výtoň v okrese Český Krumlov poblíž vodní nádrže Lipno. Spadá pod římskokatolickou farnost Přední Výtoň. Byl zapsán do Ústředního seznamu kulturních památek České republiky před rokem 1988.\n\nK roku 2019 se zde konají mše v 11:15 2. a 4. neděle v měsíci, v 8:30 bohoslužba slova 3. a 5. neděli v měsíci.\n\nByl založen v roce 1384. Stojí na místě původní kaple, kterou založili Jan a Petr z Rožmberka ve 14. století (přesné datum není známo). Během husitských válek byl kostel poničen a vypálen. Kostel byl vysvěcen 3. a 4. května 1523 biskupem z bavorského Pasova. V roce 1592, kdy byl klášter i kostel již delší dobu opuštěn, duchovní správu převzal cisterciácký klášter Vyšší Brod. Farním se kostel stal v roce 1785, kdy byla zřízena fara Heuraffl, prvním farářem byl D. Schmidt. V letech 1883–1886 byl klášter obnoven a přestavěn v novogotickém stylu, což zahrnovalo znovuzaklenutí hlavní lodi, nové střechy i vnitřní vybavení.\n\nPo roce 1945 zabrala klášter armáda a sousední kostel po odsunu německého obyvatelstva a v období osidlování pohraničí novými obyvateli pozvolna chátral. Kostelní inventář byl zničen. K rekonstrukci kostela došlo za přispění dárců z Rakouska až počátkem 90. let 20. století a jeho znovuvysvěcení proběhlo dne 17. června 1996.\n\nKamenný kostel se dochoval ve své novogotické podobě. Je neorientovaná jednolodní stavba zakončena pětibokým kněžištěm, které je zaklenuto křížovou klenbou. K jihovýchodní straně se váže sakristie. Do sakristie zaklenuté křížovou klenbou bez žeber na střední osmiboký pilíř vede v ostění bohatě profilovaný portál. Loď má čtyři pole zaklenuta křížovou klenbou, je oddělena vysokým hrotitým vítězným obloukem od kněžiště. Okna jsou vysoká hrotitá s kružbami ve vrcholu. Třípatrová, hranolová věž vystupuje z jihozápadního průčelí, je zakončena helmicí. Stavba je podepírána devíti opěráky. Z vnitřního vybavení se zachovala žulová pokladnička z 16. století.\n\n"}
{"id": "1471916", "url": "https://cs.wikipedia.org/wiki?curid=1471916", "title": "František Uher (rozcestník)", "text": "František Uher (rozcestník)\n\nJméno a příjmení František Uher má více nositelů:\n\n"}
{"id": "1471918", "url": "https://cs.wikipedia.org/wiki?curid=1471918", "title": "Onga", "text": "Onga\n\nOnga je město v severovýchodním Maďarsku v župě Borsod-Abaúj-Zemplén, spadající pod okres Miskolc, nacházející se asi 5 km na severovýchod od Miškovce. Blízko města protéká řeka Hernád. V roce 2015 zde žilo 4 746 obyvatel. Podle údajů z roku 2001 zde bylo 83 % maďarské a 17 % romské národnosti.\n\nNejbližšími městy (kromě Miškovce) jsou Alsózsolca, Felsőzsolca a Szikszó. Blízko jsou též obce Arnót, Belegrád, Gesztely a Hernádkak.\n\nMísto současné Ongy bylo osídleno již v době bronzové, což dokazují některé zdejší nálezy. První písemná zmínka o Onze pochází z roku 1222. V roce 1588 vypálili město Turkové, brzy ale byla znovu obydlena. Během turecké okupace vesnice hodně trpěla, začala se znovu rozvíjet až v 18. století během povstání vedeném Františkem II. Rákóczim. Lidé se zde živili především zemědělstvím.\n\nV 19. století se rozvoj výrazně zrychlil, především díky blízkosti železniční dráhy a župního sídla Miškovce. Výrazně se zde zvýšila zaměstnanost v průmyslu, další velký rozvoj následoval po 2. světové válce. V roce 1950 byla k Onze připojena vesnice \"Ócsanálos\".\n\n4. června 2011 byla slavnostně umístěna značka s názvem města. Status města získala Onga 15. července 2013.\n"}
{"id": "1471919", "url": "https://cs.wikipedia.org/wiki?curid=1471919", "title": "Josef Uher (rozcestník)", "text": "Josef Uher (rozcestník)\n\nJméno a příjmení Josef Uher má více nositelů:\n\n"}
{"id": "1471924", "url": "https://cs.wikipedia.org/wiki?curid=1471924", "title": "Jan Čejka (rozcestník)", "text": "Jan Čejka (rozcestník)\n\nJméno a příjmení Jan Čejka má více nositelů:\n\n"}
{"id": "1471925", "url": "https://cs.wikipedia.org/wiki?curid=1471925", "title": "Jaroslav Žižka (rozcestník)", "text": "Jaroslav Žižka (rozcestník)\n\nJméno a příjmení Jaroslav Žižka má více nositelů:\n\n"}
{"id": "1471926", "url": "https://cs.wikipedia.org/wiki?curid=1471926", "title": "Václav Formánek (rozcestník)", "text": "Václav Formánek (rozcestník)\n\nJméno a příjmení Václav Formánek má více nositelů:\n\n"}
{"id": "1471931", "url": "https://cs.wikipedia.org/wiki?curid=1471931", "title": "Martinek", "text": "Martinek\n\nPříjmení Martinek nosí více významných osobností:\n\n\n"}
{"id": "1471934", "url": "https://cs.wikipedia.org/wiki?curid=1471934", "title": "František Tuček (rozcestník)", "text": "František Tuček (rozcestník)\n\nPříjmení František Tuček nosí více významných osobností:\n\n"}
{"id": "1471935", "url": "https://cs.wikipedia.org/wiki?curid=1471935", "title": "Ufologie", "text": "Ufologie\n\nUfologie je obor zabývající se studiem zpráv, obrazových záznamů a fyzických důkazů týkajících se fenoménem UFO. Její vznik se datuje do roku 1947. Zprávy o UFO byly v průběhu let předmětem zkoumání mnoha vládních institucí, vědeckých organizací či nezávislých skupin. Nicméně ufologie není vědeckým oborem v akademickém měřítku, tudíž je označována za pseudovědu.\n\nModerní ufologie má své kořeny v 19. století při pozorování tzv. \"záhadných vzducholodí\", hlášených v novinách v USA. Ve 20. století se objevily tzv. \"foo fighters\", které byly hlášeny hlavně za druhé světové války, šlo o objekty UFO, které pronásledovaly válečná letadla. V roce 1947 pozoroval UFO amerických pilot Kenneth Arnold, který objekt nazval létajícím talířem, tento rok považujeme jako vznik fenoménu UFO v pravém slova smyslu.\n\nV Česku existuje několik projektů, které se tímto fenoménem zabývají. Většina z nich jsou soukromé kluby a spolky.\n\nVe světě je ufologie velmi rozšířená. V USA je velmi populární organizace Mufon. V Německu se ufologie dá v rámci různých kurzů \"studovat\". Někteří tzv. ufologové jsou opravdu vědci a zabývají se fenoménem UFO z vědeckého hlediska. Za zmínku stojí například Dr. Steven M. Greer, MD.\n\nUfologie se zabývá vysvětlováním fenoménu UFO, tedy neidentifikovatelných létajících objektů. Někteří ufologové hledají přirozená vysvětlení, jiní za vším vidí mimozemšťany.\n"}
{"id": "1471937", "url": "https://cs.wikipedia.org/wiki?curid=1471937", "title": "Jan Melichar (rozcestník)", "text": "Jan Melichar (rozcestník)\n\nPříjmení Jan Melichar nosí více významných osobností:\n\n"}
{"id": "1471940", "url": "https://cs.wikipedia.org/wiki?curid=1471940", "title": "Jaroslav Melichar (rozcestník)", "text": "Jaroslav Melichar (rozcestník)\n\nPříjmení Jaroslav Melichar nosí více významných osobností:\n\n"}
{"id": "1471943", "url": "https://cs.wikipedia.org/wiki?curid=1471943", "title": "Lukáš (příjmení)", "text": "Lukáš (příjmení)\n\nPříjmení Lukáš nosí více významných osobností:\n\n"}
{"id": "1471945", "url": "https://cs.wikipedia.org/wiki?curid=1471945", "title": "Rue Jacques-Callot", "text": "Rue Jacques-Callot\n\nRue Jacques-Callot je ulice v Paříži. Nachází se v 6. obvodu.\n\nUlice vede od křižovatky s \"Rue Mazarine\" a \"Rue Guénégaud\" a končí u \"Rue de Seine\". Ulice je orientována z východu na západ.\n\nUlice byla otevřena v roce 1912 na místě bývalé pasáže Pont-Neuf vystavěné roku 1823. Ulice nese jméno francouzského kreslíře a rytce Jacquese Callota (1592-1635).\n\n\n"}
{"id": "1471946", "url": "https://cs.wikipedia.org/wiki?curid=1471946", "title": "Diego Lainez", "text": "Diego Lainez\n\nDiego Lainez Leyva (* 9. června 2000) je mexický profesionální fotbalista, který od roku 2019 hraje za španělský celek Real Betis.\n\nLainez je odchovancem mexického Club América, za který si prvně zahrál v sezóně 2016/17, debutoval ve svých 16 letech, a to pod trenérem Ricardem La Volpem.\n\nV lednu 2019 se přestěhoval do španělského týmu Real Betis, který za něho zaplatil 14 milionů eur. Lainez se Betisu upsal do roku 2024. Během únorového zápasu se Stade Rennais v rámci Evropské ligy gólem v 90. minutě srovnal na 3:3.\n\n\n"}
{"id": "1471948", "url": "https://cs.wikipedia.org/wiki?curid=1471948", "title": "Josef Hubáček (rozcestník)", "text": "Josef Hubáček (rozcestník)\n\nJméno a příjmení Josef Hubáček má více nositelů:\n\n"}
{"id": "1471949", "url": "https://cs.wikipedia.org/wiki?curid=1471949", "title": "Tacht-i-Sulajmán", "text": "Tacht-i-Sulajmán\n\nTacht-i-Sulajmán (česky Šalamounův trůn), jinak Obasta Tsukai, je jedna z nejvyšších hor Sulajmánského pohoří v západním Pákistánu.\n\nTacht-i-Sulajmán nachází na hranici mezi provincií Bálučistán na západě a okresem Dera Ismail Khan na východě, který tvoří nejjižnější část provincie Chajbar Paštúnchwá. Hora má nadmořskou výšku 3452 metrů (podle jiných zdrojů 3378 metrů či 3487 metrů).\n"}
{"id": "1471951", "url": "https://cs.wikipedia.org/wiki?curid=1471951", "title": "Ladislav Berka (rozcestník)", "text": "Ladislav Berka (rozcestník)\n\nJméno a příjmení Ladislav Berka má více nositelů:\n\n"}
{"id": "1471953", "url": "https://cs.wikipedia.org/wiki?curid=1471953", "title": "Jan Barták (rozcestník)", "text": "Jan Barták (rozcestník)\n\nJméno a příjmení Jan Barták má více nositelů:\n\n"}
{"id": "1471954", "url": "https://cs.wikipedia.org/wiki?curid=1471954", "title": "Zdeněk Barták", "text": "Zdeněk Barták\n\nJméno a příjmení Zdeněk Barták má více nositelů:\n\n"}
{"id": "1471955", "url": "https://cs.wikipedia.org/wiki?curid=1471955", "title": "Městské opevnění (Vidnava)", "text": "Městské opevnění (Vidnava)\n\nMěstské opevnění ve Vidnavě je vymezeno ulicemi Klášterní, Smetanova, Školní a Zahradní. Bylo zapsáno do seznamu kulturních památek ČR před rokem 1988 a je součástí městské památkové zóny ve Vidnavě. \n\nZaložení města se datuje do období 1266–1267. V listině z roku 1291 potvrzuje vratislavský biskup Tomáš II. privilegia udělená jeho předchůdcem Tomášem I. Kozlowarogou někdy v letech 1266-1267 prvnímu fojtovi a lokátorovi Rüdigerovi Heldoremu z Vestfálska. Vidnava byla založena vratislavskými biskupy ve 13. století jako město v rámci kolonizace Jesenicka. Hradby, které vznikly bezpochyby se založením města, jsou doloženy v roce 1371. Oválné hradební opevnění mělo dvě brány. Horní na jihozápadě a Dolní na severovýchodě. V roce 1428 bylo město dobyto husity a vypáleno. Hradby byly zřejmě pobořeny. Na přelomu 15. a 16. století bylo vybudováno nové hradební opevnění, jehož součástí byl opevněný kostel svaté Kateřiny a tvrz fojta. Hradby bez věží a Dolní bránu, pří níž stála s hranolová věž zakončena atikou, dokládá Wernerova veduta z roku 1750. Na místě vodního příkopu, který byl zasypáván od 18. století, vznikaly zahrady a později i domy. S rozvojem města a dopravy na začátku 19. století bylo hradební opevnění postupně likvidováno. V roce 1830 byly zbořeny hradby na jihovýchodě města pro výjezd ve směru ke Zlatým horám a následně na severozápadě ve směru na Javorník. Největší část hradeb byla odstraněna v letech 1830–1834, na některých místech byly hradby sníženy. Podle katastrální mapy z roku 1836 už nebyly obě městské brány V roce 1973 byla opravena část zachovalých hradeb u kostela svaté Kateřiny. V roce 1982 se část hradeb u kostela zřítila, byla opravena a dostavěna v roce 1984.\n\nMěsto Vidnava mělo rozlohu asi 9 ha a bylo obehnáno oválnou hradbou. Na podélné severojižní ose vyrostly brány doložené v roce 1371, kdy se uvádí Vidnava jako \"zdmi opevněné město\". Zachovalé zbytky opevnění pocházejí z přelomu 15. a 16. století. Hradby byly postaveny z lomového neomítaného zdiva. Na západní straně zámku se dochovala ohradní zeď s pozdně gotickým portálem z 15. století ve tvaru oslího hřbetu. Část zdi, která sousedila s farním kostelem, se zřítila v roce 1758. Severní zeď byla zbořena po roce 1906. Na hradební zdi je osázena pamětní deska hudebního skladatele Eduarda Schöna, rodáka ze Světlé Hory, který skládal pod pseudonymem Engelsberg. Zbytky hradeb z 15. a 16. století jsou dochovány ještě u čp. 20 a 74 i se zbytky dvou bašt.\n\n\n"}
{"id": "1471957", "url": "https://cs.wikipedia.org/wiki?curid=1471957", "title": "František Červinka (rozcestník)", "text": "František Červinka (rozcestník)\n\nJméno a příjmení František Červinka má více nositelů:\n\n"}
{"id": "1471960", "url": "https://cs.wikipedia.org/wiki?curid=1471960", "title": "365 (píseň)", "text": "365 (píseň)\n\n\"365\" je píseň rusko-německého hudebníka Zedda a americké zpěvačky Katy Perry. Píseň byla zveřejněna jako singl 14. února 2019 spolu s vidoklipem, který byl režírován Warrenem Fu.\n\nFámy o této spolupráci se objevily již na podzim 2018, ale v lednu 2019 byli potrvzeny zaregistrováním písně na stránky Universal Music Group a také přidáním na Shazam, odkud však následně byl smazána a určité době znova přidána. 13. února Zedd a Perry začali si navzájem posílat různa emoji na jejich twitterové profily předtím než Zedd zveřejnil trailer videoklipu písně.\n\nZveřejněn spolu s písní 14. února 2019. Zobrazuje Katy Perry jako robota a Zedda jako lidský testovací subjekt v experimentu, ve kterém se testuje soužití robota a člověka dohromady. Robot se do něj zamiluje, ale on jeho lásku neoplácí a distancuje se od ní.\n"}
{"id": "1471961", "url": "https://cs.wikipedia.org/wiki?curid=1471961", "title": "Pavel Červinka (rozcestník)", "text": "Pavel Červinka (rozcestník)\n\nJméno a příjmení Pavel Červinka má více nositelů:\n\n"}
{"id": "1471962", "url": "https://cs.wikipedia.org/wiki?curid=1471962", "title": "Šimon (příjmení)", "text": "Šimon (příjmení)\n\nPříjmení Šimon nosí více významných osobností:\n\n"}
{"id": "1471965", "url": "https://cs.wikipedia.org/wiki?curid=1471965", "title": "Ihsan Hadádí", "text": "Ihsan Hadádí\n\nIhsan Hadádí ( احسان حدادی‎, * 20. ledna 1985 Teherán) je íránský reprezentant v hodu diskem. Je držitelem asijského rekordu 69,32 m. Jeho trenérem je Kim Buchancov.\n\nJe vítězem mistrovství světa juniorů v atletice 2004. Na mistrovství světa v atletice 2011 skončil na třetím místě, když hodil 66,08 m. Na Letních olympijských hrách 2012 získal za výkon 68,18 m stříbrnou medaili, když po většinu závodu vedl, ale pátým pokusem ho překonal Němec Robert Harting. Byla to první olympijská medaile z atletických soutěží v historii íránského sportu. Čtyřikrát vyhrál asijské hry (2006, 2010, 2014 a 2018) a pětkrát mistrovství Asie v atletice (2005, 2007, 2009, 2011 a 2017). Na hrách islámské solidarity vyhrál v roce 2013, druhý byl v roce 2017 a třetí v roce 2005.\n\n"}
{"id": "1471968", "url": "https://cs.wikipedia.org/wiki?curid=1471968", "title": "Zuzana Čaputová", "text": "Zuzana Čaputová\n\nZuzana Čaputová, rozená Strapáková (* 21. června 1973 Bratislava), je slovenská politička, advokátka, občanská aktivistka a od 15. června 2019 prezidentka Slovenské republiky. Úřadu se ujala jako první žena a ve svých 45 letech také jako nejmladší osoba v nejvyšší ústavní funkci. \n\nV letech 2018–2019 byla místopředsedkyní hnutí Progresívne Slovensko, zvolena byla na ustavující schůzi tohoto subjektu. Dlouhodobě působila v neziskovém sektoru jako spolupracovnice občanského sdružení VIA IURIS, které se věnuje posílení právního státu a prosazování spravedlnosti ve vybraných oblastech práva.\n\nOd roku 1991 studovala na Právnické fakultě Univerzity Komenského v Bratislavě. Studium práv zakončila v roce 1996. Během studia a po jeho skončení pracovala v místní samosprávě v Pezinku, nejprve jako asistentka na právním oddělení, poté jako zástupkyně přednosty městského úřadu. Později působila v neziskovém sektoru, kde se věnovala veřejné správě a problematice týraných a zneužívaných dětí. Je autorkou a spoluautorkou několika publikací a členkou celosvětové sítě environmentálních právníků ELAW (\"Environmental Law Alliance Worldwide\").\n\nV roce 2016 byla jako právnička občanské iniciativy \"Skládka nepatří do města\" vyznamenána Goldmanovou environmentální cenou za boj o uzavření skládky odpadu v Pezinku. Problematice pezinské skládky se aktivně věnovala 14 let. Právě při této příležitosti se dostala do sporu s kontroverzním podnikatelem Mariánem Kočnerem, ten zastupoval firmu, která chtěla novou skládku v Pezinku založit.\n\nV září 2017 oznámila odchod z týmu VIA IURIS a pokračovala v advokátské praxi. V rámci advokacie plánovala věnovat se i nadále environmentálním tématům. \n\nZuzana Čaputová žije s dvěma dcerami v Pezinku. V září 2018 se rozvedla s Ivanem Čaputou. V únoru 2019 na facebookovém účtu poprvé oficiálně naznačila partnerský vztah s hudebníkem, výtvarníkem, básníkem a překladatelem Peterem Konečným, pocházejícím také z Pezinku, jenž ji následně začal doprovázet v prezidentské kampani.\n\nV prosinci 2017 oznámila vstup do vznikajícího politického hnutí Progresívne Slovensko a v lednu 2018 byla na ustavujícím sněmu zvolena místopředsedkyní. Této funkce se vzdala 19. března 2019 po prvním kole prezidentských voleb a na sněmu 8. května téhož roku požádala o zrušení členství v hnutí.\n\nNa tiskové konferenci 29. května 2018 ohlásila kandidaturu na post prezidentky Slovenské republiky ve volbách v roce 2019. \n\nV prezidentských volbách získala v prvním kole relativní většinu hlasů, a to 40,57 %. Nejvíce to bylo v Bratislavském kraji (59,65 % hlasů) a nejméně v Prešovském kraji (30,29 %). V souvislosti s výsledkem voleb oznámila, že se vzdá svého postu místopředsedkyně v hnutí Progresívne Slovensko. Ve druhém kole voleb zvítězila s 58 % hlasů nad svým protikandidátem Marošem Šefčovičem, místopředsedou Evropské komise a komisařem pro energetickou unii.\n\n2019 – Pamětní plaketa Stromu pokoja, kterou uděluje Občanské sdružení Servare et Manere (Vojenský hřbitov v Brookwoodu, 4. 12. 2019).\n\n\n\n"}
{"id": "1471970", "url": "https://cs.wikipedia.org/wiki?curid=1471970", "title": "Josef Dobeš (rozcestník)", "text": "Josef Dobeš (rozcestník)\n\nJméno a příjmení Josef Dobeš má více nositelů:\n\n"}
{"id": "1471971", "url": "https://cs.wikipedia.org/wiki?curid=1471971", "title": "Pavel Dobeš (rozcestník)", "text": "Pavel Dobeš (rozcestník)\n\nJméno a příjmení Pavel Dobeš má více nositelů:\n\n"}
{"id": "1471972", "url": "https://cs.wikipedia.org/wiki?curid=1471972", "title": "Pelikán (příjmení)", "text": "Pelikán (příjmení)\n\nPříjmení Pelikán nosí více významných osobností:\n\n"}
{"id": "1471975", "url": "https://cs.wikipedia.org/wiki?curid=1471975", "title": "Rumunský ovčák z Bukoviny", "text": "Rumunský ovčák z Bukoviny\n\nRumunský ovčák z Bukoviny ( \"Câine Ciobănesc de Bucovina\") je jedním z největších a nejsilnějších pasteveckých strážních psů. Je to velmi dobrý hlídací pes. Toto plemeno bylo po řadu století šlechtěno pastýři z Karpat. Šlechtění začalo v Bukovině, regionu na severu Rumunska.\n\nExistují tři druhy rumunských ovčáckých psů: Rumunský mioritský ovčák (staré jméno \"Barac\"), Rumunský karpatský ovčák (staré jméno \"Zăvod\") a Rumunský ovčák z Bukoviny. Mezinárodní kynologická federace (FCI) vede toto konkrétní plemeno jako jihoevropského ovčáka. \n\nPrvní standart byl Rumunskou kynologickou unií (Asociatia Chinologica Romana) napsán v roce 1982 a aktualizován v roce 2001. Současný standart, který se datuje od 29. března roku 2002, byl napsán a aktualizován podle vzoru stanoveného v roce 1987 Valným shromážděním FCI v Jeruzalémě. \n\nJe to přírodní plemeno s původem v Karpatech (Rumunsko a Srbsko) a jižně od Dunaje (některé oblasti Bulharska). Zvláštní pozornost věnovaná šlechtění plemene vznikla v regionech severovýchodního Rumunska, v kraji Bukovina, stejně jako v severovýchodním Srbsku - známých sezónních pastvinách pastevců. Výběr a zlepšení vedly k dnešnímu typu plemene. Toto plemeno se úspěšně používá jak pro obranu stád dobytka a jako hlídací pes v domácnosti v uvedených oblastech.\nRumunský ovčák z Bukoviny je dočasně uznán FCI, zatímco jeho bratranci již byli oficiálně uznáni. Rumunský ovčák z Bukoviny byl chován k ochraně stád dobytka a dokazuje že je odvážný a velmi bojovný v boji, když jsou na místě potenciální dravci. Je to vynikající hlídací pes, který má velmi hlubokou, silnou nedůvěru a je velice ostražitý, když cizinci vstoupí na jeho území. Během noci Rumunský ovčák z Bukoviny hlídá kolem majetek nebo stádo. Dospělý Rumunský ovčák z Bukoviny potřebuje spoustu místa, aby mohl běžet s velkým stádem.\n\nToto plemeno je povahově vyvážené, klidné, velmi oddané a miluje děti. Toto plemeno silně nedůvěřuje cizincům.\n"}
{"id": "1471976", "url": "https://cs.wikipedia.org/wiki?curid=1471976", "title": "Play It Again, Dick", "text": "Play It Again, Dick\n\nPlay It Again, Dick je americký komediální webový seriál, zveřejněný v roce 2014 na CW Seed, internetové platformě televize The CW. Celkem vzniklo osm dílů. Pořad, metahumorný spin-off televizního seriálu \"Veronica Mars\" (2004–2007), vznikl díky kladnému ohlasu na přípravu celovečerního filmu \"Veronica Marsová\" (2014). Seriál \"Play It Again, Dick\" se zaměřuje na herce Ryana Hansena a jeho snahu o vznik vlastního televizního seriálu. V \"Play It Again, Dick\", který napsali společně Rob Thomas a Bob Dearden, se objevují postupně téměř všichni představitelé hlavních postav z \"Veroniky Mars\", včetně Kristen Bell a Enrika Colantoniho.\n\nHerec Ryan Hansen připravuje vlastní televizní seriál o Dicku Casablancasovi, postavě, kterou hrál v seriálu \"Veronica Mars\". Nový pořad má být \"Veroničiným\" spin-offem a má se zabývat Casablancasem v roli soukromého detektiva. Vedení televizní stanice The CW schválí výrobu pilotního dílu a Hansen začne přemlouvat své herecké kolegy z \"Veroniky Mars\", aby se k projektu připojili.\n\n\n"}
{"id": "1471979", "url": "https://cs.wikipedia.org/wiki?curid=1471979", "title": "Bourovec trávový", "text": "Bourovec trávový\n\nBourovec trávový (\"Euthrix potatoria\") je noční motýl z čeledi bourovcovitých, vyskytující se i na území České republiky.\n\nVyskytuje se na loukách v okolí vodních toků a rybníků, případně v blízkosti řídkých listnatých lesů, a to spíše v nižších nadmořských výškách.\nPodle literatury se jedná o vzácný druh motýla, soudě podle dat AOPK ČR je nicméně v Česku běžnější než většina ostatních bourovců. Nezmiňuje se o něm ani Červená kniha bezobratlých ČR (2016).\n\nRozpětí předních křídel činí 45–65 mm. Přestože zbarvení motýlů může být velmi proměnlivé, jsou dobře určitelní podle charakteristických znaků. Na předních křídlech se nachází dvojice hnědých čar, z nichž zejména ta delší, směřující do předního rohu křídla, je velmi výrazná. V ploše mezi čarami jsou dvě bělavé, tmavě obroubené skvrny, z nichž větší může mít uvnitř hnědou tečku. Barva těla a křídel je shodná, jednotliví jedinci se od sebe ale mohou zbarvením lišit od šedavě žluté či okrové až po tmavě hnědou. Samci jsou obecně menší a tmavší než samice. Obě pohlaví mají hřebenitá tykadla, samci výrazněji.\n\nVajíčka jsou oválná, šedá, s fialovými či zelenavými kroužky na povrchu.\n\nHousenky jsou černohnědé s hustými hnědými chlupy. Boky jsou žlutě pruhované a nad panožkami vyrůstá další řada krátkých, bělavých chloupků. Na hřbetě jsou dva výrazně delší střapce černých chlupů (na 2. a 11. článku). Dorostlá housenka měří okolo 8 cm.\n\nKukla je černá, lesklá, uložená ve žlutavém zámotku.\n\nBěhem roku vytváří jednu generaci, jejíž dospělci létají od června do srpna, výjimečně až do září. Ve dne motýli odpočívají v travnatých porostech, v noci létají (často naletují také na umělé zdroje světla).\n\nHousenky se z nakladených vajíček líhnou ještě během léta a do příchodu prvních chladných podzimních dní stihnou prodělat přibližně polovinu svého vývoje. Zimu přečkávají pasivně v rozličných úkrytech, na jaře vylézají a dokončují žír. Živí se širokou paletou lipnicovitých, sítinovitých a šáchorovitých bylin, jmenovitě např. srhou, třtinou, bikou či rákosem. Dorostlé housenky se během června kuklí v bělavém zámotku na zemi nebo na stéblech trav.\n\nStádium kukly netrvá dlouho, přibližně 3 týdny.\n\n"}
{"id": "1471988", "url": "https://cs.wikipedia.org/wiki?curid=1471988", "title": "Mizerové navždy", "text": "Mizerové navždy\n\nMizerové navždy (anglicky \"Bad Boys for Life)\" je americký akční a komediální film. Režie se ujali Adil El Arbi a Bilall Fallah. Jedná se o pokračování filmů \"Mizerové\" (1995) a \"Mizerové II\" (2003). Hlavní role hrají Will Smith, Martin Lawrence, kteří si zopakovali své role detektivů Mika Lowreyho a Marcuse Burnetta. Ve filmu se také objevil Alexander Ludwig, Vanessa Hudgens, Charles Melton a Joe Pantoliano. Film měl premiéru dne 17. ledna 2020 ve Spojených státech a dne 16. ledna 2020 v Česku a na Slovensku.\n\n\nV červnu 2008 režisér prvních dvou filmů Michael Bay uvedl, že se pravděpodobně natočí \"Mizerovy navždy\", ale že největší překážkou bude rozpočet, protože on a Will Smith patří k osobnostem filmového průmyslu, kteří požadují nejvyšší platy. V srpnu 2009 společnost Columbia Pictures najala Petera Craiga, aby napsal scénář k pokračování. V únoru 2011 herec Martin Lawrence potvrdil, že se vyvíjí třetí film. V červnu 2014 bylo oznámeno, že scenárista David Guggenheim pracuje na pokračování. O dva měsíce později Lawrence potvrdil, že scénář byl napsán a herecké obsazení bylo nalezeno. V srpnu společnost Sony Pictures Entertainment oznámila, že \"Mizerové navždy\" budou mít premiéru 17. února 2017 a další pokračování, \"Bad Boys IV\", je naplánováno na 3. července 2019. Dne 5. března 2016 byla premiéra přesunuta na 2. června 2017. Výrobci plánovali zahájení natáčení počátkem roku 2017. Lawrence potvrdil v show \"Jimmy Kimmel Live!,\" že natáčení filmu bude zahájeno v březnu 2017. Dne 6. února 2017 bylo oznámeno, že premiéra proběhne dne 9. listopadu 2018. Dne 7. března 2017 režisér Joe Carnahan opustil projekt kvůli problémům s jeho pracovním rozvrhem. V srpnu 2017 společnost Sony potvrdila, že film se natáčet nebude. \n\nV únoru 2018 bylo opět potvrzeno, že se pokračování bude natáčet a režiséry snímku budou Adil El Arbi a Bilall Fallah. Premiéra byla stanovena na 17. ledna 2020. \n\nNatáčení bylo zahájeno dne 14. ledna 2019 v centru Atlanty v Georgii. \n\nFilm měl premiéru 17. ledna 2020 ve Spojených státech a dne 16. ledna 2020 v Česku a na Slovensku. \n"}
{"id": "1471990", "url": "https://cs.wikipedia.org/wiki?curid=1471990", "title": "Silvana Manganová", "text": "Silvana Manganová\n\nSilvana Manganová (21. dubna 1930 Řím – 16. prosince 1989 Madrid) byla italská filmová herečka.\n\nPo otci byla italského a po matce anglického původu. Věnovala se tanci a modelingu, v roce 1945 debutovala u filmu. V roce 1946 vyhrála soutěž o římskou královnu krásy. Jejím největším hereckým úspěchem byla hlavní ženská role v sociálním dramatu Giuseppeho de Santise \"Hořká rýže\". V padesátých letech patřila k erotickým symbolům italské kinematografie, později vynikla také v rolích zralých žen, jako ve filmech \"Král Oidipus\" (režie Pier Paolo Pasolini, 1967) a \"Smrt v Benátkách\" (režie Luchino Visconti, 1971). \n\nTřikrát získala cenu Donatellův David pro nejlepší herečku (1963, 1967 a 1973) a třikrát Nastro d'Argento (1955 a 1964 za hlavní roli a 1972 za vedlejší roli).\n\nV letech 1949 až 1988 byl jejím manželem producent Dino De Laurentiis, s nímž měla čtyři děti. Zemřela ve věku 59 let na rakovinu plic.\n\n\n"}
{"id": "1471994", "url": "https://cs.wikipedia.org/wiki?curid=1471994", "title": "Cour de Rohan", "text": "Cour de Rohan\n\nCour de Rohan [\"kúr droan\"] je ulice v Paříži. Nachází se v 6. obvodu.\n\n\"Cour de Rohan\" spojuje \"Rue du Jardinet\" a \"Cour du Commerce-Saint-André\".\n\nNázev ulice (Rohanské nádvoří) je odvozen od staršího názvu města Rouen, neboť v sousedství se nacházel palác, který byl pařížským sídlem rouenských biskupů. Nádvoří vzniklo v 16. století pod názvem \"Impasse de la cour de Rouen\". Jindřich II. zde nechal postavit několik domů pro svou milenku Dianu z Poitiers.\n\n\n"}
{"id": "1471997", "url": "https://cs.wikipedia.org/wiki?curid=1471997", "title": "Serie A 1974/75", "text": "Serie A 1974/75\n\nSoutěžní ročník Serie A 1974/75 byl 73. ročník nejvyšší italské fotbalové ligy a 43. ročník od založení Serie A. Soutěž začala 6. října 1975 a skončila 18. května 1975. Účastnilo se jí opět 16 týmů z toho 13 se kvalifikovalo z minulého ročníku. Poslední tři týmy předchozího ročníku, jimiž byli US Foggia, Janov 1893 a AC Hellas Verona sestoupili do druhé ligy. Opačným směrem putovaly tři týmy: Varese Calcio (vítěz druhé ligy), Ascoli Calcio 1898 a Ternana Calcio.\n\nTitul v soutěži obhajoval klub SS Lazio, který v minulém ročníku získal své 1. prvenství v soutěži.\n\n\nNejlepším střelcem tohoto ročníku Serie A se stal italský útočník Paolo Pulici. Hráč AC Turín vstřelil 18 branek.\n"}
{"id": "1471998", "url": "https://cs.wikipedia.org/wiki?curid=1471998", "title": "Aulíkové z Třebnice", "text": "Aulíkové z Třebnice\n\nAulíkové z Třebnice též Oulíkové z Třebnice jsou česká rytířská rodina.\n\nZakladatelem rodu Aulíků z Třebnice byl Šimon Petr Aulík z Třebnice. Šimon Petr byl od roku 1624 rychtářem v Litoměřicích, ve velkém skupoval okolní statky a brzy zbohatl. Za svoji účast na rekatolizační činnosti byl roku 1628 povýšen do šlechtického stavu. V roce 1633 získal místo sekretáře české dvorské kanceláře, později roku 1642 post Hofrychtáře královských měst. Zemřel roku 1657. Šimon Petr měl pět synů a dvě dcery, jeho potomci působili ve státních službách i jako duchovní, ale brzy zchudli a ztratili na významu.\n\nNa erbu Aulíků z Třebnice se nachází zvíře, které je popisováno jako „polovice vola bílého, k trkání hněvivě vyskakujícího”.\n"}
{"id": "1472003", "url": "https://cs.wikipedia.org/wiki?curid=1472003", "title": "Seznam dílů seriálu Everybody Hates Chris", "text": "Seznam dílů seriálu Everybody Hates Chris\n\nToto je seznam dílů seriálu \"Everybody Hates Chris\". Americký sitcom \"Everybody Hates Chris\" byl premiérově vysílán v letech 2005–2009. První řada byla uvedena na stanici UPN, od roku 2006 byl vysílán na stanici The CW.\n\n<onlyinclude></onlyinclude>\n\n"}
{"id": "1472005", "url": "https://cs.wikipedia.org/wiki?curid=1472005", "title": "Vodní mlýn Boharyně", "text": "Vodní mlýn Boharyně\n\nRoubená budova vodního mlýna z 18. století se nalézá na mlýnském náhoně odbočujícím u obce Kunčice z říčky Bystřice na severozápadním okraji obce Boharyně v okrese Hradec Králové. Areál vodního mlýna je od 3. 2. 2003 chráněn jako kulturní památka ČR. Národní památkový ústav tento vodní mlýn uvádí v katalogu památek pod rejstříkovým číslem ÚSKP 100041. \nPrvní písemná zmínka o mlýně je z roku 1569. V roce 1874 byl starší mlýn přeměněn ve strojní válcový mlýn rolnického družstva. Budovy mlýna sloužily jako mlýn, sušárna obilí a čekanky a stodola.\nPřevážně roubená patrová budova mlýna o rozměrech 9,5 x 22,5 m je na straně k mlýnskému náhonu vyzděná z pískovcových kvádrů. Mlýn završuje bedněná nástavba krytá sedlovou střechu na bedněné nástavbě s eternitovou krytinou. Kolem prostorného dvora mlýna jsou postaveny dvě zděné dvoupatrové budovy sušáren obilí a čekanky.\n\nMlýn už dlouho nikdo opravuje, a tak je v přízemí mlýnice shnilé roubení, opadané omítky, dožívá střešní krytina a krov je nepřístupný. Jen sušárna se dočkala nové střešní krytiny a krovu. Majitel obec Boharyně nemá peníze na nutné opravy a tak mlýn patří mezi nejvíce ohrožené kulturní památky Královehradeckého kraje.\n"}
{"id": "1472006", "url": "https://cs.wikipedia.org/wiki?curid=1472006", "title": "Josef Kupka (rozcestník)", "text": "Josef Kupka (rozcestník)\n\nJméno a příjmení Josef Kupka má více nositelů:\n\n"}
{"id": "1472007", "url": "https://cs.wikipedia.org/wiki?curid=1472007", "title": "Karel Kupka", "text": "Karel Kupka\n\nJméno a příjmení Karel Kupka má více nositelů:\n\n"}
{"id": "1472008", "url": "https://cs.wikipedia.org/wiki?curid=1472008", "title": "Zali Steggallová", "text": "Zali Steggallová\n\nZali Steggallová (* 16. dubna 1974 Sydney) je bývalá australská lyžařka. Její bratr Zeke Steggall závodil na snowboardu. V dětství žila s rodinou ve francouzském středisku zimních sportů Morzine a byla členkou francouzské juniorské reprezentace v alpském lyžování. V roce 1989 se vrátila do Austrálie.\n\nV letech 1992 až 2002 se zúčastnila čtyř zimních olympiád. Na Zimních olympijských hrách 1998 v Naganu obsadila ve slalomu třetí místo a získala tak pro Austrálii první olympijskou medaili z lyžařských soutěží. Také vyhrála slalom na Mistrovství světa v alpském lyžování 1999 a závod Světového poháru v alpském lyžování v Park City v roce 1997.\n\nPo ukončení lyžařské kariéry vystudovala Griffith University a pracuje jako právnička. V roce 2007 byla vyznamenána Řádem Austrálie. V roce 2019 oznámila vstup do politiky a kandiduje jako nezávislá na poslanecké křeslo, které zastává bývalý premiér Tony Abbott.\n"}
{"id": "1472009", "url": "https://cs.wikipedia.org/wiki?curid=1472009", "title": "Serie A 1975/76", "text": "Serie A 1975/76\n\nSoutěžní ročník Serie A 1975/76 byl 74. ročník nejvyšší italské fotbalové ligy a 44. ročník od založení Serie A. Soutěž začala 5. října 1975 a skončila 16. května 1976. Účastnilo se jí opět 16 týmů, z toho se 13 kvalifikovalo z minulého ročníku. Poslední tři týmy předchozího ročníku, jimiž byly SS Lanerossi Vicenza, Ternana Calcio a Varese Calcio, sestoupily do druhé ligy. Opačným směrem putovaly tři týmy: AC Perugia (vítěz druhé ligy), Como Calcio a AC Hellas Verona.\n\nTitul v soutěži obhajoval klub Juventus FC, který v minulém ročníku získal své 16. prvenství v soutěži.\n\n\nNejlepším střelcem tohoto ročníku Serie A se stal opět italský útočník Paolo Pulici. Hráč AC Turín vstřelil 21 branek.\n"}
