{"id": "1445517", "url": "https://cs.wikipedia.org/wiki?curid=1445517", "title": "Let Lion Air 610", "text": "Let Lion Air 610\n\nLet Lion Air 610 byl pravidelný let indonéské nízkonákladové společnosti Lion Air z Jakarty do Pangkalpinangu na ostrově Bangka u Sumatry. Letoun Boeing 737 MAX 8 se zřítil do moře 29. října 2018 v 6:33 místního času (29. října 2018 v 0:33 středoevropského času) se 189 lidmi na palubě. Třináct minut po startu požádal pilot o návrat, poté došlo ke ztrátě kontaktu a letadlo se zřítilo. Podle informací z Flightradar24 se letadlo začalo otáčet a na hladinu dopadlo ve vysoké rychlosti, což způsobilo jeho roztrhání na kusy. Šlo o první ze 2nehod typu Boeing 737 MAX od doby, kdy vstoupil do provozu.\n\nDo pátrací operace byla zapojena indonéská pátrací a záchranná agentura (\"Badan Nasional Pencarian dan Pertolongan), indonéské vojenské letectvo a indonéské a singapurské námořnictvo.\" Do akce byli nasazeni potápěči, sonar a podvodní dron. Ke 30. říjnu byly posbírány všechny objekty plovoucí na hladině poté se také po rozšíření zóny pátrání z 25 na 50 námořních mil objevila informace, že byl nalezen pod vodou velký objekt, který by mohl být trupem letadla a zároveň byl zachycen signál, který může pocházet z černých skříněk. To se také potvrdilo a ve čtvrtek 1. listopadu přišla zpráva, že byl vyzdvižen zapisovač letových údajů (flight data recorder – FDR) zaznamenávající informace o letu. Zapisovač hlasu v pilotní kabině (cockpit voice recorder – CVR) byl nalezen až 14.1.2019, tedy více než 2 měsíce po nehodě, a to přibližně v místě dopadu letadla 30 m pod hladinou, ale pod 8 m vrstvou bahna. V době zveřejnění předběžné zprávy nebyla ještě CVR nalezena, takže údaje z ní do zprávy nemohly být zahrnuty. \n\nMnožství a poloha trosek ukazuje na náraz o velké energii. \n\nMezi pasažéry bylo mnoho vládních úředníků i dva cizinci.\n\nDne 28. listopadu 2018 byla zveřejněna předběžná zpráva z vyšetřování letecké nehody, z které vyplývá následující. \n\n28. října 2018, tedy den před nehodou, letělo předmětné letadlo na pravidelném letu z Denpasar do Jakarta jako let JT43. Během předletové kontroly diskutoval kapitán JT43 s technikem údřžbu, který byla před letem na letadle provedená, včetně výměny indikátoru úhlu náběhu (AoA – Angle of Attack) a bylo mu sděleno, že po výměně proběhla jeho úspěšná zkouška. \n\nBěhem vzletu JT43 došlo po zvednutí příďového podvozku k aktivaci tzv. stick shakeru (zařízení, které upozorňuje pilota na příliš vysoký úhel náběhu a blížící se pád), který zůstal aktivní po celý zbytek letu. Ve výšce zhruba 400 stop nad terénem se na primárním letovém displayi objevilo varování IAS DISAGREE, které znamená, že údaj o indikované vzdušné rychlosti (IAS) z jedné strany se liší od údaje z druhé strany (čidla jsou zdvojená) a je tudíž nespolehlivý. Poté předal kapitán řízení prvnímu důstojníkovi a zkontroloval údaje o indikované vzdušné rychlosti z levé a pravé strany a porovnal je se záložním indikátorem, čímž zjistil, že údaj na levém primárním letovém displeji je nesprávný. V tu chvíli si kapitán také všiml, že letadlo začalo automaticky vyvažovat ve smyslu těžký na hlavu (AND – Aircraft Nose Down), načež přepnul přepínače elektrického pohonu stabilizátoru (STAB TRIM) do polohy vypnuto (CUT OUT) a první důstojník od té doby pokračoval v letu za použití pouze ručního vyvažování a to až do přistání. Jinak proběhl let bez dalších mimořádností. Po přistání v Jakartě oznámil kapitán inženýrovi údržby výskyt varování o nesprávné vzdušné rychlosti (IAS DISAGREE), nesprávné nadmořské výšce (ALT DISAGREE) a rozdílu tlaku mezi dvěma hydraulickými okruhy zpětné vazby do řízení (FEEL DIFF PRESS). Technici provedli úržbu dotyčných systémů a po jejich úspěšných testech na zemi konstatovali, že problémy byly vyřešeny.\n\nDruhý den ráno, 29.10.2018, odletělo letadlo z Jakarty s cílem v Pangkal Pinang. Zapisovač letových dat (část tzv. černé skříňky) zaznamenal rozdíl mezi údaji z pravého a levého indikátoru úhlu náběhu (Angle of Attack – AoA) o zhruba 20°, který trval až do konce záznamu (tedy do okamžiku havárie). Během zvednutí příďového podvozku při vzletu došlo k aktivaci stick shakeru na levé straně. Stick shaker zůstal aktivní po většinu letu.\n\nPrvní důstojník během letu žádal řídícího letového provozu o údaje o výšce a rychlosti a rovněž mu hlásil problém s řízením letadla. \n\nPo zatažení vztakových klapek po vzletu zaznamenal zapisovač letových dat aktivaci automatického vyvažování ve smyslu těžký na hlavu (AND), na což posádka reagovala vyvažováním v opačném smyslu, tedy těžký na ocas (ANU) a opětovným vytažením vztlakových klapek do polohy pro vzlet, po čemž automatické vyvažování AND ustalo. Poté posádka vztlakové klapky definitivně zatáhla načež začalo opětovné přetahování se mezi automatickým vyvažování (AND) a vyvažováním posádky (ANU), které trvalo až do konce záznamu. \n\nKapitán byl indické národnosti a jeho celkový nálet byl 6028 hodin, z toho 5176 hodin na typu Boeing 737-8.\n\nPrvní důstojník byl indonéské národnosti a jeho celkový nálet byl 5174 hodin, z toho 4286 hodin na typu Boeing 737-8.\n\nBoeing 737 MAX 8 registrační značky PK-LQP, rok výroby 2018, celkový nálet 895 hodin/443 cyklů.\n\nV místě odletu panovalo od času vzletu až do času nehody dobré počasí pro bezpečné provedení letu. Teplota se pohybovala mezi 26 a 27 stupni Celsia, vál slabý vítr a bylo oblačno se základnou mraků kolem 2000 stop nad letištěm. Moře mělo v místě a čase dopadu teplotu 0 – 8°C.\n\nOd 26. do 28. října 2018 bylo do palubního deníku letadla zapsáno několik záznamů o chybách různých systémů. Jednalo se o výpadky indikace vzdušné rychlosti a výšky na levém primárnám letovém displayi, indikace poruchy automatických vyvažovacích systémů (Speed trim a Mach trim) a odpojení systému automatického ovládání tahu motorů (auto-throttle arm disconnect) během vzletu. Po každém letu byly systémy prověřeny a byly provedeny předepsané úkony, ale jelikož se problémy stále opakovaly, byl 27. října preventivně vyměněn indikátor úhlu náběhu (vyměněný kus byl po nehodě zajištěn a stal se předmětem zkoumání vyšetřovatelů). Nicméně 28.10. se problémy vyskytly znovu. Jednalo se o let JT43 den před nehodou, jehož potíže byly popsány výše. Po letu JT43 28. října byly propláchnuty levé pitot-statické systémy (systémy zodpovědné za indikaci vzdušné rychlosti a výšky) a vyčištěn elektrický konektor počítače systému zpětné vazby podélného řízení (elevator feel computer).\n\nIndonéská Národní komise pro bezpečnost v dopravě (KNKT) vydala po nehodě pro Lion Air dvě bezpečností doporučení. V prvním konstatuje, že let JT43 (tj. let přecházející havarovanému letu) neměl být proveden, protože letadlo bylo neletuschopné (aktivní stick shaker po téměř celou dobu letu) a kapitán měl rozhodnout o návratu na výchozí letiště (Denpasar). Dle doporučení by Lion Air měl zlepšit povědomí svých pilotů o neletuschopnosti letadla a zlepšit tím kuturu bezpečnosti letecké společnosti. Druhé doporučení vytýká Lion Air nesoulad mezi počtem palubních průvodčích ve dvou dokumentech letu JT610, z nichž jeden uvádí 5 a druhý 6 a vyzývá k zajišnění právného vyplňování letové dokumentace. \n\n6. listopadu 2018 vydal Boeing oběžník letovým posádkám Boeingu 737 MAX 8 a 9, ve kterém popisuje, jak postupovat v případě nevyžádaného automatického zásahu do řízení, kdy v důsledku chybných údajů ze senzoru úhlu náběhu dojde k potlačení letadla nosem dolů během manuálního letu (bez použití autopilota). Jako důvod vydání Boeing uvedl, že chtějí \"zdůraznit postup při poruše vyvažování poskytnutý v dokumentaci jako jeden z nestandardních checklistů (Runaway Stabilizer NonNormal Checklist)\".\n\n10. listopadu 2018 poslal Boeing zprávu všem provozovatelům (tzv. MOM – Multi-operator Message) typu 737 NG a 737 MAX, ve kterém popisuje fungování systému MCAS (Maneuvering Characteristics Augmentation System), jehož nesprávná funkce mohla být příčinou havárie. Součástí zprávy je i popis nouzového postup pro případ nesprávné funkce systému MCAS.\n12. března (tedy 2 dny po nehodě letu Ethiopian Airlines 302 ) vydal Boeing prohlášení, ve kterém říká, že v posledních několika měsících pracoval v reakci na nehodu Lion Air 610 na vylepšení softwaru řízení, aby tak učinil \"bezpečné letadlo ještě bezpečnějším\". Vylepšení má spočívat v úpravě MCAS, změnu v zobrazovaných informacích na primárním letovém displayi, změny v dokumentaci a ve výcviku posádek. MCAS měl být touto úpravou učiněn odolnější vůči chybnému vztupu ze senzorů a také by měl mít omezenější rozsah tak, aby za každých okolností zachovával autoritu výškového kormidla.\n\nNehoda již také rozvířila diskuzi, jestli tento nejnovější model od společnosti Boeing je bezpečný. Letecké společnosti zatím objednaly minimálně 4 700 kusů tohoto modelu a 219 z nich je již používáno. V souvislosti s tím již indonéská vláda nařídila inspekci všech strojů stejného typu.\n\nPo nehodě letu Ethiopian airlines 302 dne 10. března 2019 byla všechna letadla typu Boeing 737 MAX celosvětově uzeměna. \n\n"}
{"id": "1445518", "url": "https://cs.wikipedia.org/wiki?curid=1445518", "title": "Michal Škrabal", "text": "Michal Škrabal\n\nMichal Škrabal (* 24. srpna 1979) je vědecký pracovník a lexikograf. Působil jako jazykový korektor, pracoval také jako redaktor časopisu Tvar. Je autorem nebo spoluautorem řady vědeckých publikací. Spolu s Martinem Kavkou připravil knihu „Hacknutá čeština: Neortodoxní slovník dnešní mateřštiny“, kterou vydalo nakladatelství Jan Melvil Publishing.\n\nMichal Škrabal vystudoval obor český jazyk a literatura – lotyština na Filozofické fakultě Univerzity Karlovy v Praze. Titul Ph.D. získal v oboru matematická lingvistika, rovněž na Univerzitě Karlově. Od roku 2015 působí jako vědecký pracovník Ústavu Českého národního korpusu na Univerzitě Karlově. Dříve pracoval jako redaktor časopisu Tvar a jazykový korektor, příležitostně překládá lotyšskou beletrii. Škrabal je autorem a spoluautorem řady odborných publikací.\n\n\nMichal Škrabal je spolu s Martinem Kavkou autorem knihy „Hacknutá čeština: Neortodoxní slovník dnešní mateřštiny“, kterou v říjnu 2018 vydalo nakladatelství Jan Melvil Publishing. Kniha je označována jako slovník neologismů. \n\nDo slovníku autoři vybrali více než 3 000 nových slov, která vypovídají o současné době. Týkají se například politiky, alkoholu, sexu i dalších oblastí života. Knihu doplňují ilustrace Lukáše Fibricha a rozhovory Martina Kavky s devíti osobnostmi, pro něž je čeština pracovním nástrojem (například copywriterka Michelle Losekoot, lektor tvůrčího psaní René Nekuda nebo herec Jan Zadražil).\n"}
{"id": "1445524", "url": "https://cs.wikipedia.org/wiki?curid=1445524", "title": "Tomáš Studeník", "text": "Tomáš Studeník\n\nTomáš Studeník (* 15. listopadu 1976) je inovátor, městský hacker a organizátor české verze FuckUp Nights Prague, kde jsou prezentovány nezdary v podnikání. Vede workshopy Neúspěchem k úspěchu. Organizuje inovační maratony CEE Hacks. V roce 2017 spoluzaložil s psychologem a motivátorem Patrikem Procházkou církev smíchu Ecclesia Risorum. \n\nV roce 2018 vydal v nakladatelství Jan Melvil Publishing knihu „Velká kniha fuckupů. Sebrané průšvihy osobností českého byznysu, kultury a života vůbec“. Spoluautorem knihy je Ivan Brezina.\n\nTomáš Studeník získal titul MBA na University of Liverpool. Studoval také na Uppingham School ve Velké Británii. Postgraduálně studuje inovace na HEC v Paříži. \n\nŽivil se jako redaktor Playboye, pracoval jako reklamní stratég, působil jako konzultant v oblasti ekologické dopravy a šéf marketingu České televize. Od roku 2013 pracuje jako kreativní ředitel digitální agentury Confidence Digital. \n\nPůsobí jako inovátor. Globálním firmám pomáhá probouzet inovačního ducha a hledat příležitosti v post-digitální době. \n\nKromě pořádání FuckUp Nights v Praze a v dalších velkých městech České republiky organizuje inovační maratony CEE Hakcs, kde hackeři a studenti z celého světa řeší problémy v energetice, zdravotnictví, dopravě nebo sociální oblasti. \n\nV minulosti založil několik start-upů, včetně projektu digitálních náhrobků Život po životě. \n\nFuckUp Nights představují celosvětové hnutí, které vzniklo v roce 2013 v Mexiku. Pravidelně se konají po celém světě, ve více než 200 městech. \n\nPrvní ročník FuckUp Nights Prague, jejichž zakladatelem je Tomáš Studeník, proběhl v prosinci 2014. Na setkání jsou prezentovány neúspěchy podnikatelů a dalších osobností. Záměrem setkání je zbavit mladé lidi strachu z podnikání. Hosté v krátkých přednáškách hovoří o svých největších neúspěších a rozebírají, jaké poučení si odnesli a co by udělali jinak. \n\nNa FuckUp Nights vystoupili například Marek Hilšer, Eva Samková, Emma Smetana, Tomáš Klus, Jan Mühlfeit, Roman Vaněk, Aňa Geislerová nebo Tomáš Sedláček a dalších více než 220 osobností. \n\nTomáš Studeník vydal v roce 2018 knihu \"Velká kniha fuckupů. Sebrané průšvihy osobností českého byznysu, kultury a života vůbec\". Spoluautorem je Ivan Brezina.\n\nPublikace přináší šedesát příběhů osobností – podnikatelů, umělců nebo vědců – a vychází z přednášek FuckUp Nights. Konkrétně představuje například příběh miliardáře Karla Janečka, vědkyně Kateřiny Falk, herečky Aňy Geislerové nebo podnikatele Zbyňka Frolíka.\n"}
{"id": "1445532", "url": "https://cs.wikipedia.org/wiki?curid=1445532", "title": "Henryk Pytel", "text": "Henryk Pytel\n\nHenryk Tomasz Pytel (* 15. září 1955, Sosnowiec) je bývalý polský hokejový útočník. \n\nHrál za týmy Zagłębie Sosnowiec (1971–1983) a v Německu za EV Landshut (1983–1985). Získal 4 tituly mistra Polska. Za 9 ligových sezón v polské lize nastoupil ve 344 utkáních a dal 270 gólů. V roce 1984 byl 52 góly nejlepším střelcem německé bundesligy.\n\nPolsko reprezentoval na olympijských hrách v roce 1976, 1980 a 1984 a na 8 turnajích mistrovství světa v letech 1976, 1977, 1978, 1979, 1981, 1982, 1983 a 1986. Za polskou reprezentaci nastoupil v letech 1975–1986 ve 129 utkáních a dal 77 gólů.\n\n"}
{"id": "1445540", "url": "https://cs.wikipedia.org/wiki?curid=1445540", "title": "Kjonghje Korejská", "text": "Kjonghje Korejská\n\nPrincezna Gyeonghye (1435-1473), před sňatkem známá jako princezna Pyeongchang, byla princezna z dynastie Čoson. Byla nejstarší dcerou Munjonga Čosona. Sloužila jako dozorce svému bratrovi Danjongovi Čosonovi, který nastoupil na trůn velmi mladý. \n\nPrincezna Gyonghye se narodila v roce 1435 korunnímu princovi Munjongovi a korunní princezně Hyeondeok, která zemřela šest let po jejím narození. Byla jmenována princeznou Pyeongchangu. V dětství byla poslána na výchovu k vládnímu ministrovi Cho Yurye, kde měla být chráněna. Munjong poté uváděla Choa jako jejího nevlastního otce. \n\nV roce 1450 byla princezna provdána za Jeong Jonga a titul princezny jí zůstal nadále. Jeong byl vychováván tak, aby mohl vykonávat funkci ministra spravedlnosti. Následující rok jí otec Munjong věnoval pozemky Yeongdeok pang na vybudování nového sídla. Úředníci tento nápad kritizovali, jelikož více než 30 rodin se muselo z tohoto pozemku vystěhovat a její manžel Jeong už sídlo dávno měl. Nicméně rozhodnutí císaře se nezměnilo. V roce 1452 na trůn nastoupil její bratr a ona jej musela často hlídat a zastupovat. Brzy jej však nahradil jejich strýc Sejo. \n\nV roce 1455 byl Jeong vyhoštěn do provincie Gyeonggi a princezna Gyeonghye onemocněla. Král Sejo se po doslechnutí o její nemoci rozhodl poslat k ní svého lékaře, aby ji vyšetřil. Princezna v té době byla těhotná a tak král vydal prohlášení, že v případě, že poradí chlapce, bude okamžitě zabit. Královna Jeonghui s tím ale nesouhlasila a jakmile princezna synka porodila, nechala jej obléct do dívčích šatů a poslala jej na královský dvůr, kde mu byla dána výchova. \n\nV roce 1461 byl Jeong shledán vinným za povstání proti Sejovi a byl popraven. Princezna Gyeonghye byla shledána jako spoluviník, její hodnost byla snížena na nevolnici a byla poslána na královského kláštera. Královna Jeonghui se později přimluvila, aby jí byla hodnost za dobré chování vrácena a dostala zpět své služebníky. \n\n27. prosince 1473 sepsala princezna Gyeonghye závěť, kde vše odkázala svému synovi. Dnes je tato závěť uložena v Jangseogaku na Akademii Korejského umění a historie. \n"}
{"id": "1445545", "url": "https://cs.wikipedia.org/wiki?curid=1445545", "title": "Lion Air", "text": "Lion Air\n\nPT Lion Mentari Airlines operující jako Lion Air je indonéská nízkonákladová letecká společnost. Sídlí v hlavním městě Jakarta, své hlavní letecké uzly má na letištích Sukarno-Hatta (Jakarta), Juanda (Sedati, Jáva) a Kulumanu (Medan). Společnost vznikla v roce 1999, lety zahájila o rok později. Provozuje jak vnitrostátní tak mezinárodní lety po jihovýchodní Asii. \n\nSpolečnost provozuje více než sto letounů typu Boeing 737, přičemž má dalších 250 objednaných letadel (2018).\n\n\n\n"}
{"id": "1445546", "url": "https://cs.wikipedia.org/wiki?curid=1445546", "title": "Swiss Indoors 2018 – mužská čtyřhra", "text": "Swiss Indoors 2018 – mužská čtyřhra\n\nMužská čtyřhra Swiss Indoors 2018 probíhala ve druhé polovině října 2018. Do deblové soutěže basilejského tenisového turnaje hraného na tvrdém povrchu St. Jakobshalle nastoupilo šestnáct dvojic. Obhájcem titulu byl pár Ivan Dodig a Marcel Granollers, jehož členové nestartovali společně. Dodig měl nastoupit s Japoncem Benem McLachlanem, ale dvojice odstoupila pro zádové zranění Chorvata. Spoluhráčem Granollerse se stal Rohan Bopanna, s nímž skončil ve čtvrtfinále na raketách Inglota se Škugorem.\n\nVítězem se stal nenasazený britsko-chorvatský pár Dominic Inglot a Franko Škugor, který ve finále zdolal bratrskou dvojici Němců Alexandra a Mischu Zverevovi po dvousetovém průběhu 6–2 a 7–5. Oba šampioni si do žebříčku ATP připsali 500 bodů a získali třetí společnou trofej. Inglot vybojoval jedenáctý deblový titul na okruhu ATP Tour a pro Škugora to bylo třetí takové turnajové vítězství.\n\n"}
{"id": "1445548", "url": "https://cs.wikipedia.org/wiki?curid=1445548", "title": "Nižná", "text": "Nižná\n\nNižná může být:\n"}
{"id": "1445549", "url": "https://cs.wikipedia.org/wiki?curid=1445549", "title": "Mitch McConnell", "text": "Mitch McConnell\n\nAddison Mitchell McConnell Jr. (* 20. února 1942, Sheffield, Alabama) je americký politik, senátor USA a předseda republikánské většiny v Senátu. Je tzv. starším senátorem (\"senior senator\") za stát Kentucky a zatím nejdéle sloužícím senátorem za tento stát v historii Senátu.\n\nMcConnell je potomkem Američanů skotsko-irského a anglického původu. Je synem Addisona Mitchella McConnella a jeho manželky Julie roz. Shockley. Narodil se 20. února 1942 v Sheffieldu ve státě Alabama a jako malé dítě byl vychován v blízkém městě Athens.\n\nJako dítě překonal dětskou obrnu, kterou onemocněl, když mu byly dva roky, přičemž náklady na jeho léčbu nesla dobročinná organizace. McConnell sám doznal v roce 1990, že jeho rodina se kvůli nákladům spojeným s touto nemocí „téměř finančně zhroutila“.\n\nVe věku osmi let se s rodinou přestěhoval do státu Georgia, později pak do Louisville ve státě Kentucky, kde navštěvoval střední školu duPont Manual High School. \n\nStudoval na University of Louisville a zakončil tuto vysokou školu v roce 1964 jako bakalář (B.A.) politických věd s vyznamenáním.\n\nMitch McConnell se poprvé stal senátorem roku 1984, jako první senátor z Kentucky za Republikánskou stranu od roku 1968. Při prezidentské kampani roku 2016 podpořil zprvu kandidáta Randa Paula. Po ukončení Paulovy kampaně se zasadil za prezidentského kandidáta republikánů Donalda Trumpa.\n"}
{"id": "1445550", "url": "https://cs.wikipedia.org/wiki?curid=1445550", "title": "Krajský přebor – Ostrava 1952", "text": "Krajský přebor – Ostrava 1952\n\nKrajský přebor – Ostrava 1952 byl jednou z 21 skupin 2. nejvyšší fotbalové soutěže v Československu. V soutěži se utkalo 12 týmů každý s každým dvoukolovým systémem jaro-podzim. \n\nPoznámky:\n\n"}
{"id": "1445551", "url": "https://cs.wikipedia.org/wiki?curid=1445551", "title": "Novomoskovsk", "text": "Novomoskovsk\n\nNovomoskovsk může být:\n\n"}
{"id": "1445553", "url": "https://cs.wikipedia.org/wiki?curid=1445553", "title": "Podlahová krytina", "text": "Podlahová krytina\n\nPodlahové krytiny můžeme dělit podle použitého materiálu nebo podle metody připevnění k podkladu.\n\nU podlahových krytin posuzujeme různé vlastnosti: tepelně izolační vlastnosti, odolnost proti nárazu, odolnost proti bodovému zatížení, odolnost proti vlhkosti, šíření kročejového hluku, otěruvzdornost, mrazuvzdornost u venkovních podlah aj.\n\n\n\n\n\n\n\nPodlahy dále rozdělujeme podle místa použití – vnitřní a venkovní podlahy.\n\nPřed pokládkou je nutné povrch vyrovnat a určit způsob pokládky. Záleží na umístění podlahy. Roli zde hraje také charakter místnosti (např. její vlhkost), typ podlahové krytiny, zda se umístí podlahové topení (na topný systém je lepší krytinu přilepit), kvalita zvukové izolace a plánovaná životnost podlahy.\n"}
{"id": "1445566", "url": "https://cs.wikipedia.org/wiki?curid=1445566", "title": "Pavel Novotný (novinář)", "text": "Pavel Novotný (novinář)\n\nPavel Novotný (* 18. března 1981) je český politik, starosta městské části Praha-Řeporyje a bývalý moderátor a novinář v uvolněné funkci. \n\nPráci v médiích začínal jako elév v \"MF Dnes\", dále mezi lety 2009 a 2013 pracoval ve vydavatelství Stratosféra jako šéfredaktor časopisu \"Spy\" a jako šéfredaktor bulvárního webu super.cz a superspy.cz, později jako šéfredaktor webu \"eXtra.cz\" od jeho založení v roce 2013 do roku 2015. Na přelomu let 2017 a 2018 byl dramaturgem pořadů Jaromíra Soukupa na TV Barrandov. Účinkoval v reality show \"Bar\" na televizi Prima a moderoval pořad \"Prásk!\" na TV Nova.\n\nOd roku 2002 členem ODS, předseda místního sdružení strany. V letech 2010 a 2014 byl zvolen za ODS do zastupitelstva městské části Praha-Řeporyje, v roce 2018 mandát podruhé obhájil s nejvíce hlasy. Po volbách se stal starostou za koalici ODS, Zelení, ANO a Pirátů.\n\nV roce 2019 starosta Novotný vyhlásil záměr postavit na území městské části Řeporyje pomník Ruské osvobozenecké armádě (tzv. vlasovcům), kteří se v roce 1945 podíleli na osvobození Prahy od nacistů. Na to reagovalo velvyslanectví Ruské federace, podle kterého by pomník představoval porušení Úmluvy o nepromlčitelnosti válečných zločinů. Novotný pak přivezl ve středu 27. listopadu 2019 na multikáře ruskému velvyslanectví ostrou nótu adresovanou prezidentu Putinovi. V pátek 29. listopadu 2019 Novotný vystoupil v talkshow kanálu Rossija 1 Všeruské státní televizní a rozhlasové společnosti, kde prohlásil, že ruský názor nepovažuje za důležitý a že pomník má být věnován památce těch vojáků, kteří padli na konci druhé světové války při osvobozování Prahy. 10. prosince 2019 zastupitelstvo Řeporyjí záměr vybudování pomníku jednomyslně schválilo.\n\nNa sjezdu ODS 18. ledna 2020 vystoupil s kritickým a emotivním projevem, poté kandidoval na prvního místopředsedu strany. Získal 65 hlasů a do funkce tak zvolen nebyl. Následně nebyl zvolen ani za řadového místopředsedu.\n\nJe synem baviče Petra Novotného. Má židovské předky. K roku 2018 se účastnil dvou soudních sporů týkajících se pomluv v roli žalovaného a svědka. Je ženatý, má dvě dcery.\n\nV ODS patří k liberální části. Je příznivcem předsedy strany Petra Fialy, prohlásil, že by stranu kdykoli na Fialovo přání opustil.\n\nJe výrazným odpůrcem současného Ruska a prezidenta Vladimíra Putina. Rovněž je výrazným kritikem komunistické strany a zejména poslance Zdeňka Ondráčka.\n\nRovněž je kritikem přílišné byrokracie, která sužuje starosty malých vesnic a měst.\n\nBývá kritizován pro časté používání hrubých a vulgárních výrazů na veřejnosti. \n\n"}
{"id": "1445573", "url": "https://cs.wikipedia.org/wiki?curid=1445573", "title": "Guillermo Mordillo", "text": "Guillermo Mordillo\n\nGuillermo Mordillo Menéndez (4. srpna 1932 Buenos Aires – 29. června 2019) byl argentinský malíř, známý především jako autor kreslených vtipů beze slov, převážně s náměty ze světa zvířat, věnoval se také sportovní tematice. Ilustroval dětské knihy jako pohádky Charlese Perraulta nebo Ezopovy bajky, pracoval v Limě jako reklamní výtvarník pro firmu McCann Erickson, byl animátorem ve studiu Paramount Pictures, kde se podílel na filmech o Pepkovi námořníkovi. Od roku 1963 žil v Evropě (Paříž, Mallorca, Monako), jako karikaturista spolupracoval s nakladatelstvím Glénat a časopisy Pif Gadget, Paris Match, El Papus nebo La Codorniz. Jugoslávský režisér Miki Muster vytvořil podle jeho obrázků animovaný film \"Mordillo\". Obdržel komiksovou cenu Prix Yellow-Kid a Zlatou palmu na mezinárodním festivalu humoru v italském městě Bordighera. V roce 2015 odsoudil útok na redakci časopisu Charlie Hebdo. \n\n"}
{"id": "1445576", "url": "https://cs.wikipedia.org/wiki?curid=1445576", "title": "Fela Kuti", "text": "Fela Kuti\n\nFela Kuti, známý jako Fela Anikulapo Kuti či Fela (15. října 1938 Abeokuta – 2. srpna 1997 Lagos), byl nigerijský zpěvák, saxofonista, multiinstrumentalista a kapelník, který se také angažoval v politice.\n\nByl průkopníkem tzv. afrobeatu, žánru v němž se spojily západoafrické hudební tradice s jazzem a afro-americkým funkem, který klade důraz na vokály, prolínající se rytmy a bicími nástroji.\n\nPocházel z jorubské buržoazní rodiny, jeho otec pastor ho učil na klavír. V 50. letech 20. století odjel na studia mediciny do Londýna, ale místo toho začal studovat hudbu, a paralalelně založil jazzovou skupinu se svými krajany. V 70. letech začal svá vystoupení doplňovat extatickými politickými proslovy, které rytmovaly a podtrhovaly bicí i dechy. Jeho kritika politických poměrů, korupce a boj proti sociální nespravedlnosti v Nigérii z něj učinila nežádoucí osobu, která byla nucená na čas uprchnout do Ghany, odkud byl záhy vyhoštěn. Jeho politická kariéra vyvrcholila v roce 1979, kdy se rozhodl kandidovat v presidentských volbách. V roce 1984 za své politické aktivity byl na dva roky uvězněn.\n\nJako hudebník vedl velmi bohémský život, v přítomnosti jorubského kněze uspořádal v roce 1978 svou hromadnou svatbu s dvaceti sedmi ženami působícími v jeho orchestru najednou. Později se s nimi postupně rozvedl.\n\nOd 60. let byl velmi známou osobou i v zahraničí. V posledních letech svého života se stáhl do ústraní a vystupoval již jen na své vlastní scéně. Zemřel na AIDS. Kuriózně jeho poslední nahranou písní se stala \"C.S.A.S\" (\"Condom Scallywag and Scatter\"), v níž odsuzuje používání kondomů jako neafrické. Po jeho smrti nigerijská vláda vyhlásila státní smutek a asi milion lidí vyšel do ulic. \n\nJeho synem je Femi Kuti, rovněž známý saxofonista, třikrát nominovaný na Cenu Grammy.\n"}
{"id": "1445579", "url": "https://cs.wikipedia.org/wiki?curid=1445579", "title": "Amputechture", "text": "Amputechture\n\nAmputechture je třetí studiové album americké skupiny The Mars Volta. Vydáno bylo v září roku 2006 a jeho producentem byl Omar Rodríguez-López. Jde o poslední album kapely, na kterém hrál bubeník Jon Theodore. Deska se umístila na deváté příčce hitparády Billboard 200. Deska byla nahrána v Los Angeles, El Pasu a také v Melbourne.\n\nVšechny texty napsal Cedric Bixler-Zavala, veškerou hudbu složil Omar Rodríguez-López.\n\n"}
{"id": "1445600", "url": "https://cs.wikipedia.org/wiki?curid=1445600", "title": "Speciální čarodějnický díl (rozcestník)", "text": "Speciální čarodějnický díl (rozcestník)\n\nSpeciální čarodějnický díl může označovat více věcí:\n\n\nDíly, které se oficiálně jmenují Speciální čarodějnický díl (kvůli stejnému názvu mají číslování podle anglického originálu)\n"}
{"id": "1445601", "url": "https://cs.wikipedia.org/wiki?curid=1445601", "title": "Malaika Mihambo", "text": "Malaika Mihambo\n\nMalaika Mihambo (* 3. února 1994 Heidelberg) je německá atletka, specializující se na skok daleký.\n\nJejí otec pochází ze Zanzibaru, matka je Němka. V roce 2012 složila maturitní zkoušky a začala studovat politologii.\n\nV mládí se věnovala judu a baletu, později se rozhodla pro atletiku. V roce 2013 se stala juniorskou mistryní Evropy ve skoku do dálky, o dva roky později dosáhla stejného úspěchu na mistrovství Evropy do 23 let. Celkem třikrát startovala na mistrovství Evropy – v roce 2014 obsadila v soutěži dálkařek čtvrté místo, o dva roky později získala bronzovou medaili a v roce 2018 zvítězila. Na olympiádě v roce 2016 skončila těsně pod stupni vítězů, výkonem 695 cm skončila čtvrtá.\n\n"}
{"id": "1445610", "url": "https://cs.wikipedia.org/wiki?curid=1445610", "title": "Karel Pšenčík", "text": "Karel Pšenčík\n\nKarel Pšenčík (* 27. února 1931) je bývalý český hokejový brankář.\n\nZa československou reprezentaci odchytal v letech 1950-1951 celkem 3 utkání. V lize chytal za ZSJ ZMP Praha, Křídla vlasti Olomouc a Spartak Plzeň (1956-1963).\n\n"}
{"id": "1445612", "url": "https://cs.wikipedia.org/wiki?curid=1445612", "title": "Bad Time for Gentlemen", "text": "Bad Time for Gentlemen\n\nBad Time for Gentlemen je deváté studiové album české skupiny Monkey Business. Vydáno bylo 26. října roku 2018 a jeho producentem byl vůdce skupiny Roman Holý. Jde o první album kapely, na kterém zpívala Tereza Černochová coby právoplatná členka kapely. Kromě členů kapely na desce hráli například Fred Wesley, Ondřej Pivec a Ashley Slater. K písni „Kick the Stupid“ byl natočen také videoklip.\n\n"}
{"id": "1445620", "url": "https://cs.wikipedia.org/wiki?curid=1445620", "title": "Strong Arm of the Law", "text": "Strong Arm of the Law\n\nStrong Arm of the Law je třetí studiové album anglické heavymetalové skupiny Saxon. Vyšlo 1. září roku 1980, tedy čtyři měsíce po vydání předchozí desky \"Wheels of Steel\". Spolu se členy kapely desku produkoval Pete Hinton, který tuto funkci vykonával již na předchozí desce. Album se umístilo na jedenácté příčce britské hitparády.\n\n\n"}
{"id": "1445625", "url": "https://cs.wikipedia.org/wiki?curid=1445625", "title": "Galerie Via Art", "text": "Galerie Via Art\n\nGalerie Via Art je jednou z prvních a nejdéle působících soukromých galerií v Praze. Je zaměřena na prezentaci moderního umění. \nGalerie byla založena Radkou a Zdeňkem Freislebenovými roku 1990 a otevřena po ukončení stavebních rekonstrukcí dne 25.6.1991 ve spodní části terasy kostela sv. Václava na Zderaze, Resslova 6, Praha 2. V době založení byla vedle dnes již neexistujících galerií MXM a Behémot (1990-2004) jednou z prvních nezávislých galerií, které se věnovaly současnému umění. Zaměřuje se na široké spektrum tvůrců českého moderního umění, od zavedených autorů jako Otakar Slavík, Adéla Matasová, Zdeněk Sýkora, ad.), střední generaci tvůrců (Volné seskupení 12/15 Pozdě, ale přece) až po nejmladší generaci studentů a čerstvých absolventů Akademie výtvarných umění v Praze. Během své existence galerie uskutečnila ve svých prostorách více než 200 samostatných výstav. Kromě toho se podílela na řadě společných projektů se Sbírkou moderního a současného umění Národní galerie v Praze, v Míčovně Pražského hradu (Aleš Lamr: \"Duch vane kem chce / The Spirit Wanders Where It Wants\", 2003) nebo ve výstavní síni Mánes (Antonín Kašpar: \"Dvojsochy\", 1997).\n\nProjekt \"VIA 2000\" byl součástí programu \"Praha - Evropské město kultury 2000\". Tento projekt svou koncepcí přesahoval rámec klasické prezentace a propojil sakrální architekturu s díly Františka Bílka a současným uměním. Galerie Via Art rovněž představila české umění v konfrontaci se zahraničními tvůrci v rámci mezinárodních projektů, jako např. \"Voices\" (City Museum and Mappin Art Gallery, Sheffield, České centrum, Paříž), \"Prague - Riga Art Dialogue\" (spolu s AVU, G. Pokorná, 2003) Galerie se kromě toho podílela na výměnných výstavách v Německu, Holandsku, Velké Británii a Francii a v Praze představila samostatné projekty zahraničních výtvarníků z Rakouska, Německa, Velké Británie, USA, Mexika, Nového Zélandu, Lotyšska a Francie.\n\nPo roce 2000 zvolila nové přístupy k prezentaci umění v souvislosti s větším důrazem na nejmladší generaci. Ve výstavních projektech se objevují \"site-specific\" instalace, nová media a formy, které mají blízko k filozofii a sociologii nebo se dotýkají tabuizovaných témat.\n\nS galerií od jejího založení spolupracovala řada významných kurátorů a historiků umění, např. Věra Jirousová, Marcela Pánková, Ivan Neumann, Josef Hlaváček, Simona Vladíková, Petr Vaňous, Martina Pachmanová, Marek Pokorný, Jiří Valoch, Jiří T. Kotalík, Vlasta Noshiro-Čiháková.\n\nGalerie Via Art se zabývá publikační činností, zajišťuje prodej uměleckých děl předních českých autorů, provádí poradenskou a zprostředkovatelskou pomoc při výběru uměleckých děl pro soukromé sbírky, firemní representativní prostory apod. Dle individuálních požadavků realizuje výtvarná díla na zakázku ve spolupráci s architektem. Zajišťuje také odbornou pomoc při organizaci výstav. \n\n"}
{"id": "1445653", "url": "https://cs.wikipedia.org/wiki?curid=1445653", "title": "Mistrovství světa v zápasu řecko-římském 2018", "text": "Mistrovství světa v zápasu řecko-římském 2018\n\nMistrovství světa v zápasu řecko-římském za rok 2018 proběhlo v Papp László Budapest Sportaréně v Budapešti, Maďarsko ve dnech 25.-28. října 2018.\n\n\n\n\n\n"}
{"id": "1445656", "url": "https://cs.wikipedia.org/wiki?curid=1445656", "title": "SSD Latina Calcio 1932", "text": "SSD Latina Calcio 1932\n\nSSD Latina Calcio 1932 je italský klub hrající v sezóně 2018/19 ve čtvrté lize a sídlící ve městě Latina. Klub byl založen roku 1945 jako \"Virtus Latina\". Klub v roce 2006 zanikl. Sezonu 2006/07 úplně vynechává a na sezonu 2006/07 je založen klub nový \"Football Club Latina\". Hraje regionální ligu a v roce 2009 se spojuje s \"Virtus Latina\"a je založen klub \"Unione Sportiva Latina Calcio Società Sportiva Dilettantistica\" a klub začal hrát v 5. lize. Další krach přišel po sezoně 2016/17 a to 9. března 2017. Nový klub se rodí v srpnu 2017 - SSD Latina Calcio 1932.\nNejvyšší soutěž nikdy nehrál. Největší úspěch je hraní ve druhé lize. A to v sezonách 2013/14 až 2016/17.\n\nEvropské poháry ještě nehráli.\n\n"}
{"id": "1445658", "url": "https://cs.wikipedia.org/wiki?curid=1445658", "title": "Jan Šimáně", "text": "Jan Šimáně\n\nJan Šimáně „\"Galén\"“ (1. října 1924 Praha – 13. února 2013) byl český skaut a redaktor časopisu ABC. Po celý život aktivně organizoval a podporoval dětské kluby, na jejichž podporu založil v roce 1991 \"Galénovu nadaci\", která byla v roce 2005 přeregistrována na \"Galénův nadační fond\" (\"GNF\"). Inicioval také mnoho udílení Březových lístků, byl také jeho držitelem nejvyššího dvanáctého stupně.\n\n\n"}
{"id": "1445664", "url": "https://cs.wikipedia.org/wiki?curid=1445664", "title": "Trapani Calcio", "text": "Trapani Calcio\n\nTrapani Calcio je italský fotbalový klub hrající v sezóně 2019/20 ve druhé lize a sídlící ve městě Trapani v regionu Sicílie. Klub byl založen roku 2. dubna 1905 jako \"Unione Sportiva Trapanese\". Byl to po městech Palerma a Messiny teprve 3 město na Sicílii. Až do roku 1920 se ve městě fotbal nehrál. Klub byl založen jen kvůli atletice a gymnastice. Klub na sezonu 1921/22 přihlášen do nejvyšší ligy. Z deseti zápasů nevybojoval ani bod, a tak skončila jediná sezona v historii klubu v nejvyšší ligy. \nDo sezony 2012/13 klub hraje maximálně ve třetí lize, až na sezonu 2013/14 postupuje historicky poprvé do druhé ligy.\n\nFinanční bankrot nastal po sezoně 1989/90, když se už nedalo udržet chod klubu, který byl už zadlužen od roku 1986. Nový klub \"Trapani Calcio\" byl založen 22. června 1990 podnikatelem Andrea Bulgarella. Začínají hrát regionální ligu. Další bankrot přišel 10. února 2002 když byl klub vyloučen během sezony 2001/02. V létě roku 2002 je založen nový klub \"Associazione Sportiva Trapani\" hrající v Serii D.\n\nNejvětší úspěch je hraní ve druhé lize. A to v sezonách 2013/14 až 2016/17 a 2019/20. Nejlepší umístění je 3. místo v sezoně 2015/16.\n\n\n\n"}
{"id": "1445677", "url": "https://cs.wikipedia.org/wiki?curid=1445677", "title": "Zhubni!", "text": "Zhubni!\n\nZhubni! (v originále Thinner) je americký hororový film z roku 1996 režiséra Toma Hollanda. Scénář k snímku napsali Michael McDowell a Tom Holland. Film je založen na stejnojmenném románu Stephena Kinga z roku 1984. Hlavní role ve filmu ztvárnili Robert John Burke, Joe Mantegna, Lucinda Jenney, Michael Constantine, Kari Wührer a Bethany Joy Lenz. Stephen King se ve filmu krátce mihne v cameo roli jako lékárník Bangor.\n\nSebevědomý právník Billy Halleck (Robert John Burke) má jedinou opravdovou starost: jak se zbavit nadváhy. Tři sta liber (136 kilogramů) je totiž opravdu na pováženou.\n\nBilly jednoho dne z vlastní nepozornosti zabije autem starou cikánku, která přijela do města s poutí. Jelikož soudce i šéf policie jsou jeho dobrými známými, je událost označena za pouhou nehodu. Více než stoletý otec zabité ženy má však na věc jiný názor. Uvalí na Billyho kletbu, po které začne právník nepochopitelně hubnout.\n\nMuž pochopí, že ho čeká krutá smrt vyčerpáním. Lékaři ani vydatná jídla nepomáhají, a tak Billymu nezbude než cikána vyhledat a přimět ho, aby z něj kletbu sejmul. To však nebude tak jednoduché.\n\nNaštěstí má Billy dobrého přítele, mafiána Richieho \"Hammer\" Ginelliho (Joe Mantegna).\n"}
{"id": "1445678", "url": "https://cs.wikipedia.org/wiki?curid=1445678", "title": "Kyselina mellitová", "text": "Kyselina mellitová\n\nKyselina mellitová (systematický název kyselina benzen-1,2,3,4,5,6-hexakarboxylová) je organická kyselina se šesti karboxylovými skupinami navázanými na benzenové jádro.\n\nTuto kyselinu objevil roku 1799 Martin Heinrich Klaproth v minerálu mellitu, který je její hlinitou solí.\n\nPrvním ze způsobů přípravy kyseliny mellitové je zahřívání mellitu s uhličitanem amonným, odstranění přebytku amonné soli a přidání amoniaku do roztoku. Vysrážený oxid hlinitý se následně oddělí filtrací a z filtrátu se odpařováním získá amonná sůl, která se dále přečišťuje rekrystalizací. Amonná sůl se následně přemění na olovnatou sůl srážením octanem olovnatým, tato olovnatá sůl nakonec reaguje se sulfanem a vzniká kyselina mellitová (vedlejším produktem je sulfid olovnatý).\n\nKyselinu mellitovou lze rovněž připravit oxidací čistého uhlíku (ve formě grafitu) či hexamethylbenzenu manganistanem draselným při pokojové teplotě nebo horkou koncentrovanou kyselinou dusičnou.\n\nKyselina mellitová je značně stabilní, nereaguje s chlorem, kyselinou jodovodíkovou koncentrovanou kyselinou dusičnou. Zahříváním se rozkládá na oxid uhličitý a kyselinu pyromellitovou (benzen-1,2,4,5-tetrakarboxylovou); zahříváním s vápencem vzniká oxid uhličitý a benzen. Působením chloridu fosforečného se přeměňuje na acylchlorid, který vytváří jehličkovité krystaly a taje při 190 °C. Zahříváním amonné soli kyseliny mellitové při 150–160 °C se uvolňuje amoniak a vzniká směs paramidu (mellimid, sumární vzorec C(CONHCO)) a euchroátu amonného (amonné soli 1,2:4,5-diimidu benzenhexakarboxylové kyseliny). Složky této směsi od sebe lze oddělit rozpuštěním euchroátu ve vodě; paramid je bílý amorfní prášek, který se nerozpouští ve vodě ani v ethanolu.\n\nZ velké stability kyseliny mellitové a jejích solí a skutečnosti, že vznikají při oxidaci polycyklických aromatických uhlovodíků, které se nacházejí ve Sluneční soustavě, vyplývá jejich možná přítomnost na povrchu Marsu.\n\nMellitáty (a soli ostatních benzenpolykarboxylových kyselin) železa a kobaltu mají zajímavé magnetické vlastnosti.\n\n"}
{"id": "1445679", "url": "https://cs.wikipedia.org/wiki?curid=1445679", "title": "John Taylor Gatto", "text": "John Taylor Gatto\n\nJohn Taylor Gatto (15. prosince 1935, Monongahela, Pensylvánie, USA – 25. října 2018, New York, New York) byl americký autor a učitel, který učil téměř 30 let. Věnoval velkou část své energie učitelské kariéře a poté, co rezignoval, napsal několik knih, kde kritizoval moderní vzdělávání.\n\nByl jmenován New York City Teacher of the Year v letech 1989, 1990, a 1991, a také byl jmenován New York State Teacher of the Year v roce 1991.\n\nVe své práci \"Dumbing Us Down: The Hidden Curriculum of Compulsory Schooling\" vydané v roku 1992 představuje co si myslí, že moderní škola způsobuje dětem:\n\n\n"}
{"id": "1445683", "url": "https://cs.wikipedia.org/wiki?curid=1445683", "title": "Fort Portal", "text": "Fort Portal\n\nFort Portal je město na západě Ugandy, v němž žije okolo 50 000 obyvatel. Je hlavním městem tradičního domorodého království Toro. V roce 1893 zde Britové založili pevnost, kterou nazvali \"Fort Gerry\" a později \"Fort Portal\" podle zvláštního komisaře pro Ugandu Geralda Portala, jemuž byla ve městě odhalena socha. Město je spojeno Transafrickou dálnicí s Kampalou. V okolí se pěstuje čajovník, pro turisty je město východištěm do pohoří Ruwenzori a národního parku Kibale. Ve Fort Portal sídlí tři nemocnice a vysoké školy Uganda Pentecostal University a Mountains of the Moon University.\n\n"}
{"id": "1445696", "url": "https://cs.wikipedia.org/wiki?curid=1445696", "title": "Yanna", "text": "Yanna\n\nYanna, vlastním jménem Jana Rybníčková (* 21. května 1992, Praha) je česká zpěvačka. V roce 2015 absolvovala na Konzervatoři a VOŠ Jaroslava Ježka obor Muzikálové herectví.\nNarodila se v Praze, kde začala chodit na Základní školu U Santošky. Poté pokračovala ve studiu na Gymnáziu Josefa Škvoreckého, odkud po roce odešla, protože ji přijala na Konzervatoř a VOŠ Jaroslava Ježka na obor Muzikálové herectví. Zde po šesti letech studia, v roce 2015, úspěšně absolvovala. \n\nJeště před nástupem na konzervatoř, v roce 2008, začala spolupracovat s raperem Lipem, což odstartovalo její pěveckou kariéru. V roce 2014 se stala finalistkou soutěže Hlas Československa.\n\nV roce 2016 vydala debutové CD s názvem \"Zlatý časy\". O rok později, v roce 2017, vyšlo její druhé album \"Up in the air\". Stejnojmenný singl obsadil v tomto roce první příčky hitparády Frekvence 1.\n\nJako vokalistka zpívá na CD Martina Chodúra s názvem \"Let's Celebrate\". V roce 2013 spolupracovala na CD Honzy Peroutky s názvem \"Klukovina\" (píseň „Špatnej den“) a také na CD \"Touhy\" Heleny Vondráčkové.\n\nV roce 2014 natočila s raperem Lipem singl a videoklip písně „Kruhy“. O rok později natočila píseň „Hoříš“, se zpěvákem Sebastianem a píseň „Múza“ se skupinou Atmo Music.\n\nV roce 2008 účinkovala například s kapelou Monkey Business, vystupovala také s Darou Rolins, Diana Kalashovou, kapelou Těžkej Pokondr nebo Hanou Zagorovou. V roce 2014 vystupovala jako vokalistka kapely Chamber Worcester nebo zpěvačky Ewy Farne. Zazpívala si ale i s Leošem Marešem – konkrétně na jeho koncertech ve Foru Karlín v roce 2017 a v O2 Aréně v roce 2018.\n\nV červnu 2018 uspořádala v Retro Music Hall velký charitativní koncert pro Dětský domov Dolní Počernice, kde vyrůstala, než ji adoptovala herečka Hana Čížková. Kromě Yanny na tomto koncertě vystoupili Lipo, Debbi, Tereza Mašková, Jaro Smejkal, Sámer Issa, Jakub Děkan, Beef (Atmo Music), Leona Gyongyosi a Erika Fečová.\n\nMimo to vystupuje a koncertuje na různých festivalech jako je např. Benátská noc, Aerodrome festival a další.\n\nZahrála si roli Kristýny ve filmu \"Muzikál aneb cesty ke štěstí\" (režie: Radun Slobodanka), který vstoupil do kin v roce 2016. V tomto filmu se objevila i její píseň „Zlatý časy“.\n\nYanna se věnuje i natáčení písní pro reklamy. Její hlas zazněl například v reklamě na Nescafé Classic Crema (r. 2011) nebo v reklamě na Yogobellu (r. 2016).\n"}
{"id": "1445700", "url": "https://cs.wikipedia.org/wiki?curid=1445700", "title": "Hraniční pásmo XII (mobilizace 1938)", "text": "Hraniční pásmo XII (mobilizace 1938)\n\nHraniční pásmo XII bylo vyšší jednotkou na úrovni sboru, působící v době mobilizace v roce 1938 v sestavě 1. armády a jeho úkolem byla obrana hlavního obranného postavení v oblasti Krkonoš a Orlických hor (konkrétně od Harrachova po tvrz Bouda) v celkové délce 127 km\n\nVelitelem HP XII. byl divizní generál Bedřich Ruml\n\nStanoviště velitele se nacházelo v Hradci Králové.\n\nÚkolem jednotek HP XII byla úporná obrana hlavního obranného postavení na hřebenech pohraničních hor s cílem nedopustit průlom nepřítele do týlu 1. armády. Na rozdíl od jednotek v jiných oblastech (např. I. sbor v jihozápadních Čechách) bránily jednotky HP XII relativně krátké úseky, navíc v horském terénu a více nebo méně zesílené objekty lehkého i těžkého opevnění. Linie srubů těžkého opevnění byla navíc zesílena také několika dělostřeleckými tvrzemi v různém stádiu dokončení (Stachelberg, Dobrošov, Adam, Hanička, Bouda), bohužel prozatím pouze s provizorní výzbrojí.\n\nV případě silného tlaku nepřítele mohla být obrana v oblasti HP XII zesílena druhosledovou 4. divizí ze zálohy Hlavního velitelství, která se soustřeďovala v okolí Hradce Králové.\n\nObecně byla situace v oblasti HP XII považována za příznivou a umožňující účinnou obranu.\n\nVyšší jednotky\n\n\nOstatní jednotky\n\n"}
{"id": "1445704", "url": "https://cs.wikipedia.org/wiki?curid=1445704", "title": "Odry (nádraží)", "text": "Odry (nádraží)\n\nOdry je název dopravny D3 (někdejší železniční stanice), která leží ve městě Odry v okrese Nový Jičín v Moravskoslezském kraji na Železniční trati č. 276 Suchdol nad Odrou – Budišov nad Budišovkou Na ulici Nádražní. Ze stanice odbočuje vlečka do firmy Semperflex Optimit.\n\nStanice je zapojená do systému ODIS jako zóna č. 80. Stanici obsluhují vlaky linek S 33 ve špičce v hodinovém intervalu a mimo špičku ve dvouhodinovém intervalu.\n\n"}
{"id": "1445705", "url": "https://cs.wikipedia.org/wiki?curid=1445705", "title": "Robert Daniel Carmichael", "text": "Robert Daniel Carmichael\n\nRobert Daniel Carmichael (1. března 1879 – 2. května 1967) byl americký matematik.\n\nStudoval na Princetonské univerzitě, kde roku 1898 získal bakalářský a později v roce 1911 doktorský titul. Vedoucím jeho doktorského výzkumu byl významný americký matematik G. David Birkhoff. Mezi lety 1911 až 1915 vyučoval na Indianské univerzitě, odkud se přesunul na univerzitu Illinoiskou, kde zůstal až do svého odchodu do důchodu roku 1947.\n\nCarmichael je známý díky svým pracím v oblasti teorie čísel. Jsou po něm pojmenována tzv. Carmichaelova čísla (kterými se zabýval i český matematik Václav Šimerka). Velký význam v matematice hraje i Carmichaelova věta, Carmichaelova funkce nebo jeho výzkum Steinerova systému S(5,8,24).\n\nBěhem působení na Indianské univerzitě se zabýval také speciální teorií reltivity.\n\n\n"}
{"id": "1445706", "url": "https://cs.wikipedia.org/wiki?curid=1445706", "title": "Obergurig", "text": "Obergurig\n\nObergurig () je obec v německé spolkové zemi Sasko. Nachází se v zemském okrese Budyšín a má obyvatel.\n\nObec se nachází v historickém regionu Horní Lužice a náleží k lužickosrbské oblasti osídlení. Leží asi 4 kilometry jižně od okresního města Budyšín na okraji Šluknovské pahorkatiny. Obergurigem protéká řeka Spréva a prochází zrušený úsek železniční trati Budyšín – Bad Schandau s nádražím v místní části Singwitz. Nejvyšším bodem je Mönchswalder Berg (447 m) na jihu.\n\nObergurig je prvně zmiňován roku 1272 jako \"Goric,\" případně \"Goreke\". Název pochází z hornolužického slova \"hórka\" (starosrbsky \"gorka\"), které značí kopec či vrch, Obergurig tedy znamená „horní ves na kopci“. \n\nVesnice vznikla při České stezce, která vedla z Budyšína přes Obergurig, Kirschau, Schirgiswalde, Sohland, Šluknov, Rumburk, Jiřetín pod Jedlovou a Českou Lípu do Prahy a představovala významné dopravní spojení mezi Horní Lužicí a Čechami. Obchodní stezka v místech tzv. Daniborova brodu v Kleindöbschütz, dnešní části Obergurigu, překračovala Sprévu. Později byl v místě brodu postaven dřevěný most, který byl po roce 1724 nahrazen dvouobloukovým kamenným mostem, zvaným Český most (\"Böhmische Brücke\").\n\nObec Obergurig vznikla 1. července 1950 sloučením do té doby samostatných obcí Großdöbschütz, Mönchswalde a Singwitz.\n\nObergurig se dělí na 7 místních částí:\n\n\n\n\n"}
{"id": "1445707", "url": "https://cs.wikipedia.org/wiki?curid=1445707", "title": "Ladybug &amp; Cat Noir Awakening", "text": "Ladybug &amp; Cat Noir Awakening\n\nLadybug & Cat Noir Awakening je připravovaný animovaný film na motivy počítačem animovaného seriálu Kouzelná Beruška a Černý kocour, který bude mít premiéru ve Francii v roce 2021.\n\nFilm byl poprvé odhalen 29. září 2018 producentem Jeremym Zagem během \"Miraculous\" panelu na ComiKon İstanbul 2018.\n\n5. prosince 2018 bylo odhaleno, že film bude mít premiéru v roce 2021 a děj bude mix počátku seriálu a konce páté řady. Dokončení čtvrté a páté řady je pro studio prioritou.\n\n6. prosince 2018 během \"Miraculous\" panelu na Comic Con Experience 2018 Jeremy Zag řekl, že film bude muzikál a bude obsahovat hudbu, kterou složil právě Zag.\n\n16. května 2019, během filmového festivalu v Cannes 2019, bylo potvrzeno, že film se bude jmenovat \"Ladybug & Cat Noir Awakening\". Bylo také řečeno, že film je právě ve výrobě a jde o romantické fantasy dobrodružství. Rovněž bylo odhaleno, že režisér filmu Největší showman, Michael Gracey, také dělá na filmu.\n\n7. června 2019, Jeremy Zag zveřejnil prostřednictvím příběhu na Instagramu píseň k filmu, která se jmenuje \"The Wall Between Us\". Nazpívali ji Lou a Lenni-Kim.\n\n24. července 2019 Zag zveřejnil na svém Instagramu další píseň k filmu s názvem \"Nouveau passage\", kterou nazpívala Lou.\n\n"}
{"id": "1445708", "url": "https://cs.wikipedia.org/wiki?curid=1445708", "title": "John Keeble", "text": "John Keeble\n\nJohn Leslie Keeble (* 6. července 1959 v Bolsover, Derbyshire) je anglický popový a rockový bubeník. Proslavil se svým členstvím ve skupině nové vlny 80. let 20. století Spandau Ballet.\n\nKeeble jako dítě sportoval, hrál fotbal a kriket. Své první bicí si koupil ve věku 16 let a začal hrát ve školní skupině na Dame Alice Owen's School. Skupina se jmenovala The Cut a hráli v ní Gary Kemp, Tony Hadley a Steve Norman. Bylo to v roce 1976. Skupina brzy přibrala Kempova bratra Martina na baskytaru a byla kompletní. Později se přejmenovala na The Makers, The Gentry a nakonec na Spandau Ballet.\n\nV roce 1988 si Keeble vzal svoji ženu Leaflyn. Mají spolu dceru Jaime Rae Keeble, která se narodila v roce 1990.\n"}
{"id": "1445711", "url": "https://cs.wikipedia.org/wiki?curid=1445711", "title": "Adam Scheinherr", "text": "Adam Scheinherr\n\nAdam Scheinherr (* 19. dubna 1987 Strakonice) je český politik, strojní inženýr, manažer a fyzik, od roku 2018 zastupitel hlavního města Prahy a náměstek primátora pro oblast dopravy, nestraník za Praha sobě.\n\nNarodil se v roce 1987, vyrůstal v Bezdědovicích. Vystudoval gymnázium ve Strakonicích.\n\nVystudoval strojní inženýrství a fyziku v Česku a ve Francii. Pracuje v Ústavu jaderného výzkumu v Řeži na projektu OSN za celosvětové snížení hrozby použití jaderných zbraní.\n\nVystoupil především jako odpůrce bourání Libeňského mostu v Praze. Zabýval se jeho technickým stavem a dopravní analýzou celého okolí. V roce 2015 založil iniciativu „Libeňský most Nebourat, Nerozšiřovat“, která představila kroky k jeho rekonstrukci a celkové záchraně.\n\nV komunálních volbách v roce 2018 byl jako nestraník za uskupení Praha sobě zvolen zastupitelem hlavního města Prahy. Dne 15. listopadu 2018 byl zvolen náměstkem primátora hlavního města Prahy pro oblast dopravy.\n\nZa své funkce prosadil například návrh vrácení tramvají na Václavské náměstí, které proběhne do roku 2023. V roce 2019 byl také přepracován plán dostavby vnitřního městského okruhu, který se nově po většinu trasy zahloubil, aby nedošlo k narušení městských čtvrtí. Dojde také k rekonstrukci kubistického Libeňského mostu, který se měl původně zbourat.\n\nV přípravě pražského metra D dosáhl stažení žalob proti územnímu rozhodnutí, čímž umožnil vydání stavebního povolení a v červnu 2019 zahájil geologickým průzkumem stavební práce.\n\nPřispěl také k přípravám vnějšího Pražského okruhu, kde dohodl se státem společný postup ve výkupu pozemků pro úsek 511 mezi Průhonicemi a Běchovicemi a prosadil výstavbu zelených pásů v okolí dálnice, aby se minimalizoval vliv na okolní prostředí.\n\nV říjnu 2019 Adam Scheinherr ke své celkové dopravní koncepci hromadné dopravy uvedl: \"„Naše plány odráží snahu celé koalice vytvořit stabilní, spolehlivý a vyrovnaný systém hromadné dopravy. V posledních letech se rozvíjela především autobusová síť, oproti tomu poslední významná tramvajová trať se otevřela v roce 2003 na Barrandov. Moderní město se ale bez vysokokapacitní, komfortní a ekologické formy dopravy nerozvíjí. Pro naši koalici je proto prioritou výstavba metra D a nových tramvajových tratí. U autobusových linek neplánujeme cestujícím žádné rušit, ale jsme na hranici efektivity a před velkými investicemi. Je potřeba autobusovou přepravu připravit na funkci doplňkové dopravy k páteřním tramvajovým linkám a linkám metra. Také se samozřejmě ani nám nevyhýbá nedostatek řidičů autobusů, jejichž práce je zvláště v Praze velmi náročná. To všechno dohromady nás přivedlo k rozhodnutí, že nebudeme řidiče přetěžovat neúměrnými přesčasy, ale mírně prodloužíme jízdní řády tam, kde jsou spoje velmi málo obsazené\".\"\n\n"}
{"id": "1445713", "url": "https://cs.wikipedia.org/wiki?curid=1445713", "title": "Notholithocarpus densiflorus", "text": "Notholithocarpus densiflorus\n\nNotholithocarpus densiflorus, je středně velký, stálezelený, jednodomý, listnatý strom nebo keř z čeledi bukovitých, který byl v minulosti uváděn pod vědeckým jménem \"Lithocarpus densiflorus\". Ve své severoamerické domovině je znám pod jménem \"tanoak\".\n\nDruh je popisován jako přechodný typ mezi rody kaštanovník (\"Castanea\") a dub (\"Quercus\"), květy má zhruba podobné kaštanovníku a plody dubu. V minulosti byl řazen do rozličných rodů (např. kaštanovník, kaštanovec, dub) a naposled do širokého rodu \"Lithocarpus\", jehož zbylých asi 120 druhů roste v jihovýchodní Asii. Pro vědeckém prozkoumání příbuzenských vztahů byl přeřazen do nového, pro něj v roce 2009 vytvořeného monotypického rodu Notholithocarpus.\n\nJsou rozeznávané dvě jeho variety:\n\n\"Notholithocarpus densiflorus\" je endemická dřevina pocházející z hor Oregonu a Kalifornie na západě Spojených států. Území jeho výskytu je v jihozápadním Oregonu ohraničeno ze severu přibližně oblastmi okolo řeky Coquill a města Roseburg, odkud pokračuje jižním směrem do Kalifornie. Tam \"Notholithocarpus densiflorus\" roste jak v pobřežním tichomořském hornatém pásu, tak i ve vnitrozemském pohoří Sierra Nevada. Obvykle je uváděno jeho rozšíření v rozsahu od 34°35' po 43°42' severní zeměpisné šířky.\n\nStrom bývá součástí stálezelených smíšených lesů rozkládajících se v pásmu od mořského pobřeží až po nadmořskou výšku okolo 2200 m. Dobře roste na nejrůznějších půdách vzniklých sedimentací nebo přetvořením, ať jsou hluboké či mělké a třeba i méně vhodných pro stromy. Běžné půdní struktury ve kterých se vyskytuje mívají barvu šedavě hnědou, světle načervenalou až hnědou a jsou mírně až silně kyselé, bývají štěrkovité, písčité, jemné písčité, jílovité, hlinité nebo směsí toho všeho v rozličném poměru.\n\nVyskytuje se v místech klasifikovaných jako silně vlhká, kde bývá roční srážkový průměr od 1000 do 2500 mm. Množství spadlé vody bývá v průběhu roku nestejnoměrné, nejmenší je v čase od června do září (asi 5 %) a největší od listopadu do února (asi 70 %). V pobřežním pásmu je běžný na vlhčích, západních svazích a ve vnitrozemí, kde je klima méně vlhké, roste v údolích, zátokách, roklích, podél potoků a na severních svazích. Růstová sezóna trvá průměrně jen 150 až 160 dnů, nejtepleji bývá v červenci, kde se průměrné denní teploty pohybují od 16 do 23 °C. V závislosti na nadmořské výšce tam začíná bezmrazé období od počátku března do konce dubna a od poloviny října do půlky listopadu se mrazy znovu objevují. Květy pod vlivem počasí ovlivňovaného nadmořskou výškou obvykle rozkvétají od června do srpna, stromy v nižších výškách a blíže k pobřeží kvetou dřív. Plody dozrávají a padají mezi 15. zářím a 15. listopadem, nejdříve vždy spadnou červivé.\n\nJen vzácně vytváří čisté, jednodruhové porosty, obvykle roste společně s listnáči planika Menziesova, okoličnatka kalifornská, \"Chrysolepis chrysophylla\", \"Quercus chrysolepis\", \"Quercus kelloggii\" a s jehličnany douglaska tisolistá, jedle ojíněná, smrk sitka, borovice Lambertova, borovice těžká, jedlovec západní a \"Torreya californica\". Z drobnějších dřevin v jeho podrostu často vyrůstají meruzalka krvavá, ostružiník nutkajský, zimozelen okoličnatý, libavka shalon, pěnišník velkolistý, líska rohatá, mahónie žilnatá, \"Ceanothus thyrsiflorus\", \"Morella californica\", \"Toxicodendron diversilobum\" a \"Vaccinium ovatum\". Z bylin to jsou pcháč obecný, \"Senecio minimus\", \"Whipplea modesta\", z travin sveřep měkký, sveřep kýlnatý, kostřava kalifornská, různé ostřice a kapradiny, např. hasivka orličí a \"Polystichum munitum\".\n\"Notholithocarpus densiflorus\" je jednodomá, pomalu rostoucí dřevina, která ve formě stromu dorůstá obvykle do výše okolo 20 m, jen zcela ojediněle bývá i dvakrát vyšší a průměr kmene mívá 60, výjimečně až 180 cm. Keřovitá varieta bývá vysoká okolo 3 m. V hustém porostu jehličnatých stromů vyrůstají stromy do větší výšky, kmen mají poměrně úzký a vysoký, větve jim rostou šikmo vzhůru a korunu mají poměrně úzkou. Na otevřeném prostranství bývá kmen kratší a hrubší, volně rozvětvené větve mívají horizontální směr a koruna je zaoblená. Kůra stromu je šedohnědá, obvykle je tlustá 3 až 8 cm, příležitostně i přes 10 cm. Nejmohutnější známý strom roste v Oregonu, je vysoký 44 m a má obvod kmene 7 m.\n\nListy jsou tlusté, tvrdé, kožovité, dlouhé 3 až 14 cm a vytrvávají na větvích po dobu tři až čtyř let. V prvém roce jsou hustě pokryté trichomy, zatímco starší jsou lysé a na svrchní straně mají silný voskovitý povlak. Žlutavé květy jsou samčí nebo samičí, přisedlé samčí jsou ve velkém počtu hustě nahloučené na 5 až 10 cm dlouhých klasnatých květenstvích vyrůstajících z úžlabí listů. Samičí květy jsou také přisedlé a rostou v úžlabí listů jednotlivě, někdy současně se samčími. Oboje květy se zakládají na nových výhoncích. Hojné samčí květy mají zelený kalich, bílé tyčinky a žluté prašníky. Pyl ze samčích květů je na samičí přenášen větrem.\n\nPlod je podlouhlý oříšek s tvrdým oplodím v číšce se šídlovitými, odstálými šupinami. Oříšek podobný žaludu bývá dlouhý 1,5 až 3,5 cm, je žlutohnědý a dozrává až ve druhém roce po opylení. Plody se vyskytují jednotlivě, po dvou nebo po třech, ale někdy je jich dohromady seskupeno i více.\n\nStromy plodí pravidelně téměř každý rok, velký strom vyprodukuje ročně asi 5000 oříšků, z toho hmyz (hlavně nosatci) jich během dorůstání zničí asi 50 %. Dozrávající plody konzumuje několik druhů ptáků a mnozí savci (hlodavci, jeleni, mývali i medvědi); kozy, prasata i skot zase požírají mladé semenáče.\n\nPlody jsou poměrně těžké a většina jich po opadu zůstane pod stromy nebo se odrazí jen do vzdálenosti několika metrů či se skutálí po svahu nepříliš daleko, proto se stromy samovolně jen ztěží rozšíří do větších vzdáleností. Proto se pod velkými stromy na jaře objevuje spousta nových semenáčů, které často spasou býložravci. Část semen je drobnými hlodavci roznesena po okolí, kde bývá jako zimní zásoba ukryta a následně zapomenuta. Plody které zůstanou na povrchu obvykle uschnou a hluboko zahrabané zase nevyklíčí.\n\nSemena jsou bez dormance a klíčí hypogeicky, ze semene roste směrem dolů kořínek a směrem vzhůru roste epikotyl na jehož vrcholu nad půdou vyrostou prvé pravé listy. Při pěstování ve školce se semena vysazují ještě na podzim nebo se do jara stratifikují při teplotě těsně nad bodem mrazu. Z jara ve vlhkém prostředí vyklíčí zhruba za tři týdny, při ideálních podmínkách dosahuje klíčivost až 80 %, dobře klíčí i ve stínu. Prvé plody lze očekávat již v pěti létech, maximální produkce nastává ve věku 30 až 40 let.\n\n\"Notholithocarpus densiflorus\" se také množí vegetativně, z jeho podzemní bazální části může vyrůst několik výhonů, nových kmínků. Děje se to samovolně například po poranění kůry kmene, při poškození ohněm nebo po skácení stromu. Dokonce nové výhony občas raší u paty zcela zdravých stromů, vyvíjejí se z kuželovitých spících pupenů ležících pod kůrou u báze stromu. Množství těchto pupenů se pohybuje od několika kusů až do tisíců, liší se i počet vyrašených výhonů, bylo zaznamenáno, že z jednoho pařezu pokáceného mohutného stromu jich vyrostlo 1400. Jediným způsobem jak zabránit jejich růstu je odstranění kůry pod úrovni terénu.\n\nPočet vyrašených výhonů se v dalších létech drasticky snižuje, živiny proudí jen do nejsilnějších, ostatní usychají. Po těžbě dřeva nebo požáru obvykle \"Notholithocarpus densiflorus\" s množstvím takto rychle vyrostlých kmínků ovládne vzniklý volný prostor a je nepříjemnou konkurenci pro později vyrůstající semenáče jiných druhů stromů. Na takovém místě za desetiletí často vzniká jen těžce průchodné houští tvořeno jediným druhem dřeviny.\n\nNadměrné výhonky někdy bývají v mládí likvidovány herbicidy aplikovanými na pahýly ustřižených kmínku nebo jejich listy. Stromy tohoto druhu se běžně nevysazují na zalesnění nových ploch, sázejí se jen ojediněle pro doplnění stávajících porostů.\n\nPrůměrný věk v nekácených porostech je asi 180 roků s tím, že typický věk dospělých stromů se pohybuje v rozmezí od 80 do 300 let. Maximální doložené stáří je okolo 400 roků.\n\nHlavním nepřítelem jednotlivých stromů jsou požáry, které často dospělé stromy i přes hrubou kůru zcela nebo částečně poškodí. Než se stromu rány po ohni zacelí vniknou do nich často dřevokazné houby, rány se již nezahojí a kmen postupně trouchniví. Na některých místech jsou kořeny stromů tohoto druhu napadány plísní \"Phytophthora ramorum\", která zapříčiní uschnutí listů a postupně celého stromu. Vzrostlé stromy jsou jen málo napadány hmyzem, ani jeho listy nejsou spásány lesními zvířaty nebo dobytkem.\n\n\"Notholithocarpus densiflorus\" není komerčně důležitou dřevinou. Jeho dřevo je tvrdé, jemně zrnité, ale křehké. Hlavní využití je na palivové dříví a k výrobě buničiny. Z kůry stahované ze stojících stromu se získával tanin (obsahuje ho asi 30 %), který je vhodný pro zpracování kůží a barvení.\n\nPlody jsou cenným zdrojem potravy pro mnoho druhů volně žijících živočichů. V minulosti byly také vylupovány, sušeny, drceny a vařila se z nich kaše a pekl chléb.\n\n"}
{"id": "1445715", "url": "https://cs.wikipedia.org/wiki?curid=1445715", "title": "Andrew Nkea Fuanya", "text": "Andrew Nkea Fuanya\n\nAndrew Nkea Fuanya (* 29. srpna 1965, Widikum) je kamerunský římskokatolický duchovní; v pořadí druhý biskup mamfenské diecéze.\n\nKněžské svěcení přijal roku 1992; biskupské pak roku 2013. Byl nejprve jmenován biskupem koadjutorem mamfenské diecéze. Řízení diecéze převzal roku 2014.\n\nJeho biskupským heslem je \"„In spiritu et veritate“\".\n\n"}
{"id": "1445725", "url": "https://cs.wikipedia.org/wiki?curid=1445725", "title": "Al Ernest Garcia", "text": "Al Ernest Garcia\n\nAl Ernest Garcia (11. března 1887 San Francisco – 4. září 1938 Santa Monica) byl americký filmový herec a castingový režisér. Proslavila ho zejména dlouholetá spolupráce s Charlie Chaplinem.\n\nMezi roky 1911 až 1938 se objevil ve 120 filmech, většinou však pouze ve vedlejších rolích. Často hrál ve westernech s tehdejšími hvězdami němého filmu jako byli Leo Carrillo nebo Warner Baxter. Garcia též v roce 1917 režíroval krátkometrážní film \"The Purple Scar\", ten však zůstal jeho jediným režisérským počinem. Protože se narodil v Kalifornii mexickým rodičům, tak hrával i v mexických filmech a též byl obsazován do rolí Mexičanů ve filmech amerických. S příchodem zvukového filmu mu byly svěřovány už jen role menšího významu, ale jako kariéra herce trvala až do jeho smrti v roce 1938.\n\nVrchol jeho herecké dráhy je spojován s Charlie Chaplinem. Celkem se v letech 1921 až 1936 objevil v šesti Chaplinových filmech, a to ponejvíce v záporných rolích. Ztvárnil násilnického ředitele cirkusu ve filmu \"Cirkus\" (1928), snobského milionářova komorníka ve slavném velkofilmu \"Světla velkoměsta\" (1931) nebo majitele továrny ve filmu \"Moderní doba\" (1936). V těchto třech filmech pracoval pro Chaplina též jako castingový režisér.\n\n\n"}
{"id": "1445730", "url": "https://cs.wikipedia.org/wiki?curid=1445730", "title": "Čaukhamba", "text": "Čaukhamba\n\nČaukhamba je horský masiv nacházející se v pohoří Himálaj v indickém státě Uttarákhand. Nejvyšším vrcholem masivu je Čaukhamba I.\n\nČaukhamba znamená \"čtyři pilíře\" a její název tak odkazuje na čtyři vrcholy:\n\nPo neúspěšných pokusech v letech 1938 a 1939 provedli úspěšný prvovýstup na vrchol Čaukhamba dne 13. června 1952 Lucien George a Victor Russenberger - švýcarští členové francouzské expedice. Vystoupili na vrchol severovýchodní stranu.\n"}
{"id": "1445731", "url": "https://cs.wikipedia.org/wiki?curid=1445731", "title": "Api (hora)", "text": "Api (hora)\n\nApi je hora vysoká 7 132 m n. m. nacházející se v pohoří Himálaj v Nepálu nedaleko hranic Tibetu. Vrchol je málo známý ve vzácně navštěvované části Himálaje, avšak výjimečný ve vzrůstu nad místním terénem. Jeho jižní stěna stoupá do výšky 3 300 m.\n\nPrvní pokusy o výstup proběhly v letech 1953 a 1954. Jako první se neúspěšně pokusili o výstup dva Skotové – W. H. Murray a John Tyson. O rok později pokus neúspěšně opakovala pokus italská expedice, která skončila smrtí jejích dvou členů.\n\nPrvovýstup provedli 10. května 1960 horolezci Katsutoshi Hirabayashi a Gyltsen Norbu z japonské expedice severní stěnou. V roce 1980 se o výstup z jižní strany pokoušela britská expedice, ale pokus skončil několik set metrů pod vrcholem.\n\nPrvní zimní výstup uskutečnili 24. prosince 1983 Poláci Tadeusz Piotrowski a Andrzej Bieluń..\n\nJsou zaznamenány další tři výstupy na vrchol v letech 1978, 1996 a 2001\n"}
{"id": "1445732", "url": "https://cs.wikipedia.org/wiki?curid=1445732", "title": "Šarce", "text": "Šarce\n\nŠarce (také Junction Peak) je vrchol vysoký 7 457 m n. m. (7 502 m dle jiných zdrojů) nacházející se v pohoří Himálaj na hranicích mezi Nepálem a Čínskou lidovou republikou.\n\nVzhledem k malé topografické prominenci pouhých 187 metrů se nepovažuje za samostatnou horu. Leží v pokračování hřebene Lhotse – Nuptse, asi 4 km východně od Lhotse Šar (8 415 m). Šarce se nachází na hřebeni v místě, kde se hřeben dělí směrem na jih (odtud anglický název Junction Peak). Na východ pokračuje hřeben k Makalu a na jih vede další hřeben k vrcholu Baruntse.\n\nPrvovýstup na Šarce byl proveden v roce 1974 jako součást německé expedice Everest – Lhotse. Němec Hermann Warth a Rakušan Kurt Diemberger dosáhli vrcholu 23. května.\n"}
{"id": "1445737", "url": "https://cs.wikipedia.org/wiki?curid=1445737", "title": "Wiesław Jobczyk", "text": "Wiesław Jobczyk\n\nWiesław Jerzy Jobczyk (* 23. února 1954, Siedlce) je bývalý polský hokejový útočník. \n\nHrál za týmy KS Baildon Katowice (1973–1978), Zagłębie Sosnowiec (1979–1985) a v nižších soutěžích v Německu. Získal 5 titulů mistra Polska. Za 12 ligových sezón v polské lize nastoupil ve 392 utkáních a dal 354 gólů. V letech 1979, 1981, 1982 a 1983 byl nejlepším střelcem polské ligy.\n\nPolsko reprezentoval na olympijských hrách v roce 1976, 1980 a 1984 a na 7 turnajích mistrovství světa v letech 1976, 1977, 1979, 1981, 1982, 1983 a 1985. Za polskou reprezentaci nastoupil v letech 1974–1985 ve 125 utkáních a dal 86 gólů.\n\n"}
{"id": "1445739", "url": "https://cs.wikipedia.org/wiki?curid=1445739", "title": "Kunene (rozcestník)", "text": "Kunene (rozcestník)\n\nKunene muže být:\n\n\nJiné podobné názvy: \n\n "}
{"id": "1445741", "url": "https://cs.wikipedia.org/wiki?curid=1445741", "title": "Oldřich Pavlík", "text": "Oldřich Pavlík\n\nOldřich Pavlík (* 27. února 1927) je bývalý český hokejový obránce.\n\nZa československou reprezentaci nastoupil v roce 1951 ve 2 utkáních. V lize hrál v letech 1949–1956 za ZSJ Sokol VŽKG. V roce 1952 získal mistrovský titul.\n\n"}
{"id": "1445742", "url": "https://cs.wikipedia.org/wiki?curid=1445742", "title": "Mistrovství světa v zápasu ve volném stylu 2018", "text": "Mistrovství světa v zápasu ve volném stylu 2018\n\nMistrovství světa v zápasu ve volném stylu za rok 2018 proběhlo v Papp László Budapest Sportaréně v Budapešti, Maďarsko ve dnech 20.-25. října 2018.\n\n\n\n\n\n"}
{"id": "1445743", "url": "https://cs.wikipedia.org/wiki?curid=1445743", "title": "Praha, město věží", "text": "Praha, město věží\n\nPraha, město věží může být:\n"}
{"id": "1445744", "url": "https://cs.wikipedia.org/wiki?curid=1445744", "title": "Letiště Istanbul", "text": "Letiště Istanbul\n\nLetiště Istanbul (IATA: IST, ICAO: LTFM) (turecky: \"İstanbul Havalimanı\") je hlavní mezinárodní letiště obsluhující největší město Turecka, Istanbul. Nachází se v provincii Istanbul, v okresku Arnavutköy na evropské straně města. Toto letiště nahradilo kapacitně nedostačující Atatürkovo letiště. Otevírací ceremoniál letiště s kapacitou 150 milionů cestujících ročně se konal 29. října 2018 a byl u něj přítomen prezident Erdogan. Cena výstavby byla v přepočtu na české koruny přibližně 270 miliard.\n\nOd 31. října 2018 odtud začal operovat turecký národní dopravce Turkish Airlines, který sem postupně přesídlil.\n\nVýstavba letiště byla kritizována ochránci přírody, označili ho za ničivé. Na staveništi byly potlačeny také stávky dělníků. Úřady uvádějí, že jich při stavbě zahynulo 30, podle odborů jsou skutečná čísla razantně vyšší.\n"}
{"id": "1445746", "url": "https://cs.wikipedia.org/wiki?curid=1445746", "title": "Electric Trim", "text": "Electric Trim\n\nElectric Trim je sólové studiové album amerického hudebníka Lee Ranalda. Vydáno bylo v září roku 2017 společností Mute Records a spolu s Ranaldem jej produkoval Raül Refree. Dále se na albu podíleli například Nels Cline, Sharon Van Etten či Ranaldův dřívější spoluhráč z kapely Sonic Youth, bubeník Steve Shelley. Album bylo nahráno v letech 2015 až 2016 v newjerseyském Hobokenu a také v Barceloně. Jeho mastering provedl Greg Calbi v newyorském studiu Sterling Sound v lednu 2017.\n\n\n"}
{"id": "1445750", "url": "https://cs.wikipedia.org/wiki?curid=1445750", "title": "Boris Gmirja", "text": "Boris Gmirja\n\nBoris Romanovič Gmirja (: Бори́с Рома́нович Гми́ря; 5. srpna 1903 Lebedyn – 1. srpna 1969 Kyjev) byl ukrajinský operní pěvec, národní umělec Sovětského svazu (1951), držitel Leninova řádu, v letech 1939-1957 sólista Kyjevské opery.\n"}
{"id": "1445752", "url": "https://cs.wikipedia.org/wiki?curid=1445752", "title": "Lavocatisaurus", "text": "Lavocatisaurus\n\nLavocatisaurus („Lavocatův ještěr“) byl rod sauropodního dinosaura z čeledi Rebbachisauridae, který žil v období spodní křídy (geologické stupně apt až alb, asi před 125 až 100 miliony let) na území dnešní Argentiny (souvrství Rayoso, provincie Neuquén).\n\nFosilie tohoto sauropoda byly objeveny v sedimentech souvrství Rayoso a jde tak o druhého sauropoda popsaného ze stejných vrstev (prvním byl rod \"Rayososaurus\"). Zároveň jde o prvního argentinského rebbachisaurida, z něhož známe téměř kompletní lebku. Ta byla podlouhlá a celkově se podobala lebce rodu \"Diplodocus\". Je možné, že tito dinosauři měli čelisti zakončené keratinovým \"zobákem\". Celkem byly objeveny tři exempláře, holotyp (dospělý jedinec) a dvě mláďata. Dohromady byly objeveny fosilní části téměř kompletní kostry, což umožnilo stanovcit nový rod a druh. Typový druh \"L. agrioensis\" byl formálně popsán v říjnu roku 2018.\n\n\"Lavocatisaurus\" byl vývojově bazálním rebbachisauridem, představujícím sesterskou vývojovou skupinu ke kladu Khebbashia (klad tvořený podčeleďmi Limaysaurinae a Rebbachisaurinae).\n\n"}
{"id": "1445764", "url": "https://cs.wikipedia.org/wiki?curid=1445764", "title": "Miniaturní bulteriér", "text": "Miniaturní bulteriér\n\nMiniaturní bulteriér (anglicky: \"Miniature Bull Terrier\") je anglické psí plemeno. Vzniklo jako menší verze anglického bulteriéra, mimo výšky a váhy se ale prakticky neliší. Je uznáváno Mezinárodní kynologickou federací (FCI) i American Kennel Clubem (AKC).\n\nStandard FCI uvádí, že vzhledově vypadají stejně jako jejich větší verze. Jsou to dobře osvalení psi s typickým klabonosem. Povolené barvy jsou tedy bílá, černá žíhaná, červená, žlutá a tříbarevná. Kohoutkovou výšku uvádí do 35 cm, váha ale není daná.\n\nTito psi se dožívají 11 až 13 let.\n"}
{"id": "1445769", "url": "https://cs.wikipedia.org/wiki?curid=1445769", "title": "Kostel svatého Vavřince (Kuressaare)", "text": "Kostel svatého Vavřince (Kuressaare)\n\nKostel svatého Vavřince () stojí v centru města Kuressaare na ostrově Saaremaa v kraji Saaremaa v Estonsku. Kostel náleží k estonské evangelicko-luteránské církvi.\n\nKostel je od roku 2004 zapsán v seznamu kulturních památek Estonska pod číslem 27261.\n\nPrvní kostel byl pravděpodobně dřevěný postavený v 16. století v severní části zámeckého parku. Tento předpoklad potvrzuje pomník postavený v roce 1861 ze starých náhrobků, které tam byly vykopány. Doložen je požár kostela v roce 1612, kdy při útoku švédských vojsk hořelo celé město.\n\nKdy byl postaven kamenný kostel není přesně známo, nicméně v sakristii je ve zdivu kámen se dvěma erby a s letopočtem 1637 a písemné záznamy zmiňují datum 1634. Kostel byl jednolodní na půdorysu obdélníku s dřevěným stropem a kamennou věží. V roce 1710 za Velké severní války kostel vyhořel. Obnova trvala od roku 1726 až do roku 1733. Kostel byl už vysvěcen v roce 1729. Během rekonstrukce byla postavena kruchta. V roce 1828 byl znovu zničen při požáru města. V letech 1829–1835 byl obnoven pod vedením architekta Heinricha Löwenera. Kostel byl přestavěn v neoklasicistním slohu.\n\nJednolodní orientovaná zděná stavba zakončená čtyřbokým závěrem. Kněžiště je od lodi odděleno vítězným obloukem a je užší a nižší než loď. Střecha je dvojhřebenová sedlová. K západnímu průčelí je přistavěna věž vysoká cca 38 m. Okapní strany kostela měly prolomena obdélná vysoká okna. Na jižní straně je předsazena vstupní předsíň. Závěr je osvětlen dvěma okny ve východním průčelí a jedním na jižní straně. Obdélná okna jsou ukončena obloukem. K závěru na severní straně je přistavěna sakristie. Kostel je zdoben pouze profilovanou střešní římsou, fasády jsou bílé, střecha červená. Vitráže byly doplněny v letech 2000–2001.\n\nHranolová věž na čtvercovém půdorysu je ukončena korunní profilovanou římsou a jehlovou střechou. Pod hlavní římsou jsou vsazeny pod půlkruhy ciferníky věžových hodin. Hodiny byly instalovány v roce 1860. Jehlová střecha byla inspirována střechami v Petrohradu. Na špici věže je větrná korouhev s třemi daty 1774, 1835 a 1933, které se týkají výstavby a opravy věže.\n\nInteriér je velmi prostý. Loď má dřevěnou klenbu a po stranách na sloupech galerie vybíhající z kruchty. Oltář v kněžišti se nachází mezi okny závěru. Oltářní obraz namaloval malíř Carl Siegismund Walther (1783–1866). Na evangelijní straně v lodi před vítězným obloukem je vyvýšená kazatelna. Kazatelu a oltář navrhl Ludwig von Maydell (1795 - 1846). Na epištolní straně středověká křtitelnice z 14. nebo 15. století, která byla přenesena ze ničeného kostela z Anseküla. Na kruchtě se nacházejí varhany z roku 1881 byly postaveny firmou Sauer z Frankfurtu nad Odrou. Kostel byl opravován v letech 1901, 1922, 1960, 1967, 1974–1976 (odstraněna balustráda kolem oltáře, postaven nový oltář a nově pokryt strop), v roce 1980 byla opravena věž a v roce 1981 zavedeno ústřední topení. V letech 2002–2008 proběhly rozsáhlé opravy. Např. v roce 2006 opraveny dřevěné galerie napadené červotočem, 2008 byly opraveny varhany a rekonstrukce stropu.\n\n"}
{"id": "1445771", "url": "https://cs.wikipedia.org/wiki?curid=1445771", "title": "AGM-88 HARM", "text": "AGM-88 HARM\n\nAGM-88 HARM je řízená střela vzduch-země určená k ničení radiolokátorů, které jsou součástí systémů protivzdušné obrany. Tuto střelu středního dosahu vyvinula a vyrábí americká společnost Texas Instruments.\n\nStřelu můžou nést americká letadla EA-6B, F/A-18 Hornet, F/A-18E/F Super Hornet, F-16C/J a F-15E. AGM-88 je také součástí výzbroje německých a italských letadel Tornado IDS/ECR, přičemž v budoucnu by měla být integrována i do stealth stíhaček F-35.\n\nÚvodní studie ohledně vývoje nové protiradarové střely začaly v roce 1972, kdy bylo zjevné, že na působení proti sovětským systémům protivzdušné obrany budou potřeba výkonnější rakety než ty, které byly v té době ve výzbroji amerických letadel. V roce 1974 uzavřelo americké námořnictvo smlouvu o vývoji nových střel se společností Texas Instruments. První verze AGM-88 HARM (A/B) byly odvozeny z tehdejších protiradarových střel - AGM-45 Shrike a AGM-78 Standard ARM. Kombinovaly nejžádanější funkce každé z nich, přičemž poskytovaly další vlastnosti, které zvýšily jejich provozní efektivitu. Celkové náklady na vývoj střely dosáhly 644,5 milionu dolarů.\n\nHromadná výroba raket AGM-88 byla schválena v březnu 1983, přičemž jich bylo dodnes vyrobeno více než 23 000 kusů. Jednotková cena nejnovější verze AGM-88E je 99 4000 dolarů. Americké letectvo jako první těmito střelami vybavilo letadla F-4G. Raketa vznikla jako společný projekt amerického letectva a amerického námořnictva, ale jsou jí vyzbrojeny i stíhačky námořní pěchoty.\n\nK prvnímu bojovému nasazení došlo v roce 1986 v Libyi při náletu na Tripolis a Benghází. Rakety dokázaly úspěšně potlačit sovětské systémy S-75 Dvina, S-125 Něva a S-200. Během války v Zálivu v roce 1991 bylo odpáleno více než 2 000 těchto raket proti iráckým radarovým systémům.\n\nI když AGM-88 HARM a AGM-45 Shrike sdílejí základní podobnost z hlediska vzhledu a určení, AGM-88 je o více než metr delší než AGM-45 a má mírně větší průměr. Střela je dlouhá 4,17 m a má průměr 25,4 cm. Rychlost má 2 Machy a její dolet je 150 km. Celková hmotnost rakety je 361 kg, přičemž její bojová část váží 68 kg.\n\nMůže být nesena několika typy letadel na závěsníky LAU-118 (V) 1/A. Ještě před vypuštěním dostane raketa souřadnice cíle od mateřského letadla. Tyto parametry využívá v počáteční fázi letu a později vyhledává požadovaný cíl prostřednictvím pasivního nebo aktivního radarového systému.\n\n"}
{"id": "1445772", "url": "https://cs.wikipedia.org/wiki?curid=1445772", "title": "Nikolai Stepulov", "text": "Nikolai Stepulov\n\nNikolai Stepulov, rusky Nikolaj Michajlovič Stěpulov (20. března 1913 Narva – 2. ledna 1968 Tallinn) byl estonský boxer lehké váhy, člen klubu Tallinna Poksiklubi. Získal šest titulů amatérského mistra Estonska, v roce 1931 vybojoval bronzovou medaili na Dělnické olympiádě, byl finalistou Letních olympijských her 1936, kde podlehl Imre Harangimu z Maďarska, na mistrovství Evropy v boxu 1937 skončil rovněž na druhém místě po finálové porážce s Němcem Herbertem Nürnbergem. Pracoval pro estonskou armádu a ministerstvo hospodářství, od roku 1938 boxoval profesionálně. Po připojení Estonska k Sovětskému svazu vzhledem ke své ruské národnosti vstoupil dobrovolně do Rudé armády a byl pověřen odzbrojováním estonských bezpečnostních složek. Dne 21. července 1940 nařídil střelbu do příslušníků milice Kaitseliit, která si vyžádala sedmnáct obětí. Sovětské úřady jeho čin odsoudily a Stepulov byl uvězněn, ale po napadení SSSR Německem byl propuštěn a odeslán na frontu. Po válce se ještě stal boxerským mistrem Estonské SSR, ale krátce nato ukončil sportovní kariéru. Poté vykonával podřadné práce, propadl alkoholu, zapletl se s podsvětím a od roce 1955 trávil většinu času v nápravných zařízeních. Zemřel na Parkinsonovu nemoc v tallinnské vězeňské nemocnici ve věku 54 let, je pochován na hřbitově Pärnamäe.\n\n"}
{"id": "1445774", "url": "https://cs.wikipedia.org/wiki?curid=1445774", "title": "Andrej Dimitrov", "text": "Andrej Dimitrov\n\nAndrej Dimitrov Stojnov (* 12. prosince 1957) je bývalý bulharský zápasník – klasik.\n\nPřipravoval se v Sofii v klubu OSK Slavija. Specializoval se na řecko-římský (klasický) styl. V bulharské mužské reprezentaci se pohyboval od konce sedmdesátých let dvacátého století ve váze do 100 kg. Od roku 1981 nahradil na pozici reprezentační jedničky olympijského vítěze Georgi Rajkova. V roce 1984 přišel kvůli mezinárodní politice, jako jeden z mnoha sportovců z východního bloku, o možnost bojovat o zlatou olympijskou medaili na olympijských hrách v Los Angeles. Kvůli vleklým zraněním formu do dalších olympijských her neudržel. Při bulharské olympijské nominaci na olympijské hry v Soulu v roce 1988 dostal přednost Ilija Vasilev.\n\n\n"}
{"id": "1445775", "url": "https://cs.wikipedia.org/wiki?curid=1445775", "title": "Přítah k bradě", "text": "Přítah k bradě\n\nPřítah k bradě je silový cvik pro rozvoj deltových svalů (především jeho střední hlavy) a ramen a dále dochází i k aktivaci bicepsů, nadhřebenového svalu, zdvihače lopatky či prsních a pilovitých svalů. Vzhledem k uchopení a vedení činky je mimořádně důležité dbát na techniku a nepoužívat příliš velkou zátěž, která by nutila zapojovat pomocné svaly a pohyby a usnadnit zvednutí činky do vrchní polohy.\n\n"}
{"id": "1445776", "url": "https://cs.wikipedia.org/wiki?curid=1445776", "title": "Kvalifikační turnaj vítězů krajských přeborů – 1952", "text": "Kvalifikační turnaj vítězů krajských přeborů – 1952\n\nKvalifikační turnaj vítězů krajských přeborů – 1952 byl nadstavbovou soutěží vítězů krajských přeborů o postup do Celostátní československé soutěže v kopané 1953. Turnaj se hrál ve čtyřech skupinách. \n\nVítěz Kablo Topoľčany v důsledku reorganizace fotbalových soutěží od roku 1953 do nejvyšší soutěže nepostoupilo.\n\nPoznámky:\n\n"}
{"id": "1445778", "url": "https://cs.wikipedia.org/wiki?curid=1445778", "title": "Špička (album)", "text": "Špička (album)\n\nŠpička je společné studiové album hudebníků Ota Klempíře a Oskara Rózsy. Vydala jej v březnu 2012 společnost EMI. Obsahuje jak písně v češtině, tak i v angličtině. Místy je album podobné Klempířově domovské kapele J.A.R., ale jako celek je značně odlišné. Kromě ústředního dua se na desce podílel zpěvák Dan Bárta, který s Klempířem působí v kapele J.A.R. Nahrávání alba trvalo přibližně jeden rok. Mastering alba provedl Bernie Grundman ve svém studiu v Los Angeles. K písni „My Life“ byl natočen také videoklip. V říjnu 2012 se album dočkalo své koncertní premiéry.\n\n"}
{"id": "1445780", "url": "https://cs.wikipedia.org/wiki?curid=1445780", "title": "Ilija Vasilev", "text": "Ilija Vasilev\n\nIlija Vasilev Georgiev (* 12. prosince 1957 Balčik) je bývalý bulharský zápasník – klasik.\n\nPřipravoval se v Sofii v klubu Levski-Spartak. Specializoval se na řecko-římský (klasický) styl. V bulharské mužské reprezentaci se pohyboval od poloviny osmdesátých let dvacátého století ve váze do 100 kg. V roce 1988 porazil v bulharské olympijské nominaci pro účast na olympijských hrách v Soulu zkušenějšího Andreje Dimitrova. Ve druhém kole základní skupiny prohrál s Maďarem Tamásem Gáspárem těsně 1:2 na body. Maďar však v dalším kole kvůli zranění z turnaje odstoupil. V posledním šestém kole v souboji o vítězství ve skupině prohrál na technickou převahu se západním Němcem Gerhardem Himmelem. Z druhého místa ve skupině postoupil do souboje o celkové třetí místo proti Američanu Dennisu Koslowskim a prohrál výrazným rozdílem 0:6 na body. Obsadil 4. místo. V roce 1992 se do bulharského olympijského týmu pro účast na olympijských hrách v Barceloně nevešel na úkor Atanase Komševa.\n\n\n"}
{"id": "1445790", "url": "https://cs.wikipedia.org/wiki?curid=1445790", "title": "Trojčata (Karviná)", "text": "Trojčata (Karviná)\n\nTrojčata jsou západní skupinou tří obytných věží z celkového komplexu pěti budov nacházejících se na centrální třídě 17. listopadu v Karviné. Nejvyšší z budov, Residomo Tower, měří 58 metrů, má 17 podlaží a je nejvyšší obytnou budovou v Karviné. Tyto obytné věže jsou vyvrcholením karvinských výškových dominantních budov, které měly podtrhnout rození nového československého velkoměsta s plánovaným počtem obyvatel přes 100.000.\n\nNa přelomu 70. a 80. let 20. století bylo potřeba zastavět volný prostor přiléhající k třídě 17. listopadu, tehdy třídě VŘSR a pomoci vyřešit nedostatečnou bytovou kapacitu pro obyvatele města. Šlo o výstavbu panelových obytných věží se 13 podlažími, jednou věží s 15 podlažími a jednou věží se 17 podlažími. Západní skupina tří věží je doplněna východní skupinou dvou věží o 13 podlažích. Jedná se o nejmladší dominantní budovy (výstavba 1979, kolaudace 1980) na celé třídě 17. listopadu, architekti je tedy situovali tak, aby byly jednak přizpůsobeny svému okolí a jednak, aby z pohledu ze všech světových stran tvořily výraznou výškovou dominantu. Na konci 80. let 20. století byla naproti Trojčat postavena pětipodlažní budova Slezské university s kongresovým centrem, která však nijak nesnižuje dominantní význam výškových budov.\n\nNa třídě 17. listopadu je postavena řada solitérních deseti podlažních výškových budov, které z architektonického hlediska podtrhují výškový význam všech pěti budov, které jsou zároveň pohledovým vyvrcholením před vjezdem do centra města Karviné z Rájeckého předměstí. Z této jihovýchodní strany jsou výškovou dominantou všech pět obytných věží, které opticky vytvářejí jakousi výškovou stěnu před kterou třída 17. listopadu uhýbá levotočivou zatáčkou a dále směřuje mírným sklonem dolů do centra města. Naopak při pohledu z centra je viditelná již jen západní skupina tří budov. Trojčata jsou situována tak, aby se stala výraznou výškovou dominantou z pohledu z centra, náhlým výškovým skokem v pozadí za nízkými třípodlažními prvorepublikovými obytnými domy. Třída 17. listopadu vede v centru města obloukem kolem historické městské části Fryštát, průjezdem třídou 17. listopadu ve směru od centra se tak Trojčata náhle vynoří a dotvoří celkový dojem centra města ačkoli tyto výškové budovy se v centru nenacházejí. Výšku budov ještě více zvýrazňuje park, který třída 17. listopadu protíná a i skutečnost, že opticky první budovou je právě ta nejvyšší, 17podlažní věž.\n\nVýškové budovy Trojčata jsou nedílnou součástí výškových budov postavených v Karviné od poloviny 50. let do konce 80. let 20. století. Některé z nich jsou ve svém okolí dominantami a nebo mají zvláštní poslání. V obou případech však podtrhují dominantní postavení Trojčat.\n\nNejrušnější bod města Karviné je místo, kde se střetává Centrální třída 17. listopadu s třídou Osvobození a ulicí Poštovní, přičemž centrum města v širším kontextu zahrnuje i zmiňovanou třídu Osvobození a historické jádro města – Fryštát. Najdeme tady řadu výškových budov, které dominují v jinak nízké zástavbě centrální části města.\n\n\n\n\nV 60. letech 20. století se budovalo nové karvinské předměstí Ráj I. a Ráj II, přičemž část Ráj II byla přejmenována na Mizerov po středověkém fryštátském statku, který zde stával. Rájecké předměstí bylo postaveno v módním a nadčasovém Bruselském stylu, je nejhustěji obydlená část Karviné a protože nabízí opravdu příjemné bydlení, je i nejžádanější městskou částí. Jako samostatné předměstí má své centrum a několik výškových budov postavených, jak jinak než v Bruselském stylu.\n\n\n\nSídliště Hranice je jediným v Karviné, které je typické pro přelom 70./80. let 20. století. Má několik obytných věží. Dominantou této části města jsou však tyto:\n\n\n\n"}
{"id": "1445794", "url": "https://cs.wikipedia.org/wiki?curid=1445794", "title": "František Jura", "text": "František Jura\n\nFrantišek Jura (* 25. ledna 1969 Ostrava) je český politik, manažer, bývalý fotbalista a od roku 2016 zastupitel Olomouckého kraje (v letech 2016 až 2018 také náměstek hejtmana), od roku 2018 primátor města Prostějov, člen hnutí ANO 2011.\n\nJako fotbalista působil v menších klubech na Prostějovsku (Ptení, Hrubčice, Čechy pod Kosířem a naposled TJ Haná Prostějov).\n\nVystudoval obor management sportu a trenérství na Fakultě tělesné kultury Univerzity Palackého v Olomouci a andragogiku na Univerzitě Jana Amose Komenského (získal titul Mgr.).\n\nV letech 1992 až 2000 pracoval u Městské policie v Prostějově a v letech 2000 až 2010 pak u Vězeňské služby ČR.\n\nV roce 2011 se stal generálním manažerem 1. SK Prostějov. V roce 2017 kandidoval do vedení Fotbalové asociace ČR.\n\nFrantišek Jura žije ve městě Prostějov. Je ženatý a má tři děti.\n\nV komunálních volbách v roce 2006 kandidoval jako nestraník za hnutí NEZ na posledním 35. místě kandidátky subjektu \"\"Koalice SNK ED, NEZ\"\" do Zastupitelstva města Prostějov, ale neuspěl. Jako povolání uváděl státní zaměstnanec a fotbalový trenér. Ve volbách v roce 2010 kandidoval jako nestraník za TOP 09, ale opět neuspěl. Tentokrát jako povolání uváděl sportovní ředitel fotbalového klubu.\n\nZastupitelem města se tak stal až po volbách v roce 2014, kdy byl zvolen jako člen hnutí ANO 2011 na jeho prostějovské kandidátce. Jako povolání uváděl generální sportovní manažer. Působil v kontrolním výboru zastupitelstva a ve sportovní komisi rady. Ve volbách v roce 2018 byl lídrem hnutí ANO 2011 a post zastupitele města obhájil. Novou koalici složily vítězné hnutí ANO, třetí hnutí Pévéčko, čtvrtá ODS a nezávislé osobnosti města Prostějova a pátá ČSSD. Dne 30. října 2018 byl Jura zvolen novým primátorem města Prostějov, ve funkci vystřídal Alenu Raškovou.\n\nV krajských volbách v roce 2008 kandidoval jako nestraník za stranu Moravané do Zastupitelstva Olomouckého kraje, ale neuspěl. V krajských volbách v roce 2016 byl zvolen za hnutí ANO 2011 zastupitelem Olomouckého kraje. V listopadu 2016 se navíc stal náměstkem hetjmana pro kulturu, památkovou péči, tělovýchovu, sport a volný čas. Po zvolení prostějovským primátorem v roce 2018 na post náměstka rezignoval.\n"}
{"id": "1445797", "url": "https://cs.wikipedia.org/wiki?curid=1445797", "title": "Kyčelní sval", "text": "Kyčelní sval\n\nKyčelní sval je plochý trojúhelníkový sval, který vyplňuje jámu kyčelní. Kyčelní sval vytváří boční část iliopsoas, umožňuje flexibilitu stehna a dolní končetiny v kyčelním kloubu. Při klidném stoji spolu s velkým svalem bederním jsou antagonisty velkého svalu hýžďového a spolu udržují rovnováhu trupu. Inervovány jsou cestou n. femoralis.\n"}
{"id": "1445799", "url": "https://cs.wikipedia.org/wiki?curid=1445799", "title": "Velký sval bederní", "text": "Velký sval bederní\n\nVelký sval bederní je dlouhý sval na boční straně bederní oblasti páteře a okraji malé pánve. Spolu s kyčelním svalem tvoří bedrokyčelní sval. Upnut je na trochanter minor. Jeho začátek na těle obratlů T–L, \"processus costarii\" L–L. Umožňuje flexi, vnější rotace a addukci v kyčelním kloubu. Inervace pomocí nervus femoralis, přímé větve z \"plexus lumbalis\" L–L.\n"}
{"id": "1445800", "url": "https://cs.wikipedia.org/wiki?curid=1445800", "title": "Kemmelberg", "text": "Kemmelberg\n\nKemmelberg ( \"Mont Kemmel\") je protáhlé návrší v belgickém regionu Heuvelland. Dosahuje maximální nadmořské výšky 156 m a je nejvyšším vrcholem provincie Západní Flandry. Je svědeckou horou z období miocénu, která je tvořena převážně pískovcem s příměsí železa. Název Kemmelbergu je odvozen od keltského boha války Camula. Ve starověku byla okolní oblast centrem obchodu s mořskou solí. Za první i za druhé světové války se o strategicky významné návrší tvrdě bojovalo, nachází se zde hřbitov více než pěti tisíc padlých francouzských vojáků s pamětním obeliskem. V Trevíru byla podle kopce pojmenována kasárna Kemmelkaserne. V letech 1953 až 1995 měla belgická armáda na vrcholu velitelský bunkr. Svahy Kemmelbergu dosahují sklonu až 23 % a vrchol je důležitou horskou prémií cyklistických závodů Gent–Wevelgem a Čtyři dny v Dunkerque.\n"}
{"id": "1445803", "url": "https://cs.wikipedia.org/wiki?curid=1445803", "title": "Bedrokyčelní sval", "text": "Bedrokyčelní sval\n\nBedrokyčelní sval (latinsky \"musculus iliopsoas\") je složen z velkého svalu bederního (\"m. psoas\") a svalu kyčelního (\"m. iliacus)\". Začíná na vnitřní straně horních bederních obratlů páteře, kde se stýká s úpony bránice. Dále probíhá zadní stranou břišní dutiny a pánevní lopatou, kde se spojuje s m. iliacus v jednu funkční jednotku (\"m. iliopsoas\"). Tře se o hranu stydké kosti (\"lacuna musculorum\") a upíná se na malý (vnitřní) trochanter kosti stehenní. Je tak startér flexe v kyčli a počáteční fáze kroku. Střídavé kontrakce iliopsoasu při chůzi napomáhají i motilitě střev, tedy trávení a peristaltice. Antagonisty bedrokyčelního svalu jsou svaly gluteální (hýžďové).\n\nAč je iliopsoas počítán mezi svaly fázické, je i svalem, který je důležitý pro posturu těla. Má-li svou fyziologickou trofiku, udržuje rozestup bederních obratlů a tím i funkci lumbárního nervového plexu. Má velkou tendenci ke zkrácení, měl by se tedy cvičením protahovat. Zkrácen působí ztuhlost a hyperlordózu bederní páteře, snížení meziobratlových plotének, ochabnutí hýžďových svalů, omezení rozsahů kyčle (předstupeň koxartrózy), problémy trávení aj. Tento stav popsal Janda jako “dolní zkřížený syndrom”. U jedinců se ztuhlou bederní páteří může být příčinou právě tuhost bedrokyčelního svalu. Vyšetření a terapii provádí fyzioterapie.\n\n"}
{"id": "1445804", "url": "https://cs.wikipedia.org/wiki?curid=1445804", "title": "Dinopithecus", "text": "Dinopithecus\n\nDinopithecus (\"strašlivý lidoop/opice\") byl rod velkého paviána, žijícího v období pozdního pliocénu (asi před 3 až 2 miliony let) na území dnešní jižní a východní Afriky (lokalita Swartkrans v Jihoafrické republice a střední Awash v Etiopii).\n\nTento druh byl podstatně větší než dnešní paviáni, samci dosahovali v kohoutku výšky přes 1,5 metru (celková délka těla činila kolem 2 metrů), samice asi 1,2 metru. Hmotnost dospělých samců zřejmě překračovala 80 kilogramů a oproti dnešním paviánům tak byla až dvojnásobná.\n\nByly objeveny jeho fosilní zuby, části lebky a fragmenty postkraniální kostry. Výzkum ukázal, že osudným se těmto velkým primátům stal zejména lov ze strany pokročilých hominidů, tedy pravěkého člověka. Druh D. ingens formálně popsal v roce 1937 skotský lékař a paleontolog Robert Broom.\n\n\n"}
{"id": "1445807", "url": "https://cs.wikipedia.org/wiki?curid=1445807", "title": "Parivrtta trikonásana", "text": "Parivrtta trikonásana\n\nParivrtta trikonásana neboli „obrácený trojúhelník“ je jednou z ásan.\n\nParivrtta znamená v sanskrtu otočit, trikona trojúhelník, tři úhly.\n\n\nCvik se provádí při asistenci zkušeného cvičitele, neaplikuje se při zranění zad nebo míchy, při nízkém tlaku, migréně, bolesti hlavy, nespavosti.\n"}
{"id": "1445823", "url": "https://cs.wikipedia.org/wiki?curid=1445823", "title": "Nikola Dinev", "text": "Nikola Dinev\n\nNikola Dinev Nikolov (18. října 1953 Nova Zagora – 1. června 2019) byl bulharský zápasník.\n\nOd svých 15 let se připravoval se v Stare Zagoře v klubu Boroe. Specializoval se na řecko-římský (klasický) styl, ale v rámci svého klubu zápasil i v dalších zápasnických stylech. V Bulharsku patřil k průkopníkum vestového zápasu sambo. V bulharské mužské (klasické) reprezentaci se pohyboval od poloviny sedmdesátých let dvacátého století ve váze nad 100 kg.\n\nV roce 1976 prohrál olympijskou nominaci na olympijské hry v Montréalu s Aleksandarem Tomovem. V Montreálu nakonec startoval ve volném stylu, když byl povolán jako náhradník za zraněného Marina Gerčeva. V prvních kolech využil formy z olympijské přípravy. Bez ztráty klasifikačního bodu postoupil do pátého kola, kde nestačil na sovětského favorita Soslana Andijeva. V šestém kole byl z turnaje vyřazen Maďarem Józsefem Ballem po dosažení maxima šesti klasifikačních bodů. Obsadil 5. místo. V dalších letech bojoval s Tomovem o post reprezentační jedničky. V roce 1980 však opět při bulharké olympijské nominaci pro účast na olympijských hrách v Moskvě dostal přednost jeho hlavní rival. V roce 1984 napotřetí v bulharské olympijské nominaci uspěl, ale kvůli mezinárodní politice, jako jeden z mnoha sportovců z východního bloku, na olympijských hrách v Los Angeles nemohl startovat.\n\nV roce 1985 podstoupil operaci kolene a sportovní kariéru ukončil v roce 1988, když neuspěl v bulharské olympijské nominaci pro účast na olympijských hrách v Soulu.\n\n\n"}
{"id": "1445824", "url": "https://cs.wikipedia.org/wiki?curid=1445824", "title": "Anhydrid kyseliny mellitové", "text": "Anhydrid kyseliny mellitové\n\nAnhydrid kyseliny mellitové je organická sloučenina se sumárním vzorcem CO.\n\nTato látka je v podstatě oxidem uhlíku, podobně jako CO, CO a CO. Jedná se o sublimovatelnou pevnou látku; poprvé ji připravili Justus Liebig a Friedrich Wöhler roku 1830, přičemž také určili empirický vzorec CO; vlastnosti látky byly podrobně popsány roku 1913. Anhydrid kyseliny mellitové si zachovává aromatickou povahu benzenového kruhu\n"}
{"id": "1445826", "url": "https://cs.wikipedia.org/wiki?curid=1445826", "title": "Mangy Love", "text": "Mangy Love\n\nMangy Love je osmé studiové album amerického hudebníka Casse McCombse. Vydáno bylo v srpnu roku 2016 společností ANTI- a jeho producenty byli Cass McCombs, Rob Schnapf, Dan Horne a Sam Griffin Owens. Umístilo se na 39. příčce hitparády nezávislých alb časopisu \"Billboard\" a na patnácté v žebříčku Top Heatseekers téhož časopisu.\n\nAutorem všech skladeb je Cass McCombs.\n\n"}
{"id": "1445830", "url": "https://cs.wikipedia.org/wiki?curid=1445830", "title": "Na západní frontě klid (film, 1979)", "text": "Na západní frontě klid (film, 1979)\n\nNa západní frontě klid je film z roku 1979 natočený na základě stejnojmenného válečného románu autora Ericha Maria Remarqua v koprodukci Spojených států a Velké Británie. Jeho režie se ujal Delbert Mann. V hlavních rolích účinkovali Richard Thomas, Ernest Borgnine a další. Exteriéry byly z valné části natáčeny v Československu v demolovaném Mostě a v okolí.\n"}
{"id": "1445832", "url": "https://cs.wikipedia.org/wiki?curid=1445832", "title": "Návrat divokých koní 2016", "text": "Návrat divokých koní 2016\n\nNávrat divokých koní 2016 je označení pro šestý ročník projektu Návrat divokých koní, v rámci něhož v červenci 2016 uskutečnila Zoo Praha ve spolupráci s Armádou ČR v pořadí již šestý český transport koní Převalského do Mongolska, konkrétně do zvláště chráněného území Gobi B. \n\nTento ročník ochranářské akce byl oproti předchozím ročníkům (2011, 2012, 2013, 2014, 2015) specifický. Poprvé se totiž nejednalo o jeden transport, ale transporty dva. Nejprve byly tradičně převezeny čtyři klisny z evropských chovů. Návazný druhý transport byl vnitrostátní a zajišťoval přesun čtyř koní z druhé významné lokality s koňmi Převalského v Mongolsku.\n\nCílem transportů bylo i v tomto případě genetické a početní obohacení dosavadní populace v Gobi B, tedy místu posledního známého výskytu koní Převalského před jejich zmizením z volné přírody v 60. letech 20. století. \n\nNa základě spolupráce s vedením evropského záchovného programu (EEP) byla vybrána zvířata, která by jako další mohla být převezena do Mongolska. Někteří koně byli k dispozici již z předchozího roku, když se nedostali do výsledné sestavy transportu. V průběhu prosince 2015 až dubna 2016 byly nově dovezeny další čtyři klisny z dánské Zoo Givskud a tří německých zařízení: Tierparku Berlin, Zoo Leipzig a Döberitzer Heide. Podovozní izolaci strávily tyto klisny v areálu vlastní Zoo Praha. Poté byly převezeny do Dolního Dobřejova, kde má pražská zoo svou chovnou a aklimatizační stanici. Tam bylo nutné vybraná zvířata podrobit v rámci třicetidenní předvývozní izolace veterinárním vyšetřením nezbytným před cestou do Mongolska. Po zvážení všech dostupných informací a zkušeností s jednotlivými zvířaty byli pro transport a repatriaci vybráni následující jedinci:\n\nStejně jako v předchozích letech (Návrat divokých koní 2011, 2012, 2013, 2014, 2015) byl použit armádní letoun CASA C-295M. Letouny CASA jsou schopné přistát na nezpevněné ploše letiště v Bulganu. Využití techniky Armády ČR zároveň zaručuje finanční udržitelnost akce. Dalším tradičním mezníkem pro možnost realizace bylo získání povolení pro přistání na bulganském letišti, které má statut domácího letiště, a tak možnost jeho využití pro účely transportu schvaluje přímo mongolská vláda. Stejně jako v předchozích letech se toto povolení podařilo získat.\n\nFinančně byla akce zajištěna díky prostředkům z dlouhodobého projektu „Dvě koruny ze vstupu“, projektu Zoo Praha a jejího zřizovatele – Magistrátu hlavního města Prahy. Tradičně přispělo také Ministerstvo životního prostředí ČR a majitelé koní, kteří byli poskytnuti pro transport, byť se jej v tomto roce nezúčastnily (německé Tierpark Berlin a Kölner Zoo).\n\nVzhledem k rozšíření akce o vnitrostátní transport, bylo potřeba na rozdíl od předchozích let připravit vše nejen na letišti v Bulganu a v chráněné rezervaci Gobi B, ale také v národním parku Chusta Nurú, který se nachází v druhé části Mongolska. Přípravy probíhaly již od léta 2015, aby bylo dosaženo úspěchu. Zejména logistické napojení obou transportů s minimálním časovým rozdílem hrálo velkou roli. Nutné bylo také vyřešit postup pro odchycení volně žijících koní v Chusta Nurú. Bylo tak mj. jiné rozhodnuto o výstavbě odchytové ohrady na kraji parku. Vznikla v průběhu dubna a května 2016 na ploše dvou hektarů. Během jediného dne pak bylo odchyceno sedm koní (jeden hřebec a šest mladých klisen), kteří by byli vhodní pro transport. Z tohoto počtu se nakonec vlastního vnitromongolského přesunu zúčastnili čtyři jedinci.\n\nPrvní transport (evropsko-mongolský) probíhal od ranních hodin 16. července 2016. Po oddělení vybraných klisen a jejich imobilizaci a nakládce do transportních beden a na auta se rozjela kolona do Prahy. Kvůli uzavírce a potenciální nepříznivé dopravní situaci se koloně dostalo doprovodu Policie ČR. Z pražského Letiště Václava Havla se letoun s koňmi na palubě vznesl v 14:12, tedy přibližně šest hodin od nakládky. Stejně jako v předchozích letech byla absolvována dvě mezipřistání v ruských městech: v Kazani a v Novosibirsku. Přílet do mongolského Bulganu se uskutečnil přibližně 27 hodin od naložení první klisny v Dolním Dobřejově. To znamenalo přibližně o necelou hodinu více než v předchozím roce. Na pozemní trasu výprava vyrazila po hodině a půl, během níž byly vyřízeny veškeré formality. Po dalších více než pěti hodinách, v půl jedné v noci místního času, se začalo s vypouštěním do aklimatizační ohrady o ploše 1,7 ha. Celý transport tak trval 35 hodin.\n\nNa tradičně pojatý transport navazoval vnitrostátní přesun z národního parku Chusta Nurú do Gobi B. K jeho počátku došlo 21. července 2016. Po dlouhodobých přípravách došlo nejprve k uspání hřebce Hustaie a následně tří klisen – Arvin, Bebe, Funny (všichni odchyceni v květnu 2016). Po nakládce přišla na řadu tříhodinová cesta na letiště. Vlastní let proběhl bez komplikací. K přistání na letišti Bulganu došlo v 18:28. Díky tomu, že se jednalo o vnitrostátní let, byla administrativa méně komplikovaná než při transportech z Evropy. Od přistání k odjezdu kolony do Gobi B bylo vše vyřízeno a připraveno za 50 minut. Po další pozemní cestě došlo k vypuštění nejprve klisen, o hodinu později i hřebce. Hřebec byl vypuštěn do aklimatizační ohrady tak, aby byl později spojen s evropskými klisnami. Naopak mongolské klisny byly spojeny s hřebcem původem z čínského Jimsaru.\n\n\nNávrat do Gobi na ČSFD\n"}
{"id": "1445833", "url": "https://cs.wikipedia.org/wiki?curid=1445833", "title": "Bhunamanásana", "text": "Bhunamanásana\n\nBhunamanásana (भूनमनासन) neboli „pozdrav Zemi“ je jednou z rotačních (spinálních) ásan.\n\n\n"}
{"id": "1445839", "url": "https://cs.wikipedia.org/wiki?curid=1445839", "title": "Pasčímottanásana", "text": "Pasčímottanásana\n\nPasčímottanásana („kleště“) je jednou z rotačních (spinálních) ásan. \n\nSanskrtské slovo \"paschima\" (पश्चिम) znamená „záda“ a \"uttana\" (उत्तान) „napnutí“ a \"asana\" (आसन) „pozice/posed“.\n\n"}
{"id": "1445841", "url": "https://cs.wikipedia.org/wiki?curid=1445841", "title": "Marjariásana", "text": "Marjariásana\n\nMarjariásana je jednou z rotačních ásan. \nSanskritské slovo marjaria znamení kočka a asana (आसन) pozice/posed.\n\n\nPro větší rotaci páteře se vyjde z pozice kočky a nadzvednou se chodidla od země a vytočí doprava. Trup a hlavu se vytočí také doprava a pohled směřuje na chodidla. Opakování na druhou stranu.\n"}
{"id": "1445843", "url": "https://cs.wikipedia.org/wiki?curid=1445843", "title": "Maričíjásana", "text": "Maričíjásana\n\nMaričíjásana, řidčeji „pozice pána ryb“ je jednou z rotačních ásan.\n\nMariči byl pradědeček Manu (doslovně to znamená záblesk světla).\n\n\nJednodušší varianta: obě nohy protažené, uchopí se nárt z vnější strany vzdálenější nohy, zvede noha tak vysoko, aby paže byla vodorovně s podložkou a druhá ruka jde do upažení za zády.\n"}
{"id": "1445844", "url": "https://cs.wikipedia.org/wiki?curid=1445844", "title": "Alexandr Hrabálek", "text": "Alexandr Hrabálek\n\nAlexandr Hrabálek (* 2. června 1956 Uherské Hradiště) je český politik, farmaceutický chemik a vysokoškolský pedagog, v letech 2006 až 2014 děkan Farmaceutické fakulty Univerzity Karlovy v Hradci Králové, od roku 2018 primátor města Hradec Králové (nestraník za ODS), v letech 2012 až 2014 zastupitel města Hradec Králové (nestraník za VPM).\n\nV roce 1980 promoval na Farmaceutické fakultě Univerzity Karlovy v Hradci Králové a o dva roky později získal na téže fakultě titul PharmDr. V roce 1992 získal v oboru farmaceutická chemie titul CSc., v roce 2000 se habilitoval a v roce 2009 získal profesuru (vše na Farm. fak. UK v Hradci Králové).\n\nOd roku 1980 pracuje na Farmaceutické fakultě Univerzity Karlovy v Hradci Králové. Oborem, kterému se věnuje od počátku, je farmaceutická chemie. V roce 1985 se stal zakládajícím členem vědeckovýrobního sdružení \"Histolab\" (zaniklo v roce 1990), kde se podílel na vývoji a výrobě substrátů pro histochemii, konkrétně sloučenin využívaných pro včasnou diagnostiku dětských leukémií. Je autorem či spoluautorem 24 patentů a více než 80 publikací v prestižních vědeckých časopisech.\n\nOd roku 2003 byl proděkanem pro vědeckou činnost Farmaceutické fakulty, v letech 2006 až 2014 děkanem této fakulty, v letech 2014 až 2018 proděkanem pro vnější vztahy a transfer technologií a od roku 2018 je vedoucím katedry organické a bioorganické chemie.\n\nAlexandr Hrabálek žije ve městě Hradec Králové, konkrétně v části Nový Hradec Králové. Je ženatý, s manželkou mají dvě dcery.\n\nV komunálních volbách v roce 2010 kandidoval jako nestraník za VPM do Zastupitelstva města Hradec Králové, ale neuspěl (skončil jako první náhradník). V prosinci 2012 však na zastupitelský mandát rezignoval lídr kandidátky Martin Dvořák a Hrabálek se stal zastupitelem města. Ve volbách v roce 2014 obhajoval mandát zastupitele města, když jako nestraník vedl kandidátku strany Volba pro město, avšak neuspěl.\n\nV komunálních volbách v roce 2018 byl zvolen jako nestraník za ODS zastupitelem města Hradec Králové. Na kandidátce přitom figuroval původně na 8. místě, vlivem preferenčních hlasů však skončil třetí. ODS sice skončila na 3. místě, uzavřela ale koalici s prvním hnutí ANO a pátým uskupením \"\"Změna pro Hradec a Zelení\"\" (tj. Změna, Zelení a nezávislí kandidáti). Dne 30. října 2018 byl Hrabálek zvolen primátorem města Hradec Králové a vystřídal tak ve funkci Zdeňka Finka.\n\nV krajských volbách v roce 2012 kandidoval jako nestraník za VPM na kandidátce subjektu \"\"Koalice pro Královéhradecký kraj - KDU-ČSL - HDK - VPM\"\" do Zastupitelstva Královéhradeckého kraje, ale neuspěl. Nepodařilo se mu to ani ve volbách v roce 2016, když kandidoval za stejné uskupení. \n"}
{"id": "1445845", "url": "https://cs.wikipedia.org/wiki?curid=1445845", "title": "Sar Aqa Seyyed", "text": "Sar Aqa Seyyed\n\nSar Aqa Seyyed (persky سراقاسيد‎, někdy také Sar Āqā Seyyed) je terasovitá vesnice nacházející v kraji Kúhrang, v provincii Čahármahál a Bachtijárí v jihozápadním Íránu. Jde o pohoří Zagros. K obci vede jediná silnice a od poloviny šotolinová cesta z vesnice Chelgerd (55 km). Na zimu místo zapadá až dvoumetrovou vrstvou sněhu a je odříznuté od civilizace. Půl kilometru před vesnicí je postaven helipad, takže sem lze v případě kritických situací přistát s helikoptérou. Drtivá většina domů je hliněných, bez oken, jakékoli tepelné izolace a topení. Z důvodu těchto nepříznivých klimatických podmínek až polovina stálých obyvatel na zimu migruje do nižších poloh. Stejně tak pastevci, kteří jinak po zbytek roku na svazích hor pasou ovce a kozy. Kromě pastevectví a lovu jsou na okolních stráních také chována včelstva na med. \n\nI live in that village and I am a tourist leader if you want to come here , call me . I can help you . Rouhollah Dadvar (+98 913 828 48 75) \n\n400 metrů severovýchodně od vesnice jsou unikátní solná jezírka, využívaná k těžbě soli.\n\n20 kilometrů jihovýchodně směrem k Chergeldu je ledová jeskyně Qar Yakhi Chama (persky به سمت غار یخی،). Místo je v hlubokém skalním údolí a led se tu drží po celý rok. Mocnost ledu kolísá podle ročního období, ale jde o tloušťku až 50 metrů. Řeka Koohrang odtékající z jeskyně je u Chergeldu odváděna systémem tunelů a vlévá se do přehrady Kouhrang 3 Dam, takže jde zároveň o největší zdroj pitné vody v Íránu.\n\n"}
{"id": "1445846", "url": "https://cs.wikipedia.org/wiki?curid=1445846", "title": "Gjøa", "text": "Gjøa\n\nGjøa je loď, která jako první proplula severozápadní cestu skrz Kanadské arktické souostroví během výpravy Roalda Amundsena v letech 1903–1906.\n\nPůvodně se jednalo o rybářskou loď o délce jen 21 m a výtlaku 48 tun, postavenou v roce 1872 (roce Amundsenova narození). Amundsen neměl dostatek prostředků na větší loď, posádku mělo tvořit jen šest mužů a omezené zásoby průběžně doplňovány lovem a rybolovem.\n\nGjøa vyplula v létě 1903 z Norska, proplula Baffinovým mořem kolem poloostrova Boothia k Ostrovu krále Viléma. Zde na téměř dva roky zamrzla v ledu a na její počest je zátoka s jedinou osadou na ostrově pojmenována Gjoa Haven. V cestě pokračovala až v létě 1905, kdy jižně obeplula Viktoriin ostrov do Beaufortova moře. Na podzim se Gjøa znovu ocitla v sevření ledu a zůstala v něm až do léta 1906, kdy následně doplula do aljašského přístavu Nome a poté do San Francisca.\n\nÚspěch Amundsenovy výpravy mu zajistil do budoucna možnost využít Nansenovy lodi Fram, která byla pro polární výpravy speciálně postavena. Loď Gjøu proto prodal a ta zůstala vystavená v sanfranciském parku Golden Gate. Loď však časem chátrala a v roce 1972 byla převezena zpět do Norska. Dnes je vystavena v Norském námořním muzeu na poloostrově Bygdøy u Osla, poblíž Muzea lodi Fram.\n"}
{"id": "1445852", "url": "https://cs.wikipedia.org/wiki?curid=1445852", "title": "François-Jean de la Barre", "text": "François-Jean de la Barre\n\nFrançois-Jean Lefebvre, rytíř de La Barre (12. září 1745 – 1. červenec 1766) byl mladý francouzský šlechtic, jenž byl popraven pro obvinění z rouhání, oběť nespravedlivého a krutého rozsudku, který byl v roce 1794 zrušen.\n\nPocházel ze šlechtické rodiny, jeho předek Joseph-Antoine Le Febvre de La Barre byl v letech 1682–1685 guvernérem Nové Francie. Rodina však zchudla. Matku ztratil, když mu bylo devět let, a o několik let později zemřel i jeho otec. Mladíka se ujala teta, která byla abatyší cisterciáckého ženského kláštera v Abbeville. Ubytovala ho mimo klášter v budově, která klášteru náležela, a mladík se připravoval na kariéru ve vojsku.\n\nDne 7. srpna 1765 bylo zjištěno, že dřevěný krucifix, který byl upevněn na mostě přes řeku Sommu, byl zmrzačen. Do jeho boků byly ostrým nástrojem zasazeny čtyři rány a jeden prst u nohy byl poškozen. Jiný krucifix, který byl umístěn na hřbitově, byl pošpiněn. To vyvolalo pobouření a lidé žádali odhalení a potrestání viníků. Policie dostala rozkaz, aby se zmocnila třech mladíků, na které padlo podezření. Jeden z nich, Gaillard d'Etallonde, byl včas varován a podařilo se mu uprchnout za hranice, takže zatčeni byli jen rytíř de la Barre a mladý Moisnel.\n\nMezitím se dostavil osobně amienský biskup a konala se dojemná ceremonie: bosý a s provazem kolem krku biskup veřejně odprosil zneuctěného Krista, aby tak odvrátil trest, kterým mohlo nebe pomstít poškození krucifixu. Svolával sice „seslání paprsků milosti\" na hanobitele, ale zároveň též řekl, že jsou „hodni toho nejhoršího mučení\". Pod hrozbou exkomunikace přikázal všem, kdo by mohli pomoci při objasnění tohoto zločinu, aby přišli podat svědectví.\n\nZazněla řada svědectví o tom, že obvinění neměli patřičnou úctu ke katolickému náboženství. Šest svědků vidělo, že v červnu 1765 kráčeli rytíř de la Barre a pan d'Etallonde asi třicet kroků od procesí kapucínů a ani nepoklekli, ani nesmekli. Dle dalšího svědectví rytíř de la Barre, když viděl u vrátné ženského kláštera sádrovou podobiznu svatého Mikuláše, ptal se této vrátné, zda si ji koupila proto, aby měla doma nějakého mužského. Rytíř de la Barre prý užil rouhavého výrazu, když mluvil o Panně Marii, a spolu s d'Etallondem zpíval neslušnou písničku o svaté Marii Magdaleně. Sám rytíř přiznal, že jednou zpíval nemravnou \"Ódu na Priapa\", kterou složil básník Alexis Piron. Popřel ale další svědectví, dle kterého měl prohlásit, že nemůže pochopit, jak se lidé mohou klanět bohu z těsta; mluvil prý o Egypťanech. Popřel také svůj údajný výrok, že přikázání boží byla vytvořena kněžími; mluvil o přikázáních církevních. Při domovní prohlídce byly v jeho bytě nalezeny neslušné povídky a Voltairův \"Filozofický slovník\".\n\nPoškození krucifixu nemělo žádné očité svědky. Rytíř de la Barre vinu popíral, ale mladší Moisnel, jemuž bylo sedmnáct let, se pod hrozbami mučením zhroutil. Snad i za příslib beztrestnosti se přiznal ke všemu, co chtěli, a dokonce si zločiny vymýšlel. Byl ve stavu nevylíčitelného děsu a jeho odpovědi se podobaly třeštění.\n\nRozsudek byl vynesen 28. února 1766. Rytíř de la Barre byl odsouzen k smrti. Před popravou bude mučen, aby vyznal své spoluviníky. Dále mu bude železnými kleštěmi vytržen jazyk a uťata pravá ruka. Trest upálení mu byl poněkud zmírněn: nejprve bude sťat a pak bude jeho tělo spáleno. Sejný trest měl postihnout i druhého odsouzeného, jímž byl uprchlý Gaillard d'Etallonde, jen s tím rozdílem, že ten měl být upálen zaživa na pomalém ohni. Případ mladého Moisnela byl odročen. Od jeho odsouzení bylo později upuštěno.\n\nRozsudek podléhal schválení vrchního soudu, to je pařížského parlamentu. Ten počátkem června 1766 verdikt potvrdil, což bylo zdůvodňováno tím, že je třeba příkladným trestem zastavit vzrůst bezbožnosti.\n\nByla ještě podána žádost o milost ke králi, ale Ludvík XV. odmítl zrušit nebo i jen zmírnit rozsudek. Proto se v Abbeville dne 1. července 1766 přikročilo k vykonání popravy, a to za účasti velikého davu lidí. Rytíř de la Barre byl nejprve mučen, aby prozradil případné spoluviníky. Jeho nohy byly přibity mezi prkna a pak se zatloukaly kovové nebo dřevěné klíny mezi prkna a kolena, čímž byly lámány kosti. Odsouzenec přitom omdlel a poté, co byl vzkříšen, řekl, že žádné spoluviníky neměl. Bylo upuštěno od úmyslu vyrvat mu jazyk, neboť hrozil, že se bude vzpouzet. Přistoupilo se tedy k vlastní popravě, rytíř byl sťat a jeho tělo bylo spáleno spolu s výtiskem Voltairova \"Filozofického slovníku\", který u něho při vyšetřování nalezli.\n\nVoltaire vydal \"Filozofický slovník\" anonymně v roce 1764 a ještě téhož roku byl tento spis v Ženevě spálen rukou katovou, a to jako kniha nemorální, bezbožná a svatokrádežná, jež uvádí v posměch mystéria, dogmata, kázeň, autoritu božskou i lidskou. V roce 1765 byl dán papežem na Index zakázaných knih. Voltaire se k napsání tohoto díla nikdy veřejně nepřiznal, ale obecně se tušilo, kdo je jeho autorem. Když byl u rytíře slovník objeven, ozvaly se hlasy, které žádaly, aby také Voltaire byl zatčen jako podněcovatel bezbožnosti a spoluviník obviněných a aby byl podroben výslechu.\n\nFilozof nebral toto nebezpečí na lehkou váhu. Dotázal se pruského krále Fridricha II., zda mu poskytne útočiště v případě akutního nebezpečí, a král mu to přislíbil. Také Gaillard d'Etallonde, který byl v nepřítomnosti odsouzen k smrti upálením, našel ochranu u Fridricha II., jenž ho přijal do svých služeb.\n\nVoltaire byl zděšen, když se dověděl, že rytíř de la Barre byl popraven. Rozhodl se, že celý případ zveřejní. Již v roce 1766 vydal spis \"Relation de la mort du chevalier de La Barre\" [Zpráva o smrti rytíře de La Barre].\nAni tento spis Voltaire nepodepsal vlastním jménem, ale vystupuje v něm pod pseudonymem Cassen. Má formu dopisu, který poslal pan Cassen markýzu Beccariovi, a je v něm poměrně obšírně vylíčen celý případ. Cassen (čili Voltaire) zdůrazňuje, že souzení mladíci nikoho nezabili, nezranili, neoloupili. I kdyby spáchali všechno, z čeho byli obviněni, což ani nebylo věrohodně prokázáno, pak by přiměřeným trestem byl rok vězení. Namísto toho byli odsouzeni ke krutému trestu, který bývá ukládán travičům a otcovrahům. Rozsudek abbevillských soudců označil za zločin proti spravedlnosti.\n\nV roce 1774 zemřel král Ludvík XV. a započala se vláda Ludvíka XVI. Voltaire vydal v roce 1775 spis \"Le Cri du sang innocent\" [Výkřik nevinné krve]. Je to zpráva novému králi a jeho radě o abbevillském rozsudku. Podepsal ji uprchlý odsouzenec Gaillard d'Etallonde, který byl s Voltairem ve styku a navštěvoval ho; na formulaci textu se však patrně podílel i Voltaire.\n\nV tomto spisu je znovu popsán celý případ. Gaillard d'Etallonde popírá, že je vinen poškozením krucifixu, a nadhazuje možnost, že mohl být poškozen i neúmyslně nějakou károu, která přejížděla přes most, na němž byl umístěn. Připouští, že on a rytíř de la Barre v červnu 1765 nesmekli ani nepoklekli před procesím kapucínů, v němž byla nesena monstrance se svátostí oltářní. Vysvětluje však, že procesí bylo od nich vzdáleno více než padesát kroků, tedy mnohem dále, než tvrdili svědkové, pršelo a oni spěchali. Nešlo tedy o projev neúcty ke svátosti oltářní. Konstatuje také, že přiznání, která učinil mladý Moisnel, byla vynucená; má o tom i Moisnelovo vlastnoruční vyjádření.\n\nKrál ani jeho rada na spis nijak nereagovali. Voltaire zemřel v roce 1778. Spravedlnosti pro odsouzené nedosáhl, ale díky jeho publikacím se s případem seznámila celá Evropa.\n\nGaillard d'Etallonde se nakonec dočkal alespoň milosti. Udělil mu ji král Ludvík XVI. v roce 1788.\n\nPopravený rytíř de la Barre byl posmrtně rehabilitován až v období Velké francouzské revoluce. Národní konvent Francouzské republiky dne 15. listopadu 1794 rozsudek abbevillských soudců z roku 1766 zrušil.\n\nNa počátku 20. století probíhal ve Francii boj republikánů a radikálů s klerikalismem. Vyvrcholil v červenci 1905, kdy byl přijat zákon o odluce církve od státu. Tyto události vedly k oživení vzpomínky na popraveného rytíře.\n\nV Paříži byla jeho socha slavnostně instalována v roce 1905 (model) a v provedení z bronzu o rok později. Bylo to dílo sochaře Armanda Blocha a rytíř de la Barre byl zpodoben jako odsouzenec připoutaný ke kůlu; u nohou mu ležel Voltairův \"Filozofický slovník\". Socha byla zničena za nacistické okupace, v roce 1941 byla roztavena.\n\nV Abbeville, kde mladík zemřel, byl v roce 1907 vztyčen pamětní obelisk s bronzovou deskou, na níž je zobrazeno jeho mučení.\n\nK obnově rytířova pomníku v Paříži došlo z rozhodnutí městské rady v roce 2001. Novou sochu vytvořil Emmanuel Ball a je umístěna na náměstí Nadar (Montmartre). Rytíř je zobrazen jako mladý volnomyšlenkář, s kloboukem na hlavě a s rukou v kapse.\n\nPamátku popraveného mladíka připomínají v mnohých francouzských městech i názvy ulic. V Paříži nese jeho jméno \"rue du Chevalier de la Barre\", což je jedna z uliček za bazilikou Sacré-Cœur.\n\n"}
{"id": "1445855", "url": "https://cs.wikipedia.org/wiki?curid=1445855", "title": "Džamšíd", "text": "Džamšíd\n\nDžamšíd, též Džam, avestánsky Jima, je mytický perský král známý především z eposu Šáhnáme z 11. století. Jeho etymologickým protějškem je védský bůh smrti Jama.\n\nJima se poprvé objevuje v avestánském jasnu 19 v kterém se Zarathuštra ptá Haomy kdo poprvé lisoval haomu – posvátný opojný nápoj který reprezentuje, a ten odpovídá:\n\nPodle z jednoho z podání které se objevuje v jaštu 19, ale také v perském folklóru a v Šáhnáme, Jima nakonec zhřešil a jeho chvarenu, královskou a posvátnou moc a slávu, si rozdělil Mithra, Keresáspa a Thraetóna. Poté jej rozřízl vedví jeho bratr Spitjura. Podle Jaana Puhvela odpovídá tento mýtus védskému příběhu o Indrově postupné ztrátě jeho majestátu v důsledku třech hříchů, a postavy rozdělující si chvarenu třem společenským stavům – kněžím, válečníkům a zemědělcům.\n\nPodle druhého podání, objevujícího se například ve Vidévdátu nebo Bundahišnu, staví Jima na příkaz Ahura Mazdy podzemní skrýš zvanou Vara „ohrada“ tvořenou vodními a travnatými plochami kde ukryje vybrané lidi a zvířata před blížícící se kosmickou zimou a koncem světa. Zatímco kosmická zima je analogická severskému Fimbulvetru, který předchází Ragnarök, tak vlahé louky Vara odpovídají indoevropské představě podsvětí jako pastviny vyjádřené řeckým Élysionem nebo slovanským Velesem – bohem stád a mrtvých.\n\nPodle Šáhnáme byl Džamšíd čtvrtým králem mytické první dynastie íránských králů Pišdádovců. Za jeho vlády vznikla třída kněží, válečníků, zemědělců a řemeslníků, poprvé se objevila chvarena a na oslavu jejího zjevení byl ustanoven Nó rúz- Nový rok. Po třech staletích vlády naplněnéné mírem a prosperitou se však Džamšíd počal považovat za nejvyššího vládce světa načež přišel o chvarenu, opustili jej kněží a vojsko. V nastalém zmatku je za nového krále prohlášen Zóhak, zaprodaný Ahrimanovi, který si bere Džamšídovy dcery Šahrnáz a Arnavaz (avestánskou Sahnavak a Arenavak).\n\n"}
{"id": "1445859", "url": "https://cs.wikipedia.org/wiki?curid=1445859", "title": "Čaturanga Dandásana", "text": "Čaturanga Dandásana\n\nČaturanga Dandásana neboli „prkno“ je jednou ze základních ásan, která je součástí Pozdravu slunci. \n\nSanskrtské slovo čatur (चतुर्) znamení čtyři, anga (अङ्ग) noha, danda (दण्ड) berla/pomocník a ásana (आसन) pozice/posed.\n\n"}
{"id": "1445874", "url": "https://cs.wikipedia.org/wiki?curid=1445874", "title": "Dvi Pada Viparita Dandásana", "text": "Dvi Pada Viparita Dandásana\n\nDvi Pada Viparita Dandásana je jednou z náročnějších ásan, která je kombinací Širšásany (stoj na hlavě) a urdhva Džanurásana (napnutý luk).\n\nDvi (द्वे) znamená dvě, Pada (पाद) znamená nohu/chodidlo, Viparita (विपरीत) otočený, Danda (दण्ड) hůlka, Asana (आसन, Āsana) = pozice \nPozice se nedoporučuje zahajovat samostatně. \n\n\n"}
{"id": "1445875", "url": "https://cs.wikipedia.org/wiki?curid=1445875", "title": "Státní znak Libérie", "text": "Státní znak Libérie\n\nStátní znak Libérie je tvořen štítem lemovaném zlatou kartuší. Na něm je v modrém poli plachetnice, přivážející osadníky k pevnině, na které roste palma. V popředí je pluh a lopata, nad mořem je vycházející zlaté slunce a stříbrná letící holubice s listem v zobáku. Nad štítem je stříbrná stuha s černým heslem v angličtině THE LOVE OF LIBERTY BROUGHT US HERE (), pod ním další, také stříbrná, stuha s anglickým názvem státu REPUBLIC OF LIBERIA ().\n\nSlunce symbolizuje svobodu, které země dosáhla a holubice ji symbolicky zvěstovává celému světu.\n\nNa konci 15. století přistáli na pobřeží dnešní Libérie Portugalci, v 16. století začali území kolonizovat Nizozemci, později se připojili Francouzi a Angličané. V roce 1819 koupila Americká kolonizační společnost na Pepřonosném pobřeží (zahrnující dnešní Sierru Leone a Libérii) ostrov Providence a blízké pozemky na pevnině. V roce 1821 byla založena osada Monrovia, dnešní liberijské hlavní město. 9. dubna 1827 se postupně vznikající osady na pobřeží spojily do americké kolonie \"Libérie\". V roce 1837 byla z osad kolonie Libérie vytvořena \"Federace liberijských osad\". 26. července 1847 byla vyhlášena nezávislá \"Liberijská republika\", první černošská nezávislá republika v Africe.\n\nStátní znak byl zaveden v období vyhlášení nezávislosti, je zmiňován již v první ústavě a užívá se do současnosti. Zpočátku však bylo výtvarné pojetí znaku mírně odlišné.\n\nLiberijský státní znak je vyobrazen na prezidentské vlajce nebo např. na liberijských bankovkách.\n\n"}
{"id": "1445876", "url": "https://cs.wikipedia.org/wiki?curid=1445876", "title": "Trať 170", "text": "Trať 170\n\nJako trať 170 jsou v jízdním řádu pro cestující společně uvedeny tyto tratě:\n"}
{"id": "1445877", "url": "https://cs.wikipedia.org/wiki?curid=1445877", "title": "Židovský hřbitov v Krásné Lípě", "text": "Židovský hřbitov v Krásné Lípě\n\nŽidovský hřbitov v Krásné Lípě se nachází ve Slavkovském lese v zaniklé obci Krásná Lípa přibližně 9 km jižně od Sokolova, 5,5 km jižně od Březové v okrese Sokolov v Karlovarském kraji. Leží ve svahu pod lesem mimo hlavní zástavbu zaniklé obce, východně od vodní nádrže, bývalého vodního zdroje pro obec Rovnou. Kromě pozůstatků základů několika zbořených domů je jedinou dochovanou památkou na zaniklou obec.\n\nÚdaje o příchodu prvních židovských obyvatelů do Krásné Lípy se liší. V písemných pramenech je uváděno 16. století nebo období před rokem rok 1680, odpovídající příchodu židů do nedaleké Kostelní Břízy.\n\nNejstaršími písemnými doklady o hřbitově je matrika zemřelých obce Schönlind (Krásná Lípa) od roku 1784 do roku 1868 a matrika z let 1840 až 1895. V soupisu židovských rodin Loketského kraje z roku 1793 bylo v Krásné Lípě vedeno 20 rodin s počtem 107 osob. V roce 1910 zde žilo šest židů.\n\nPod spodním okrajem hřbitova vlastnila židovská obec dřevěnou budovu čp. 68, která sloužila jako synagoga. Vlastní hřbitov byl ohraničen 29 žulovými sloupky a v krajině se ztrácí v náletových dřevinách. Sloupky mají na dvou stranách ve dvou místech zářezy, do kterých se vkládaly dřevěné trámky. Vstup na hřbitov se nacházel v západní části hřbitova a je zřetelný díky dvěma sloupkům v atypickém rozestupu. U vstupu stávala malá dřevěná obřadní místnost, ze které se zachovaly zbytky základových kamenů.\n\nNachází se zde celkem 112 náhrobních kamenů, většinou z neopracované žuly. Nejstarší pochází z roku 1755, nejpočetnější skupinu tvoří 36 náhrobníků z let 1800–1850.\n\nKe hřbitovu vede úzká zarostlá pěšina, která začíná u okraje hráze vodárenské nádrže. Vzdálenost od hráze ke hřbitovu je 150 metrů.\n\n"}
{"id": "1445883", "url": "https://cs.wikipedia.org/wiki?curid=1445883", "title": "TJ Bohemians Praha (šachy)", "text": "TJ Bohemians Praha (šachy)\n\nTJ Bohemians Praha je český šachový klub, jeden z největších v Praze. Je součástí TJ Bohemians Praha. Klub je známý svým úspěšným tréninkem mládeže. Kromě bohaté účasti v soutěžích družstev se zde pořádají pravidelné šachové turnaje. \n\nJedná se o klub s bohatou tradicí, založený již v roce 1939. Nejlepších výsledků v novodobé historii dosahoval počátkem devadesátých let, když v sezóně 1993-94 dokonce vyhrál extraligu. Tým \"A\" hrál naposledy extraligu v sezóně 2012-13.\n\nZa klub v minulosti hrála či stále hraje řada špičkových hráčů např.\n\n"}
{"id": "1445888", "url": "https://cs.wikipedia.org/wiki?curid=1445888", "title": "Toulavý autobus (projekt)", "text": "Toulavý autobus (projekt)\n\nToulavý autobus je ochranářský projekt, nejvýznamnější součást ochranářských aktivit Zoo Praha v oblasti střední Afriky. Realizace započala v roce 2013 a navazuje na dřívější ochranářské aktivity pražské zoo ve střední Africe.\n\nJde o tzv. in-situ projekt, jehož cílem je převážet děti žijící v blízkosti kamerunské rezervace Dja do záchranných center a v nich provádět osvětové a vzdělávací aktivity.\n\nDětem – účastníkům jízd Toulavým autobusem a tedy i výukových programů v záchranných centrech s živými zvířaty jsou názorně popisovány rozdíly mezi gorilami a šimpanzi či to, že také gorily mají své rodiny, a podle toho je potřeba je vnímat a chránit. Mohou tak na ně získat nový pohled – jiný než takový, že se jedná jen o maso na talíř (tzv. bushmeat). Naopak jim je vštěpováno, že se jedná o nádherná zvířata, která si zaslouží přežít. Stejně tak přírodní prostředí je ukazováno jako neoddělitelná součást jejich života, které by si měli vážit jako svého velkého bohatství. Děti tak své prožitky předávají dál. To znamená, že gorily neloví a nejedí nejen ony samotné, ale ani jejich kamarádi a rodiny. Právě nadchnout místní africké obyvatelstvo pro ochranu přírody je cílem tohoto projektu, neboť se ukazuje, že to může být jednou z nejúčinnějších možností, jak uchovat přírodu i pro budoucí generace. Za posledních dvacet let totiž počty goril nížinných klesly o 60 % a v nejbližších desetiletích jim hrozí úplné vyhubení.\n\nZákladní dlouholetou činností člověka, která ohrožuje přírodu střední Afriky, je ničení deštných pralesů. K jejich kácení dochází již desítky let. Ačkoliv se v současnosti již uplatňuje výběrová těžba a další ochranné mechanismy, úbytek lesů stále pokračuje. Velkým rizikem je však nejen samotné kácení, ale též stavba silnic, které rozdělují kompaktní území do dílčích ostrůvků zbytků přírody. Tím dochází k degradaci biologicky značně bohatého území, v němž žije mnoho druhů živočichů včetně goril. Tropické lesy zároveň zadržují velké množství oxidu uhličitého a hrají nezastupitelnou roli jako místa zadržující vodu. \n\nProblémem je však nejen kácení pralesů, ale také spotřeba tzv. bushmeatu, tedy masa z lesa na talíři. To je součástí jídelníčku místních a především obchodním artiklem. Lov je sice povolen pouze v případě běžných druhů a pro osobní spotřebu, ale reálně se loví prakticky vše a ve velkém. Počet obyvatel Afriky roste, dostupnost pralesů se zvyšuje, tlak na přírodu sílí. Ročně jsou tak zkonzumovány i tisíce goril. Poptávka po tzv. bushmeatu je vysoká, policie je často zkorumpovaná. Usměrňování pytlačení pomocí podpory strážců pralesa je proto velmi žádoucí. Probíhá také díky Zoo Praha, a to již delší dobu. Skupina tzv. Ecoguards čítá 75 mužů a má za úkol chránit rozsáhlé území rezervace o ploše větší než 800 000 hektarů, tedy řádově plošně srovnatelné s Jihomoravským krajem.\n\nAlternativou klasického bushmeatu, který obsahuje také primáty jako mandrily či gorily, se ukazuje být chov řekomyší. Jejich maso je mezi místními oblíbené (také je částečně obsaženo v bushmeatu), ale zároveň je chován na farmách a tento chov je velmi dobře zvládnutý tak, že neohrožuje přírodní prostředí. Chov řekomyší pod hlavičkou aktivit Zoo Praha začal v roce 2014.\n\n\nProjekt cílící na opětovné zajištění dohledu a monitoringu populace goril východních v národním parku Kahuzi Biega. Tento region byl totiž vážně poškozen vojenskými konflikty, a populace goril tu tak utrpěla zásadní početní ztráty, vůbec největší ze všech lokalit výskytu. Kvůli konfliktu byla správa a ochrana národního parku znemožněna na více než deset let. Podpora mezinárodně zaštítěného projektu Konžského institutu pro ochranu přírody probíhala v letech 2009 a 2010.\n\nLimbe Wildlife Center je záchranné zoologické zařízení zaměřené na primáty. Nachází se na západě Kamerunu a vzniklo roku 1994 na základech dřívější nevhodně vedené zoologické zahrady. Postaralo se o to tamní ministerstvo životního prostředí ve spolupráci s nevládní organizací Pandrillus. V současnosti jsou v areálu chováni paviáni, kočkodani, mandrilové, šimpanzi a gorily. Dostávají se sem jako sirotci, kteří byli zabaveni pytlákům a překupníkům. Zvířata mají za sebou pohnuté osudy. Zároveň se zaměstnanci centra věnují vzdělávacím a osvětovým aktivitám přímo ve stanici i na školách v Limbe a okolí. Proto je chod areálu podporován pražskou zoo, a to již od dob projektu Odhalení. Ve spolupráci s touto záchrannou stanicí také distribuovala Zoo Praha do školních zařízení gorilí pohádky, které mají vytvářet pozitivní vztah dětí ke gorilám i přírodě. Zoo Praha zároveň poskytla např. veterinární potřeby. V současnosti jde o jedno ze dvou míst osvětových cest tzv. Toulavého autobusu.\n\nPrvní v Česku narozená gorila Moja (*2004) a další členové její rodiny se stali nejen oblíbenci návštěvníků pražské zoo, ale také hrdiny několik titulů. Pohádky vznikaly nejprve pro potřeby projektu Odhalení. Později vyšly souhrnně pod názvy \"Moja, Tatu a tiplíci\" a \"Moja a páv\" v knižní i audio (na CD) podobě, o níž se zasloužila zpěvačka Lucie Bílá. Výtěžek z prodeje putoval na podporu ochranářských aktivit ve střední Africe. Pohádkové příběhy a další materiály (např. omalovánky) byly vydány také pro africké děti. Jen v Kamerunu šlo původně o dva tisíce kusů anglického a dva tisíce francouzského vydání. Tisíce dětí se tak mj. dozvěděly, že i gorila může dostat jméno. Také pro kamerunské posluchače vznikla zvuková rozhlasová adaptace. Poptávka po dalším vydání přiměla Zoo Praha v roce 2010 k druhému vydání, které bylo vydáno ve francouzštině a to v nákladu patnáct tisíc výtisků. V průběhu roku 2011 došlo k distribuci do škol v Kamerunu, Středoafrické republice, Gabonu a Demokratické republice Kongo. Vybrané území odpovídá výskytu goril nížinných. V roce 2012 navázala na úspěch knížek distribuce deseti tisíc kusů omalovánek společně se sadou pastelek.\n\nJednou z významných možností pomoci je podpora strážců přírodních rezervací a národních parků. Hrají stěžejní roli v boji proti pytláctví a ilegální těžbě dřeva. Bohužel však často nemají potřebné vybavení. Od roku 2010 jim proto v biosférické rezervaci Dja v Kamerunu financuje potřebné boty, stany, vařiče i techniku jako fotoaparáty či komunikační prostředky jako satelitní telefony právě Zoo Praha, a to jako součást svých in-situ projektů. V roce 2013 směřovala finanční podpora také strážcům a dalším pracovníkům ve Středoafrické republice, konkrétně do národního parku Dzanga Ndoki.\n\nPři výrobě mobilních telefonů se používá tantal. Ten se získává z kobaltu, jehož těžba v Demokratické republice Kongo nabývá živelných rozměrů a je často nelegální. To negativně ovlivňuje životní prostředí jako celek a ohrožuje zde žijící gorily východní. Právě proto se v roce 2010 (v Roce goril) většina tradičních zoologických zahrad v Česku (včetně Zoo Praha) pustila do vybírání starých mobilů od návštěvníků, a to skrze akci „Přineste mobil, podpořte strážce pralesa“. Tyto telefony jsou následně recyklovány a společnost, která tuto recyklaci provádí, zároveň za každý takový kus vyplácí 10 Kč, které putují na ochranu přírody. Do počátku února 2018 bylo vybráno na 62 tisíc telefonů, čímž se získalo 620 tisíc korun, které podpořily strážce biosférické rezervace Dja.\n\n2010 podepsal ředitel Zoo Praha Miroslav Bobek s kamerunskými úřady deklaraci o spolupráci při ochraně rezervace Dja.\n\nRoku 2011 se podařilo získat pětiletý kontrakt na bezplatné užívání výzkumné stanice v Somalomo – vstupní bráně do biosférické rezervace Dja. Po přečtení gorilích příběhů (pohádek) se zvedl zájem dětí o to, aby gorily mohli spatřit naživo. Snahou vyhovět školákům a ještě více podpořit pozitivní vztah s gorilami byl inspirací pro vznik projektu Toulavý autobus. Je pracováno s myšlenkou převozu dětí z oblasti biosférické rezervace Dja do míst, kde se nacházejí záchranná centra s gorilami a dalšími primáty (původně Limbe a Méfou, 2018 Méfou a Mvogt-Betsi). Záměr se setkal v Kamerunu s velmi pozitivní reakcí. Dokladem toho se stala možnost bezplatného užívání části základny v obci Somalomo, která je využívána pro administraci i ubytování.\n\nKromě dlouhých jednání i potřebě fyzického přesunu autobusu bylo nutné přesvědčit místní obyvatelstvo. Pomohly tomu i fotbalové zápasy místních týmů s Karlem Poborským. \n\nPrvní jízda Toulavého autobusu proběhla v lednu 2013 a informovala o ní mnohá média. V březnu 2014 získal projekt prestižní záštitu Světové asociace zoologických zahrad a akvárií (WAZA). \n\nV srpnu 2017 došlo k ulomení předního kola a dočasným problémům, které se ale podařily vyřešit. V roce 2017 se uskutečnily jízdy v období od 21. února do 28. září zajistily terénní vzdělání a poznání zejména dětem z východní oblasti rezervace (okres Lomié). Celkem bylo přepraveno 173 dětí ze škol ve zmíněném okrese a dále 9 strážců a 8 rodičů. \n\nV průběhu prvních pěti let projektu tak bylo přepraveno přes devět set školáků, a to v rámci 51 jízd. Vlastním Toulavým autobusem byl v průběhu těchto pěti let (2013–2017) autobus, který dříve sloužil k přepravě žákyň dívčí školy v Saúdské Arábii. 28. září 2018 byl v rámci Výroční slavnosti Zoo Praha představen i za účasti Karla Poborského nový autobus, který svou první jízdu uskutečnil 15. září 2018. Nákup autobusu byl financován na základě dohody s Magistrátem hl. města Prahy jakožto zřizovatelem zoo.\n\nOficiální první jízda nového autobusu však proběhla až na začátku února 2019. Trasa autobusu nově vede do Kabilonu, kde se děti dostávají na naučnou stezku, která představuje také rostliny tropického deštného lesa. Součástí akce je též ukázka šetrného pěstování kakaovníku a rovněž návštěva záchranné stanice v Méfou s gorilami.\n\nPatronem projektu je fotbalista Karel Poborský. Ten se také zúčastnil první jízdy autobusu v lednu 2013. Fotbal patří v Africe mezi velmi populární sporty a přítomnost hráče, kterého znají a obdivují i místní, přispěla k dobrému přijetí projektu. Byl i u představení nového autobusu v září 2018.\n\nEtnozoologický výzkum se snaží zjistit postoje obyvatel žijících u biosférické rezervace Dja v Kamerunu k jednotlivým druhům zvířat, tj. jak je mají oblíbené a jak jim chutnají. Výsledky výzkumu pod vedením doc. Frynty z Přírodovědecké fakulty UK přinesly zjištění, že celkově se nejvíce líbí luskouni, levharti, ženetky a cibetky. Tradičním lovcům Baka se líbí rovněž gorily. Na rozdíl od zemědělského kmene Bantu je neloví. U příslušníků kmene Baka byla zjištěna souvislost mezi vnímáním krásy a chutností daného zvířete. Výjimku tvoří šimpanzi a gorily, jejichž maso není považováno za chutné, ale jako takoví patří mezi krásné druhy. Zemědělci Bantu berou gorilu za chutnou, avšak nepříliš krásnou, což znamená riziko pro budoucí osud tohoto druhu. \n\nV roce 2015 vznikl půlhodinový dokumentární film \"Rose už nejí gorily\", který mapuje snahy Zoo Praha v oblasti ochrany goril a dalších zvířat v Kamerunu. Zachycena je situace po roce projektu Toulavý autobus, jenž cílí na děti i jejich rodiče ve snaze předat myšlenku, že gorily si zaslouží ochranu. Část záběrů snímku byla pořízena samotnými školáky, zejména v té době jedenáctiletou Rose Mandengovou, která vyrůstá s rodiči a devíti sourozenci a ve filmu popisuje své nové poznatky o gorilách a vztah k nim, který získala díky projektu Toulavý autobus. Komentář k filmu namluvil herec Miroslav Táborský.\n\nV prosinci 2017 se podnikatelská mise Ministerstva zahraničních věcí ČR setkala se zástupci projektu Toulavý autobus v Kamerunu.\n\n3. března až 26. května se u vzdělávacího centra v Zoo Praha konala výstava velkoformátových fotografií týkající se projektu Toulavý autobus a první jízdy nového autobusu v únoru 2019. Od června 2019 je tato výstava k dispozici také ve webové verzi na webu Zoo Praha. \n"}
{"id": "1445890", "url": "https://cs.wikipedia.org/wiki?curid=1445890", "title": "Tiny Sandford", "text": "Tiny Sandford\n\nTiny Sandford, vlastním jménem Stanley J. Sandford, (26. února 1894 Osage, Iowa – 29. října 1961 Los Angeles) byl americký filmový a divadelní herec. Spolupracoval s Charlie Chaplinem a objevoval se i ve filmech s Laurelem a Hardym.\n\nZačínal jako divadelní herec a od roku 1910 byl obsazován i do filmu. Vynikal vysokou a urostlou postavou, takže často hrával policisty, portýry nebo zápasníky. Mnohdy se jednalo o komické figury spíše záporného charakteru.\n\n\n"}
{"id": "1445893", "url": "https://cs.wikipedia.org/wiki?curid=1445893", "title": "Vojtěch Kraus", "text": "Vojtěch Kraus\n\nVojtěch Kraus (* 19. června 1944 Praha) je český malíř a středoškolský pedagog.\n\nOd 70. let 20. století se zabývá malbou a grafikou v realistickém pojetí. Do roku 2000 vytvářel ex libris. V malbě pracuje olejem a akvarelem, grafiky vytváří suchou jehlou v kombinaci s mezzotintou. Jeho výtvarným vyznáním je expresivní realistická krajina a zátiší. V jeho dílech lze často vidět kopce a řeku kolem Kadaně. Oblíbil si i veduty města s františkánským klášterem a hradem. Protějškem malířskému dílu je grafika. Používá techniku suché jehly, kde hledá podobné náměty jako v malířské tvorbě.\n\nVojtěch Kraus se narodil v roce 1944 v Praze. Ve věku dvou lete se s rodiči přestěhoval do Kadaně. S Kadaní následně spojil svůj osobní i profesní život a do roku 2004 vyučoval výtvarnou výchovu a český jazyk na místním gymnáziu. Podle jeho vlastních slov ho významně ovlivnil jeden z jeho učitelů, malíř Josef Kokeš. Řeka Ohře, Doupovské hory, zámek a park v Klášterci nad Ohří, Chomutov nebo také České středohoří se staly náměty jeho obrazů a grafik. Po studiu na Univerzitě Palackého se v roce 1966 vrátil do Kadaně, kde žije dodnes. Vojtěch Kraus patří ke generaci umělců, která významně ovlivnila tvorbu poválečného umění na Kadaňsku (zahrnuje jména Vladimír Valeš, Herbert Kisza, František Vlček, Pavel Wolf a Jitka Gavendová).\n\nKrausovy malby z let 1966 – 1978 jsou zasaženy vlnou postimpresionismu – tvarová a barevná strohost. Impresionismus představuje např. obraz Melancholici, v němž se nachází barevná střídmost, kultivovanost a kompoziční vyvážení. Následně se Krasu vydal jiným směrem, a to k přírodě, krajinomalbě a zátiší. Hlavním tématem se stává stolová hora Úhošť, kopce, remízky, pole, aleje. Maloval krajinu Kadaňska ve všech ročních obdobích. Těmito místy jsou např. Želina, Perštejn, Kadaňská Jeseň, františkánský klášter, Úhošťany. Úmyslně se vyhýbá elektrárnám a sloupům vysokého napětí a snaží se je v malbách ignorovat.\n\nV grafice používá zejména techniku suché jehly. Mimo krajinu Kadaňska se věnuje i koním a cikánským muzikantům. Vystavoval na několika místech České republiky. Nadále zasílá díla do grafických soutěží, jimiž jsou Země živitelka, Ex libris a další.\n\n\n"}
{"id": "1445895", "url": "https://cs.wikipedia.org/wiki?curid=1445895", "title": "Tlaky na ramena", "text": "Tlaky na ramena\n\nTlaky na ramena nebo také military press je cvik a přední a střední hlavy ramen.\n\n"}
{"id": "1445896", "url": "https://cs.wikipedia.org/wiki?curid=1445896", "title": "Liiva (Muhu)", "text": "Liiva (Muhu)\n\nLiiva je vesnice v Estonsku v kraji Saaremaa na ostrově Muhu. Vesnice administrativně patří pod obec Muhu. \n\nVesnice byla založena v 18. století pod původním názvem Muhu. Centerem ostrova Muhu se stala až po druhé světové válce.\n\nK 1. lednu 2012 zde žilo 189 obyvatel a 176 v roce 2018.\n\nVe vesnici se nachází raně gotický kostel svaté Kateřiny z 13. století, který je od roku 1999 zapsán v seznamu kulturních památek Estonska pod číslem 21007.\n\nV blízkosti kostela je fara z roku 1832, ve které se narodil slavný fyziolog a zakladatel koagulační teorie Aleksander Schmidt.\n\nVe vesnici Liiva je základní škola, knihovna, supermarket (Konsum), pošta a lékárna.\n"}
{"id": "1445898", "url": "https://cs.wikipedia.org/wiki?curid=1445898", "title": "Jindřichovice (starý zámek)", "text": "Jindřichovice (starý zámek)\n\nStarý zámek v Jindřichovicích na Klatovsku je původně gotická tvrz, přestavěná na venkovské zámecké sídlo. Nachází se v těsné blízkosti nového zámku v Jindřichovicích, části obce Kolinec, s nímž tvoří jeden areál. Celý zámecký areál je v soukromém vlastnictví a slouží jako ubytovací zařízení.\n\nPrvní písemná zmínka o majiteli jindřichovického panství pochází z roku 1381. Byl jím jistý Drha řečený Černobýl, či též Dobrohost, který zde toho roku zemřel. Část panství ve 14. století patřilo jistému zemanu Přibíkovi († 1382). Narodil se zde také Oldřich z Jindřichovic, jehož Oldřich I. z Rožmberka věznil na Novém Hradě a poté propustil.\n\nV letech 1397–1418 je jako majitel uváděn Drslav z Jindřichovic, snad syn Oldřicha, který byl purkrabím na nedalekém hradě Velhartice. Již v té době zde byla kromě statku také nejspíše gotická palácová tvrz (možná i s věží), která posloužila jako organický základ novější přestavby, patrný dodnes, její původní podoba však není známa. Dalšími majiteli byli Jan Jalovic z Jindřichovic a jeho žena Lidmila (sňatek 1411), majitelka Újezda, dále Petr z Jindřichovic, řečený z Velhartic, roku 1455 zde žila šedesátiletá panna Kateřina, či Jan z Jindřichovic, roku 1450 majitel Hradce. Poté bylo panství na nějaký čas rozdělené. Od poloviny 15. století byl majitelem části panství i s tvrzí Stach z Běšin, po něm první královský písař Mikuláš z Ledče. Panství opět spojil v roce 1479 až na další majitel, Vintíř z Vlčkovic, který jej následně roku 1516 rozdělil mezi své čtyři syny. Poté je statek jak jako majitel uváděn Jan Hroznata. Ten byl jako účastník stavovského povstání proti císaři z let 1618–1620 odsouzen k přijetí manství. Vymanění statku dosáhli jeho synové roku 1650.\n\nMezi dalšími majiteli byla také Uršula z Krčína, která se vdala za Sezimu Prostibořského z Vrtby. Jeho rod přestavil tvrz na zámeček v renesančním stylu a sídlí zde do roku 1689. V té době se statek dostal do dluhů a téhož roku byl prodán Jiřímu Vojtěchovi Janovskému z Janovic pánu na Oselcích a po výstavbě nového jindřichovického zámku v 18. století v těsném sousedství tvrze byl význam starého zámku však odsunut do pozadí.\n\nSoučasnou podobu získal objekt starého zámku při přestavbě v 19. století.\n\n\n"}
{"id": "1445900", "url": "https://cs.wikipedia.org/wiki?curid=1445900", "title": "László Németh (fotbalista)", "text": "László Németh (fotbalista)\n\nLászló Németh ( Németh László; 1923 – ) byl maďarský fotbalový útočník. V Československu působil jako repatriant po druhé světové válce.\n\nJeho syn Ladislav Németh (* 20. února 1955 Žilina) je bývalý fotbalista, který od roku 1991 působí jako trenér a funkcionář v ženském fotbalu (ŠKF VIX Žilina).\n\nV maďarské lize hrál za budapešťské kluby MÁVAG SK a Zuglói MaDISz TE. V československé lize nastupoval za Žilinu, v jejímž dresu vstřelil deset prvoligových branek.\n\n"}
{"id": "1445902", "url": "https://cs.wikipedia.org/wiki?curid=1445902", "title": "Simeon", "text": "Simeon\n\nSimeon je mužské jméno, varianta hebrejského Šimeón. K nositelům patří:\n"}
{"id": "1445903", "url": "https://cs.wikipedia.org/wiki?curid=1445903", "title": "Poslední slovo Charlotty Garrigue Masarykové", "text": "Poslední slovo Charlotty Garrigue Masarykové\n\nPoslední slovo Charlotty Garrigue Masarykové je český televizní film z roku 2018. Jde o polohraný dokument režiséra Josefa Císařovského, který je současně autorem scénáře. Pojednává o osudovém setkání dvou výrazných osobností-intelektuálů dějinného významu: Charlotty Garrigue a Tomáše Masaryka. Premiéra byla stanovena na úterý 30. října 2018, v rámci oslav stého výročí založení Československa.\n\nSnahou tvůrců bylo představit rodinu Charlotty Garrigue co nejlidštěji – žádné neživotné idoly či snad ikony na podstavci, překypující filozofickými idejemi. Snímek svou obrazovou kompozicí nápaditě zpracovává dané téma; poetizací pak překračuje rámec příběhu, založený na popisné faktografii. Jde o impresivní, ba chvílemi až prožitkově pojatý příběh, s lehkostí idealizující své hrdiny – přeci jenom je to dílo oslavné, dílo umělecky kvalitní, a do jisté míry zdvořile glorifikující onen čas (byť poněkud zamlčující některé málo známé historické skutečnosti).\n\n\n"}
{"id": "1445907", "url": "https://cs.wikipedia.org/wiki?curid=1445907", "title": "Silvio Fauner", "text": "Silvio Fauner\n\nSilvio Fauner (* 1. listopadu 1968 San Pietro di Cadore) je bývalý italský reprezentant v běhu na lyžích. Závodil za tým Centro Sportivo Carabinieri. Jeho největším úspěchem bylo překvapivé vítězství italské štafety na Zimních olympijských hrách 1994 v Lillehammeru, kde v cílové rovince proazil o čtyři desetiny sekundy domácího finišmana Bjørna Dæhlieho. Ve štafetě získal také stříbrné olympijské medaile v letech 1992 a 1998, byl třetí ve stíhacím závodě na ZOH 1994 a třetí na 30 km klasicky v roce 1998. V roce 1995 se stal mistrem světa v závodě na 50 km volným stylem. Ve Světovém poháru vyhrál tři individuální závody a dvě štafety, nejlepším celkovým umístěním bylo třetí místo v sezóně 1994/95. Skončil také na druhém místě celkového hodnocení Světového poháru v dálkovém běhu na lyžích v sezóně 2003/04. Po ukončení závodní kariéry působil jako trenér italské běžecké reprezentace. Nesl olympijský oheň při zahajovacím ceremoniálu Zimních olympijských her 2006 v Turíně. Bylo mu uděleno vyznamenání Croce al merito dell'Esercito. \n\n"}
{"id": "1445910", "url": "https://cs.wikipedia.org/wiki?curid=1445910", "title": "Zbytky", "text": "Zbytky\n\n"}
{"id": "1445912", "url": "https://cs.wikipedia.org/wiki?curid=1445912", "title": "Ferdinand Magdolen", "text": "Ferdinand Magdolen\n\nFerdinand Magdolen (1. prosince 1939 Chynorany – 16. června 2016 Handlová) byl slovenský fotbalový útočník, trenér a učitel.\n\nZačínal ve svém rodišti, kde si ho všiml Anton Malatinský a získal jej pro Baník Handlová. V československé lize hrál za Červenou hviezdu Bratislava, aniž by skóroval. Debutoval v neděli 9. dubna 1961 v Praze v zápase s domácím Dynamem (dobový název Slavie), který skončil nerozhodně 2:2 (poločas 1:1). Naposled se v nejvyšší soutěži objevil v sobotu 12. srpna téhož roku v Praze v zápase s domácím Spartakem Stalingrad (dobový název Bohemians), který hosté vyhráli 4:0 (poločas 3:0).\n\nS mužstvem ČH Bratislava, za něž nastupoval během základní vojenské služby, se v nejvyšší soutěži umístil jednou na druhé (1960/61) a jednou na třetí příčce (1961/62).\n\nPo skončení hráčské kariéry se stal trenérem. Vedl mužstva Handlové a Chynoran.\n\n\n"}
{"id": "1445913", "url": "https://cs.wikipedia.org/wiki?curid=1445913", "title": "Simeon Hýbl", "text": "Simeon Hýbl\n\nSimeon Hýbl (* 5. srpna 1974 Zábřeh), je český zpěvák, skladatel, textař a sbormistr.\n\nOd roku 1980 až do roku 1991 navštěvoval uměleckou školu. Ve 14 letech začal psát své první songy a o rok později již vystoupil v hudební skupině Ráchel, které se pak věnoval následujících téměř 20 let a ve které napsal desítky vlastních písní.\n\nPři svých studiích v Anglii v roce 1994 až 1996 dostal nabídku hrát a zpívat v uskupení černých zpěváků, které později přijímá název JOYFUL. Tato sedmičlenná skupina sjezdila Evropu, ale také místa v jižní a střední Africe, nebo USA. V tom stejném prostředí také napsal hudbu pro muzikál „The Prodigle Child“.\n\nTehdy vyrostl vztah ke gospelu, ve kterém Simeon po svém návratu do rodné vlasti (Česká republika) pokračuje. Nejprve ovlivňuje styl a pojetí vlastní tvorby v uskupení Ráchel, ale o pár let později (2005) seskupuje zpěváky a hudebníky, kteří sw chtěli podílet na unikátním projektu v podobě moderního gospelového souboru. To se mu také podařilo a již v roce 2006 poprvé vystupuje na domácí scéně se svým 80členným gospelovým sborem „Alfa Gospel Praises“. O rok později absolvoval turné do skandinávských zemí. V roce 2008 vystupuje společně se skupinou Kryštof ve Státní opeře a na konci téhož roku (2008) se svým sborem uzavírá rok zpíváním státní hymny a Ódy pro radost na Václavském náměstí v rámci Silvestrovské Show TV Nova. Simeon zrealizoval řadu hudebních projektů a vystoupení, napsal přes stovku vlastních písní, vytvořil muzikál „The Prodigal son“, který měl premiéru poprvé ve Velké Británii.\n\nSimeon se podílí na hudebních projektech a realizuje vystoupení s předními osobnostmi česko-slovenské hudební scény, jako je Karel Gott, Lucie Bílá, Jožo Ráž, No Name, O5&Radeček a další.\n\n"}
{"id": "1445914", "url": "https://cs.wikipedia.org/wiki?curid=1445914", "title": "Anna Coleman Ladd", "text": "Anna Coleman Ladd\n\nAnna Coleman Watts Ladd (15. července 1878 Filadelfie – 3. června 1939 Boston) byla americká umělkyně a sochařka, která během první světové války pomáhala zlepšením vzhledu vojákům, kteří byli znetvořeni.\n\nNarodila se ve Filadelfii, ale vzdělání získala v Evropě, kde studovala sochařství v Paříži a Římě. V roce 1905 se přestěhovala do Bostonu, kde se provdala za lékaře Maynarda Ladda. V roce 1917 se Ladd společně se svým manželem přestěhovala do Francie, kde se seznámila se sochařem Francisem Derwentem Woodem z pařížského Oddělení masek pro znetvořené obličeje. Wood založil studio \"Tin Noses Shop\", aby poskytl kosmetické masky pro vojáky, kteří byli v první světové válce znetvořeni v obličeji, a kterým již tehdejší lékaři nebyli schopni více pomoci. Posléze si Coleman Ladd otevřela pod Americkým Červeným křížem vlastní maskové studio \"Studio for Portrait-Masks\". Za dobu své činnosti vyrobila téměř stovku masek. Po konci války přestal Červený kříž její činnost dotovat, studio bylo zavřeno a Anna se vrátila do Bostonu, kde pokračovala ve své umělecké tvorbě. V roce 1936 odešla Ladd se svým manželem do Kalifornie, kde v roce 1939 zemřela.\n\nAnna udělala vojákovi odlitek znetvořené tváře z hlíny nebo plastelíny. Tato forma byla potom použita pro výrobu protézy z extrémně tenké galvanizované mědi. Protéza byla poté natřena smaltem, který připomínal tón pleti. Ladd použila skutečné vlasy, aby vytvořila řasy, obočí a knír. Protéza byla připevněna k obličeji tenkými strunami nebo brýlemi. V roce 1932 byla za svoji práci oceněna Řádem čestné legie, nejvyšším francouzským státním vyznamenáním. Její socha \"Triton Babies\" je součástí fontány v Bostonském parku.\n"}
{"id": "1445916", "url": "https://cs.wikipedia.org/wiki?curid=1445916", "title": "Pabil", "text": "Pabil\n\nPabil (také Ganesh IV) je hora vysoká 7 104 m n. m. nacházející se v pohoří Himálaj v Nepálu necelé než 3 km od hranic s Čínskou lidovou republikou.\n\nPrvovýstup provedla japonská expedice 16. října 1978.\n"}
{"id": "1445919", "url": "https://cs.wikipedia.org/wiki?curid=1445919", "title": "Simplecoin", "text": "Simplecoin\n\nSimplecoin je nejstarší česká online krypto-směnárna, která se zaměřuje na směnu české koruny a eura za kryptoměny bitcoin, bitcoin cash, litecoin, ethereum a ripple. Kryptoměny je možné nakupovat také za jiné kryptoměny, kterými jsou bitcoin, bitcoin cash a litecoin.\n\nSpolečnost Simplecoin je česká směnárna kryptoměn, jejíž kořeny sahají až do roku 2012, ale funguje od 20. března 2013. V roce 2014 firma zprovoznila polskou jazykovou a měnovou mutaci a v roce 2016 i slovenskou. \n\nV roce 2017 byla společnost z části odkoupena nadnárodní firmou General Bytes, světovou dvojkou ve výrobě fyzických bankomatů pro kryptoměny. \n\nSměnit může zákazník od minimální částky 10 euro, popřípadě ekvivalentu v českých korunách (cca 250 Kč). Směna do hodnoty 400 euro v průběhu jednoho měsíce nevyžaduje registraci nebo identifikaci zákazníka. Založení účtu je nutné až při překročení této hodnoty. \n\nRegistrace a identifikace zákazníka probíhá vyplněním online formuláře s osobními údaji a předložením naskenovaného občanského průkazu. \n\nK samotnému nákupu kryptoměn na Simplecoinu si musí zákazník zřídit elektronickou peněženku (kryptopeněženku). Poté si zvolí klasickou fiat měnu nebo kryptoměnu, kterou chce směnit za kryptoměnu, v případě prodeje kryptoměn za klasickou fiat měnu. Při splnění všech již zmíněných podmínek bude klient vyzván k vyplnění emailu, kam mu bude zasláno vše potřebné k transakci (např. číslo účtu), a k uvedení čísla své elektronické peněženky, popř. čísla bankovního účtu (pokud kryptoměny prodává). Celá transakce následně proběhne zpravidla do 1 pracovního dne. \n\nZ hlediska konkurenceschopnosti je na tom Simplecoin podobně jako většina českých směnáren (např. ccShop). Směna u ní je jednoduchá, bez poplatků, ale obvykle má méně výhodný směnný kurz než její zahraniční konkurence. Obchodní marže u Simplecoinu často se pohybuje od 1% do 3% v závislosti na druhu kryptoměny, což je proti např. u Bitstampu (maximální poplatek za transakci 0,35 %) nevýhodné. Zákazník ale ušetří více jak 1% na převodu korun na euro nebo dolar a poplatek za mezinárodní platbu. Výhodou Simplecoinu oproti zahraničí je jednoduchost, český jazyk, podpora na internetu a telefonu 7 dní v týdnu a možnost směny v českých korunách.\n\nSimplecoin nabízí partnerský program. V současné době poskytuje provizi 33% ze své obchodní marže. Aktuální podmínky jsou zveřejněny zde\n\n"}
{"id": "1445920", "url": "https://cs.wikipedia.org/wiki?curid=1445920", "title": "Leszek Kokoszka", "text": "Leszek Kokoszka\n\nLeszek Kokoszka (* 11. dubna 1951, Nowy Targ) je bývalý polský hokejový útočník. \n\nHrál za týmy Podhale Nowy Targ (1965-1975), Legia Warszawa (1976-1977), ŁKS Łódź (1977-1981), v Rakousku za Innsbrucker EV (1981), v Itálii za SG Cortina (1981-1982) a v nižších soutěžích v Německu. Získal 5 titulů mistra Polska. V polské lize nastoupil ve 390 utkáních a dal 262 gólů. V letech 1979, 1981, 1982 a 1983 byl nejlepším střelcem polské ligy.\n\nPolsko reprezentoval na olympijských hrách v roce 1976 a 1980 a na 5 turnajích mistrovství světa v letech 1971, 1976, 1977, 1979 a 1981. Za polskou reprezentaci nastoupil v letech 1971-1981 ve 71 utkáních a dal 41 gólů.\n\n"}
{"id": "1445932", "url": "https://cs.wikipedia.org/wiki?curid=1445932", "title": "Diisopropylamid lithný", "text": "Diisopropylamid lithný\n\nDiisopropylamid lithný je organická sloučenina lithia se vzorcem [(CH)CH]NLi. Používá se v organické syntéze jako silná zásada; jeho časté používání vyplývá z dobré rozpustnosti v nepolárních rozpouštědlech a z nenukleofilní povahy této látky. V čisté podobě jde o bezbarvou pevnou látku, ovšem často se připravuje a používá pouze jako roztok.\n\nDiisopropylamid lithný se obvykle připravuje reakcí chladného (0 až −78 °C) roztoku diisopropylaminu v tetrahydrofuranu (THF) s \"N\"-butyllithiem.\n\nPři disociaci je diisopropylamid protonován za vzniku diisopropylaminu. Diisopropylamin má v THF pK 36, jeho konjugovaná zásada může tedy deprotonovat kyselejší sloučeniny; řada těchto sloučenin patří mezi kyseliny s obecným vzorcem RC\"H\"Z, kde Z = C(O)R', COR' nebo CN. Běžné protické funkční skupiny jako alkoholy a karboxylové kyseliny lze také snadno deprotonovat.\n\nPodobně jako většina ostatních organolithných sloučenin není diisopropylamid lithný solí, ale přesto je značně polární. V roztocích vytváří shluky; míra shlukování závisí na vlastnostech použitého rozpouštědla. V THF se vyskytuje převážně jako solvatovaný dimer. V nepolárních rozpouštědlech, k jakým patří mimo jiné toluen, tvoří oligomery, které jsou navzájem v rovnováze závislé na teplotě; při pokojové teplotě jsou v největších množstvích přítomny trimery a tetramery. Při snižování teploty dochází k tvorbě pentamerních i složitějších oligomerních struktur.\n\nV pevném skupenství je tato látka značně pyroforická, ovšem v roztocích tuto vlastnost obvykle nemá. Je komerčně dostupná ve formě roztoků v polárních aprotických rozpouštědlech jako jsou THF a diethylether, ovšem pro použití v malých množstvích (do 50 mmol) je mnohem častější a méně nákladná příprava přímo v laboratoři. \n\nDeprotonace karbonových kyselin může být řízena kineticky i termodynamicky. Při kineticky řízené deprotonaci je třeba použít zásadu, která obsahuje stericky ovlivněné funkční skupiny; například při použití fenylacetonu při deprotonaci vzniknou dva různé enoláty. Ukázalo se, že když diisopropylamid lithný deprotonuje methylovou skupinu, tak se jedná o kineticky řízenou reakci. Slabší zásady jako jsou alkoxidy, které substrát deprotonují vratně, vytvářejí termodynamicky stabilnější benzylové enoláty. Alternativou k použití slabých zásadad je přítomnost silných zásad v nižších koncentracích, než má příslušný keton; například u směsi hydridu sodného s tetrahydrofuranem nebo dimethylformamidem (DMF) reaguje zásada pouze na rozhraní mezi roztokem a pevnou fází. Molekula ketonu může být deprotonována na \"kinetickém\" místě. Vzniklý enolát může reagovat s dalším ketonem a vytvořit tak výměnou protonů termodynamický enolát, a to i v aprotických rozpouštědlech, která neuvolňují hydroniové ionty.\n\nZa určitých podmínek může diisopropylamid lithný fungovat jako nukleofil.\n\n"}
{"id": "1445935", "url": "https://cs.wikipedia.org/wiki?curid=1445935", "title": "Tlaky", "text": "Tlaky\n\nTlaky nebo ramenní tlaky je silové cvičení s mnoha variacemi. Obvykle se provádí ve stoje, nohy, spodní záda a břišní svaly udržují pouze rovnováhu. Cvičení pomáhá budovat svalovou hmotu ramen.\n\nTlaky je možné provést s mnoha typy zátěže:\n\n"}
{"id": "1445936", "url": "https://cs.wikipedia.org/wiki?curid=1445936", "title": "Činka", "text": "Činka\n\nČinka je sportovní nářadí sestávající z tyče, která má na každém konci připevněné závaží tvaru koule nebo kotouče. Závaží bývají často snímatelná a tak lze podle potřeby měnit hmotnost činky. \n\nLehké činky se používají v gymnastice a při kondičním tréninku. Těžké činky se používají v těžké atletice – ve sportech jako je vzpírání či kulturistika.\n\nNěkteré činky jsou určené pro zvedání jednou rukou (jednoručka), jiné se zvedají oběma rukama (velké činky) a mají osu buď rovnou, nebo zalamovanou (tzv. EZ činka, hovorově \"ezeta\"). Závaží jsou obvykle vyrobená z kovu a jsou snímatelná. Připevněná jsou maticí nebo svorkou. Nesnímatelná závaží mohou být plněná i jiným materiálem – pískem nebo vodou.\n\nPouze činky mající normy a osvědčení IWF mohou být použity při vzpěračských soutěžích. Činka se skládá z následujících částí:\n\n\n\n\n"}
{"id": "1445948", "url": "https://cs.wikipedia.org/wiki?curid=1445948", "title": "Bhudžangásana", "text": "Bhudžangásana\n\nBhudžangásana (भरद्वाजासन) neboli kobra je ásana.\n\nV Sanskritu bhudžanda znamená had, přičemž bhudža je paže nebo rameno, anga je končetina, a ásana (आसन) znamená pozice nebo posed.\n1. Tělo leží na břiše, dlaně v úrovni ramen. \n2. Zvednutí silou zádových svalů bez zapojení rukou, až následně dojde k zapojení rukou tlakem do země, lokty poblíž tělu do výše\n3. při návratu zpět pohyb dolů velice pomalý. \n"}
{"id": "1445952", "url": "https://cs.wikipedia.org/wiki?curid=1445952", "title": "Bosumtwi", "text": "Bosumtwi\n\nBosumtwi nebo také Bosomtwe je meteoritické jezero v Ghaně. Nachází se 30 kilometrů jihovýchodně od města Kumasi v nadmořské výšce 107 m a je obklopeno tropickým deštným lesem. Má rozlohu 49 km² a maximální hloubku 81 metrů, rozloha povodí je 400 km². Vyplňuje kráter zhruba kruhového tvaru, který vznikl při dopadu meteoritu před zhruba milionem let, tektity z té doby se nacházejí až na území Pobřeží slonoviny. Jezero je bezodtoké a hlavním zdrojem vody jsou dešťové srážky. Je jediným přírodním jezerem na území Ghany.\n\nPro domorodé Ašanty je jezero posvátné, spojují ho s kultem zemřelých a postavou bohyně stvořitelky Asase Ya. Místní rybáři používají dřevěné čluny, protože podle jejich víry by dotek kovu jezero znesvětil. V Bosumtwi žije endemická vrubozubcovitá ryba \"Hemichromis frempongi\". Jezero je populární turistickou atrakcí, v roce 2016 bylo vyhlášeno biosférickou rezervací UNESCO.\n"}
{"id": "1445962", "url": "https://cs.wikipedia.org/wiki?curid=1445962", "title": "Francisco Guterres", "text": "Francisco Guterres\n\nFrancisco Guterres, přezdívaný Lú-Olo (* 7. září 1954 Ossu, Východní Timor), je východotimorský politik a 6. prezident Východního Timoru.\n\nSvou politickou aktivitou začínal v roce 1974, kdy vstoupil do organizace Revolutionary Front for Independence of East Timor (FRETILIN). Po indonéské invazi na ostrov v roce 1975 spolu s dalšími disidenty utekl do hor, kde vedl partyzánské aktivity. V té době užíval přezdívku „Lú-Olo“, což v jazyce tetum znamená „Holub“.\n\nV roce 1976 se stal tajemníkem FRETILIN na východním pobřeží Matebijského regionu . Od roku 1975 do roku 1999 působil v hnutí odporu a zastával různé řídící pozice ve strukturách FRETILIN. V červenci 2001 byl jmenován předseda FRETILIN během prvního národního kongresu strany. V důsledku voleb ze dne 30. srpna 2001, které vyhrál FRETILIN, se dostal k ústavnímu shromáždění. Dne 15. září 2001 byl zvolen předsedou ústavodárného shromáždění. Dne 20. května 2002, v den, kdy Východní Timor získal nezávislost, se Ústavní shromáždění změnilo na národní parlament, v němž Guterres zůstal. V květnu 2006 byl znovu zvolen předsedou strany FRETILIN.\n\nGuterres se zúčastnil prvních prezidentských voleb v nezávislém Východním Timoru. V prvním kole voleb 9. dubna 2007 získal první místo s výsledkem 29 % hlasů a předseda vlády José Ramos-Horta získal 23 % hlasů. Ve druhém kole však vyhrál Ramos-Horta, přičemž Guterres získal méně než 31 % hlasů podpory. 8. srpna 2007, po parlamentních volbách, ztratil postavení předsedy národního parlamentu. V srpnu 2011 byl opět zvolen předsedou strany lidovým hlasováním.\n\nV roce 2012 se opět zúčastnil prezidentských voleb. V prezidentských volbách 17. března 2012 získal první místo, čímž se získá 28,8 % a překonal dosavadního prezidenta Josého Ramos-Horta s 17,5 % a Taura Matana Ruak s 25,7 % hlasů. Ve druhém kole voleb, 16. dubna 2012, vyhrál Taur Matan Ruak a získal 38,8 % hlasů.\n\nPotřetí byl kandidátem FRETILIN v prezidentských volbách z 20. března 2017. Získal podporu strany Národního kongresu pro obnovu Timoru. Stal se vítězem hned v prvním kole hlasování se ziskem o něco více než 57% hlasů. Inaugurace prezidenta proběhla 20. května 2017.\n\nFrancisco Gutteres je ženatý s Cidália Lopes Nobre Mouzinho Guterres, se kterou má tři děti.\n\n"}
{"id": "1445966", "url": "https://cs.wikipedia.org/wiki?curid=1445966", "title": "Erste Bank Open 2018 – mužská čtyřhra", "text": "Erste Bank Open 2018 – mužská čtyřhra\n\nMužská čtyřhra Erste Bank Open 2018 probíhala ve druhé polovině října 2018. Do deblové soutěže vídeňského tenisového turnaje hraného na tvrdém povrchu Wiener Stadthalle nastoupilo šestnáct dvojic. Obhájcem titulu byl pár Rohan Bopanna a Pablo Cuevas, jehož členové do turnaje nezasáhli. Bopanna se rozhodl nastoupit do paralelně hraného Swiss Indoors v Basileji a Cuevas se představil na challengeru v Limě.\n\nVítězem se stal nenasazený pár Britů Joe Salisbury a Neal Skupski, který ve finále za 76 minut zdolal americko-francouzskou dvojici Mike Bryan a Édouard Roger-Vasselin po dvousetovém průběhu 7–6 a 6–3. Oba šampioni si do žebříčku ATP připsali 500 bodů a získali premiérovou společnou trofej. Salisbury se Skupskim vybojovali druhé deblové tituly na okruhu ATP Tour. Jako pár odehráli po Winston-Salem Open 2018 druhý turnaj, s celkovou bilancí zápasů 6–1. Postup do finále Bryanovi zajistil jubilejní desátou pozici světové jedničky v konečném žebříčku ATP čtyřhry. Američan nastoupil s Rogerem-Vasselinem do druhého turnaje v kariéře, když na Citi Open 2018 prošli také do finále.\n\n"}
{"id": "1445968", "url": "https://cs.wikipedia.org/wiki?curid=1445968", "title": "Bhudžapídásana", "text": "Bhudžapídásana\n\nBhudžapídásana (भरद्वाजासन) neboli kobra je ásana.\n\nV Sanskritu bhudža (भुज) je paže nebo rameno, pída (पीडा) je tlak a ásana (आसन) znamená pozice nebo posed.\n\n1. Postoj rozkročný, chodidla dostatečně daleko od sebe pro podsunutínadloktí pod stehna, prsty u rukou roztažené, prostředníčky směřují dopředu, dlaně jsou na šíři podložky od sebe.\n2. Postupně jdou boky dolů do polohy, kde se stehna o nadloktí opírají, ruce zpevněné a stabilní.\n3. Uvolnění chodidel od podložky , trup vytahovat dopředu, váha boků a trupu by měla být vyrovnaná, přenášení váhu na ruce, chodidla úplně zvednout od podložky, paže jsou skoro propnuté.\n4. Proplést kotníky. Lze propnout ruce v loktech. vydržet 3-5 dechů. \n"}
{"id": "1445970", "url": "https://cs.wikipedia.org/wiki?curid=1445970", "title": "Aleksander Schmidt", "text": "Aleksander Schmidt\n\nHerman Adolf Alexander Schmidt (15. května/ 27. května 1831 Liiva–10. dubna/ 22. dubna 1894 Tartu) byl pobaltský německý fyziolog, zakladatel koagulační teorie, profesor a rektor.\n\nNarodil se v Livonské gubernii za vlády Ruského impéria na ostrově Mohn (současný estonský název Muhu) na faře ve vesnici Liiva v dnešním Estonsku.\n\nOd roku 1850 studoval medicínu na univerzitě v Tartu, kde obdržel doktorát medicíny. Od roku 1858 pokračoval ve studiu na univerzitě Vídni a na univerzitě v Berlíně. V Berlíně se stal asistentem Felixe-Hoppe Seylera a v Lipsku Carla Ludwiga. V roce 1869 zastoupil Friedricha Biddera na univerzitě v Tartu, kde zůstal po zbytek svého života. Od roku 1885 do 1889 působil na univerzitě jako rektor. V roce 1884 byl zvolen členem \"Leopoldiny\".\n\nJeho syn Erhard Schmidt (1876–1959) byl matematik.\n\n"}
{"id": "1445971", "url": "https://cs.wikipedia.org/wiki?curid=1445971", "title": "Zvedání nohou", "text": "Zvedání nohou\n\nZvedání nohou je silový cvik zaměřený na bedrokyčelní sval. Protože břišní svaly jsou používány izometricky ke stabilizaci  těla při pohybu, používá se zvedání nohou  k posílení přímého břišního svalu a vnitřních a vnějších šikmých svalů.\n\nCvik se provádí vleže na podlaze na zádech. bez přístroje, případně s zátěží.\n\nviz obrázek.\n\nCvik se provádí na horní liště, což zvyšuje náročnost cviku.\n"}
{"id": "1445973", "url": "https://cs.wikipedia.org/wiki?curid=1445973", "title": "Václav Šinágl", "text": "Václav Šinágl\n\nVáclav Šinágl (18. září 1928, Všeradice – 17. února 2016) byl československý hokejový útočník. \n\nReprezentoval Československo ve 4 zápasech v letech 1953-1954. V lize hrál během vojenské služby za ATK Praha (1950-1952) a dále za TJ Dynamo Karlovy Vary (1952-1956). V nejvyšší hokejové soutěži nastoupil v 55 utkáních a dal 57 gólů.\n\n"}
{"id": "1445976", "url": "https://cs.wikipedia.org/wiki?curid=1445976", "title": "Igor Rostorockij", "text": "Igor Rostorockij\n\nIgor Dmitrijevič Rostorockij (Rastorockij) (* 4. února 1962 Anapa) je bývalý sovětský a ruský zápasník – klasik.\n\nSe zápasením začínal v Novorossijsku pod vedením Jurije Gordějeva. Specializoval se na zápas řecko-římský. Od juniorského věku se vrcholově připravoval v Karagandě a pro Kazašskou SSR vybojoval všechny své mezinárodní tituly. V roce 1984 prohrál sovětskou olympijskou nominaci na olympijské hry v Los Angeles s Jevgenijem Arťuchinem.\n\nV roce 1987 v únoru na sovětském mistrovství porazil ve finále devatenáctiletého Alexandra Karelina. Ve spojitosti s Karelinem tak jeho jméno vešlo ve všeobecnou známost, jako posledního přemožitele Karelina do jeho památné porážky s Američanem Rulonem Gradnerem v roce 2000. V roce 1988 se jako úřadující mistr světa do sovětského olympijského výběru pro start na olympijských hrách v Soulu na úkor Karelina nevešel. Po rozpadu Sovětského svazu v roce 1991 se věnoval právnické praxi.\n\n\n"}
{"id": "1445977", "url": "https://cs.wikipedia.org/wiki?curid=1445977", "title": "Čůrající pes (cvičení)", "text": "Čůrající pes (cvičení)\n\nČůrající pes  je cvičení, které je určeno k posílení boků a hýždí, a to bez použití závaží. Cvik zaměřený na posílení vnější strany stehen – abduktorů, čili odtahovačů a zároveň svalů podílejících se na aktivaci pánevního dna. Komický název je pojmenován pro podobnost se způsobem močení psa..\nCvičení také zlepšuje stabilitu jádra.\n\n1. Opřít se o kolena a dlaně, dlaně jsou kolmo pod rameny, kolena pod kyčlemi, páteř krásně rovná, \n2. Neprohýbat v bedrech, váhu rovnoměrně rozložit \n\n3. Druhou nohu střídavě zvedát kolenem směrem do strany nahoru a dolů. \n"}
{"id": "1445979", "url": "https://cs.wikipedia.org/wiki?curid=1445979", "title": "Gerhard Wagner (admirál)", "text": "Gerhard Wagner (admirál)\n\nGerhard Wagner (23. listopadu 1898 Schwerin – 26. června 1987 Altenkirchen) byl německý kontradmirál. \n\n4. května 1945 podepsal kapitulaci německých vojsk. Později zastával funkci zástupce přednosty námořního oddělení západoněmeckého ministerstva obrany. 15. června 1944 získal Německý zlatý kříž.\n"}
{"id": "1445981", "url": "https://cs.wikipedia.org/wiki?curid=1445981", "title": "Moto Morini", "text": "Moto Morini\n\nMoto Morini je italská firma zabývající se výrobou motocyklů. \n\nFirma Moto Morini byla založena Alfonsem Morinim v jeho rodné Bologni v roce 1937. Zpočátku stavěl motorové tříkolky s motory o objemu 350 a 500 cm³, ale po začátku 2. světové války byl fašistickou vládou přinucen produkovat součástky pro vojenská letadla. Vzhledem k tomu, že se firma podílela (byť z donucení) na válečné výrobě, byla továrna v roce 1943 vybombardována spojeneckým letectvem.\n\nPo válce se Alfons Morini rozhodl znovu vybudovat firmu. Výrobní prostory přesunul na nové místo v Bologni a začal znovu vyrábět model T125 - dvodobý jednoválec o objemu 125 cm³ es třemi rychlostmi. V roce 1948 vyhrál Raffaele Alberti s motocyklem T125 Competition italský šampionát malých motocyklů.\n\nV padesátých letech 20. století zahájil Morini výrobu čtyřdobého motoru 175 cm³ s rozvodem OHV. Během pár let se tato pohonná jednotka postupně objevila v modelech Gran Turismo, Settebello, Rebello, SuperSport a Briscola. V roce 1957 se objevil motor o objemu 250 cm³ a motocykl Rebello 250. V roce 1961 začínal na Moto Morini Settebello svou závodní kariéru Giacomo Agostini. V letech 1961 a 1962 vyhrál italský šampionát ve třídě do 250 cm³ Tarquinio Provini na Moto Morini 250 GP a v roce 1963 skončil v Mistrovství světa silničních motocyklů na 2. místě za Jimem Redmanem na Hondě.\n\nŠedesátá léta 20. století byla zlatou érou firmy Moto Morini. Firma se obchodně prosadila i v USA a závodní motocykly vyhrály řadu závodů, mj. i Mezinárodní motocyklovou šestidenní.\n\nV roce 1969 zemřel zakladatel firmy Alfonso Morini. Po jeho smrti přebrala firmu jeho dcera Gabriella Morini a o rok později zaměstnala manažera Franca Lambertiniho, kterého přetáhla z Ferrari. Lambertini restrukturalizoval výrobní proces a postavil nový motor. V roce 1972 vznikl model Corsaro Super Scrambler s řadou inovací. Lambertiniho idea napomohla vzniku vidlicového dvouválce, který byl výkonnější i úspornější oproti používaným jednoválcům. Motor o objemu 344 cm³ byl použit u modelu Moto Morini 3 ½ Strada. Následně byl použit i v dalším modelech Moto Morini.\n\nV roce 1977 byl vyvinut dvouválec o objemu 479 cm³, o který se vážně zajímal i Harley-Davidson, ale k dohodě o spolupráci nedošlo vzhledem k tehdejší finanční situaci firmy Harley-Davidson. Nový motor byl použit u modelu Moto Morini 500GT. Později byl zvýšen výkon a model se šestipňovou převodovkou se stal nejsilnějším a nejrychlejším modelem Moto Morini. Byla vyrobena enduro verze 500 Camel, která byla úspěšná závodně, ale ne obchodně. Po obchodně neúspěšným osmdesátých letech 20. století prodala v únoru 1987 Gabriella Morini firmu Cagivě. V roce 1988 byly vyvinuty modely Dart 350 a Dart 400, s vidlicovým motorem Moto Morini, ale rámem Cagivy. Lambertini dále připravoval nový vidlicový dvouválec, svírající úhel 60 stupňů, ale projekt byl pro nezájem vedení Cagivy zastaven.\n\nV devadesátých letech 20. století došlo až k úplnému zastavení výroby, propuštění zaměstnanců a uzavření továrny. V roce 1996 koupila celý holding Ducati včetně obchodní značky Moto Morini investiční společnost Texas Pacific Group, ale počítala jen se značkou Ducati a Moto Morini jde doslova k ledu.\n\nV dubnu 1999 značku Moto Morini koupil synovec zakladatele Franco Morini. V roce 2005 byl představen velký naked-bike Corsaro 1200, stejným dvouválec byl použit v modelech 9 ½, Sport, Corsaro Avio, Corsaro 1200 Veloce, Granpasso a Scrambler. Prodeje ale neplnily očekávání a při celosvětové finanční krizi na konci roku 2009 byla výroba motocyklů přerušena. Záchranná finanční injekce nepomohla a Moto Morini šla do likvidace.\n\nV roce 2010 značku Moto Morini koupil Ruggeromassimo Jannuzzelli a zahájil vývoj nových motocyklů a jejich zakázkovou výrobou. Roku 2015 představil novou modelovou řadu a začal s prodejem nové řady modelů Milano, Scrambler 1200 a Corsaro Ti22.\n\n\n\n"}
{"id": "1445986", "url": "https://cs.wikipedia.org/wiki?curid=1445986", "title": "Odolen Kodym", "text": "Odolen Kodym\n\nOdolen Kodym (14. dubna 1898 Praha - 3. července 1963 Praha) byl český geolog a mineralog. Jeho jméno je spojeno především s výzkumem Barrandienu. Jeho odborný záběr však byl mnohem širší a pokrýval v podstatě celé území Československa.\n\nNarodil se na Novém Městě pražském (v domě čp. 963/II) jako prostřední z pěti dětí pražského praktického lékaře Odolena Kodyma (* 1898) a jeho první manželky Anny, rozené Kohlové, ovdovělé Sudové (1868-1901). Matka v jeho třech letech zemřela. Po absolvování obecné školy u sv. Jindřicha přešel nejprve na Jiráskovo gymnázium v Resslově ulici a poté na reálné gymnázium v Praze v Truhlářské ulici. Dále jej zájem o geologii přivedl ke studiu geologie a mineralogie na Filozofické a později Přírodovědecké fakultě UK. Po maturitě na reálném gymnáziu však nepokračoval v rodinné tradici lékařů, jimiž byli jeho otec Odolen i děd Filip Stanislav, ale začal studovat na Filozofické a později Přírodovědecké fakultě Univerzity Karlovy. Zároveň se zapsal i jako mimořádný posluchač na ČVUT, kde navštěvoval přednášky z geologie u Cyrila Purkyně, který měl velký vliv na jeho pozdější vědeckou dráhu. Dříve než úspěšně absolvoval doktorské zkoušky z filozofie, geologie a mineralogie a obhájil svou disertační práci \"Druhá fáze variského vrásnění v Barrandienu\", zaujal svou publikační činností Purkyňovu pozornost a stal se roku 1919 jeho asistentem v geologickém ústavu ČVUT. V roce následujícím se jako volontér zapojil i do budování Státního geologického ústavu, který vedl právě Cyril Purkyně. V roce 1921 úspěšně absolvoval doktorské zkoušky z filozofie, geologie a mineralogie Až do února 1924 působil jako asistent na ČVUT a zároveň jako externí pracovník Státního geologického ústavu. S ním spojil svůj odborný život na více než dvacet let, než po jmenování řádným profesorem v roce 1946 přešel na katedru geologie Přírodovědecké ­fakulty UK. V roce 1956 získal titul doktora mineralogických a geologických věd. \n\nZemřel 3. července 1963 v Praze a je pochován na hřbitově v Šárce u kostela svatého Matěje.\n\nPedagogické činnosti se věnoval zprvu jako soukromý docent geologie, kterým se stal roku 1925 na Vysoké škole inženýrského stavitelství při ČVUT a na Přírodovědecké fakultě UK. Od roku 1931 pak jako nehonorovaný mimořádný profesor na téže fakultě a od roku 1946 již jako řádný profesor geologie. V roce 1939 byl jmenován zkušebním komisařem pro učitelské zkoušky na středních školách. V rámci pedagogické činnosti vydal řadu vysokoškolských a středoškolských učebnic (např. spolu s paleontologem Bedřichem Boučkem v roce 1954 a 1963 učebnici \"Geologie I a II\") a prací týkajících se ochrany přírody (např. v roce 1954 spolu s J. Veselým \"Ochrana československé přírody a krajiny\"). V roce 1934 byl zvolen členem Československé národní rady badatelské a po skončení druhé světové války byl v letech 1946 až 1952 jejím generálním sekretářem. Mimo to byl v letech 1956 - 1960 předsedou Československé společnosti pro mineralogii a geologii, členem komitétu pro Přírodovědecký výzkum Čech a dalších společností. V roce 1956 získal titul doktora mineralogických a geologických věd. Spolu s profesorem Radimem Kettnerem vytvořili odbornou dvojici, která patřila nepochybně ke geologické špičce nejen v rámci Československa. Odolen Kodym zůstal až do své smrti 3. července 1963 spjat s Přírodovědeckou, později Geologicko-geografickou fakultou UK, vedl zde své přednášky a aktivně se podílel na činnosti katedry geologie.\n\nPředmětem jeho vědecké činnosti byla regionální geologie v mnoha oblastech Čech a Slovenska, mapování, ochrana přírody a hydrogeologie. Studoval Český masiv, zvláště Barrandien, Železné Hory, Lužické hory, Krkonoše a Jizerské hory. Z karpatské soustavy se věnoval studiu Ždánického lesa, Chřibů, Bílých a Malých Karpat a Beskyd, z inženýrské a ložiskové geologie jej zajímaly praktické otázky spojené s výzkumem naftových polí, výstavbou údolních přehrad nebo železničních tratí.\n\nVýznamná byla jeho účast na geologickém mapování Čech. Sám nebo jako člen širšího autorského kolektivu publikoval téměř 150 vědeckých prací a geologických map. Z tohoto množství jen několik nejrozsáhlejších, které dodnes představují základní práce v oboru:\n\n\n\n\n\n\n"}
{"id": "1445989", "url": "https://cs.wikipedia.org/wiki?curid=1445989", "title": "Seznam kulturních památek ve Ždírci (okres Česká Lípa)", "text": "Seznam kulturních památek ve Ždírci (okres Česká Lípa)\n\n"}
{"id": "1445994", "url": "https://cs.wikipedia.org/wiki?curid=1445994", "title": "Balt (rozcestník)", "text": "Balt (rozcestník)\n\nBalt může znamenat:\n"}
{"id": "1445998", "url": "https://cs.wikipedia.org/wiki?curid=1445998", "title": "Kryštof Eben", "text": "Kryštof Eben\n\nKryštof Eben (* 24. prosince 1954 Praha) je český vědec a hudebník. Je jedním ze tří synů hudebního skladatele Petra Ebena a jeho manželky Šárky, rozené Hurníkové, sestry Ilji Hurníka. K roku 2016 Kryštof Eben pracovně působil v Ústavu informatiky Akademie věd, kde se zabýval vývojem numerického modelu MEDARD sloužícím pro předpověď počasí. Spolu se svými bratry Markem a Davidem působí v kapele Bratři Ebenové, kde hraje na klávesy.\n\n"}
{"id": "1446000", "url": "https://cs.wikipedia.org/wiki?curid=1446000", "title": "Rozpažování", "text": "Rozpažování\n\nRozpažování je izolovaný, silový cvik zaměřený na horní část těla, při kterém ruka a paže opisují oblouk ale loket stále stejné otevřený. Vzhledem k větší vzdálenosti od těžiště těla se užívá nižších zátěží v porovnání s jinými cviky na stejné partie, kde je \"páka\" menší a je při nich daleko větší možnost zranění šlach a vazů.\n\nZátěž by měla být spíše nižší, jelikož na prsní svaly je vyvíjen větší nátlak.\n\nRozpažovacích cviků je široká škála (vleže, na šikmé lavici, vsedě, ve stoji, invertované, tj. zády nahoru).\n"}
{"id": "1446001", "url": "https://cs.wikipedia.org/wiki?curid=1446001", "title": "Ultrasaurus", "text": "Ultrasaurus\n\nUltrasaurus („ohromný ještěr“) byl rod středně velkého sauropodního dinosaura, popsaného paleontologem Haang Mook Kimem v roce 1983 z Jižní Koreje (lokalita Bong-am, Tabri). V současnosti není o tomto taxonu z období pozdní spodní křídy (stupeň alb, asi před 110 až 100 miliony let) známo mnoho informací a mnoha paleontology je označován za \"nomen dubium\" (pochybné vědecké jméno). Byly objeveny pouze fragmenty jeho kostí, kost pažní a dorzální obratle.\n\nKim pojmenoval tohoto dinosaura (exemplář s kat. ozn. \"DGBU-1973\") na základě přesvědčení, že dosahoval stejně obřích rozměrů, jako severoamerický gigant \"Ultrasaurus\", což bylo neformální jméno pro domnělého obřího sauropoda ze souvrství Morrison. Důvodem byl fakt, že si spletl kost pažní (humerus) s kost kostí loketní (ulnou). \"Ultrasaurus\", objevený v 70. letech 20. století v lokalitě Dry Mesa Quarry v Coloradu však rovněž ve skutečnosti neexistoval. Paleontolog James A. Jensen spojil dohromady nesouvisející části kostry sauropodů druhu \"Supersaurus vivianae\" a \"Brachiosaurus altithorax\". V roce 1991 tuto chiméru oficiálně přejmenoval jako \"Ultrasauros\", později se ale ukázalo, že podobný sauropod nikdy neexistoval (Jensen se mylně domníval, že mohl být dlouhý 36 metrů, vysoký asi 21 metrů a vážil kolem 180 tun). Jméno \"Ultrasaurus\" nicméně zůstalo jako oficiální platné označení menšího jihokorejského sauropoda, o němž zatím není mnoho informací.\n\n\n"}
{"id": "1446002", "url": "https://cs.wikipedia.org/wiki?curid=1446002", "title": "Vzpor", "text": "Vzpor\n\nVzpor je pokročilý silový cvik, který je kombinací shybu a dipu, při němž se tělo při pohybu nahoru nezastaví s bradou v úrovni hrazdy nebo kruhů, ale pokračuje až nad hrazdu nebo kruhy.\n\nVzpor lze provádět jednak švihem, kdy se pro pohyb otočení rukou o 180 stupňů využívá výchozí síly ze začátku pohybu a následně získané větší hybnosti, jednak tahem, kdy se použije mírně odlišného úchopu hrazdy a pohyb nahoru je zajištěn pouze silovým potenciálem rukou.\n\n"}
{"id": "1446003", "url": "https://cs.wikipedia.org/wiki?curid=1446003", "title": "Euceratherium collinum", "text": "Euceratherium collinum\n\nEuceratherium collinum je druh vyhynulého turovitého sudokopytníka, žijícího v období pleistocénu na území Severní Ameriky. Pravděpodobně se jednalo o jednoho z prvních turovitých, kteří přešli již v raném pleistocénu (zhruba před 2 miliony let) na severoamerický kontinent (dlouho před bizony). Podle současných odhadů vyhynul tento druh na konci poslední doby ledové, asi před 11 500 lety. Holotyp je lebka (kat. ozn. \"UCMP 8751\"), objevená v kalifornské jeskyni Potter Creek Cave. Formálně byl tento druh popsán roku 1904.\n\nFosilie tohoto druhu jsou známé ze západu Spojených států amerických (Kalifornie) až Mexika, na východě pak například v Illinois nebo Marylandu.\n\nEuceratéria byla masivně stavěná, podobala se v tomto směru americkým bizonům i pižmoňům severním. Jejich průměrná tělesná hmotnost v dospělosti činila asi 607 kilogramů. Podle dochovaného fosilního trusu se živili hlavně nízko rostoucí vegetací (včetně křovin).\n\n"}
{"id": "1446004", "url": "https://cs.wikipedia.org/wiki?curid=1446004", "title": "Éka pada viparita dandásana", "text": "Éka pada viparita dandásana\n\nĚka pada viparita dandásana , je Asana. \n\nNázev pozice vyvhází z \"éka\" jeden, \"pada\" noha, \"viparita\" inverzní, \"danda\" berle a asana pozice.\n\nTato náročná obrácená pozice má mnoho výhod: to stimuluje vnitřní orgány, podporuje rovnováhu, zvyšuje pružnost páteře, natáhne břišní svaly a přední část stehen.\n\nPozornost vyžaduje stav po zranění páteře nebo při vysokým krevním tlaku.\n"}
{"id": "1446005", "url": "https://cs.wikipedia.org/wiki?curid=1446005", "title": "Josef Slabý", "text": "Josef Slabý\n\nJméno a příjmení Josef Slabý nosí více lidí:\n\n"}
{"id": "1446007", "url": "https://cs.wikipedia.org/wiki?curid=1446007", "title": "Šavásana", "text": "Šavásana\n\nŠavásana (शवासन) neboli mrtvola je jednou z relaxačních ásan.\n\nNázev pochází ze slova šava (शव) \"mrtvola\" a ásana (आसन) \"pozice/posed\".\n\n1. Lehnout si na záda, paže od těla a dlaně směřují nahoru. \n2. Paty položit na okraj podložky a nechat spadnout, špičky volně do stran. \n3. Bradu zasunout do hrudní jamky.\n\n\n"}
{"id": "1446011", "url": "https://cs.wikipedia.org/wiki?curid=1446011", "title": "Dům čp. 1043 (Praha, Staré Město)", "text": "Dům čp. 1043 (Praha, Staré Město)\n\nDům čp. 1043 je malý domek v Anežské ulici č. 4 na Starém Městě pražském. Stojí mezi domy U Zelené mřížky a U Černé růže. Je uváděn jako „nejmenší dům v Praze“ a je chráněn jako kulturní památka České republiky.\n\nDům byl postaven v roce 1853 podle návrhu Josefa Liebla na západním konci bývalé uličky, která spojovala ulici Řásnovka s areálem Anežského kláštera. Byl maličký, se dvěma místnostmi za sebou, v roce 1862 původní stavitel připojil i třetí místnost. Celá stavba se ale dodnes nedochovala, vstupní dveře dnes vedou do uličky vedoucí k zadnímu traktu domku. Na šířku domek měří 2,25 metru. V domku byl asi 40 let do roku 1922 nevěstinec.\n\n"}
{"id": "1446013", "url": "https://cs.wikipedia.org/wiki?curid=1446013", "title": "Simhásana", "text": "Simhásana\n\nSimhásana (सिंहासन;) neboli pozice Lva je jednou z lehkých ásan. \n\nNázev pochází ze sanskrtského slova \"simha\" (सिंह) lev a \"asana\" (आसन) posed/pozice.\n\n1. Vychází se z vadžrásany, Kolena mírně od sebe, prsty nohou opřeny o podložku nebo natažené\n2. Dlaně na kolena a propnout paže.\n3. Hluboký nádech nosem a mírně zvednutí ramen. \n4. Vydech ústy, zapřít se dlaněmi do kolen a roztáhnout prsty, podívat se vzhůru. \n5. Vypláznout jazyk a vydat zvuk připomínající lva (foneticky „AAAA“), zvuk vycház9 z břicha, ne z hrdla.\n\n"}
{"id": "1446016", "url": "https://cs.wikipedia.org/wiki?curid=1446016", "title": "Carl Ludwig", "text": "Carl Ludwig\n\nCarl Friedrich Wilhelm Ludwig (29. prosince 1816 Witzenhausen– 23. dubna 1895 Lipsko) – německý lékař, fyziolog a profesor.\nNarodil se ve Witzenhausenu poblíž města Kassel ve spolkové zemi Hesensko v Německu. Studoval medicínu od roku 1834 v Marburgu, v Erlangenu ( v letech 1836–1838) a od roku 1839 opět v Marbugu, kde získal doktorát. V Marburgu studoval a vyučoval anatomii a fyziologii. V roce 1842 se stal profesorem fyziologie a v roce 1846 profesorem srovnávací anatomie. Přednášel v Curychu (1849) a ve Vídni se stal v roce 1855 řádným profesorem fyziologie a zoologie na Lekařsko-chirurgické vojenské akademii (Josefinum). Od roku 1865 pracoval na katedře fyziologie na univerzitě v Lipsku, kde založil Fyziologický institut, který v současné době nese jeho jméno. Carl Ludwig se zabýval studiem fyziologie krevního tlaku, vylučováním moči a anestezií.\n\nV roce 1884 obdržel Copleyho medaili, kterou mu udělila Německá kardiologická společnost.\n\nOd roku 1932 je udělována Čestná medaile Carla Ludwiga Německou kardiologickou společností badatelům za významné objevy v oblasti kardiovaskulárního výzkumu.\n\n"}
{"id": "1446017", "url": "https://cs.wikipedia.org/wiki?curid=1446017", "title": "Lolásana", "text": "Lolásana\n\nLolásana ( लोलासन) neboli Přívěšek je jednou z ásan. \n\nNázev pochází ze sanskrtského slova \"lola\" (लोल) třesoucí, visací a \"asana\" (आसन) posed/pozice.\n\nJde o zvednutí nohou z pozice dítěte.\n\n"}
{"id": "1446018", "url": "https://cs.wikipedia.org/wiki?curid=1446018", "title": "Seznam prezidentů Polska", "text": "Seznam prezidentů Polska\n\nToto je seznam prezidentů Polska.\n\n\n\n\nKomunisté po druhé světové válce zprvu ponechali v platnosti některé předválečné zákony a funkci prezidenta, v roce 1952 ji však zrušili a změnili i jméno země. Poté byla teoreticky kolektivní hlavou státu „Rada státu“; nejdůležitější osobou však byl generální tajemník (v polském prostředí zvaný „první tajemník“) ústředního výboru Polské sjednocené dělnické strany.\n\nPředseda státní rady (\"Przewodniczący Rady Państwa\"):\n\nPrvní tajemník Polské sjednocené strany pracujících (\"Pierwszy Sekretarz KC PZPR\"):\n\nPrezident Polské lidové republiky:\n\n"}
{"id": "1446020", "url": "https://cs.wikipedia.org/wiki?curid=1446020", "title": "Modré koule", "text": "Modré koule\n\nModré koule nebo modráky je slangový výraz pro stav, při němž dojde k překrvení varlat doprovázenému bolestí způsobenému prodlužováním sexuálního vzrušení bez ejakulace (uvolnění). Odborně se tento stav nazývá epididymální hypertenze.V anglofonní literatuře hledejte výraz \"blue balls\". \n\nBolest je způsobena rozpínáním tunica vaginalis, což je hladká, tuhá vazivová vrstva pokrývající varlata a také vnitřní povrch šouku, s bohatým nervovým zásobením (varlata samotná uvnitř nervovou pleten téměř nemají). Lze jí s trochou tolerance přirovnat konzistencí k polyetylénové folii (např.na sáček na pečivo), včetně roztažnosti. Bolest se vyskytuje od pocitu tíže až po velmi silnou. Trvá od několika hodin až po dny. Ejakulace okamžitou pomoc nepřináší, i když může přispět k uvolnění krevního tlaku. Bolest pomine po pominutí napětí tunica vaginalis. Rekonvalescenci většinou napomůže chůze, pokud to lze, při silnějších bolestech ledování a analgetika. \n\nZdá se ale, že bolest nezpůsobuje jen překrvení obsahu šourku, ale vychází i zpodráždění semenných váčků .Mechanismus bude buď obdobný, tedy překrvení, nebo pravděpodobnějí přepětím jejich svalové vrstvy, nebo dočasným přeplněním. K doměnce vede okamžitá, i když ne úplná, úleva po ejakulaci v některých případech. K doměnce vede i fakt, že jsou semenné váčky na stejné větvi nervového zakončení, takže nelze rozlišit odkud bolest, respektive pocity, skutečně vychází, i když se subjektivně promítají do varlat. \n\nPokud je bolest opravdu silná, jednostranná a nebo se objeví promodrávání, nebo otok jedné poloviny šourku, je potřebná okamžitá pomoc lékaře, protože je to známka možné torze varlete (stav podobný uskřinutí). \n"}
{"id": "1446023", "url": "https://cs.wikipedia.org/wiki?curid=1446023", "title": "Sex mezi prsa", "text": "Sex mezi prsa\n\nSex mezi prsy (slangově \"sex mezi kozy\") je sexuální praktika realizovaná buď v rámci předehry nebo jako nepentrační sex, která zahrnuje stimulaci mužského penisu ženskými prsy.\n"}
{"id": "1446024", "url": "https://cs.wikipedia.org/wiki?curid=1446024", "title": "Mílový klub", "text": "Mílový klub\n\nMílový klub je slangový výraz pro lidi, kteří měli pohlavní styk na palubě letadla.\n\nÚdajné vysvětlení pro takovou aktivitu jsou vibrace letadla, které mohou vyvolat sexuální vzrušení u mužů. Někteří lidé uvádí, že mají fantazie o pilotech, letuškách, nebo fetiších (letadlech jako takových). Pro některé je vzrušující riziko možného odhalení.\n\nDle průzkumu v roce 2010 bylo zjištěno, že 9 % Američanů mělo pohlavní styk v sedadle letadla, 17 % na toaletách, 5 % s cizím člověkem v letadle a 3 % s členem posádky.\n"}
{"id": "1446026", "url": "https://cs.wikipedia.org/wiki?curid=1446026", "title": "Perlový náhrdelník (sexualita)", "text": "Perlový náhrdelník (sexualita)\n\nPerlový náhrdelník je slangový výraz pro zakončení sexuálního aktu, v němž muž ejakuluje sperma na nebo do blízkosti krku, hrudníku, nebo prsu jiné osoby. Taková ejakulace může následovat po sexu mezi prsa, orálním sexu, pohlavním styku nebo po masturbaci s druhou osobu. Termín vychází z podobnosti nastříkaného spermatu s náhrdelníkem z bílých perel.\n"}
{"id": "1446028", "url": "https://cs.wikipedia.org/wiki?curid=1446028", "title": "Charles Savarin", "text": "Charles Savarin\n\nCharles Savarin [\"šárl savarén\"] (* 2. října 1943 Portsmouth, Dominika) je politik a 10. prezident Dominiky v Karibiku.\n\nOd roku 2005 do roku 2007 byl ministrem zahraničních věcí. 30. září 2013 byl parlamentem zvolen prezidentem Dominiky, kde získal 19 hlasů. Nastoupil do funkce 2. října 2013. 1. října 2018 byl znovu zvolen prezidentem.\n"}
{"id": "1446029", "url": "https://cs.wikipedia.org/wiki?curid=1446029", "title": "Hra na trombón", "text": "Hra na trombón\n\nHra na trombón nebo pouze „trombón“ je akt, v němž muž stojí s nohy a koleny mírně od sebe na šířku ramen od sebe, aby odhalil konečník. . Druhý jedinec – „hráč“ obvykle klečí za mužem a provádí anilingus, zatímco ruka dosahuje až pod varlata, která stimuluje pohybem nahoru a dolů, čímž napodobuje hru na trombón. Tato pozice má další varianty v závislosti na pohlaví osob. \n"}
{"id": "1446030", "url": "https://cs.wikipedia.org/wiki?curid=1446030", "title": "Ošetřovné", "text": "Ošetřovné\n\nOšetřovné je v České republice dávka náležící člověku, který nemůže docházet do plného pracovního úvazku, protože se stará o nemocného člena rodiny nebo o dítě mladší 10 let. V úplné rodině se rodiče mohou v ošetřování dítěte vystřídat, ovšem pouze jednou. \n\nOšetřovné se týká pouze zaměstnanců, nikoliv osob samostatně výdělečně činných. Ty na ošetřovné nemají nárok. Nezmění se to ani tehdy, když si dobrovolně platí nemocenské pojištění. Na ošetřovné nemají nárok také např. zaměstnanci, kteří vykonávají zaměstnání v malém rozsahu, zaměstnanci zaměstnaní na základě dohody o pracovní činnosti nebo dohody o provedení práce a domáčtí zaměstnanci. Nárok na výplatu ošetřovného nemají ani zaměstnanci v době prvních 14 kalendářních dní dočasné pracovní neschopnosti. \n\nOšetřovné se také nevztahuje na zaměstnance, který se stará o dítě, když má jiná fyzická osoba z důvodů péče o toto dítě nárok na výplatu peněžité pomoci v mateřství nebo na rodičovský příspěvek. To neplatí v případě, kdy se tato fyzická osoba nemůže o dítě postarat, protože onemocněla, utrpěla úraz, nastaly u ní zákonem stanovené situace, porodila nebo jí byla nařízena karanténa. V tom případě přísluší ošetřovné pouze jednomu ošetřujícímu, je však možné, aby se jednou vystřídal s jiným/původním ošetřovatelem. To může i za běžných okolností. \n\nOšetřovné je tedy pouze pro:\n\n\nK uznání ošetřovného musí formulář na ošetřovné vyplnit lékař a zaměstnanec je povinný ho předat zaměstnavateli. Ošetřovné se počítá stejně jako nemocenská, ale na rozdíl od ní od prvního kalendářního dne ošetřování. Ošetřovné může ošetřující pobírat nejdéle 9 dní. Pokud ošetřuje osamělý zaměstnanec, který má v trvalé péči alespoň jedno dítě ve věku do 16 let bez ukončené povinné školní docházky, ošetřovné se počítá nejdéle 16 dní. \n\nOšetřovné činí 60 % z redukovaného denního vyměřovacího základu po celou dobu jeho dobu trvání. Tento denní vyměřovací základ se pro účely ošetřovného stanoví a redukuje stejným způsobem, jako při výpočtu nemocenského (při hrubé mzdě 15 000 Kč vyjde ošetřovné za 9 dní na 2 403 Kč atd.). \n\nOd 1. června 2018 se nově z nemocenského pojištění vyplácí také dlouhodobé ošetřovné. Na toto ošetřovné mají nárok ti, kteří dlouhodobě pečují o člena domácnosti. Oproti klasickému ošetřovnému o něj však mohou žádat jak zaměstnanci, tak podnikatelé. Podnikatelé si však musí platit nemocenské pojištění.\n\nAby mohlo být přiznáno dlouhodobé ošetřovné, musí být ošetřovaný člověk hospitalizován minimálně 7 dní v nemocnici a jeho zdravotní stav musí vyžadovat péči alespoň dalších 30 dní. O přiznání ošetřovného poté rozhodne lékař lůžkového oddělení. Ošetřovné může ošetřovatel pobírat nejvýš 90 dní v jednom roce. Také tato dávka se počítá jako nemocenská a tedy i jako klasické ošetřovné. \n\n"}
{"id": "1446031", "url": "https://cs.wikipedia.org/wiki?curid=1446031", "title": "Bell D-292", "text": "Bell D-292\n\nBell D-292 byl americký experimentální vrtulník vyvinutý společností Bell Helicopter v polovině 80. let 20. století v rámci programu United States Army \"Advanced Composite Airframe Program\" (ACAP, program vývoje pokročilých kompozitních draků), prováděného jako součást vývojových studií projektu Light Helicopter Experimental (LHX).\n\nBell D-292 vznikl v rámci programu americké armády ACAP, jehož cílem bylo ověření metod stavby draku vrtulníků z kompozitních materiálů, lehčích a finančně výhodnějších než celokovové konstrukce, v souvislosti s vývojem lehkého expeimentálního vrtulníku LHX. V lednu 1981 byly v jeho rámci uděleny zakázky společnostem a Bell a také Sikorsky, u které vznikl typ S-75. U obou firem měly vzniknout tři stroje, jeden pro zkoušky nástrojového vybavení, jeden pro statické zkoušky, a jeden letový exemplář.\n\nBell D-292 užíval stejné motory, převodový systém a hlavní i ocasní rotor, ocasní pylon a svislou ocasní plochu z typu Bell 222. Konstrukce trupu nahradila kovy kombinací kompozitních materiálů, včetně kevlaru, pro dosažení větší odolnosti, snížení hmotnosti a snížení výrobních i provozních nákladů.\n\nD-292, jemuž bylo přiděleno sériové číslo \"85-24371\", poprvé vzlétl 30. srpna 1985, po zdržení způsobeném opožděním ve financování a problémech ve výrobě.\n\nTyp byl podroben sérii letových i zátěžových testů, při kterých prokázal snížení hmotnosti draku o 22 % a nákladů o 17 % oproti jinak srovnatelnému typu Bell 222, a současně i vyšší pevnostní odolnost a sníženou míru odhalitelnosti radarem.\n\nÚdaje podle \"U.S. Army Aircraft Since 1947\"\n\n"}
{"id": "1446033", "url": "https://cs.wikipedia.org/wiki?curid=1446033", "title": "Petrohrad (rozcestník)", "text": "Petrohrad (rozcestník)\n\nPetrohrad může označovat:\n\n"}
{"id": "1446035", "url": "https://cs.wikipedia.org/wiki?curid=1446035", "title": "Adam Zábranský", "text": "Adam Zábranský\n\nAdam Zábranský (* 28. prosince 1993 Praha) je zastupitel hlavního města Prahy za Českou pirátskou stranu. V současnosti slouží jako radní pro bydlení a transparentnost.\n\nStudoval na Mensa gymnáziu a později na Gymnáziu Jana Keplera. Vystudoval Právnickou fakultu Univerzity Karlovy, ve své diplomovové práci navrhoval legislativní úpravy sdílené ekonomiky, například služeb Airbnb a Uber. Od roku 2008 je české Wikipedie, od roku 2013 vegan. Mezi jeho koníčky patří sport a sebevzdělávání. Od roku 2018 věnuje 15% všech svých čistých příjmů charitativním organizacím.\n\nČlenem České pirátské strany je od roku 2012, věnoval se také jejímu zahraničnímu odboru.\n\nDo zastupitelstva hl. m. Prahy vstoupil ve volbách roku 2014 ze třetího místa pirátské kandidátky, čímž se stal ve věku 20 let jeho nejmladším členem. V opozici se soustředil také na zveřejňování informací o kontroverzních městských zakázkách v režii představitelů ČSSD a ANO 2011; podílel se například na rozkrytí kauzy, kvůli které odstoupila Radmila Kleslová z postu předsedkyně pražské ANO. Byl členem kontrolního výboru zastupitelstva a také výborů pro územní plánování, sport a volný čas, a legislativu a protikorupční opatření. Když byli roku 2017 jeho kolegové Jakub Michálek, Ondřej Profant a Mikuláš Ferjenčík zvoleni do Poslanecké sněmovny, složili své zastupitelské mandáty a Zábranský se stal předsedou zastupitelského klubu strany.\nVe volbách v říjnu 2018 byl znovu zvolen z druhého místa kandidátky a po boku volebního lídra Zdeňka Hřiba se zúčastnil úspěšných koaličních jednání mezi Piráty, sdružením Praha sobě a koalicí Spojené síly pro Prahu. Na ustavujícím zasedání zastupitelstva dne 15. listopadu 2018 byl 39 hlasy nové koalice zvolen radním. Jeho prioritami jsou revize městského bytového fondu, transparentnější spravovaní městských firem, rozvoj otevřených dat a rozšíření rozklikávacího rozpočtu. V lednu 2019 ho nahradila ve funkci předsedy zastupitelského klubu Michaela Krausová. Zároveň odstoupil z funkce 1. místopředsedy krajského sdružení Pirátů v Praze, kterou zastával v roce 2018.\n\n"}
{"id": "1446036", "url": "https://cs.wikipedia.org/wiki?curid=1446036", "title": "Turné 2013: Banditi di Praga po 30 letech", "text": "Turné 2013: Banditi di Praga po 30 letech\n\nTurné 2013: Banditi di Praga po 30 letech bylo koncertní turné české rockové skupiny Kabát. Skupina odehrála turné ve spolupráci s Big Bandem pod vedením Martina Kumžáka. Celé turné kromě jednoho koncertu pod širým nebem v Teplicích bylo halové. Celá scéna turné, které se jmenovala Banditi di Praga po 30 letech, byla pojata ve stylu 30. let a designu klubů a kabaretů z té doby. Big band se ke kapele vždy připojil přibližně v polovině koncertu a zároveň s ním se odhalila také celá scéna, kterou doplňovaly tanečnice.\n\nI. část koncertu (Kabát)\n\n\nII. část koncertu (Kabát a Big band)\n\n\nPřídavekː \n\n10. Burlaci\n\n11. Žízeň\n\n12. Dole v dole\n\n13. Moderní děvče\n\n14. Pohoda\nKabát\n\n\nhttps://kultura.zpravy.idnes.cz/kabat-s-bigbandem-recenze-0x8-/hudba.aspx?c=A130425_074314_hudba_vdr\n\nhttps://www.novinky.cz/kultura/300147-kabat-a-big-band-je-prijata-vyzva.html\n\nhttps://www.youtube.com/watch?v=LEl1FeKTjdQ\n"}
{"id": "1446043", "url": "https://cs.wikipedia.org/wiki?curid=1446043", "title": "4 (linka metra v Madridu)", "text": "4 (linka metra v Madridu)\n\nLinka 4 madridského metra spojuje západní část Madridu s jeho severovýchodním okrajem a vede ze stanice Moncloa na západě do stanice Pinar de Chamartín na severovýchodě. Na lince se nachází 23 stanic a délka linky činí 14,6 km. Tratě jsou vybudovány jako úzkoprofilové, nástupiště mají délku 60 m. První úsek linky byl otevřen v roce 1944, k poslednímu rozšíření došlo v roce 2007.\n\nLinka pochází následujícími městskými obvody Madridu v západo-severovýchodním směru:\n\n\nLinka vede ze západu pod ulicemi \"Alberto Aguilera\", \"Carranza\", \"Sagasta\", \"Génova\" a \"Goya\". Následně se stáčí pod ulici Conde de Peñalver a vede dále pod ulicemi Francisco Silvela, López de Hoyos, třídou \"Avenida de Ramón y Cajal\" a ulicemi \"José Silva\" a \"Ulises\". Nové úseky za stanicí Esperanza kopírují mj. ulice \"Emigrantes\", \"Mar Adriático\", \"Santa Virgilia\", \"Virgen del Carmen\" a \"Bacares\".\n\nPrvní úsek, který v současnosti patří k lince 4, byl otevřen v roce 1932 a jednalo se původně o odbočnou větev linky 2 mezi stanicemi Goya a Diego de León.\n\nJako samostatná se linka 4 otevřela 23. března 1944, a to v úseku Argüelles–Goya. V roce 1958 byl do linky začleněn i výše zmíněný úsek Goya – Diego de León, což umožnilo navázat s prodloužením linky do stanice Alfonso XIII. Slavnostní otevření se konalo 26. března 1973 za přítomnosti generalissima Francisca Franca y Bahamonde. Následující prodloužení v roce 1979 přivedlo linku až do stanice Esperanza. V roce 1996 byla započata výstavba prodloužení do stanice Parque de Santa María, tento nový úsek byl otevřen v roce 1998 na dvě etapy – nejprve v dubnu do stanice Mar de Cristal a posléze byl v prosinci zprovozněn celý úsek.\n\nPosledním rozšířením linky byl úsek do stanice Pinar de Chamartín, který byl otevřen 11. dubna 2007.\n\nLinka se kříží s linkami metra 1, 2, 3, 5, 6, 7, 8, 9 a 10. Linka 3 nemá žádný přímý přestup na příměstskou železnici Cercanías – pouze ve stanici Colón je možný pěší přestup na uliční úrovni.\n\nSoupravy jsou na linku vypravovány z depa Hortaleza, které je na linku připojeno mezi stanicemi Parque de Santa María a Hortaleza.\n\nLinka v síti metra patří k těm s úzkým průjezdním profilem. Rozchod koleje je stejný jako v celé síti – netypických 1445 mm. Odběr proudu je realizován trolejovým vedením, pevným v celé délce linky, napětí v soustavě je 600 V ss. Na lince jsou v současnosti provozovány soupravy řady 3000 od španělského výrobce CAF.\n\nCelá linka se nachází v tarifním pásmu A. Linka je pokryta mobilním telefonním signálem v úseku Argüelles – Alonso Martínez, Goya – Avenida de América a ve stanici Mar de Cristal.\n\nLinka v současnosti prochází 23 stanicemi. Průměrná vzdálenost mezi stanicemi je 695 m.\n\n\nVšechna rozšíření, která se čtvrté linky madridského metra týkala, směřovala východním a severním směrem, na západ ze stanice Argüelles linka nikdy prodloužena nebyla. Je to dáno faktem, že se nástupiště linky 4 ve zmíněné stanici nachází ve stejné úrovni jako linka 3 a z tohoto důvodu je prodloužení velmi obtížně technicky realizovatelné.\n\nPlánované prodloužení linky opačným směrem (do čtvrtí Sanchinarro a Las Tablas) bylo nahrazeno výstavbou linky lehkého metra 1.\n\n\n\n"}
{"id": "1446045", "url": "https://cs.wikipedia.org/wiki?curid=1446045", "title": "Grob G180 SPn", "text": "Grob G180 SPn\n\nGrob G 180SP je dvoumotorový dolnoplošný kompozitní business jet navržený a vyráběný německou společností Grob Aerospace.\n\nDruhý prototyp byl zničen a jeho pilot zahynul po nehodě způsobené třepetáním svislých ocasních ploch v roce 2006. Po insolvenci Grob Aerospace v roce 2008 bylo v roce 2009 oznámeno pokračování v projektu, které bylo potvrzeno v roce 2015, po úspěchu typu Pilatus PC-24.\n\nV září 2010 oznámila SOCATA, filiálka koncernu Daher, že G180SP podrobí testům, protože zvažuje zakoupení letounu od Allied Aviation Technologies, držitele práv k typu, který je získal po insolvenci Grob Aerospace v roce 2008.\n\nÚdaje dle\n\n\n"}
{"id": "1446046", "url": "https://cs.wikipedia.org/wiki?curid=1446046", "title": "Pátý svědek", "text": "Pátý svědek\n\nPátý svědek je dvacátým třetím románem amerického spisovatele Michaela Connellyho a zároveň čtvrtou knihou s losangeleským právním obhájcem Michaelem \"Mickey\" Hallerem v hlavní roli. Ve Spojených státech byla kniha poprvé vydána 5. dubna 2011.\n\nMickey Haller se ujímá obhajoby své dlouholeté klientky Lisy Trammelové, která je podezřelá z vraždy bohatého bankéře Mitchella Bonduranta. Podle dostupných důkazů byl 188 centimetrů vysoký muž zavražděn zezadu ránou kladivem do vrchní části hlavy když stál. \n\nHaller a jeho spolupracovníci (včetně jeho bývalé manželky Lorny Taylorové a jeho vyšetřovatele Dennise „Cisco“ Wojciechowskiho, který je zároveň Lorniným manželem) se snaží vyvrátit obžalobu, kterou vede Andrea Freemanová, proti níž ještě nikdy Haller nedokázal zvítězit. Po objevení pravděpodobného napojení zavražděného na organizovaný zločin se Haller zaměří na zjišťování alternativních podezřelých a při obhajobě také spoléhá na forenzní důkazy, které naznačují, že Lisa Trammelová nemá fyzické předpoklady ke spáchání tavéhoto zločinu.\n\nHallerova obhajova je postavena na svědectví Louise Opparizia, jehož Haller svými otázkami přinutí odvolat se na Pátý dodatek ústavy a odmítnout dále vypovídat, protože by tím poškodil svou vlastní osobu (což z něj činí pátého svědka v pořadí, který se zároveň odvolal na Pátý dodatek). Dříve než se Hallerovi podaří odhalit Oppariziovo napojení na organizovaný zločin, svědek se odvolá na Pátý dodatek, ukončí svou výpověď a soudce poučí porotu, aby toto svědectví nebrala v potaz. Hallerovi se tak podaří předhodit porotě přestavu o alternativním vrahovi a díky svědectví posledního svědka, kterým je jeho vyšetřovatel Cisco, nakonec porota prohlásí Trammelovou za nevinou.\n\nV závěrečném zvratu, který do případu vnáší jistou „morální dimenzi“, Haller zjišťuje, že Trammelová vraždu skutečně spáchala. Když jí odhalí svá zjištění, je zcela šokován její lhostejnou reakcí. O tři týdny později je Hallerova kancelář díky tomuto vyhranému soudnímu sporu zavalena zájemci o obhajobu. Trammelová zavolá Hallerovi a obviní jej z toho, že k ní poslal policii, aby jí prohledala a prokopala zahradu, a zároveň jej prosí, aby ji zastupoval v případě obvinění z vraždy jejího manžela. Haller to okamžitě odmítne s tím, že se právě rozhodl usilovat o úřad okresního státního zástupce v Los Angeles, protože už nechce pracovat s lidmi jako ona.\n"}
{"id": "1446056", "url": "https://cs.wikipedia.org/wiki?curid=1446056", "title": "Répcelak", "text": "Répcelak\n\nRépcelak je město v Maďarsku v župě Vas, spadající pod okres Sárvár. Na severovýchod od něj je město Beled, na sever od něj město Kapuvár, na jihozápad města Sárvár a Bük, na jihovýchod město Celldömölk a asi 37 km na jihozápad město Szombathely. V roce 2015 zde žilo 2625 obyvatel, z nichž 86,1 % tvoří Maďaři.\n\nKromě hlavní části zahrnuje Répcelak i malou část Szúnyogmajor.\n\nRépcelak leží na silnicích 86, 8447, 8415 a u dálnice M86. Je přímo silničně spojen s obcemi Csánig, Dénesfa, Nick, Páli, Rábakecöl, Répceszemere, Vámoscsalád, Vásárosfalu a městem Beled. Répcelak leží u řeky Répce.\n\nV Répcelaku se nachází katolický kostel Szent István király-templom a evangelický kostel.\n"}
{"id": "1446058", "url": "https://cs.wikipedia.org/wiki?curid=1446058", "title": "Železniční trať Banja Luka–Novi Grad", "text": "Železniční trať Banja Luka–Novi Grad\n\nŽelezniční trať Banja Luka–Novi Grad (srbsky Железничка пруга Бања Лука–Нови Град/Železnička pruga Banja Luka–Novi Grad) se nachází v severní části Bosny a Hercegoviny. Vede na území Republiky srbské. Trať je celkem dlouhá 110 km. Trať je využívána především v nákladní železniční dopravě, a to pro přepravu železné rudy z dolu u města Ljubija. Jednokolejná trať je vedena v údolí řeky Sana a Jaz. \n\nTrať byla budována v 70. letech 19. století v posledních letech turecké správy nad Bosnou a Hercegovinou. Do užívání byla předána dne 23. prosince 1872. Na počátku následujícího roku byl zahájen provoz i pro cestující. Původně byla vybudována až do města Dobrljin na hranici s Chorvatskem. Díky ní získala Bosenská krajina po napojení na Rakousko-uherskou síť železniční spojení s hlavními městy mocnářství a umožněn byl také rozvoj průmyslu.\n\nPo nástupu Rakousko-uherské správy v Bosně a Hercegovině byla trať prodloužena o další tři kilometry do centra města Banja Luka. Po zemětřesení v roce 1969 byl opuštěn a nádraží bylo přemístěno. \n\nV roce 2015 byla zahájena rekonstrukce zastaralé železniční tratě za pomoci čínského investora.\n\n"}
{"id": "1446059", "url": "https://cs.wikipedia.org/wiki?curid=1446059", "title": "ASD 1920 Lanciano Calcio", "text": "ASD 1920 Lanciano Calcio\n\nASD 1920 Lanciano Calcio je italský klub hrající v sezóně 2018/19 v regionální lize a sídlící ve městě Lanciano. Klub byl založen 7. března 1920 jako \"Circolo Sportivo Virtus Lanciano\". V roce 1992 se klub dostává do finančních problémů a končí. Záhy je vytvořen nový klub \"Associazione Calcio Lanciano 90\" a začíná od regionální ligy. Klub vydrží do roku 2008, kdy opět krachuje a je založen nový klub - \"Società Sportiva Virtus Lanciano\". Na konci sezony 2015/16 je klub v opět v krachu. Sezonu 2016/17 hraje jen mládež a na sezonu 2017/18 je klub založen pod jménem ASD 1920 Lanciano Calcio. Začínají v regionální lize.\nNejvyšší soutěž nikdy nehrál. Největší úspěch je hraní ve druhé lize.\n\nEvropské poháry ještě nehráli.\n\n"}
{"id": "1446062", "url": "https://cs.wikipedia.org/wiki?curid=1446062", "title": "Grebenská soutěska", "text": "Grebenská soutěska\n\nGrebenská soutěska (srbsky Гребенска клисура/Grebenska klisura) se nachází na řece Vrbasu v Bosně a Hercegovině, jižně od města Banja Luka. \n\nHluboké údolí porostlé stromy z obou stran je neosídlené a dlouhé cca 30 km. Hluboké údolí vzniklo díky snadné erozi okolního vápence. Probíhá severo-jižním směrem. Soutěska začíná u obce Bočac, kde se nachází také hydroelektrárna a údolí se zde prudce zužuje. Řeka poté teče dále na sever a prudce klesá; zatímco její tok se nachází v jižní části v nadmořské výšce 250 m n. m., na severním konci soutěsky, u obce Krupa na Vrbasu, teče již o padesát metrů níže. \n\nHistoricky strategický význam soutěsky dokládají i pozůstatky hradu Greben Grad, který se na severním okraji soutěsky nachází. I dnes má soutěska nemalý dopravní význam, neboť je tudy veden hlavní silniční tah ve směru Banja Luka-Jajce. Silnice byla vybudována v závěru 19. století a současná moderní komunikace je trasována stejným směrem. Během výstavby silnice byla vykácena značná část původní zeleně.\n\nPlány na výstavbu další přehrady v údolí řeky vedly k protestům obyvatelstva.\n"}
{"id": "1446064", "url": "https://cs.wikipedia.org/wiki?curid=1446064", "title": "Řád aztéckého orla", "text": "Řád aztéckého orla\n\nŘád aztéckého orla je nejvyšší mexické vyznamenání udělované státním příslušníkům jiných zemí než Mexiko za jejich přínos pro tuto zemi či za činy lidskosti.\n\nVyznamenání bylo vytvořeno v roce 1933 mexickým prezidentem Abelardem L. Rodríguezem. O udělení tohoto řádu může dle pravidel a zákonů pro udělování mexických vyznamenání rozhodnout pouze mexický prezident v součinnosti s výborem vedeným Ministerstvem zahraničí a národní obrany. \n\nMedaile připomíná znak Mexika, neboť zpodobňuje zlatého orla držícího chřestýše, jenž je spojován s Aztéckou říší.\n\n\n"}
{"id": "1446068", "url": "https://cs.wikipedia.org/wiki?curid=1446068", "title": "Felčink", "text": "Felčink\n\nFelčink je sexuální praktika orálního vysávání semene z řiti druhé osoby. \n\nPodle slovníku Oxford English Dictrionary byl první výskyt tohoto slova v knize \"Argot Homosexuální Subkultury od\" Ronalda A. Farrella v roce 1972.\n"}
{"id": "1446070", "url": "https://cs.wikipedia.org/wiki?curid=1446070", "title": "From Hell with Love", "text": "From Hell with Love\n\nDeska se umístila na šesté pozici v německé hitparádě Media Control Charts a v pro skupinu domácím Finsku debutovala dokonce na první příčce. V první desítce se pak umístila ještě ve švýcarském žebříčku Schweizer Hitparade, konkrétně na osmém místě. Následně obsadila další příčky v několika ostatních evropských hitparádách, včetně Česka (hitparáda IFPI), kde se dostala v prvním týdnu prodejů na 48. místo. V USA a Kanadě se pak deska probojovala do některých žebříčků na nové interprety či metalovou a rockovou hudbu.\n\n\n\n"}
{"id": "1446072", "url": "https://cs.wikipedia.org/wiki?curid=1446072", "title": "Rozkuřovačka", "text": "Rozkuřovačka\n\nRozkuřovačka je osoba, která udržuje penis pornoherce vztyčený. Tyto aktivity, která nemusí nutně zahrnovat fyzické doteky, spadají pod make-up oddělení pornoprůmyslu. Po nastavení požadovaného úhlu záběru režisér požádá rozkuřovačku, aby vytvořila požadovanou pozici penisu. V českém kontextu jsou aktivity rozkuřovaček koncentrované do orálního sexu, ačkoliv mezinárodní pojem fluffer zahrnuje zpravidla větší škálu aktivit.\n\nPodle některých pornografických herců jako jsou Aurora Snow, James Deen a Keiran Lee, zmizely rozkuřovačky díky nástupu viagry.\n"}
{"id": "1446073", "url": "https://cs.wikipedia.org/wiki?curid=1446073", "title": "Mnacakan Iskandarjan", "text": "Mnacakan Iskandarjan\n\nMnacakan Iskandarjan (* 15. května 1967 Leninakan) je bývalý sovětský a arménský zápasník – klasik, olympijský vítěz z roku 1992, který od roku 1994 reprezentoval Rusko.\n\nZápasení se věnoval od svých 11 let v rodném Gjumri (dříve Leninakan). Vrcholově se připravoval v armádní tréninkovém centru SKA v Jerevanu. Jeho osobním trenérem byl Korjun Movsesjan. V sovětské mužské reprezentaci se prosazoval od konce osmdesátých let dvacátého století po boku Levona Džulfalakjana ve váze do 68 kg. Od roku 1990 startoval ve vyšší (velterové) váze do 74 kg. V roce 1992 byl vybrán do sjednoceného týmu postsovětských republik ke startu na olympijských hrách v Barceloně. V základní skupině olympijského turnaje potvrdil roli favorita a bez většího zaváhání postoupil z prvního místa ve skupině do souboje o celkové první místo. Svého finálového soupeře Poláka Józefa Tracze porazil 6:3 na body a získal zlatou olympijskou medaili. Po olympijských hrách mu arménský sport nenabídl dobré podmínky pro přípravu, proto od roku 1994 startoval pod vlajkou Ruska. V roce 1996 uspěl v ruské olympijské nominaci pro start na olympijských hrách v Atlantě. Bez ztráty technického bodu prošel do pátého kola, kde po vyrovnaném boji prohrál s Kubáncem Filiberto Azcuyem těsně 4:5 na body a obsadil konečné 5. místo. Vzápětí ukončil sportovní kariéru. Věnuje se trenérské práci.\n\n\n"}
{"id": "1446075", "url": "https://cs.wikipedia.org/wiki?curid=1446075", "title": "Tesla RVIG", "text": "Tesla RVIG\n\nTesla RVIG je výkonová metalhalogenidová UV výbojka vyráběná společností Tesla v letech 1980–1995, v letech 1995–2005 pak výrobu po zániku společnosti Tesla převzala společnost Teslamp. Vyráběna byla pouze v jediné wattáži a to 3500 W, jež je provozována na mezifázovém napětí 380 V. Výbojka je určena pro polygrafický průmysl.\n\nVýbojka je vyrobena ze speciálního křemičitého skla. Jedná se o samostatný hořák bez jakékoliv baňky, jelikož tato by filtrovala intenzivní UVB záření, jež výbojka produkuje. Elektrody umístěné na obou koncích výbojky jsou vyrobeny z wolframu a během provozu se zahřívají na tepoty až 1000 °C. Co se týče náplně výbojky, jako plyn, v němž hoří výboj při rozběhu je použit čistý argon. Dále výbojka obsahuje kapku rtuti a iodid galia, jež ovlivňuje emisní spektrum. Rozběh výbojky trvá přibližně 7 minut, světelný tok v celém spektru při plném výkonu je přibližně 350 000 lumenů. Životnost výbojky je kolem 400 hodin.\n\nVýbojka je navržena na provoz na speciální tlumivce, jež se skládá ze dvou oddělených tlumivek. V základním nastavení je zapojena pouze první tlumivka, jež výbojku drží na výkonu 2000 W. Při vlastní expozici se pak paralelně k první vřadí druhá, čímž výkon stoupne na 3500 W. Po dokončení expozice je výkon znovu snížen na 2 kW odpojením paralelní tlumivky. Výbojka musí být provozována výhradně v k tomu určených svítidlech, jelikož je citlivá na teplotu zátavu elektrod do skleněné baňky, ta nesmí překročit 350 °C, jinak hrozí prasknutí zátavu a případná exploze v důsledku velmi vysokého tlaku v baňce běžící výbojky.\n\n"}
{"id": "1446076", "url": "https://cs.wikipedia.org/wiki?curid=1446076", "title": "Bourovec ostružiníkový", "text": "Bourovec ostružiníkový\n\nBourovec ostružiníkový (\"Macrothylacia rubi\"), známý také jako bourovec ostružinový, je noční motýl z čeledi bourovcovitých, vyskytující se mimo jiné i na území České republiky. Zde patří vzrůstem mezi větší bourovce. Je známý především pro své nápadně dlouhé, černohnědě chlupaté housenky, které se na podzim hojně objevují na výslunných polních cestách i jinde ve stepní krajině.\n\nAreál rozšíření druhu leží především v Evropě, ale zasahuje až na jih Sibiře.\nPreferuje otevřené, spíše sušší biotopy. Hojně se objevuje ve stepních a lesostepních oblastech, na travnatých pasekách, ale i na vřesovištích. Drží se spíše v nižších nadmořských výškách.\n\nImaga obou pohlaví se od sebe znatelně liší – samice jsou vždy větší (délka předního křídla 27–33 mm) než samci (délka předního křídla 24–26 mm). Základní barvou samic je šedá až zelenavě šedohnědá, samci jsou zbarveni více do rudohněda. Přední křídla jsou zhruba v polovině délky přepažena dvojicí světlejších proužků, které jsou u samců zřetelnější než u samic. Zadní křídla jsou u obou pohlaví jednobarevná (u samic žlutavě šedá, u samců hnědošedá). Tělo má vždy barvu shodnou s předními křídly jedince. Důležitým znakem jsou tykadla (u samců nápadně hřebenitá).\n\nVajíčka jsou lesklá, šedohnědě zbarvená.\n\nHousenky bourovce ostružiníkového jsou v mládí černé se žlutými zářezy mezi tělními články, později žluté kroužky mizí a starší housenky jsou už celé tmavě rudohnědé. Tělo je pokryto hustým porostem dlouhých, černohnědých chlupů, hlava je sametově černá. Před kuklením měří housenky 6–7 cm.\n\nKukla je černá, tlustá a válcovitá, s nápadnými rudohnědými zářezy mezi články zadečku. Je uložena v měkkém, šedavém kokonu.\n\nBourovec ostružiníkový se vyskytuje v jediné generaci, jejíž vývoj probíhá zvolna během celého roku. Motýli se začínají objevovat v květnu, na přelomu května a června jsou nejhojnější a s koncem července doba jejich výskytu končí. Přes den je někdy možné zpozorovat létající samce, kteří se přemisťují rychlým, klikatým letem nízko nad zemí, přičemž hledají samice. Ty se přes den ukrývají v travních porostech a létají až v noci. Po setmění je silně přitahují umělé zdroje světla, kde ale často nacházejí smrt. Samice, kterým se podaří spářit se a přežít, kladou vajíčka ve skupinkách okolo 20 kusů na listy nejrůznějších rostlin bylinného patra.\nHousenky se z vajíček líhnou přibližně po měsíci, zpravidla ještě v červenci. Při volbě potravy jsou silně polyfágní – živí se širokým spektrem rostlin od jednoletek až po listnaté stromy. Mezi nejčastější živné rostliny patří ostružiník a maliník, ale požírají také mochnu husí, jahodník či jetel. Housenky milují teplo a rády se sluní. Setkat se s nimi lze zejména na podzim, kdy v hojných počtech putují krajinou a hledají si vhodné místo pro přezimování. Při vyrušení, nebo jsou-li uchopeny do ruky, stáčejí se housenky do pevného klubíčka, ze kterého se jen neochotně rozmotávají. Obecně však není vhodné brát housenky bourovců do rukou, neboť jejich jemné chloupky mohou u přecitlivělých osob při neopatrné manipulaci způsobovat kožní alergie a vyrážky. Zimu přečkávají plně vzrostlé housenky v klidovém režimu; na jaře po oteplení (zpravidla v dubnu) se rozlézají a bez dalšího žíru se kuklí. Vytvářejí si měkký, šedý zámotek mezi přízemním rostlinstvem.\n\nDalší generace motýlů se z kukel líhne přibližně po třech týdnech.\n\n"}
{"id": "1446080", "url": "https://cs.wikipedia.org/wiki?curid=1446080", "title": "Krušnohorské vesnické povídky", "text": "Krušnohorské vesnické povídky\n\nKrušnohorské vesnické povídky (1903, \"Erzgebirgische Dorfgeschichten\") je sbírka povídek německého spisovatele Karla Maye, kterou vydal nakladatel Adalbert Fischer ve svém drážďanském nakladatelství Belletristische Verlag. Kniha vyšla jako důkaz smíru ve sporu mezi Mayem a Fischerem vyvolaném Fischerovým vydáváním Mayových kolportážních románů, na což neměl podle Maye právo.\n\nŽánr vesnických příběhů byl v Německu velmi oblíbený od čtyřicátých let 19. století především díky knihám spisovatele Bertholda Auerbacha. May na tuto oblibu navázal v počátcích své literární tvorby a jeho povídka \"Růže z Ernstthalu\" (\"Die Rose von Ernstthal\"), která vyšla časopisecky roku 1874, je pravděpodobně první jeho vydanou prací. Mayovy vesnické povídky z rodných Krušných hor představují směs milostných a kriminálních motivů. Kriminální motivy obvykle převládají, milostný příběh tvoří jejich protiváhu a vesnice slouží jako prostředí děje.\n\nKromě dále uvedených povídek a povídky \"Růže z Ernstthalu\" patří mezi Mayovy vesnické povídky ještě \"Samuel\" (1877, \"Der Samiel\"), \"Císařský sedlák\" (1877, \"Der Kaiserbauer\"), \"Boží duch\" (1878, \"Der Herrgottsengel\"), \"Sluneční rosa\" (1879, \"Im Sonnenthau\") a \"Mlynář s pakostnicí\" (1879, \"Der Gichtmüller\").\nPovídková sbírka \"Krušnohorské vesnické povídky\" z roku 1903 obsahuje čtyři Mayova raná díla tohoto žánru a dva nové příběhy napsané přímo pro tuto knihu:\n\nČeská vydání jednotlivých povídek je možno najít v článku Povídkové dílo Karla Maye.\n\nPovídka vznikla na přelomu února a března roku 1903 a v témže roce vyšla v Mayově povídkové sbírce \"Krušnohorské vesnické povídky\". Ačkoliv byla napsána právě pro tuto knihu, vydával ji May za své rané dílo. Od roku 1921 je povídka součástí čtyřicátého třetího svazku \"Sebraných spisů Karla Maye\" (\"Karl May’s Gesammelte Werke\") \"Z tmavé jedle\" (\"Aus Dunklem Tann\") z nakladatelství Karl-May-Verlag.\n\nPan Major jede se svou ženou a jedenáctiletým synem do krušnohorské vesnice, aby zjistil, proč výnosy z jeho tamější usedlosti pod novým pachtýřem upadají. Starý pachtýř, který tam dříve velice dobře hospodařil, již nežil, a jeho lehkomyslný syn miluje víc hospodu a karty než pole. Dokud měl u sebe jako čeledína bývalého vojáka Fritze Felbera bylo vše ještě v pořádku, ale s tím se rozloučil ve zlém, když obtěžoval jeho nasávající ženu Paulu. \n\nMajorova rodina se seznámí s Felberovou osmiletou dcerou, které se říká Sluníčko jednak proto, že je to velmi hezká dívenka, ale také pro její milou povahu. Majorův syn se s dívenkou spřátelí a mezi oběma rodinami vznikne srdečný vztah. Stávající pachtýř se domnívá, že jej Felder u Majora pomluvil, napadne jej nožem a zraní jej na krku. Sluníčko přesvědčí svého otce, aby jej nezabíjel, a Majora, aby umožnil pachtýři vycestovat do Ameriky a uniknout tak trestu. Novým pachtýřem se stane Felder.\n\nPovídka vyšla poprvé časopisecky 1878. Roku 1903 vyšla knižně v Mayově povídkové sbírce \"Krušnohorské vesnické povídky\". Od roku 1921 je v upravené podobě součástí čtyřicátého třetího svazku \"Sebraných spisů Karla Maye\" (\"Karl May’s Gesammelte Werke\") \"Z tmavé jedle\" (\"Aus Dunklem Tann\") z nakladatelství Karl-May-Verlag.\n\nEduard Fährmann je uvězněn pro zpronevěru. Jeho manželka se s ním rozvedla a chce se znovu vdát. Její syn Paul jí překáží, takže se k němu nechová příliš hezky a zanedbává ho. Paul se rozhodne otce osvobodit a v blízkosti káznice je postřelen od stráže. Než ztratí vědomí, zoufale volá otce. Fährmann synův výkřik v cele uslyší a myslí si, že Paul byl zastřelen. Podaří se mu uprchnout, a když se dostane do své rodné obce Oberdorf, zjistí, že je zde také jeho postřelený syn. Fährmann postupně zjistí, že skutečným pachatelem zpronevěry je nápadník jeho ženy, který je usvědčen a zatčen.\nPovídka vyšla poprvé časopisecky 1878 pod názvem pod názvem \"Čertův sedlák\" (\"Der Teufelsbauer\"). Roku 1903 vyšla knižně v Mayově povídkové sbírce \"Krušnohorské vesnické povídky\" pod názvem \"Poustevník\" (\"Der Einsiedel\"). Od roku 1921 je v upravené podobě součástí čtyřicátého třetího svazku \"Sebraných spisů Karla Maye\" (\"Karl May’s Gesammelte Werke\") \"Z tmavé jedle\" (\"Aus Dunklem Tann\") z nakladatelství Karl-May-Verlag.\n\nFrieder Haubold je střídavě nazýván „Poustevník“ nebo „Čertův sedlák\". Je zámožný, samotářský a všichni si o něm myslí, že je ve spolku s ďáblem. Jeho úhlavním nepřítelem je jeho dřívější přítel a bohatý sedlák Andreas Heinemann, který jej považuje za vraha svého bratra Davida Friedricha, se kterým Frieder soupeřil o lásku herečky Marty. Andreasova dcera Kathrin miluje Friederova synovce Gustava. Je pochopitelné, že Andreas této lásce nepřeje. Gustav se marně snaží zabránit neustálé démonizaci svého strýce.\n\nKdyž je Andreasův statek zapálen bleskem, podaří se Gustavovi s Friedrem zachránit z plamenů Andreasovu ženu, ale zraní se přitom. Frieder jde hledat léčivé byliny na popáleniny, je však sledován Andreasem, který se jej snaží srazil ze skály na místě, kde zahynul jeho bratr. Zřítí se oba, ale uvíznou ve skalní rozsedlině, odkud je druhý den oba zachrání Gustav. Friederova hospodyně Marie, zohavená neštovicemi, se pak přizná, že je ve skutečnosti Marta a že smrt Andreasova bratra byla nehoda. Oba sedláci se následně smíří a Gustav se může oženit s Kathrin.\nPovídka vyšla poprvé časopisecky 1877. Pod názvem \"Vina a smíření\" (\"Schuld und Sühne\") vyšla roku 1893 v novinách \"Clevischer Volksfreund\". Roku 1903 vyšla knižně v Mayově povídkové sbírce \"Krušnohorské vesnické povídky\". Od roku 1921 je v upravené podobě součástí čtyřicátého čtvrtého svazku \"Sebraných spisů Karla Maye\" (\"Karl May’s Gesammelte Werke\") \"Černý les\" (\"Der Waldschwarze\") z nakladatelství Karl-May-Verlag.\n\nMrzák „Hlavička“ Franz se živí jako portrétista. Kdysi přišel o nohy, když bojoval se svým bývalým přítelem a sokem v lásce sedlákem z Dukátového dvora Heinrichem o dívku Annu. Heinrich si pak Annu vzal za manželku. Má však vášeň pro hazardní hry a po Anině smrti dokonce prohraje celý statek. Nezbývá mu nic jiného, než podloudnictví. Franz ve spolupráci se svým kmotřencem Wilhelmem podloudníky odhalí, Heinricha postihne nehoda a je rovněž zmrzačen. Považuje to za boží trest, lituje svých činů a usmíří se s Franzem. \n\nPovídka vyšla poprvé časopisecky roku 1879 pod názvem \"Král lesa\" (\"Der Waldkönig\"). Další vydání byla rovněž v časopisech: roku 1881 pod názvem \"Mezi pašeráky\" (\"Unter Paschern\"), roku 1888 pod názvem \"Vzdor a boží ruka\" (\"Menschentrutz und Gottes Hand\") a roku 1895 jako \"Tajemství štoly\" (\"Das Geheimniß des Stollens\"). Roku 1903 vyšla povídka knižně v Mayově sbírce \"Krušnohorské vesnické povídky\" pod názvem \"Odplata\" (\"Vergeltung\"). Od roku 1921 je v upravené podobě a pod názvem \"Černý myslivec\" (\"Der Waldschwarze\") součástí čtyřicátého čtvrtého svazku \"Sebraných spisů Karla Maye\" (\"Karl May’s Gesammelte Werke\") \"Černý les\" z nakladatelství Karl-May-Verlag.\n\nDo rodné vesnice se na žádost své matky Anny vrací ze studií syn sedláka z Potočního dvora Frieder. Dozví se, že vůdce bandy pašeráků nazývaný Černý myslivec, který terorizuje celý kraj, zavraždil jeho bratra Franze a oslepil jeho otce. Rozhodne se bratra a otce pomstít a předat Černého myslivce spravedlnosti.\n\nNejvětším nepřítelem Friederova otce je sedlák z Polního dvora, který byl v mládí jeho sokem v lásce k Anně. Jeho nevlastní dcera Martha a Fríeder se do sebe zamilují, ale polní sedlák posedlý nenávistí jejich lásce nepřeje. Frieder postupně zjistí, že Černým myslivcem je právě on. Když polní sedlák zjistí, že je prozrazen, uvězní svou ženu a Marthu ve staré nepoužívané štole. aby jej neusvědčili. Frieder s pomocí vojáků obě ženy zachrání a polní sedlák se při pokusu jej zastřelit, oslepí. Následně se zřítí do štoly, kde věznil obě ženy. Dostihl jej boží soud. Frieder se může oženit s Marthou.\n\nPovídka vznikla roku 1903 a v tom samém roce vyšla v Mayově povídkové sbírce \"Krušnohorské vesnické povídky\". Ačkoliv byla napsána právě pro tuto knihu, vydával ji May podobně jako povídku \"Sluníčko\" za své rané dílo. Od roku 1921 je povídka součástí čtyřicátého čtvrtého svazku \"Sebraných spisů Karla Maye\" (\"Karl May’s Gesammelte Werke\") \"Černý les\" (\"Der Waldschwarze\") z nakladatelství Karl-May-Verlag.\n\nPeněžním mužíkem je nazýván krušnohorský penězokaz, který úspěšně uniká spravedlnosti. Je jím vzorový hostinský Frömmelt Uhlig nazývaný tak proto, že kromě hostince vlastní i tiskárnu, ve které tiskne vzorové karty potřebné pro výrobu složitějších krajek. Padělatelskou dílnu zdědil po svém tchánovi, rovněž vzorovém hostinském. Kromě toho poskytováním půjček svedl okolní chudé dělníky, aby kupovali zboží v jeho obchodě, čímž ovládnul celou oblast. Hlavní hrdinkou povídky je však dívka nazývaná Srdíčko, která žije v domku na kopci se svou matkou a kozou Karličkou, a kterou miluje místní pan učitel. Frömmeltova dcera, rozmazlená, panovačná a zlá Rosalie si marně myslí, že si ji učitel vezme za ženu.\n\nPřed více než dvaceti lety vyhrál otec Srdíčka Anton kopec v dámě na Uhligově tchánovi. Když pak zjistil, že Frömmelt a jeho tchán jsou padělatelé, zamkl jej Frömmelt v tiskárně a zavraždil pomocí jedovatých výparů z chemikálií, které vhodil do ohně. Do této pasti však padl i jeho tchán s tchyní, když šli do padělatelské díly uložit podvodně získané peníze. Nyní chce Frömmelt získat statek sedláka Neuberta. Svede ho k pití a hazardu, zaplete jej do obchodu s padělanými penězi a pak jej udá policii. Před svým zatčením se Neubert zabije nožem, přičemž prorokuje Frömmeltovi stejný osud. Na jeho pohřbu utrpí Frömmelt šok, když se zřítí do jeho hrobu. Domnívá se, že jej mrtvý pronásleduje a když se utopí jeho dcera Rosalie (chce podvrhnout důkaz, že padělatelem byl Anton a po trknutí od kozy Karličky spadne do vody), má takové výčitky svědomí, že všem prozradí, že je penězokaz a zabije se stejným nožem, kterým se zabil Neubert.\n\n"}
{"id": "1446081", "url": "https://cs.wikipedia.org/wiki?curid=1446081", "title": "Jutka", "text": "Jutka\n\nPříjmení Jutka, přechýleně Jutková, nosí více osobností:\n\n"}
{"id": "1446082", "url": "https://cs.wikipedia.org/wiki?curid=1446082", "title": "Kapotásana", "text": "Kapotásana\n\nKapotásana ( कपोतासन) neboli Holub je jednou z ásan. \n\nNázev pochází ze sanskrtského slova \"kapota\" (कपोत) holub a \"asana\" (आसन) posed/pozice.\n\nPozice je vázaná na schopnost flexe kolenou a páteře. Cvik protáhne také kyčle, hýždě a záda. Pozice holuba pomáhá otevřít hrudník a podporuje trávení a vitalitu. Rozproudí vám lymfatický systém.\n\n"}
{"id": "1446085", "url": "https://cs.wikipedia.org/wiki?curid=1446085", "title": "Libor Šmoldas", "text": "Libor Šmoldas\n\nLibor Šmoldas (* 1982, Olomouc) je český jazzový kytarista, působící také jako hudební skladatel, kapelník a pedagog. Manželka Zeurítia Vendula Šmoldasová, otec Ivo Šmoldas.\n\nLibor Šmoldas aktivní od roku 2005. Žije v Praze, často koncertuje, natáčí a vyučuje v zahraničí, především v USA, Austrálii, Velké Británii, Německu, Holandsku, Itálii a Irsku. Jeho klíčovými hudebními partnery jsou Ondřej Pivec, Adam Nussbaum, Jay Anderson, Brian Charette, George Mraz, Zeurítia a Bobby Watson. \n\n\n\n\n\n\n"}
{"id": "1446086", "url": "https://cs.wikipedia.org/wiki?curid=1446086", "title": "Grindélie rozkladitá", "text": "Grindélie rozkladitá\n\nGrindélie rozkladitá (\"Grindelia squarrosa\") je okrasná dvouletá rostlina vysoká až 1 m, která v letních měsících květe žlutými květy sestavenými až do 20 úborů. Pochází ze Severní Ameriky, kde roste od jihu Kanady přes většinu území Spojených států až po střední Mexiko. Je pravděpodobné, že před rozsáhlým severoamerickým rozšířením se vyvinula na území Velkých planin a oblastí Skalnatých hor, kde se dosud vyskytuje do nadmořské výšky 2500 m n. m.\n\nTato nenáročná, hezky kvetoucí rostlina byla dovezena do Evropy a začala být pěstována v okrasných zahradách. Později byla rozšířena na Kavkaz, do Číny i na ruský Dálný východ, došlo k tomu pravděpodobně lidským přičiněním. Je bylinou s malých invazním potenciálem. Přestože je pěstována v okrasných zahradách, nejsou v České republice dosud důkazy pro to, že zplaňuje a uniká z kultivace do volné přírody.\n\nJe vhodnou květinou pro lehkou písčitou a středně těžkou, hlinitou půdu, která obsahuje jen málo živin. Půda může být kyselá, neutrální i zásaditá, důležitou podmínkou je však její dobré odvodnění, upřednostňuje spíše sucho než mokro. Na místech s výživnou a průběžně mírně vlhkou půdou vyrůstá rostlina do větší výšky a bývá rozložitější. Potřebuje dostatek slunce, ale na klima a nadmořskou výšku není příliš náročná. Období sucha dokáže dospělá rostlina přežít snížením emise vodní páry z listů.\n\nVe své domovině se obvykle vyskytuje na horských pastvinách, prériích, horských svazích, opuštěných polích, podél silnic, železničních tratí, na překladištích, skládkách a na jiných místech, kde byla v nedávné minulosti půda často narušována. Patří mezi prvé rostliny, které takovéto stanoviště osídlují, někdy se stává vážným plevelem pastvin. V prvém roce vyroste ze semene bazální růžice a druhým rokem se z kořenového systému vyvine jeden nebo více květonosných lodyh. Kvete od června do září. Ploidie druhu je 2n = 12.\n\nDvouletá až krátce vytrvalá bylina s lodyhou vysokou 40 až 100 cm, vyrůstající z hrubého kořene s mnoha bočními vláknitými kořínky. Lodyha je pevná, vzpřímená, bohatě rozvětvená, lysá, zelená, nažloutlá nebo nafialovělá. Je porostlá střídavými, jednoduchými, přisedlými listy s čepelí podlouhlou, kopinatou nebo podlouhle vejčitou, dlouhou 3 až 5 cm, širokou 1 až 3 cm a lodyhu mírně objímající. Listy jsou poněkud zkroucené, na vrcholu zašpičatělé, po obvodě jemně zubaté s tupými žláznatými špičkami a na povrchu žláznatě tečkované, na dotek jsou mírně lepkavé a mají výraznou střední žilku. V horní části lodyhy jsou listy menší, více podlouhlé a někdy bývají po obvode hladké. Po poranění rostlina silně mlečí.\n\nNa konci lodyhy a jejich větví vyrůstají samostatně nebo v chocholíku polokulovité úbory 2,5 až 3,5 cm velké s mnohořadým zákrovem, květenství mívá 3 až 20 úborů se sytě žlutými květy. Lůžko úboru je ploché nebo jen mírně vypouklé, uprostřed jsou oboupohlavné květy s pětičetnou korunou srostlou do trubky. Po obvodě je 24 až 36 jazykovitých, samčích květů s podlouhlou, jasně žlutou ligulou až 10 mm dlouhou a 3 mm širokou, která je zakončena třemi malými zuby. Zákrov úboru má silně lepkavé, namodralé, čárkovité, nazpět silně ohnuté nitkovité zákrovní listeny uspořádané v pěti či šesti řadách. Květy obsahují dostatek pylu i nektaru a jsou opylovány hlavně včelami i čmeláky.\n\nV opylených květech vznikají plody, což jsou nažky 2 až 4 mm dlouhé, šedé až světle hnědé, podélně rýhované, s chmýrem 3 až 6 mm dlouhým.\n\nRostliny se rozmnožují semeny (nažkami), která se vysévají na podzim, při jarním výsevu se pro dobré vzklíčení doporučuje tříměsíční stratifikace v chladu. Během prvého roku po vzejití semen se vytvoří jen nízká listová růžice s několika listy, která vytvoří hluboký kořínek. Během druhého roku z kořene vyroste jedna nebo více světle zelených, květných lodyh. Na stanovištích se rostliny většinou samy ze semen obnovují.\n\nGrindélie rozkladitá se v Severní Americe vyskytuje ve třech poddruzích:\nNominátní poddruh \"squarrosa\" roste v celém areálu, ostatní poddruhy se vyskytují pouze ostrůvkovitě.\n\nRostlina v současnosti slouží hlavně jako okrasná bylina nenáročná na substrát i klimatické podmínky. Obsahuje saponiny, oleanolové a grindelové kyseliny, pryskyřice, silice (borneol), flavonoidy třísloviny a mnohé minerální látky. V Americe byla dříve používána v léčitelství, má zklidňující a protikřečové účinky, snižuje srdeční frekvenci a podporuje při léčbě uvolňování hlenů a jejich vykašlávání, ceněna je hlavně při léčbě bronchiálního astmatu. Z listů a kvetoucích stonků se připravuje roztok používaný v homeopatii. Z kvetoucích úborů a nezralých plodů se získává žluté a zelené barvivo, listy jsou vhodné též k léčbě kožních ekzémů a popálenin. Grindelia squarrosa je schopná extrahovat z půdy selen.\n\n"}
{"id": "1446090", "url": "https://cs.wikipedia.org/wiki?curid=1446090", "title": "Villa Götzl (Kadaň)", "text": "Villa Götzl (Kadaň)\n\nVilla Götzl (čp. 828) je vilový dům v Kadani. Nachází se v Klášterecké ulici (dříve Vernéřovská) v předměstské vilové čtvrti dříve známé jako čtvrť Svatovojtěšská. Vila vznikla podle projektu kadaňského vilového architekta a stavitele Johanna Petzeta na objednávku Theresie Götzl, choti řeznického mistra a městského radního Franze Götzela. Stavební práce byly dokončeny roku 1925.\n\n\"Villa Götzl\" je impozantní vila s obzvláště členitou střechou, její původně hrázděný štít je v současnosti obložen dřevem. Výstavba vily začala v létě roku 1925 podle projektu kadaňského vilového architekta a stavitele Johanna Petzeta, který jej vyhotovil na objednávku Theresie Götzl. Již v prosinci 1925 se sešla kolaudační komise , která novostavbu schválila k obývání. Rodina Götzl se do vily nastěhovala v dubnu 1926. \n\nVila již v prvních letech své existence prošla řadou stavebních úprav. V letech 1929 až 1930 byl v zadním traktu parteru, v blízkosti kuchyně a spíže, přistavěn podle projektu Johanna Petzeta pokoj pro služebnou a v prvním patře směrem do ulice bylo výrazně zvětšeno okno. Na základě projektu stavitele Paula Petera pak ještě roku 1934 došlo k úpravám podkroví a v prvním patře vznikla otevřená terasa.\n\nStavebníkem a první majitelkou \"Villy Götzl\" byla Theresie Götzl, choť Franze Götzla (*1874), rodáka z Horního Slavkova u Sokolova, movitého řeznického mistra (v té době již penzionovaného) a od roku 1906 také kadaňského městského radního. Kadaňská rodačka Theresie (*1876), rozená Lenz, se za Franze Götzla provdala roku 1903 v kadaňském děkanském kostele Povýšení svatého Kříže. V době vzniku vily vlastnila rodina v Kadani více nemovitostí a teprve roku 1933 se ve vile usadila natrvalo. \n\nJediný syn a dědic manželů Götzlových Alexandr Josef Ignatz Götzl (*1904), narozený v Kadani, podnikal ve stavebnictví. Svou kariéru nastartoval především po připojení Kadaně k nacionálně-socialistickému Německu v rámci nově vzniklé Říšské župy Sudety. V červenci 1939 se vrátil z německých Brém, kde se jako zaměstnanec Říšských dálnic (RAB) podílel na stavbě dálnice Brémy – Hamburk. V té době byl zároveň v RAB čekatelem na místo vedoucího, což jej po vypuknutí Druhé světové války nějaký čas chránilo před povinným odvodem do armády. Roku 1942 se v Kadani oženil s Rosou (*1919), rozenou Eberl, pocházející ze selské rodiny z Kadaňského Rohozce (tehdy Český Rohozec), bytem v obci Sedlec, okres Kadaň, která však již od roku 1939 žila přímo v Kadani. Novomanželům se záhy narodily dvě děti – v Kadani syn Fritz (*1942), který však krátce po narození zemřel, a v Chomutově dcera Gerlinde (*1943). U narození své dcery však již Alexandr Götzl nemohl být přítomen, neboť dva týdny předtím, v květnu 1943, obdržel povolávací rozkaz a narukoval do wehrmachtu. \nNa konci Druhé světové války byl veškerý majetek rodiny v Kadani zkonfiskován obnovenými československými úřady a v červnu roku 1945 byli jednasedmdesátiletý Franz Götzl s manželkou Theresií a jejich snacha Rosa s dcerkou Gerlinde vypovězeni z Československa do okupačních zón poraženého Německa.\n"}
{"id": "1446091", "url": "https://cs.wikipedia.org/wiki?curid=1446091", "title": "Villa Hergl (Kadaň)", "text": "Villa Hergl (Kadaň)\n\nVilla Hergl (čp. 970) je vilový dům v Kadani. Nachází se v Klášterecké ulici (dříve Vernéřovská) v předměstské vilové čtvrti dříve známé jako čtvrť Svatovojtěšská. Projekt vily navrhl roku 1934 kadaňský vilový architekt a stavitel Paul Peter na objednávku Eduarda Hergla, kadaňského starosty. Stavební práce byly dokončeny v roce 1934.\n\nProjekt modernistické \"Villy Hergl\" vznikl na objednávku Eduarda Hergla, pro kterého jej vyhotovil Paul Peter, kadaňský architekt, stavitel a pokračovatel svého otce Josefa Petera, významného kadaňského vilového architekta, stavitele a majitele stavební firmy, autora nejstarších kadaňských vil z konce 19. století. Stavební povolení bylo vystaveno v březnu 1934 a už v září téhož roku se v novostavbě sešla kolaudační komise pod vedením tehdejšího kadaňského místostarosty Rudolfa Müllera. Komise sice konstatovala, že oproti schválenému projektu byly v budově zřízeny navíc dva balkony v zadním traktu směrem do zahrady a okno na schodiště, neshledala však tyto změny jako problém a novou \"Villu Hergl\" schválila jako obyvatelnou. Eduard Hergl se do své vily nastěhoval ihned po úřední kolaudaci ještě v průběhu září 1934.\n\nStavebníkem a prvním majitelem \"Villy Hergl\" byl Eduard Hergl. Narodil se v Kadani roku 1862. Poté, co v roce 1880 úspěšně odmaturoval na gymnáziu v Chomutově, nepokračoval studiem na univerzitě, ale věnoval se rodinnému hospodářství a správě nemovitostí na Kadaňsku. Jako významný a movitý statkář se také záhy začal angažovat v místní komunální politice. Roku 1894 se v Praze oženil s Wilhelmine (*1864), rozenou Porsch, pocházející z Mladějova u Mašťova. \n\nPočátkem 20. století se Eduard Hergl stal v Kadani městským radním a roku 1903 patřil ke skupině významných kadaňských osobností politického a kulturního života, která stála za založením Spolku přátel muzea v Kadani. Nejpozději roku 1917 je pak Eduard Hergl doložen jako kadaňský starosta. \n\nKdyž došlo koncem roku 1918 k rozpadu Rakouska-Uherska, deklaroval Hergl loajalitu Kadaně vůči nově zřízené rakouské provincii \"Deutschböhmen\". O Vánocích 1918 pak protestoval proti obsazení Kadaně českým vojskem a žádal o odstranění červenobílé české vlajky z budovy radnice. Dne 4. března 1919 došlo v Kadani k tragické události, když při nešťastném zásahu české armády přišlo o život téměř třicet německých obyvatel města. Právě Eduard Hergl, jako starosta města, se později zasloužil o politickou konsolidaci napjaté situace mezi Čechy a Němci v Kadani. Dne 31. srpna 1919 například jednal na kadaňském okresním hejtmanství s tehdejším československým předsedou vlády Vlastimilem Tusarem, aby pomohl uklidnit situaci na Kadaňsku. Starostou města zůstal Hergl s krátkou přestávkou až do roku 1931, kdy se pod tlakem hospodářské krize začaly opět hroutit také česko-německé v československém pohraničí. \n\nManželé Eduard a Wilhelmine Herglovi měli dvě děti. Roku 1897 se jim narodil syn Eduard a roku 1901 dcera Elisabeth. Eduard absolvoval kadaňské gymnázium a v letech 1916 až 1921 studoval na Právnické fakultě německé Karlo-Ferdinandovy univerzity v Praze. Promoval u prof. Ludwiga Spiegela, významného právního teoretika a historika. Po studiích působil JUDr. Eduard Hergl jako bankovní právník, od roku 1938 žil střídavě v Kadani a Praze, kam také v roce 1941 trvale přesídlil. Ještě v roce 1939 zemřela jeho matka Wilhelmine a nedlouho po její smrti zesnul i jeho otec Eduard. \"Villa Hergl\" byla po skončení Druhé světové války roku 1945 rodině zkonfiskována obnovenými československými úřady.\n"}
{"id": "1446095", "url": "https://cs.wikipedia.org/wiki?curid=1446095", "title": "Vídeňská medicínsko-chirurgická akademie", "text": "Vídeňská medicínsko-chirurgická akademie\n\nVídeňská medicínsko-chirurgická akademie (lat.: \"Academia caesarea medico chirurgica Iosephina, Iosephsacademie,\" německy: \"medizinisch-chirurgische Josephs-Academie\") také Collegium-Medico-Chirurgicum-Josephinum (Josefinum) byla určená pro výcvik vojenských lékařů pro rakouskou armádu.\n\nJosefinum byla založena v roce 1784 císařem Josefem II. jako Vojenská chirurgická akademie, která připravovala lékaře a chirurgy pro rakouskou armádu a byla otevřena 7. listopadu 1785. Iniciativa vzešla od osobního lékaře Giovanni Alessandro Brambilla, kterého císař pověřil vedením rakouské vojenské zdravotní služby a který vedl akademii až do roku 1795. V roce 1876 byla povýšena na universitní školu, její absolventi se stali magistry a doktory a mohli vykonávat praxi jak u armády tak i v civilu. Akademie byla několikrát zrušena a znovu obnovena. Definitivně byla zrušena v roce 1874. V současné době je sídlem Institutu, muzea a knihovny dějin medicíny, kde je umístěna sbírka voskových anatomických modelů. Modely byly vyrobeny ve Florencii.\n\nBudova akademie byla postavena v letech 1783–1785 podle projektu Isidora Canevale. Stavba vychází z modelu francouzského městského paláce s čestným dvorem, kde za tradiční fasádou je moderní dispozice. Za centrálním rizalitem je velké schodiště. Architektura budovy je klasicistní s barokními prvky. Josefinum je kulturní památka Rakouska vedená pod číslem 10748.\n\nV letech 1962–1965 byla budova rekonstruována, další renovace proběhne v letech 2019–2021. Na opravu je plánovaná částka jedenáct milionů eur.\n\n\n\nJosefinum bylo vytištěno na rakouské bankovce 50 rakouských šilinků dne 19. října 1987.\n"}
{"id": "1446096", "url": "https://cs.wikipedia.org/wiki?curid=1446096", "title": "Hank Mann", "text": "Hank Mann\n\nHank Mann, vlastním jménem David William Lieberman, (28. května 1887 New York – 25. listopadu 1971 South Pasadena, Kalifornie) byl americký filmový herec. Byl posledním žijícím členem komické skupiny Keystonských strážníků (Keystone Cops), kteří se objevovali v řadě grotesek v letech 1914 až 1917.\n\nMann byl považován za jednoho z prvních filmových komiků. Na počátku své herecké dráhy pracoval pro producenta Macka Senneta jako jeden z Keystonských strážníků, později přešel k Williamu Foxovi a Morrisovi R. Schlankovi. Ve třicátých letech spolupracoval s Charlie Chaplinem, když si zahrál vedlejší role ve filmech \"Světla velkoměsta\", \"Moderní doba\" a \"Diktátor\"\n\n\n"}
{"id": "1446100", "url": "https://cs.wikipedia.org/wiki?curid=1446100", "title": "Avtomat Fjodorova", "text": "Avtomat Fjodorova\n\nAvtomat Fjodorova (автомат Фёдорова) je puška, kterou vyvinul Vladimir Grigorjevič Fjodorov v rámci modernizace carské armády. Zbraň to byla natolik revoluční, že předběhla svou dobu. Někdy je považován za první útočnou pušku.\n\nJeště před samotným vývojem Avtomatu se Vladimír Grigorijevič Fedorov zabýval úpravou pušky M1891 na automatickou verzi. V roce 1906 se však rozhodl pro vývoj vlastní samonabíjecí pušky ve standardní ráži 7,62 × 54 mm R.\n\nV následujících letech Fedorov dochází k názoru, že ráže 7,62 × 54 mm R je nevhodná pro samonabíjecí pušky, a tak zahájí vývoj nové munice. V roce 1913 tak vyrobil první prototyp 6,5mm munice spolu s novou puškou.\n\nV roce 1916 však přichází s novým konceptem, který se do historie zapíše jako M1916 Avtomat Fjodorova. Jedná se o pušku v ráži 6,5x50sr Arisaka. Tato puška podstoupila zkoušky u 189. pluku v důstojnické střelecké škole, která se nachází ve městě Oranienbaum. Výsledky byly vynikající, a puška tak prošla svým prvním bojovým nasazením.\n\nCelkem se vyrobilo 3 200 kusů. Všechny byly vyrobeny ve zbrojovce ve městě Kovrov. Z výroby bylo upuštěno kvůli upřednostnění ráže 7,62 × 54 mm R. V roce 1928 byly Avtomaty Fedorova uskladněny a použity byly až za zimní války (1940). Přelom tisíciletí přežilo už jen pár kusů, jež jsou rozmístěny v muzeích, či soukromých sbírkách všude po světě.\n\nJedná se o pušku fungující na principu krátkého zákluzu hlavně se závěrem uzamčeným pomocí dvojice kyvných závor. Zvláštností konstukce zbraně je, že nemá nosič závorníku a závorník, ale pouze závěr tvořený jedním blokem. Po zmáčknutí spouště úderník udeří do zápalníku, který trefí zápalku náboje, čímž dojde k výstřelu. Po výstřelu je hlaveň spojena se závěrem přičemž společně konají zákluz. Spojení hlavně a závěru zaručuje dvojice závor umístěných po stranách hlavně. Po nárazu závor na kulisu v pouzdře závěru dojde ke sklopení závor a rozpojení celku hlavně a závěru. Následně se samotný závěr pohybuje vzad a Nábojnice je vyhozena z hlavně. Závěr je poté vratnou pružinou hnán zpátky a v průběhu návratu k hlavni nabere závěr nový náboj a ten je vsunut do hlavně. Nakonec úchytky závěru navrátí závory do uzamčené pozice. Puška má přepínač režimu střelby a střílí v poloautomatickém a automatickém režimu.\nZbraň není vybavena střeleckou pohotovostí ale umožňuje manuální vystavení závěru v zadní poloze pro nábíjení pomocí nábojových pásků.\n\n\n"}
{"id": "1446103", "url": "https://cs.wikipedia.org/wiki?curid=1446103", "title": "Pauhunri", "text": "Pauhunri\n\nPauhunri je hora vysoká 7 128 m n. m. (7 107 m dle jiných zdrojů) nacházející se v pohoří Himálaj na hranici mezi Indií a Tibetskou autonomní oblastí v Čínské lidové republice. \n\nPrvovýstup provedl 14. června 1911 skotský horolezec Alexander Mitchell Kellasem společně s dvěma šerpy. Výstupová cesta vedla z tibetské strany přes severovýchodní stěnu na vrchol.\n"}
{"id": "1446104", "url": "https://cs.wikipedia.org/wiki?curid=1446104", "title": "Acher Cagh", "text": "Acher Cagh\n\nAcher Cagh (také Akher Tsagh nebo Akher Chioh) je hora vysoká 7 017 m n. m. nacházející se v pohoří Hindúkuš v Pákistánu v provincii Chajbar Paštúnchwá. Vrchol leží jen několik kilometrů jižně od hranice Vachánského koridoru v Afghánistánu.\n\nPrvní výstup na vrchol uskutečnili dne 10. srpna 1966 horolezci Hanns Schell a Rainer Göschl.\n"}
{"id": "1446107", "url": "https://cs.wikipedia.org/wiki?curid=1446107", "title": "Henryk Wojtynek", "text": "Henryk Wojtynek\n\nHenryk Tomasz Wojtynek (* 23. března 1950, Katovice) je bývalý polský hokejový brankář. \n\nChytal za Naprzód Janów v polské lize a v nižších soutěžích v Německu. \n\nPolsko reprezentoval na olympijských hrách v roce 1980 a na turnajích mistrovství světa v letech 1972, 1973, 1976 a 1979. Za polskou reprezentaci nastoupil v letech 1971-1981 ve 131 utkáních.\n\n"}
{"id": "1446119", "url": "https://cs.wikipedia.org/wiki?curid=1446119", "title": "Veslování (cvik)", "text": "Veslování (cvik)\n\nVeslování je cvik pro posílení zad. Tento cvik má mnoho variant, lze měnit šířka úchopu, horní polohu činky včetně zapojení T osy.\n\n"}
{"id": "1446120", "url": "https://cs.wikipedia.org/wiki?curid=1446120", "title": "Dolní Jedlová", "text": "Dolní Jedlová\n\nDolní Jedlová je vesnice rozkládající se podél silnice III. třídy č. 3641 vedoucí z obce Jedlové do Hamrů u Bystrého – místní části města Bystré. Vesnice je nedílnou součástí obce Jedlová, se kterou sdílí po staletí svou historii.\n\nNa kopci nad Dolní Jedlovou byl v letech (1906–1909) postaven zděný kostel Nanebevzetí Panny Marie nahrazující původní dřevěnou kapličku zničenou požárem.\n"}
{"id": "1446124", "url": "https://cs.wikipedia.org/wiki?curid=1446124", "title": "Janko Šopov", "text": "Janko Šopov\n\nJanko Marinov Šopov (* 9. srpna 1954) je bývalý bulharský zápasník – klasik.\n\nPřipravoval se v Sofii v klubu Levski-Spartak. Specializoval se na řecko-římský (klasický) styl. V bulharské mužské reprezentaci se pohyboval od poloviny sedmdesátých let dvacátého století ve váze do 74 kg. V roce 1976 startoval jako úřadující mistr Evropy na olympijských hrách v Montréalu. Po úvodní výhře nad Maďarem Mihály Tomou zaváhal v dalším kole se západním Němcem Karl-Heinzem Helbingem. Ve třetím kole byl z turnaje vyřazen dosažením maxima klasifikačních bodů po prohře s Čechoslovákem Vítězslavem Máchou. \n\nV roce 1980 startoval na olympijských hrách v Moskvě jako úřadující mistr světa. Ve třetím kole prohrál těsně 2:3 na body s Maďarem Ferencem Kocsisem. Ve čtvrtém kole se ještě v turnaji zachránil vítězstvím nad Čechoslovákem Máchou, ale v pátem kole dosáhl maxima klasifikaních bodů po porážce od Sověta Anatolije Bykova a obsadil konečné 4. místo. Sportovní kariéru ukončil v polovině osmdesátých let. Věnuje se trenérské práci.\n\n\n"}
{"id": "1446127", "url": "https://cs.wikipedia.org/wiki?curid=1446127", "title": "Seznam brixensko-bolzanských biskupů", "text": "Seznam brixensko-bolzanských biskupů\n\nToto je seznam bolzansko-brixenských biskupů. Diecéze bolzansko-brixenská je sufragánní biskupství tridentské arcidiecéze, do roku 1918 spadající pod arcidiecézi salcburskou jako knížecí biskupství Brixen (sufragánní biskupství).\n\nUvedené letopočty jsou především do roku 1100 velmi přibližné, neboť chybějí spolehlivé prameny.\n\n\n\n"}
{"id": "1446133", "url": "https://cs.wikipedia.org/wiki?curid=1446133", "title": "Tatami", "text": "Tatami\n\nTatami (japonsky 畳) je japonská rohož využívaná jako modulární podlahová krytina v tradiční japonské architektuře. Tatami má typicky poměr stran 2 : 1 a velikost je různá dle regionů v Japonsku, typicky kolem 90 na 180 cm, vyskytují se však různé variace. Vyrábí se z rýžové slámy a na dvou stranách jsou okraje uzavřené vyšívanou látkou.\n\nRozměry tatami se liší dle regionů v Japonsku:\n"}
{"id": "1446134", "url": "https://cs.wikipedia.org/wiki?curid=1446134", "title": "Štola Bílá holubice", "text": "Štola Bílá holubice\n\nŠtola Bílá holubice (německy Weiße Taube) se nachází v Krušných horách severně od města Abertamy v okrese Karlovy Vary v Karlovarském kraji.\n\nŠtola byla vyhloubena pravděpodobně již v 16. století, časem však byla zasypána a znovu objevena až v roce 2012. Ražena byla směrem k pásmu Zinngrübner, které bylo třetím nejbohatším na těžbu cínu na Zadní Hřebečné. Její ústí se nachází v nadmořské výšce 977 metrů. Vyražena byla v hlavní chodbě do délky 51 metrů a zhruba 20 metrů od jejího ústí se nachází i 19 metrů dlouhá odbočka.\n\nPo jejím obnoveném odkrytí byl proveden průzkum, na jehož základě vznikla u štoly informační tabule. V současné době je štola veřejnosti nepřístupná. Dostat se k ní dá po červené turistické značce z Hřebečné, vede tudy i Naučná stezka Hřebečná.\n\n\n"}
{"id": "1446139", "url": "https://cs.wikipedia.org/wiki?curid=1446139", "title": "Středočeský krajský přebor 1966/67", "text": "Středočeský krajský přebor 1966/67\n\nV soubojích Středočeského krajského přeboru 1966/67 se utkalo 14 týmů dvoukolovým systémem podzim - jaro. Tento ročník skončil v červnu 1967. \n\nZdroj: \n\nPoznámky:\n"}
{"id": "1446141", "url": "https://cs.wikipedia.org/wiki?curid=1446141", "title": "Air Tractor AT-300", "text": "Air Tractor AT-300\n\nAir Tractor AT-300 je rodina amerických zemědělských letounů, jejíž první prototyp vzlétl v září 1973. Typový certifikát byl společnosti Air Tractor Inc. udělen v listopadu téhož roku a sériová výroba byla zahájena v roce 1976. Jedná se o dolnoplošníky s pevným záďovým podvozkem a s nádrží na rozprašované látky umístěnou mezi protipožární přepážkou motoru a kokpitem. \n\n\nÚdaje podle\n\n\n"}
{"id": "1446142", "url": "https://cs.wikipedia.org/wiki?curid=1446142", "title": "Jedlovské rybníky (okres Svitavy)", "text": "Jedlovské rybníky (okres Svitavy)\n\nJedlovské rybníky jsou soustavou nově od roku 1997 budovaných rybníků v povodí Baldovského potoka v rámci jeho revitalizace. Tato soustava v roce 2018 obsahuje celem 22 rybníků.\n\nSpolečně s AOPK byl v oblasti podpořen záchranný program odchovu raka říčního a to vytvořením vodních ploch s názvy Ráček I, Ráček II, Kamenáč. Zde úspěšně probíhá reprodukce a odchov raka říčního a za uplynulé roky bylo z těchto lokalit distribuováno desítky tisíc násady raků do vhodných volných vod v rámci celé ČR. \n\nNejvětším rybníkem této rybniční soustavy je Polní o výměře 8 ha, následuje Dubovec se 7,78 ha, Luční 6,5 ha a Kmotr 4,4 ha. Tyto vodní plochy plní zejména rybochovné funkce, ale významně se podílí na retenci vody v krajině. Jejich existencí se výrazně zvýšila biodiverzita území a v letním období jsou vhodné i pro rekreační využití.\n\n"}
{"id": "1446144", "url": "https://cs.wikipedia.org/wiki?curid=1446144", "title": "Lycoming LTS101", "text": "Lycoming LTS101\n\nLycoming (nyní Honeywell) LTS101 je rodina turbohřídelových motorů s výkony od 650 do 850 shp (484,70 až 633,84 kW), užívaná v řadě rozšířených vrtulníků, a turbovrtulová varianta označená LTP101 slouží k pohonu lehkých letounů. Ozbrojené síly Spojených států amerických užívají oba typy motorů pod označením T702. Motor byl původně zkonstruován u Lycoming Turbine Engine Division ve Stratfordu v Connecticutu, ale současným výrobcem je Honeywell Aerospace.\n\n\n\nÚdaje podle\n\n"}
{"id": "1446151", "url": "https://cs.wikipedia.org/wiki?curid=1446151", "title": "Skalní rybník (Jedlová)", "text": "Skalní rybník (Jedlová)\n\nSkalní rybník je rybník o rozloze vodní plochy 2,51 ha vybudovaný po roce 1996 v rámci revitalizace povodí Baldského potoka nalézající se asi 0,5 km jihovýchodně od křižovatky v Dolní Jedlové. Kolem rybníka prochází červená turistická značka vedoucí z Poličky do městečka Bystré.\n\nRybník je využíván pro chov ryb.\n\n"}
{"id": "1446155", "url": "https://cs.wikipedia.org/wiki?curid=1446155", "title": "Hornické minimuzeum Abertamy", "text": "Hornické minimuzeum Abertamy\n\nHornické minimuzeum se nachází ve městě Abertamy, místní části Hřebečná v Karlovarském kraji.\n\nMinimuzeum se nachází v jednom z místních obytných domů v ulici Pohraničníků. Součástí expozice jsou hornické úbory a uniformy, nářadí, kahany, hornické lampy a k vidění jsou zde i minerály. Muzeum má otevřeno od středy do neděle a vstupné do muzea je dobrovolné.\n\nExpozice není rozsáhlá, může ji najednou zhlédnout maximálně 5 osob. Před muzeem stojí ručně vyřezaná socha horníka v nadživotní velikosti, kterou vytvořil sochař Josef Beer.\n\n\n"}
{"id": "1446156", "url": "https://cs.wikipedia.org/wiki?curid=1446156", "title": "Panský rybník (Bystré)", "text": "Panský rybník (Bystré)\n\nPanský rybník je rybník o rozloze vodní plochy 1,35 ha vybudovaný ke konci 16. století. Rybník se nalézá pod zámkem Bystré. Pod hrází rybníka se nalézaly budovy Bysterského pivovaru.\nRybník je využíván pro chov ryb.\n"}
{"id": "1446159", "url": "https://cs.wikipedia.org/wiki?curid=1446159", "title": "Rybník Rebeka", "text": "Rybník Rebeka\n\nRybník Rebeka je rybník o rozloze vodní plochy 0,8 ha vybudovaný ke konci 16. století. Rybník se nalézá asi 150 m východně od zámku Bystré. Rybník byl pojmenován po hraběnce Marii Rebece z Harrachu - manželce majitele zdejšího panství hraběte Františka Xavera z Harrachu.\n\nRybník je využíván pro chov ryb.\n"}
{"id": "1446160", "url": "https://cs.wikipedia.org/wiki?curid=1446160", "title": "Rukavičkářská expozice Abertamy", "text": "Rukavičkářská expozice Abertamy\n\nRukavičkářská expozice se nachází ve městě Abertamy v Karlovarském kraji.\n\nExpozice muzea je věnována tradici výroby rukavic, kterou ve městě v roce 1848 založil Adalbert Eberhard. Rukavice se v Abertamech vyráběly až do roku 1998. Součástí expozice je na 300 exemplářů a návštěvník uvidí i stroje pro výrobu rukavic. K vidění jsou i kameny, nůžky a podobné nástroje.\n\nMuzeum je umístěno v budově městského úřadu. Otevřeno je každý den, kromě neděle a návštěvník v určitých termínech může zhlédnout i ukázky šití rukavic.\n\n"}
{"id": "1446161", "url": "https://cs.wikipedia.org/wiki?curid=1446161", "title": "Jürgen Kuczynski", "text": "Jürgen Kuczynski\n\nJürgen Kuczynski (17. září 1904 Elberfeld – 6. srpna 1997 Berlín) byl německý marxistický ekonom, esejista a intelektuál.\n\nPocházel ze zámožné a vzdělané židovské rodiny (jeho otec Robert René Kuczynski byl zakladatelem německé demografie). Získal doktorát z ekonomické vědy na univerzitě v Erlangenu a absolvoval stáž na Brookings Institution v USA. V roce 1930 vstoupil do Komunistické strany Německa a působil v deníku \"Die Rote Fahne\", spolupracoval také se sovětskou výzvědnou službou stejně jako jeho sestra Ursula, známější pod pseudonymem Ruth Wernerová. Od roku 1936 žil v exilu v Anglii. Angažoval se v Národním výboru svobodného Německa, za druhé světové války sloužil v americké armádě jako statistik a získal hodnost plukovníka.\n\nPo válce se vrátil do Berlína a od roku 1946 přednášel ekonomické dějiny na Humboldtově univerzitě, od roku 1956 působil v Německé akademii věd. Patřil k hlavním prominentům Německé demokratické republiky, v letech 1949–1958 byl poslancem východoněmeckého parlamentu Volkskammer. Od konce padesátých let vystupoval vůči režimu stále kritičtěji, především v populární knize \"Rozhovor s mým pravnukem\", avšak osobní přátelství s Erichem Honeckerem ho uchránilo před perzekucí.\n\nVydal přes čtyři tisíce odborných prací, v českém překladu vyšly \"Studie o krásné literatuře a politické ekonomii\". Třikrát byl navržen na Nobelovu cenu za ekonomii, byl mu udělen Řád Karla Marxe a Vlastenecký řád za zásluhy. V Pankowě je po něm pojmenováno náměstí Jürgen-Kuczynski-Platz. \n\nJeho syn Thomas Kuczynski je ekonom a statistik. \n\n"}
{"id": "1446163", "url": "https://cs.wikipedia.org/wiki?curid=1446163", "title": "Zámojští", "text": "Zámojští\n\nZámojští, \"Zamojští\", nebo \"Zamoyští\" (vlastně \"Zámostští\", \"Zamoyski\", mn.č. \"Zamoyscy\") je někdejší polský velmožský rod z řad polské šlechty, který patřil mezi nejvýznamnější v Polsko-litevské unii.\n\n"}
{"id": "1446174", "url": "https://cs.wikipedia.org/wiki?curid=1446174", "title": "Stichlův Mlýn", "text": "Stichlův Mlýn\n\nStichlův Mlýn () je zaniklá samota a vesnice v okrese Karlovy Vary. Dnes je součástí katastrálního území obce Andělská Hora.\n\nZaniklá osada se nacházela ve svažitém terénu přibližně jeden kilometr severovýchodně od Andělské Hory při rozhraní geomorfologických celků Slavkovský les a Doupovské hory při okraji vojenského újezdu Hradiště. Územím protéká v hluboce zařízlém údolí Dubinský potok.\n\nNa místě zaniklé osady byl v roce 1660 vybudován mlýn mlynáře Stiechla, jehož řemeslu se pak věnovaly i další generace po něm. Součástí celé osady pak byly kupříkladu dva hostince, hájovna a několik obytných domů.\n\nV roce 1932 mlýn vyhořel a již nebyl obnoven. Po nuceném odsunu německého obyvatelstva po druhé světové válce se osada vylidnila a již nebyla dosídlena. Její definitivní zkázu přinesl vznik Vojenského újezdu Hradiště.\n\nV současné době se na místě osady nachází zastřešené posezení, několik rozvalin a také obnovená kaple Panny Marie. Z Andělské Hory se na toto místo lze dostat po žluté turistické trase, Stichlův mlýn se také nachází na trase naučné stezky Andělská Hora – Kyselka. Vedle naučné stezky z Andělské Hory ke Stichlovo Mlýnu byla umístěna kamenná zárubeň ze zaniklého kostela svatého Martina, který stával v nedaleké, rovněž zaniklé obci Činov.\n\nV roce 1851 nechal tehdejší majitel mlýna Johann Schöttner uprostřed osady v blízkosti mlýna vystavět kapli zasvěcenou Panně Marii. Její oltář zdobila dřevěná plastika Matky Boží, kopie sošky Panny Marie Příbramské. Po druhé světové válce přestala být kaple v opuštěné osadě udržována a postupně zchátrala. Mezi lety 2009–2011 se dočkala rekonstrukce. Slavnostní odhalení a vysvěcení opravené kaple proběhlo dne 10. září 2011. Znovuvysvěcení kaple provedl za účasti veřejnosti světící farář monsignor Josef Mixa ze Stanovic, do jehož farnosti Andělská Hora spadá.\n\n"}
{"id": "1446176", "url": "https://cs.wikipedia.org/wiki?curid=1446176", "title": "Pomezský rybník", "text": "Pomezský rybník\n\nPomezský rybník je rybník o rozloze vodní plochy 5,4 ha vybudovaný ve středověku jako součást obrany města Polička skládající se ze soustavy čtyř rybníků vzniklých na Bílém potoce. Tato soustava rybníků zanikla během 19. století a samotný Pomezský rybník byl obnoven v 50. letech 20. století. Rybník se nalézá pod silnicí II. třídy č. 363 vedoucí z Poličky do Březové nad Svitavou.\n\nRybník je využíván pro chov ryb.\n\n"}
{"id": "1446177", "url": "https://cs.wikipedia.org/wiki?curid=1446177", "title": "Éka pada koundinyásana II", "text": "Éka pada koundinyásana II\n\nEka Pada Koundinyásana II (एक पद कोउन्दिन्यासन) neboli jednonohý mudrc je ásana na rukou.\n\"Eka\" je jeden, \"pada\" noha a \"koudinya\" je jméno mudrce a \"asana\" posed. Posiluje páteř, krk a paže \n\n"}
{"id": "1446178", "url": "https://cs.wikipedia.org/wiki?curid=1446178", "title": "Progress D-18T", "text": "Progress D-18T\n\nProgress D-18T (nebo Lotarjov D-18T) je tříhřídelový dvouproudový motor s velkým obtokovým poměrem o tahu 229 kN, který pohání velké nákladní letouny Antonov An-124 a An-225.\n\nMotor byl vyvinut na začátku 80. let v ukrajinské konstrukční kanceláři Ivčenko-Progress. Výroba probíhala v továrně Motor Sič v Záporoží na Ukrajině. Šlo o první motor v SSSR, který poskytoval tah větší než ~196 kN či ~44 000 lbf.\n\nPrvní start motoru se uskutečnil 19. září 1980, první letadlo An-124 s ním vzlétlo 24. prosince 1982 a oficiálními zkouškami motor prošel 19. prosince 1985.\n\n\n\n\n"}
{"id": "1446179", "url": "https://cs.wikipedia.org/wiki?curid=1446179", "title": "Synský rybník", "text": "Synský rybník\n\nSynský rybník je rybník o rozloze vodní plochy 2,34 ha vybudovaný již při založení města Polička okolo roku 1265 jako součást obrany města. Rybník se dnes nalézá v samém centru města. Po koruně hráze je vedena široká asfaltová komunikace silnice I. třídy č. 34. Rybník je opatřen kapacitním přelivem s upraveným odtokem.\n\nRybník je součástí městského parku.\n\n"}
{"id": "1446181", "url": "https://cs.wikipedia.org/wiki?curid=1446181", "title": "Kaple Panny Marie (Stichlův Mlýn)", "text": "Kaple Panny Marie (Stichlův Mlýn)\n\nKaple Panny Marie se nachází zhruba jeden kilometr severovýchodně od obce Andělská Hora v místě, kde stávala ves Stichlův Mlýn.\n\nKapli nechal vystavět tehdejší majitel Stichlova mlýna pan Johann Schöttner. Kaple svému účelu sloužila až do nuceného odsunu německého obyvatelstva po druhé světové válce, kdy nejen zanikla celá vesnice, ale i samotná kaple začala chátrat.\n\nJedná se o obdélnou kapli s půlkruhovým presbytářem, kterou kryje břidlicová střecha. Součástí je i hranolová zvonička ze dřeva. Vstupní průčelí je zakončeno trojúhelníkovým štítem se sochou Panny Marie, které je kaplička zasvěcena. Vnitřek kaple má plochý strop, dříve byla vnitřní stěna závěru zdobena a doplněna nápisem \"ST. MARIA ORA PRO NOBIS\".\n\nMezi lety 2009 a 2011 se kaple dočkala rekonstrukce, kterou provedlo Občanské sdružení Andělská Hora. Znovuvysvěcení a otevření kaple proběhlo 10. září 2011. V blízkosti kaple se nachází posezení a je možné se k ní od Andělské Hory dostat po žluté turistické trase.\n\n"}
{"id": "1446182", "url": "https://cs.wikipedia.org/wiki?curid=1446182", "title": "Igor Malijevský", "text": "Igor Malijevský\n\nIgor Malijevský (* 15. dubna 1970 Praha) je český fyzik, umělecký fotograf, spisovatel, básník, textař a rozhlasový moderátor.\n\nNarodil se v Praze, kde vystudoval obor Teoretická fyzika na Matematicko-fyzikální fakultě Univerzity Karlovy a absolvoval šest semestrů filosofie na Filosofické fakultě téže univerzity. Následně pracoval jako učitel informatiky, redaktor Literárních novin nebo IT specialista. Žije v obci Čelechovice, blízko Kladna. \n\nS Jaroslavem Rudišem uváděl v letech 2007-2017 v divadle Archa literárně-hudební kabaret EKG (dříve Monoskop). Na stanici Vltava Českého rozhlasu moderoval pořad Čajovna, spolu s vibrační diagnostičkou a němou léčitelkou po rozhlasových vlnách slečnou Jarkou. Od roku 2015 moderuje na této stanici s Václavem Kahudou pořad Večerní škola. Píše písňové texty pro hudebníka Tomáše Pastrňáka a hudební formaci Hlinomazův apetit. \n\nUměleckým aktivitám se začal ve větší míře věnovat kolem roku 1995. Své černobílé fotografie zachycuje klasickou metodou pomocí analogového fotoaparátu na film. Realizoval řadu samostatných i skupinových výstav, jeho fotografie jsou zastoupeny v řadě českých i zahraničních galerií a soukromých sbírkách. V letech 1999 a 2003 získal ocenění ve fotografické soutěži Czech Press Photo. Svými fotografiemi ilustroval řadu knížek a spolupodílel se na knižních obálkách nakladatelství Druhé město, Torst, Labyrint, Protis, Artbooks aj. Malijevský se vedle fotografie věnuje také umělecké literatuře. Pracuje s žánry, jako jsou krátké povídky, básně, popřípadě básnické poémy. Jeho texty vycházejí v českých periodikách, např. Literární noviny, Tvar, Lidové noviny, Revolver Revue, Salon práva a dalších. \n\n\n\nZastoupení povídek a jiných textů ve sbornících: \"Láska a čas\" (Listen, 2011), \"Miliónový časy: povídky pro Adru\" (Argo, 2014), \"Něco se muselo stát\" (Novela Bohemica, 2014), \"O lásce a EKG\" (Paper Jam, 2017).\n\n"}
{"id": "1446187", "url": "https://cs.wikipedia.org/wiki?curid=1446187", "title": "Stašovské rybníky", "text": "Stašovské rybníky\n\nStašovské rybníky jsou soustavou nově od roku 1997 budovaných rybníků v povodí Křetínky v rámci revitalizace povodí. Tato soustava v roce 2018 obsahuje celem 11 rybníků. Současně byla vybudována soustava Jedlovských rybníků.\n\nSpolečně s AOPK byl v oblasti podpořen záchranný program odchovu raka říčního a to vytvořením rybníku Březový. Zde úspěšně probíhá reprodukce a odchov raka říčního a za uplynulé roky bylo z těchto lokalit distribuováno desítky tisíc násady raků do vhodných volných vod v rámci celé ČR. \n\nNejvětším rybníkem této rybniční soustavy je Velký Stašovský o výměře 4 ha, následuje Stašovský se 2 ha. Vodní plochy plní zejména rybochovné funkce, ale významně se podílejí i na retenci vody v krajině. Jejich existencí se výrazně zvýšila biodiverzita území a v letním období jsou vhodné i pro rekreační využití.\n\n"}
{"id": "1446188", "url": "https://cs.wikipedia.org/wiki?curid=1446188", "title": "Paropucha krtkovitá", "text": "Paropucha krtkovitá\n\nParopucha krtkovitá (\"Myobatrachus gouldii\") nebo také hvízdalka Gouldova je druh žáby obývající jihozápadní část Austrálie. Dorůstá délky 4–5 cm, má zavalité tělo, malou hlavu a krátké končetiny bez plovacích blan. Kůže je zrnitá, zbarvená na hřbetě v odstínech šedé až hnědé a na břiše bíle s tmavšími skvrnami. Paropucha krtkovitá obývá polosuchou buš do nadmořské výšky 600 metrů a většinu života tráví zahrabaná v písku, na povrch vylézá pouze po dešti, kdy se samci ozývají hlasitým skřehotáním. Její potravu tvoří výhradně termiti. Je poměrně hojná, její populace se odhaduje na padesát tisíc jedinců. Vajíčka klade do podzemních nor hlubokých více než jeden metr, vzhledem k nedostatku vody neprochází stadiem pulce a z vajec se rovnou líhnou malé žabky.\n\nVědecké jméno dostala na počest přírodovědce Johna Goulda. Bývá také nazývána „turtle frog“ pro svoji vizuální podobnost s želvami.\n\n"}
{"id": "1446197", "url": "https://cs.wikipedia.org/wiki?curid=1446197", "title": "Ethel Smyth", "text": "Ethel Smyth\n\nEthel Smyth DBE (22. dubna 1858 Londýn – 8. května 1944 Woking) byla britská hudební skladatelka, členka volebního práva žen a nositelka řádu britského impéria. Hudbu studovala na Vysoké škole hudební a divadelní v Lipsku, kde měla možnost seznámit se s hudbou všech předních německých skladatelů. Její druhá opera \"Les\" byla v roce 1903 dokonce uvedena v Metropolitní opeře v New Yorku. Až do roku 2016 byla jedinou inscenovanou operou v Metropolitní opeře, jejímž autorem byla žena.\n\nBěhem svého života měla několik vášnivých vztahů, skoro všechny s ženami. Když v roce 1892 psala svému libretistovi, svěřila se mu, že nedokáže pochopit, proč je pro ni mnohem snadnější milovat své vlastní pohlaví než mužské. Zamilovala se i do dvou slavných žen. Do vdané politické aktivistky Emmeline Pankhurstové a v 71 letech ještě do spisovatelky Virginie Woolfové, která tím byla poměrně znepokojená. Prohlásila, že si připadala, jako by ji chytil velký krab. Navzdory tomu se staly přáteli.\n\n\n"}
{"id": "1446200", "url": "https://cs.wikipedia.org/wiki?curid=1446200", "title": "Zdeněk Ujčík", "text": "Zdeněk Ujčík\n\nZdeněk Ujčík (24. ledna 1925, Praha – ???) byl československý hokejový obránce. Po skončení aktivní kariéry působil jako trenér, na olympijských hrách 1964 v Innsbrucku vedl jako hlavní trenér domácí Rakousko.\n\nReprezentoval Československo ve 2 zápasech v letech 1953 a 1955. V lize hrál za Spartak Praha Sokolovo. Získal 2 mistrovské tituly.\n\n"}
{"id": "1446210", "url": "https://cs.wikipedia.org/wiki?curid=1446210", "title": "Moto Morini Corsaro 1200 Veloce", "text": "Moto Morini Corsaro 1200 Veloce\n\nMoto Morini Corsaro 1200 Veloce je motocykl kategorie naked bike, vyvinutý italskou společností Moto Morini, vyráběný v letech 2007-2017. Předchůdcem byl model Moto Morini Corsaro 1200. Je určen především pro zkušenější jezdce.\n\nO pohon motocyklu se stará dvouválcový motor vlastní výroby chlazený kapalinou, který disponuje zdvihovým objemem 1187cc a čtyřmi ventily na válec. Převodovka je šestistupňová. Rám je příhradový. Dvojice stejně velkých světlometů na masce motocyklu je doplněna o malý štítek, který tvoří v podstatě jedinou kapotáž. Dvojice výfukových koncovek Termignoni je umístěna pod sedlem. Brzdy jsou značky Brembo.\n\n\n"}
{"id": "1446213", "url": "https://cs.wikipedia.org/wiki?curid=1446213", "title": "Socha svatého Jana Nepomuckého (Andělská Hora)", "text": "Socha svatého Jana Nepomuckého (Andělská Hora)\n\nSocha svatého Jana Nepomuckého se nachází na náměstí města Andělská Hora v okrese Karlovy Vary v těsné blízkosti kostela Zjevení svatého Michaela archanděla.\n\nSochu vytvořil neznámý autor již v roce 1767. Jedná se o pozdně barokní sochu, která dříve stávala nedaleko hřbitova při cestě na jihovýchod od obce Svatobor. Její osud připomínal příběh ostatních historických staveb v okolí, a to především po nuceném vysídlení německého obyvatelstva po druhé světové válce. Nepomohl jí ani vznik vojenského újezdu Hradiště a socha v tomto období chátrala. Její pohnutou historii v roce 1956 dokonal neopatrný traktorista, který ji povalil a tím pádem velmi vážně poškodil.\n\nAž na začátku 21. století byla socha znovu objevena a Občanským sdružením Andělská Hora za pomoci uměleckého štukatéra Jana Pekaře zrestaurována. Umístěna byla ke kostelu Zjevení svatého Michaela archanděla na náměstí a slavnostního odhalení se v roce 2008 účastnili i hejtman Karlovarského kraje Josef Pavel nebo herec a moderátor Marek Eben.\n\nJedná se o zhruba tři metry vysokou pískovcovou sochu (podstavec sochy má 1,25 metru). Zobrazuje světce jako kněze v rouchu, klerice, rochetě, almuci a s biretem na hlavě. U hlavy je umístěna pozlacená svatozář s hvězdami, v ruce pak socha drží kříž s plastikou ukřižovaného Ježíše Krista. Na podestě jsou pak znázorněni tři andělíčci.\n\n"}
{"id": "1446223", "url": "https://cs.wikipedia.org/wiki?curid=1446223", "title": "Kostel Zjevení svatého Michaela archanděla (Andělská Hora)", "text": "Kostel Zjevení svatého Michaela archanděla (Andělská Hora)\n\nKostel Zjevení svatého Michaela archanděla (též nazýván svatého Michaela archanděla) se nachází v obci Andělská Hora v okrese Karlovy Vary. Původně gotický kostel z roku 1490 byl obnoven v barokním stylu a v roce 1890 upraven do dnešní podoby. Byl prohlášen kulturní památkou, památkově chráněn je od 3. května 1958.\n\nPozdně gotický kostel byl současně s prvními domy obce vystavěn v letech 1487–1490 kamenickým mistrem Erhartem Bauerem z Chebu. Potkaly jej dva ničivé požáry, jeden v roce 1641, druhý pak v roce 1718. Na první opravu se složili obyvatelé obce, po druhém velkém požáru, který postihl i obec samotnou a hrad, byl kostel přestavěn v barokním stylu.\n\nPoslední přestavbou prošel roku 1890, kdy byl do dnešní podoby upraven podle plánů architekta Antona Viktora Barvitia. Zasazen byl nový oltář, neb ten původní byl pro účel kostela příliš velký, přidány byly varhany, stěny a strop byly nově vymalovány. Znovu byl vysvěcen 29. září 2001. V letech 2010 a 2011 se rekonstrukce dočkala kostelní fasáda.\n\nKostel je filiální ve farnosti Stanovice, Vikariát Karlovy Vary, Diecéze plzeňská.\n\nKostel stojí při západní straně náměstí v nejvýše položeném místě zástavby a tvoří dominantu obce. Má obdélný půdorys 16x10 metrů. Jednolodní prostor je krytý plechovou sedlovou střechou s vikýři. Nad obdélným presbytářem s plechovou valbovou střechou se nachází osmiboká sanktusová zvonička. Součástí kostela je patrová sakristie, spodní místnost slouží k uchovávání rouch, v horním patře jsou uloženy další liturgické předměty. V západním průčelí s mohutnou hranolovou věží, s barokním zdivem ve spodní části, je umístěn hlavní vchod; postranní vchod je z jižní strany kostela. Na věži jsou čtvercové hodiny.\n\nHlavní oltář byl vytvořen tyrolským sochařem Ferdinandem Stuflesserem ze St. Ulrichu. Nad oltářem je socha svatého Archanděla Michaela porážejícího ďábla. Na stěnách jsou obrazy křížové cesty. Varhany vyrobil roku 1887 varhanář Ferdinand Langenauer. Strop je rákosový se štukovanými zrcadly. Jednotné novorenesanční zařízení podle plánů architekta Antona Viktora Barvitia vytvořili umělci: pražský malíř Zikmund Rudl, umělecký truhlář Lorenz a pražský sochař Bernard Ottau Seeling.\n\nPřed kostel byla umístěna rekonstruovaná socha sv. Jana Nepomuckého pocházející ze zaniklé obce Svatobor. Rekonstrukci provedl v roce 2008 sochař Jan Pekař.\n\n\n"}
{"id": "1446225", "url": "https://cs.wikipedia.org/wiki?curid=1446225", "title": "Mostní opěra", "text": "Mostní opěra\n\nOpěra je část spodní stavby mostů a lávek. Běžně se jedná o betonovou či kamennou konstrukci, jejíž úkolem je přenášet svislé i vodorovné zatížení z nosné konstrukce mostu do základů a do podloží. Mezi další statické funkce opěr patří odolávání zemnímu tlaku. Z provozního hlediska je důležitá jako místo, na kterém se stýká komunikace (vedená obvykle na náspu) a mostní konstrukce. Na opěrách bývají umístěna mostní ložiska a navázání na související komunikaci je provedeno pomocí přechodové desky. Umožňují podélnou dilataci nosné konstrukce a uzavírají společně s křídly část mostního otvoru.\n"}
{"id": "1446230", "url": "https://cs.wikipedia.org/wiki?curid=1446230", "title": "Divadlo Erkel", "text": "Divadlo Erkel\n\nDivadlo Erkel (maďarsky \"Erkel Színház\") se nachází v maďarském hlavním městě Budapešti. Jeho jméno odkazuje na maďarského hudebního skladatele Ference Erkela.\n\nBudova divadla byla postavena za devět měsíců podle plánů, které vytvořili Dezső Jakab, Marcell Komor und Géza Márkus a vybavena tehdy nejmodernějším zařízením, mimo jiné i varhanami. Jeviště je čtrnáct metrů široké a osm a půl metrů vysoké. Hlediště bylo rovněž velké, o rozměrech 40x10 metrů. Původně to mělo být lidové divadlo v jednoduchém stylu, výjimkou je velká nástěnná malba od Bertalana Póra.\n\nDivadlo bylo otevřeno 7. prosince 1911 jako lidová opera (Volksoper) představením \"Quo vadis\" od Jeana Nouguèse (1875–1932). 1. ledna 1914 zde byla premiéra opery \"Parsifal\" od Richarda Wagnera. Později byl také uveden kompletní \"Prsten Nibelungův\" a všechna další díla tohoto skladatele. Jinak se zde hrávaly zejména operety a baletní představení.\n\nPo několika letech se však myšlenka lidové opery pro dělnickou třídu ukázala být jako nerealizovatelná a za první světové války byla v roce 1915 lidová opera zrušena. V roce 1917 Gábor Faludi budovu modernizoval, snížil počet míst na 2400 a změnil název na \"Városi Színház\" (Městské divadlo). Během následujících tří desetiletí se divadlo stalo domovem řady nájemníků a divadelních společností a s nimi i řady různých žánrů a stylů. Mezi lety 1940 a 1945 bylo řízeno přímo městskou radou jako umělecké centrum, ve kterém se hrály opery, ale také koncerty a různé literární akce. Od roku 1946 budova fungovala dva roky jako kino. Od roku 1948 získala svou původní funkci a v roce 1951 se stala druhou scénou Maďarské státní opery až do uzavření roku 2007. Divadlo bylo v roce 1953 přejmenováno na \"Divadlo Erkel\" podle skladatelce Ference Erkela. Významná rekonstrukce proběhla v roce 1961.\n\nDivadlo bylo uzavřeno od června 2007 a hrozilo jeho zbourání. Byla však provedena rozsáhlá rekonstrukce a modernizace a od března 2013, byl znovu zahájen jeho provoz.\n\nDivadlo mělo následující maďarská jména:\n\n\nSlouží jako druhá scéna Maďarské státní opery a s hledištěm pro 1819 diváků je to největší divadlo v Maďarsku.\n\n\n\n"}
{"id": "1446232", "url": "https://cs.wikipedia.org/wiki?curid=1446232", "title": "Opěra", "text": "Opěra\n\nOpěra může být:\n\n"}
{"id": "1446234", "url": "https://cs.wikipedia.org/wiki?curid=1446234", "title": "Kaple svatého Jana Nepomuckého (Andělská Hora)", "text": "Kaple svatého Jana Nepomuckého (Andělská Hora)\n\nKaple svatého Jana Nepomuckého stála na návsi obce Andělská Hora v okrese Karlovy Vary v těsné blízkosti kostela svatého Michaela archanděla.\n\nKaple byla vystavěna před rokem 1720 a to v barokním stylu. Stála u schodiště z boční strany kostela svatého Michaela archanděla. Stejně jako další kulturní památky v této oblasti i tato kaple doplatila na odsun německého obyvatelstva po druhé světové válce a na zřízení Vojenského újezdu Hradiště. Většina dalších staveb zůstala na svém místě či byla postupně restaurována, kaple svatého Jana Nepomuckého ale byla v druhé polovině 20. století definitivně zbourána.\n\nV roce 2010 došlo k odhalení jejích základů, které jsou na daném místě patrné do současnosti.\n\nObdélníková kaple stála na půdorysu 4,1 metru x 3,8 metru. Jednalo se o kamennou kapličku se strmou pultovou střechou, kruhovým okénkém, mohutnou profilovanou římsou menším obdélným okénkem, oltářem a s vyřezávanou dřevěnou sochou svatého Jana Nepomuckého, která se dnes nachází ve vedlejším kostele svatého Michaela archanděla.\n\n"}
{"id": "1446239", "url": "https://cs.wikipedia.org/wiki?curid=1446239", "title": "Suboxid uhlíku", "text": "Suboxid uhlíku\n\nSuboxid uhlíku je chemická sloučenina se vzorcem O=C=C=C=O; díky čtyřem po sobě jsoucím dvojným vazbám patří mezi kumuleny. Je jedním ze stabilních členů homologické řady sloučenin s obecným vzorcem O=C=O společně s oxidem uhličitým (CO) a dioxidem pentauhlíku (CO). Při opatrném přečišťování může být za pokojové teploty ve tmě stabilní, ovšem za určitých podmínek se polymerizuje.\n\nPři pokojové teplotě jde o plyn či olejovitou kapalinu se silným zápachem.\n\nTuto látku objevil roku 1873 Benjamin Brodie působením elektrického proudu na oxid uhelnatý; předpokládal, že produkt bude součástí řady oxidů uhlíku se vzorci CO (CO,CO, CO, CO…), ovšem připraven byl dosud pouze CO. V roce 1891 si Marcellin Berthelot všiml, že zahříváním čistého oxidu uhelnatého na teplotu kolem 550 °C vznikají malá množství oxidu uhličitého, ovšem ne uhlík, a navrhl, že by mohl místo toho vznikat oxid uhlíku bohatý na uhlík, který nazval „suboxid“, u nějž předpokládal vzorec CO. Později Otto Diels použil pro tuto látku názvy dikarbonylmethan a dioxallen.\n\nSuboxid uhlíku se připravuje zahříváním suché směsi oxidu fosforečného s kyselinou malonovou nebo jejími estery; lze jej tedy považovat za anhydrid malonanhydridu, případně za „dvojnásobný anhydrid“ kyseliny malonové.\n\nDalší způsoby přípravy, stejně jako různé reakce této látky, byly zveřejněny v roce 1930.\n\nSuboxid uhlíku se samovolně polymerizuje na červenou, žlutou či černou pevnou látku, která má pravděpodobně poly-α pyronovou strukturu, podobnou struktuře 2-pyronu (α pyronu); počet monomerů v jedné molekule polymeru je proměnlivý. Roku 1969 se objevila domněnka, že je barva povrchu Marsu způsobována právě touto látkou, což bylo vyvráceno sondami z programu Viking (toto zbarvení je ve skutečnosti způsobeno oxidy železa).\n\nSuboxid uhlíku se používá na přípravu malonátů a ke zlepšení afinity kožešin vůči barvám.\n"}
{"id": "1446246", "url": "https://cs.wikipedia.org/wiki?curid=1446246", "title": "Jan Vulfing z Ostrova", "text": "Jan Vulfing z Ostrova\n\nJan Vulfing z Ostrova ( \"Johann Wulfing von Schlackenwerth\", či \"Johannes Wülfing von Schlackenwerth\" (13. století Ostrov – 26. dubna 1324 Freising) byl biskup brixenský a pozdější kníže-biskup bamberský a freisinský.\n\nJan pocházel z Ostrova u Karlových Varů v západních Čechách. Byl vlastníkem četných obročí v Praze, Olomouci, Krakově a Míšni. Zda byl urozeného původu, či zda předložka „z“ („von“) pouze odkazuje k místu jeho původu, není dodnes zcela jasné.\nKolem roku 1303 se stal kaplanem a tajemníkem krále Václava II. a po 3. dubnu 1306 byl zřejmě z královy iniciativy zvolen za biskupa brixenského. \n\nPozději se stal také kníže-biskupem bamberským a freisinským.\n"}
{"id": "1446249", "url": "https://cs.wikipedia.org/wiki?curid=1446249", "title": "Nedko Nedev", "text": "Nedko Nedev\n\nNedelčo Željazkov Nedev (* 18. října 1948) je bývalý bulharský zápasník – klasik.\n\nPřipravoval se v Sofii v armádním klubu CSKA. Specializoval se na řecko-římský (klasický) styl. V bulharské mužské reprezentaci se pohyboval od počátku sedmdesátých let dvacátého století ve váze do 68 kg. V roce 1976 porazil v bulharské olympijské nominaci Biňa Čifudova a startoval na olympijských hrách v Montréalu. V úvodním kole olympijského turnaje prohrál před časovým limitem se Sovětem Surenem Nalbandjanem a ve třetím kole byl z bojů o medaile vyřazen po prohře s Polákem Andrzejem Supronem 7:9 na technické body. Po olympijských hrách přestoupil do vyšší velterové váhy do 74 kg. V roce 1980 dostal v bulharské olympijské nominaci pro start na olympijských hrách v Moskvě přednost Janko Šopov. Vzápětí ukončil sportovní kariéru.\n\n\n"}
{"id": "1446253", "url": "https://cs.wikipedia.org/wiki?curid=1446253", "title": "Urumština", "text": "Urumština\n\nUrmuština (urumsky \"Урум\") je turkický jazyk, kteří používá řecký národ Urumů, kteří žijí v několika vesnicích Gruzie a Ukrajiny. Někdy se bere jako dialekt krymské tatarštiny.\n\nProtože jsou Urumové Řekové, existují rukopisy v urumštině psané řeckým písmem. V letech 1927-1937 se urumština psala latinkou. Momentálně se používá cyrilice, konkrétně tato abeceda:\n\nVe slabikáři vydaném roku 2008 v Kyjevě byla použita tato abeceda:\n"}
{"id": "1446256", "url": "https://cs.wikipedia.org/wiki?curid=1446256", "title": "Gorolski Święto", "text": "Gorolski Święto\n\nMezinárodní folklorní festival Gorolski Święto („Horalský svátek“) je  každoročně pořádán v prvním srpnovém víkendu polskou menšinou v České republice .Koná se v Jablunkově v městském lesním parku od pátku do neděle.\n\nFestival byl nazván „Góralskie Święto” podle návrhu polského spisovatele a folkloristy Karola Piegzy. Název byl poté přizpůsoben výslovnosti nářečí Těšínska a nakonec se v roce 1967 ustálil název „Gorolski Święto”. Hovorově je také nazýván „Gorol“, což v těšínském nářečí znamená \"horal\".\n\nFestival má své kořeny v předválečném polském festivalu „Svátek hor” (\"Święto Gór\"), který se naposledy konal v roce 1937 ve Visle. Po skončení druhé světové války byly myšlenky obnovení oslav propagovány polskými aktivisty ze Zaolží. Hlavní výbor PZKO dne 22. července 1948 rozhodl, že festival se uskuteční v září, později bylo datum přeloženo na srpen. První svátek se konal 12. září 1948 a byl tak úspěšný, že bylo rozhodnuto pokračovat v něm každý rok. Na začátku měl festival charakter radovánek, ale časem se stal mezinárodním folklorním festivalem. První „Gorolski Święto“ v roce 1948 uspořádalo 21 lidí. Počet současných organizátorů zapojených do přípravy „Gorolskigo Święta“ jde do stovek.\n\nFestival je organizován Polským kulturně-osvětovým svazem (PZKO) a folklórní skupinou Gorol. Jeho cílem je prezentovat a kultivovat tradice polské menšiny v České republice. Folklórní skupiny z oblasti Jablunkova, jiných regionů Zaolží a polské části Beskyd, stejně jako skupiny z celého světa prezentují na festivalu své programy. Je to největší kulturní a folklórní festival v regionu Zaolží, kterého se každodenně účastní tisíce diváků. V roce 2007 se na festivalu zúčastnilo téměř 20 000 diváků.\n\nKaždý rok při organizaci festivalu pracuje velké množství slezských „goroli“. Mezi nimi byly osobnosti jako Władysław Niedoba (\"Jura spod Grónia\"), který zahajoval svátek koňmo v čele průvodu s typickým zvoláním \"Ho, ho, ho…\", nebo Ludwik  Cienciała (\"Maciej\"), Władysław Młynek (\"Hadam z Drugi jizby\") a Tadeusz Filipczyk (\"Filip\"), který hraje roli zprostředkovatele a vypravěče. Od roku 1961 byl W. Niedoba zodpovědný za program akce. W. Młynek se zapojil do organizačních prací v roce 1973 a v roce 1986 to byl T. Filipczyk. Władysław Młynek pomohl začlenit Gorolski Święto do \"Tygodnia Kultury Beskidzkiej\" (\"Týden beskydské kultury\") – folkového festivalu konajícího se ve Visle a na dalších místech polské strany Beskyd. V důsledku toho mnoho horalů pravidelně navštěvovalo Jablunkov a tak festival získal mezinárodní charakter.\n\nBěhem festivalu probíhá veletrh řemesel z obcí regionu a podle tradičních lidových receptů jsou připravovány pokrmy a nápoje, včetně regionálního nápoje nazývaného \"miodula\" (medovina).\n\n\n"}
{"id": "1446257", "url": "https://cs.wikipedia.org/wiki?curid=1446257", "title": "Marsha Blackburnová", "text": "Marsha Blackburnová\n\nMarsha Blackburnová (\"Blackburn\", rozená \"Wedgeworth\"; * 6. června 1952 Laurel, Jones County, Mississippi) je americká politička za Republikánskou stranu, od roku 2003 poslankyně Sněmovny reprezentantů za sedmý okrsek státu Tennessee. Předtím byla od roku 1999 do roku 2003 senátorkou Senátu Tennessee. V listopadu 2018 kandiduje do Senátu Spojených států amerických na místo dříve zastávané republikánem Bobem Corkerem, jejím protikandidátem je Phil Bredesen z Demokratické strany.\n\nVystudovala Mississippskou státní univerzitu ve Starkville, kde získala v roce 1974 titul bakaláře z oboru hospodářství domácností.\n\nVyznáním patří mezi presbyteriány. S manželem Chuckem, s kterým má dvě děti, žije v Brentwoodu na předměstí Nashvillu.\n\n"}
{"id": "1446261", "url": "https://cs.wikipedia.org/wiki?curid=1446261", "title": "SSD Varese Calcio", "text": "SSD Varese Calcio\n\nSSD Varese Calcio je italský klub hrající v sezóně 2018/19 v regionální lize a sídlící ve městě Varese. Klub byl založen 22. března 1910 jako \"Varese Football Club\". V lednu roku 1988 klub hlásí úpadek a je vytvořen nový klub \"Varese Football Club\". Klub po sezoně 1992/93 končí dobrovolně u profesionálních klubů a přihlašuje se do amatérských. Roku 2004 klub krachuje a je založen nový klub hrající regionální ligu - \"Associazione Sportiva Varese 1910\". Na konci sezony 2014/15 je klub v opět v krachu. Klub se dostává do finančních problému a končí. Opět je vytvořen klub nový a opět hraje regionální ligu. Na sezonu 2018/19 mění název na SSD Varese Calcio. Hrají v regionální lize.\nNejvyšší soutěž hráli v 7 sezonách: (1964/65 až 1965/66, 1967/68 až 1968/69, 1970/71 až 1971/72 a 1974/75. Největší úspěch bylo 8. místo v sezonách 1967/68 a 1970/71.\n\nEvropské poháry ještě nehráli.\n\n"}
{"id": "1446262", "url": "https://cs.wikipedia.org/wiki?curid=1446262", "title": "Sing-chaj", "text": "Sing-chaj\n\nNáměstí Sing-chaj () je náměstí v Ta-lienu v provincii Liao-ning v Čínské lidové republice. S rozlohou zhruba 110 hektarů je považované za největší náměstí světa.\n\nPostaveno bylo v roce 1998 u příležitosti stého výročí města. Na přelomu července a srpna na něm každoročně probíhá desetidenní mezinárodní pivní festival.\n"}
{"id": "1446263", "url": "https://cs.wikipedia.org/wiki?curid=1446263", "title": "Martha McSallyová", "text": "Martha McSallyová\n\nMartha McSallyová (\"McSally\", * 22. března 1966 Warwick, Rhode Island) je americká politička za Republikánskou stranu. Od roku 2015 až do konce svého druhého dvouletého období, tedy do 3. ledna 2019, byla poslankyní Sněmovny reprezentantů za druhý okrsek státu Arizona. Ve volbách do Kongresu USA dne 6. listopadu 2018 kandidovala do Senátu Spojených států na místo po republikánovi Jeffu Flakeovi. Nebyla sice zvolena, stala se však přesto senátorkou do roku 2021 jako nástupkyně po zemřelém Johnu McCainovi.\n\nPřed kariérou v politice sloužila McSallyová 22 let v Letectvu Spojených států amerických jako bojová pilotka. Dosáhla hodnosti plukovníka a byla první pilotkou účastnící se bojových letů od roku 1991, kdy to bylo ženám v americkém letectvu dovoleno. Létala na letounech Fairchild A-10 Thunderbolt II nad Irákem a Kuvajtem v roce 1995 v rámci operace Jižní hlídka, jejímž smyslem bylo vynucení bezletové zóny. V roce 1999 byla převelena do Evropy v rámci operace Spojenecká síla. \n\nV roce 2001 se úspěšně soudila se svým nadřízeným ministerstvem obrany USA (případ \"McSally v. Rumsfeld\") kvůli nesouhlasu s nařízením, podle kterého americké vojačky na misích v Saúdské Arábii musely mít při cestách mimo vojenskou základnu na sobě oblečenou abáju.\n\nV roce 2018 kandidovala McSallyová do Senátu Spojených států na místo dříve zastávané republikánem Jeffem Flakem. Její protikandidátkou byla především 42letá dosavadní poslankyně Sněmovny reprezentantů USA Kyrsten Sinema za Demokratickou stranu. Prognózy řadily tento souboj v rámci voleb do Senátu v roce 2018 mezi nejvyrovnanější. Nakonec se Sinema prosadila s náskokem 1,7 % hlasů. Od ledna 2019 tak bude tato žena zastupovat Arizonu v Senátu USA. Kyrsten Sinema se sama označuje za bisexuální.\n\nMartha McSally se přesto stala 3. ledna 2019 členkou Senátu USA za stát Arizona. Guvernér tohoto státu Dough Ducey ji 18. prosince 2018 určil za nástupkyni po zemřelém senátorovi Johnu McCainovi, jehož volební období platí do roku 2021.\n\n"}
{"id": "1446269", "url": "https://cs.wikipedia.org/wiki?curid=1446269", "title": "Doprava v Liberci", "text": "Doprava v Liberci\n\nDoprava v Liberci je systém tvořený městskou hromadnou, železniční a silniční, případně ostatními druhy dopravy.\n\nPrvní významné dopravní napojení získal Liberec v roce 1859 při otevření železničních tratí do Pardubic a Žitavy.\n\nDnes mohou lidé využít zejména možnosti městské hromadné dopravy (tramvajové i autobusové). Z Liberce vychází také pět železničních tratí a prochází jím i několik silnicí I. třídy. Na území města najdeme pět lanových drah a malé letiště. Cyklistika je propagována formou systému sdílení kol.\n\nMěstská hromadná doprava je v Liberci provozována Dopravním podnikem měst Liberce a Jablonce nad Nisou a je zapojena do Integrovaného dopravního systému Libereckého kraje.\n\nJejím centrem je terminál ve Fügnerově ulici.\n\nTramvaje o rozchodu 1000 mm ve městě začaly jezdit v srpnu 1897, a to na trati Nádraží–Městský lesík. V roce 1955 byla do Liberce dovedena meziměstská trať z Jablonce nad Nisou. V 90. letech bylo zahájeno postupné přerozchodování na standardní rozchod 1435 mm, které probíhá postupně dosud. V Liberci jsou proto v provozu tramvaje dvou rozchodů, část sítě je realizována tzv. kolejovou splítkou. Na městské trati již jezdí pouze vozy s podvozky standardního rozchodu, na meziměstské pak ještě s podvozky úzkého rozchodu.\n\nV roce 2018 byly v pravidelném provozu 4 tramvajové linky, na městské trati č. 2 a 3, na meziměstské č. 5 a 11. Občas se do ulic vydávají i historické linky č. 1 a 4. V minulosti byla doprava provozována i na tratích do Rochlic a Růžodolu I, ty byly ovšem na počátku 60. let zrušeny. Do budoucna se počítá s obnovou rochlické trati.\n\nVe vozovém parku převládají různé modifikace tramvají T3, dále je zde zastoupen jeden vůz EVO2. Tramvaje vypravuje vozovna Mrštíkova.\n\nAutobusy začaly v Liberci jezdit v roce 1927. První linka vedla od radnice do Ruprechtic.\n\nV současné době provozuje dopravní podnik autobusy sám, v minulosti mu však vypomáhalo několik subdodavatelů. Mezi lety 1994 a 2004 jím byl dopravce Ivan Pacák, mezi lety 2001 a 2008 také ČSAD Liberec. Nejkontroverznější byla subdodávka semilské firmy BusLine realizovaná v letech 2009 (uzavření smlouvy) až 2019.\n\nLinky MHD zajíždějí nejen do okrajových částí, ale i do blízkého okolí města. V říjnu 2018 jich bylo v provozu celkem 45, z toho 10 školních, 6 nočních a 2 nákupní.\n\nV provozním vozovém parku dopravního podniku najdeme Karosy B941E a B961E, dále vozy SOR BN 12, Tedom Kronos 123 G a C 12 G, Irisbus Citelis 12M, Iveco Urbanway 12M, ojeté autobusy Mercedes-Benz Citaro a Citaro G z německého Schwerinu a Irisbus Citybus 18M ze Zlína. Vozy jsou vypravovány z garáže ve Vilové ulici.\n\nŽeleznice byla do Liberce dovedena v roce 1859 při otevření tratí do Pardubic a Žitavy.\n\nLiberec má přímé rychlíkové spojení do Děčína a Ústí nad Labem nebo Hradce Králové a Pardubic; spojení do Prahy je špatné a nemůže konkurovat silničnímu. Spěšné vlaky spojují Liberec se saskými Drážďany.\n\nCentrální městskou stanicí je nádraží s názvem Liberec. Dále se na území města nachází stanice Liberec-Horní Růžodol, Karlov pod Ještědem a Vesec u Liberce a zastávky Krásná Studánka, Liberec-Rochlice, Machnín, Machnín hrad, Ostašov, Pilínkov a Vratislavice nad Nisou.\n\nZ centrální stanice vychází 5 neelektrifikovaných jednokolejných tratí, z toho 4 úseky celostátní dráhy a 1 regionální dráha (036):\n\n\nVlaky jsou provozovány zejména Českými drahami (na trati 089 pak společností Die Länderbahn) a jsou zapojeny do Integrovaného dopravního systému Libereckého kraje, který je sdružuje do linek označených písmenem L a příslušným číslem.\n\nSilniční síť na Liberecku tvoří zejména silnice I/35 (E442) tvořící průtah městem, na kterou v Turnově navazuje dálnice D10 na Prahu. Z této silnice odbočuje v Rochlicích silnice I/14 do Jablonce nad Nisou, Tanvaldu, Trutnova a Ústí nad Orlicí. Další silnice míří do Frýdlantu, Hrádku nad Nisou a německé Žitavy, Ústí nad Labem a Nového Boru.\n\nVelkou část příměstských a meziměstských autobusových spojů v okolí zajišťuje společnost ČSAD Liberec většinově vlastněná krajskou společností Autobusy LK.\n\nMezi Libercem a Prahou provozují expresní linky dopravci RegioJet a FlixBus.\n\nVe městě se nedaleko centrální železniční stanice nachází i autobusové nádraží Liberec, které provozuje společnost s ručením omezeným ANL. Z tohoto nádraží vyjíždí většina příměstských a dálkových spojů.\n\nV Ostašově na jihozápadě Liberce je nevelké soukromé mezinárodní letiště se zhruba kilometr dlouhou travnatou dráhou, které používá místní Aeroklub Liberec a Letecká záchranná služba.\n\nV roce 1933 byla zprovozněna kabinová lanová dráha na Ještěd dlouhá 1188 m s převýšením 402 m, jejíž dolní stanice se nachází v libereckém Horním Hanychově nedaleko konečné stanice tramvaje. Provozují ji České dráhy. Další čtyři lanovky v oblasti Ještědu provozují soukromé společnosti. Jen sedačková lanová dráha Liberec – Skalka (otevřená 2006) ale je v provozu i v letní sezóně, ostatní slouží pouze lyžařům.\n\nV Liberci funguje i systém sdílení kol v rámci projektu Rekola.\n\n"}
{"id": "1446275", "url": "https://cs.wikipedia.org/wiki?curid=1446275", "title": "Mezi dvěma oceány", "text": "Mezi dvěma oceány\n\nMezi dvěma oceány je cestopis z roku 1959 odehrávající se na cestách po Latinské Americe v letech 1947–1950. Tímto dílem uzavírají Jiří Hanzelka a Miroslav Zikmund líčení svých poznatků, zážitků a dobrodružství z cesty po Latinské Americe. Současně tímto dílem zakončují literární zpracování první nepřetržité etapy své cesty kolem světa.\n"}
{"id": "1446277", "url": "https://cs.wikipedia.org/wiki?curid=1446277", "title": "Historická budova Národního muzea", "text": "Historická budova Národního muzea\n\nHistorická či hlavní budova Národního muzea nebo jen Národní muzeum je monumentální novorenesanční budova uzavírající horní část Václavského náměstí v Praze na Novém Městě, sloužící jako muzeum. Byla postavena v roce 1891 a mezi lety 2011 až 2018 podstoupila celkovou rekonstrukci. Je národní kulturní památkou ČR.\n\nInstituce Národní muzeum vznikla již v roce 1818. Sbírky se nejprve shromažďovaly v minoritském klášteře u sv. Jakuba na Starém Městě pražském a v dalších domech. Prvním stálým sídlem se v roce 1819 stal Šternberský palác, kde muzeum sídlilo až do roku 1846. Poté se sbírky přesunuly do Nostického paláce, v ulici Na příkopě 852/10 na Novém Městě. Ani jeho kapacity nedostačovaly, proto se začalo uvažovat o výstavbě budovy nové. Velkorysou koncepci muzea nazvaného \"Franciscea\" (na památku císaře Františka I.) navrhl František Palacký a mělo stát na Smetanově nábřeží. K jeho výstavbě nedošlo. Další diskuze proběhla v 60. letech 19. století, protože sbírky stále přibývaly a ubývalo místo v Nostickém paláci. Mělo dojít k umístění na Karlovo náměstí, kvůli vleklým jednáním a k realizaci opět nedošlo.\n\nV roce 1876 věnovala městská rada na stavbu pozemek na horním konci Václavského náměstí v místech, kde se tou dobou bourala Koňská brána. Stavba se podařila prosadit v roce 1883, kdy proběhla také architektonická soutěž. Dobová idea budovy byla \"„Muzeum jako chrám vědy a umění\"\". Soutěž měla 27 účastníků a vyhrál ji návrh architekta Josefa Schulze vyznačující se centrálním prostorem panteonu; zvítězil díky tomu, že kladl důraz především na monumentalitu, zčásti na úkor funkčnosti.\n\nSe stavbou se začalo ihned po vydání povolení ke stavbě, dne 27. června 1885. Hrubá stavba byla hotova o tři roky později, na konci roku 1888. Došlo ke zpoždění kvůli nepříznivému počasí. Ve stejném roce se začaly vybavovat interiéry. Slavnostní zpřístupnění proběhlo 18. května 1891. Kompletní umělecká výzdoba byla dokončena až roku 1901. Výzdobu tvořili umělci generace Národního divadla, především sochaři Bohuslava Schnircha, Antonína Wagnera a Antonín Popp a malíři Vojtěch Hynais, Václav Brožík či Julius Mařák v letech 1885–1901. Stavební náklady byly odhadovány (bez architektova honoráře, vnitřní umělecké výzdoby a mobiliáře) na 1 740 000 zlatých. Ve skutečnosti pak dosáhly výše asi 2 miliónů zlatých.\n\nPrvní rekonstrukce se konala mezi roky 1901 až 1904, kdy došlo k výměně omítek. Došlo také k nahrazení nápisových desek se jmény nad okny 1. patra deskami z červené žuly. Při opravách koncem 30. let 20. století byla řada plastik, ve snaze je očistit, přesekána a přebroušena.\n\nV květnu 1945 při Pražském povstání poškodila vestibul muzea nevybuchlá bomba. \n\nV 60. letech proběhly generální opravy fasád, od roku 1960 bylo zřízeno exterierové vnitřní osvětlení budovy. Od roku 1962 se jedná o národní kulturní památku. \n\nV srpnu 1968 byla přední fasáda budovy poškozena střelami armád Varšavské smlouvy, zejména Sovětské armády. Těžce byla poškozena fasáda, pískovcové sloupy, depozitáře a ředitelská pracovna. Kvůli devastaci fasády proběhla mezi roky 1971–1973 oprava, kdy byly poškozené části vyspraveny kamennými plombami, tzv. filuňkami. Zároveň při tehdejší rekonstrukci došlo k natření původně světlých soch, sloupů i celé fasády černou barvou, aby stavba lépe ladila dohromady a působila historičtěji. Černý vzhled tedy nezpůsobovalo jen znečištění, jak se mnozí lidé domnívali. \n\nStatika budovy byla poškozena během výstavby trasy A pražského metra v první polovině 70. let minulého století. Stalo se tak při výstavbě vestibulu stanice Muzeum, kdy došlo k poničení západní věže budovy a některých stěn, vestibul musel být lépe vyztužen. Došlo také k odstranění fontány a vlajkových stožárů nacházející se před budovou. Budova i přes několik projektů nebyla dlouhou dobu poté celkově rekonstruována, na začátku 21. století tak byla již ve velmi špatném až havarijním stavu. Fontána byla před budovu navrácena v roce 1995.\n\nV noci z 11. února na 12. února 2016 hořela podkrovní část pravého křídla (tedy blíže Čelakovského sadům) v rozsahu asi 200 m² střechy. Zasahovalo na 150 hasičů z 12 profesionálních a 8 dobrovolných jednotek, ředitel muzea ocenil profesionální a rychlý zásah. Vzhledem k rekonstrukci nebyly v muzeu žádné exponáty, mluvčí hasičů předběžně vyčíslila škodu na 10 milionů Kč.\n\nOd 8. července 2011 do 28. října 2018 byla hlavní budova uzavřena kvůli generální rekonstrukci.\n\nK jejímu částečnému otevření došlo v den 100. výročí vzniku Československa a 200. výročí založení Národního muzea. Součástí byla vernisáž Česko-slovenské/Slovensko-české výstavy a videomapping na vnějšek budovy. Úplné dokončení rekonstrukce bylo plánováno na rok 2019. Stálé expozice se návštěvníkům postupně otevřou v letech 2020–2021.\n\nKromě celkové opravy exteriéru a interiéru budovy byla za 42 měsíců rekonstrukce dále zastřešena nádvoří, zpřístupněna vyhlídková kupole zvaná „panteon\" a byla postavena propojovací chodba do bývalé budovy Federálního shromáždění. Na zlato byly nabarveny dvě zadní kopule, které původně na zlato nabarveny nebyly kvůli nedostatku financí. \n\nV okolí proběhlo také vydláždění piazzetty (náměstíčka) mezi historickou a novou budovou (bývalé Federální shromáždění), tento prostor se nově začal nazývat jako „Muzejní oáza\". Prostor umožňuje lepší pohyb chodců či cyklistů, auta tudy mohou nově projíždět pouze jedním směrem a byly sem také umístěny tramvajové koleje. V listopadu 2018 byla také dokončena rekonstrukce parku Čelakovského sady.\n\nV únoru 2019 byla poprvé zpřístupněna kupole muzea, která slouží i jako vyhlídka na Prahu. V muzeu byl také zpřístupněn východní dvůr (dvorana), který byl při rekonstrukci poprvé zastřešen a slouží jako odpočinková zóna či místo konání kulturních akcí. Dne 23. května 2019 se v nově otevřené východní dvoraně konala hlavní debata České televize před volbami do Evropského parlamentu 2019.\n\nOd listopadu 2019 je nově přístupná spojovací chodba pod zemí, která vede z Historické budovy do Nové budovy muzea. V chodbě byla při otevření promítaná výstava k 30. výročí sametové revoluce. V Historické budově měla být původně otevřena stálá expozice „Příroda, Zázraky evoluce“ již v listopadu 2019, otevření však bylo posunuto na jaro 2020. Od června 2020 budou postupně přístupné v Historické budově i další stálé expozice: „Dějiny“, „Lidé“ a „Klenotnice“, v Nové budově pak exhibice „Dějiny 20. století“.\n\nArchitekt Josef Schulz palác navrhl v novorenesančním slohu. Půdorysem jde o obdélník, jenž má po obvodu čtyři stejně vysoké věže. Ideové centrum této budovy tvoří nejvyšší věž nacházející se ve středu symetrického průčelí, nazývající se panteon. Uvnitř jde o sál ve stylu římského chrámu pantheonu, tedy zakončený velkou kupolí. Dovnitř panteonu bylo po dokončení budovy postupně umístěno 55 soch a bust, které vybral Český zemský sněm. Ty zobrazují důležité osobnosti české historie.\n\nBudovu muzea zdobí mnoho alegorických soch vztahujících se k české historii. Častý je například heraldický symbol českého lva.\n\nDo fasády budovy Národního muzea je vepsáno 72 jmen mužů, kteří tvořili historii Českých zemí a působili na území Česka nebo Slovenska. Jména jsou napsána zlatým písmem mezi okny. Česká televize natočila o těchto osobách cyklus pojmenovaný \"Dvaasedmdesát jmen české historie\", který má 72 dílů. Jsou zde uvedeni například Tycho Brahe, Joachim Barrande, nad vchodem vládci Karel IV., Václav II., Rudolf II., součástí nápisu s jejich jmény je také příslušný reliéf.\n\nK muzeu patří také fontána nacházející se pod příjezdovými rampami a schodišti před muzeem. Původně místo kašny měla stát socha svatého Václava, která je nyní dominantou Václavského náměstí. Po protestech odborníků i autora sochy Josefa V. Myslbeka byla umístěna na své současné místo.\n\nNa Václavské náměstí „shlíží\" ze zábradlí nad kašnou pět soch. Uprostřed sedí socha Čechie (mýtická ochránkyně české země) s mečem. Napravo od ní je mužská socha znázorňující Labe, napravo ženská socha znázorňující Vltavu. Za zábradlím jsou na podstavcích rohové sochy znázorňující Moravu a Slezsko.\n\n"}
{"id": "1446284", "url": "https://cs.wikipedia.org/wiki?curid=1446284", "title": "Todor Todorov", "text": "Todor Todorov\n\nTodor Ivanov Todorov (* 25. června 1946) je bývalý bulharský zápasník – klasik.\n\nPřipravoval se v Sofii v klubu Levski-Spartak. Specializoval se na řecko-římský (klasický) styl. V bulharské mužské reprezentaci se pohyboval od konce šedesátých let dvacátého století ve váze do 52 kg. Celou svojí sportovní kariéru byl ve stínu Petara Kirova a na olympijských hrách nikdy nestartoval. Po skončení sportovní kariéry pracoval jako trenér a sportovní funkcionář.\n\n"}
{"id": "1446295", "url": "https://cs.wikipedia.org/wiki?curid=1446295", "title": "Friedrich Merz", "text": "Friedrich Merz\n\nFriedrich Merz (* 11. listopadu 1955 Brilon, Severní Porýní-Vestfálsko) je německý advokát, manažer, lobbista a politik za Křesťanskodemokratickou unii (CDU). V letech 1989–1994 byl poslancem Evropského parlamentu a v letech 1994–2009 poslancem Německého spolkového sněmu, kde byl v letech 2000–2002 předsedou poslaneckého klubu CDU/CSU. \n\nDne 30. října 2018, den poté, co Angela Merkelová uveřejnila své rozhodnutí vzdát se předsednictví CDU, ohlásil Merz svou kandidaturu na tuto funkci na sjezdu strany, který se konal 7. prosince 2018; zda však poměrně těsně podlehl Annegret Krampové-Karrenbauerové.\n\nMerz je syn Joachima Merze, ředitele zemského soudu v Brilonu, což je město nacházející se v krajině zvané Sauerland v Severním Porýní-Vestfálsku. Po matce je vnukem bývalého starosty Brilonu Josepha Paula Sauvignyho. Rodina Sauvigny je francouzského původu. Merz se hlásí k římskokatolickému vyznání. \n\nJe ženatý a se svou manželkou má tři děti. Jeho manželka Charlotte Merz roz. Gass je povoláním soudkyně. Rodina žije ve městě Arnsberg v Sauerlandu.\n\nVzděláním je Friedrich Merz právník. Právo studoval od roku 1976 na Rýnské univerzitě Friedricha Wilhelma v Bonnu a na Phillips-Universität v hesenském Marburgu. První státní zkoušku složil v roce 1982. Poté absolvoval až do roku 1985 tzv. referendariát na Zemském soudu v Saarbrückenu, který zakončil druhou právnickou státní zkouškou. Poté působil jeden rok jako soudce na stejném soudu. \n\nV roce 1986 se stal advokátem. Od 1. ledna 2002 do 31. prosince 2004 byl členem advokátní kanceláře Cornelius Bartenbach Haesemann a partneři v Kolíně nad Rýnem. Poté byl až do února 2014 partnerem mezinárodní advokátní kanceláře Mayer Brown LLP, pak v ní přešel na pozici tzv. staršího poradce (\"Senior Counsel\"). Pro tuto činnost má svou kancelář v Düsseldorfu. \n\nPo svém odchodu z politiky v roce 2009, kdy se vzdal mandátu poslance Spolkového sněmu, se Friedrich Merz uplatnil ve vysokých pozicích v hospodářství. Od března 2016 je předsedou dozorčí rady německé pobočky největšího světového finančního fondu resp. správce soukromých majetků, americké společnosti BlackRock.\n\nMerz je členem Křesťanskodemokratické unie (CDU). V letech 1989–1994 byl za tuto stranu poslancem Evropského parlamentu a v letech 1994–2009 poslancem Německého spolkového sněmu, kde byl v letech 2000–2002 předsedou poslaneckého klubu CDU/CSU. \n\nJe přitom považován za ideologického i osobního protivníka Angely Merkelové, která mu po neúspěšných parlamentních volbách v roce 2002 jako předsedkyně CDU oznámila, že on již nemůže zůstat v čele společného poslaneckého klubu obou unijních stran a sama jej v této funkci nahradila. V následujících letech Merkelová, která se v roce 2005 stala německou kancléřkou, stranu CDU postupně posunula směrem doleva od středopravicových, spíše konzervativních a zároveň v hospodářské politice liberálních pozic, které Merz zastává. Merz je například známý jako obhájce konceptu „vedoucí kultury“ (\"Leitkultur\") v německém společenském životě, založeném na křesťanských ideálech a pozitivních jevech německých tradic, jako protikladu k tzv. multikulturalismu. Také hájil jadernou energetiku proti příliš překotnému spoléhání na tzv. obnovitelné zdroje.\n\nV roce 2009 se Merz již znova neucházel o mandát poslance CDU ve Spolkovém sněmu, ve kterém od roku 2002 neměl výraznou pozici. Odešel na delší dobu z vrcholné politiky do vysokých hospodářských funkcí, působil však nadále v různých organizacích s politickým zaměřením. Od 1. července 2009 je předsedou organizace Atlantický most (\"Atlantik-Brücke\"), která má na starosti vztahy Německa se Spojenými státy a Kanadou.\n\nPodle informací časopisu Der Spiegel naléhal vlivný předseda Spolkového sněmu a bývalý ministr financí Wolfgang Schäuble již delší dobu na Friedricha Merze, aby se připravoval na nástupnictví po Angele Merkelové. Podle jeho rady si měl Merz nejpozději do odpoledne neděle 28. října 2018, tedy dne voleb do Hesenského zemského sněmu ujasnit, zda chce na sjezdu CDU 7. prosince 2018 nastoupit do boje o posty předsedy CDU a následně i německého kancléře. Nadto zařídil Merzovi schůzky v křesťansko-demokratických kruzích v Německu a zemích Evropské unie, aby mohl připravit svoji kandidaturu a vysondovat svoje šance. Schäuble například podpořil Merzovu schůzku s předsedou evropské strany EVP Josephem Daulem uprostřed října 2018 v Bruselu. Daul pak bezprostředně nato o Merzových záměrech informoval kancléřku Merkelovou, takže ta se mohla na tuto možnost připravit. Zároveň to mohlo ovlivnit její rozhodnutí ze dne 29. října 2018, že se vzdá funkce předsedkyně CDU, avšak podrží si úřad kancléřky až do konce legislativního období v roce 2021.\n\nDne 30. října 2018, den poté, co Angela Merkelová zveřejnila své rozhodnutí vzdát se předsednictví CDU, vystoupil Merz na svolané tzv. spolkové tiskové konferenci v Berlíně (tj. institucionalizovaná \"Bundespressekonferenz\") a ohlásil svou kandidaturu na tuto funkci na 31. sjezdu strany v prosinci 2018. Dne 7. prosince nastoupil na sjezdu CDU jako jeden ze tří vážných kandidátů. Jeho soupeři byli generální sekretářka CDU Annegret Krampová-Karrenbauerová a spolkový ministr zdravotnictví, 38letý Jens Spahn. Merz a Krampová-Karrenbauerová postoupili z prvního do druhého kola volby. Na Merze v ní připadlo 48,2 % hlasů, Krampová-Karrenbauerová však zvítězila s 51,8 % hlasů. Ve funkci předsedkyně strany tak nahradila stávající kancléřku Merkelovou, k jejíž politice má blíže než Friedrich Merz. Ten poté odmítl kandidaturu na post místopředsedy CDU a člena jejího předsednictva.\n"}
{"id": "1446298", "url": "https://cs.wikipedia.org/wiki?curid=1446298", "title": "Slavia Museum", "text": "Slavia Museum\n\nSlavia Museum je soukromé muzeum fotbalového klubu SK Slavia Praha. Bylo slavnostně otevřeno 1. listopadu 2018 v hlavní tribuně stadionu v pražském Edenu. Má bezbarierový vstup přímo z ulice U Slavie. Muzeum v současné době využívá plochu 1.200 m² ve dvou podlažích, ale do budoucna by se měla tato plocha rozšířit. Je zde více než 1.000 exponátů od těch nejstarších z roku 1892 až po ty nejnovější. Jsou zde vystaveny historické trofeje, dresy, fotografie a jiné artefakty dokumentující historii klubu. Součástí expozice je řada audiovizuálních prezentací na obrazovkách. V přízemí muzea je přednášková místnost s velkoplošnou obrazovkou. Jedná se o jediné fotbalové muzeum v České republice. \n\n"}
{"id": "1446300", "url": "https://cs.wikipedia.org/wiki?curid=1446300", "title": "Šimon Falta", "text": "Šimon Falta\n\nŠimon Falta (* 23. duben 1993) je český fotbalový záložník a reprezentant, v současnosti působící v klubu SK Sigma Olomouc.\n\nS fotbalem Šimon začínal v celku FK Dolní Dobrouč, kde si ho v jeho 14 letech vyhlídla olomoucká Sigma. Ještě ten rok Šimon Falta přešel do mládežnického klubu SK Sigma Olomouc. Na začátku roku 2013 ho tehdejší trenér Roman Pivarník přeřadil do A týmu Sigmy. V březnu 2013 pak debutoval v české nejvyšší lize. V A-týmu však, i z důvodu sestupu Olomouce do nižší ligy, nehrál pravidelně a několikrát se také vrátil do mládežnického týmu a týmu Sigma Olomouc B. Kontinuálně tak v Sigmě začal hrát od ročníku 2015/2016.\n\nŠimon Falta nastupoval za různé mládežnické výběry České republiky. Objevil se v dresu české reprezentace do 18, 19 a 20 let. V roce 2013 si Falta zahrál také za fotbalovou reprezentaci do 21 let\n\nV říjnu 2017 by poprvé trenérem Karlem Jarolímem do českého reprezentačního A-týmu pro kvalifikační zápasy na mistrovství světa v Rusku. Přestože kvalifikace již byla prohraná a český tým neměl naději na postup, nebyl nováček Falta ani v jednom ze zápasů poslán na hrací plochu. V listopadu téhož roku byl povolán také na přípravný turnaj reprezentace v Kataru. V prvním zápase proti Islandu nastoupil na pouze na závěrečné minuty, když v 87. minutě střídal Jakuba Jankta. V druhé utkání proti domácímu Kataru již Falta nastoupil v základní sestavě. V tomto zápase odehrál 62 minut, poté byl střídán Jakubem Janktem. Oba zápasy český tým vyhrál.\n\n"}
{"id": "1446306", "url": "https://cs.wikipedia.org/wiki?curid=1446306", "title": "Jindřichovice (nový zámek)", "text": "Jindřichovice (nový zámek)\n\nNový zámek v Jindřichovicích na Klatovsku je někdejší sídlo drobné venkovské šlechty. Byl vystavěn v 18. století, kdy nahradil jindřichovický starý zámek.\n\nPrvní písemná zmínka o majiteli jindřichovického panství pochází z roku 1381. Byl jím jistý Drha řečený Černobýl, či též Dobrohost, který zde toho roku zemřel. Část panství ve 14. století patřilo jistému zemanu Přibíkovi († 1382). Narodil se zde také Oldřich z Jindřichovic, jehož Oldřich I. z Rožmberka věznil na Novém Hradě a poté propustil.\n\nPředchůdcem dnešního nového zámku byla tvrz přestavěná na zámek. Tvrz, jejíž původní podoba však není známa vznikla v letech 1397–1418, kdy je jako majitel Jindřichovic uváděn Drslav z Jindřichovic, snad syn Oldřicha, který byl purkrabím na nedalekém hradě Velhartice. Tvrz při zdejším statku měla nejspíše podobu gotické palácové stavby (možná i s věží), která posloužila jako organický základ pozdější přestavby.\n\nPo výstavbě nového jindřichovického zámku o dvou křídlech v 18. století v těsném sousedství někdejší tvrze, byl význam starého zámku však odsunut do pozadí.\n\nNa počátku 19. století byla při východním okraji postavena poutní kaplička svatého Václava.\n\nSoučasnou podobu získal objekt starého zámku při přestavbě v 19. století. Na počátku 20. století proběhly ještě celkové stavební úpravy objektu, kdy vznikla válcová vížka u západního traktu. V roce 1955 byl celý objekt znárodněn a bylo zde umístěno zemědělské družstvo.\n\nPo roce 1989 nemohl být zámek vrácen v restitucích, neboť původní majitel žil v Kanadě a neměl české, respektive československé občanství.\n\n"}
{"id": "1446308", "url": "https://cs.wikipedia.org/wiki?curid=1446308", "title": "Maubeuge", "text": "Maubeuge\n\nMaubeuge je město ve francouzském departementu Nord se zhruba 30 000 obyvateli. Nachází se na řece Sambre 7 km od státní hranice s Belgií a prochází jím silnice Route nationale 2.\n\nPůvodní název zněl v latině \"Malbodium\". Roku 661 zde svatá Adelgunda založila významný ženský klášter, který byl zrušen za Velké francouzské revoluce. Město bylo součástí historického Henegavska, po Nijmegenském míru připadlo Francii a Sébastien Le Prestre de Vauban zde vybudoval pohraniční pevnost. O Maubeuge se sváděly těžké boje za první i za druhé světové války, v roce 1940 Němci zničili devadesát procent budov v historické části města.\n\nPo objevení blízkých ložisek uhlí v 18. století se město stalo centrem těžkého průmyslu, jehož restrukturalizace koncem 20. století vedla k výraznému nárůstu nezaměstnanosti, Maubeuge proto bylo klasifikováno jako čtvrté nejchudší město Francie. Nachází se zde pobočka firmy Renault, tradici má také výroba porcelánu. Maubeuge má zoologickou zahradu a vojenské muzeum, nedaleko leží přírodní park Avesnois. Kostel svatého Petra a Pavla, postavený v roce 1955 podle projektu Andrého Lurçata, je zanesen na seznam Monument historique.\n\nNarodil se zde renesanční malíř Jan Gossaert, nazývaný také podle města „Jan Mabuse“. Jean Chérasse natočil v roce 1962 hudební komedii \"Un clair de lune a Maubeuge\". Ve filmu \"Četník a četnice\" vyhrožuje rytmistr Gerber svým podřízeným, že je nechá přeložit do Maubeuge.\n"}
{"id": "1446311", "url": "https://cs.wikipedia.org/wiki?curid=1446311", "title": "Puduččéri (město)", "text": "Puduččéri (město)\n\nPuduččéri () je město v Indii. Je hlavním městem stejnojmenného svazového teritoria, které je enklávou v indickém svazovém státě Tamilnádu. K roku 2011 žilo přímo na území města přibližně čtvrt miliónu obyvatel, ale celá jeho aglomerace měla přibližně 650 tisíc obyvatel.\n\nPuduččéri leží na Koromandelském pobřeží Bengálského zálivu přibližně 135 kilometrů jižně od Madrásu.\n\nV letech 1673-1954 bylo město součástí Francouzské Indie.\n\n"}
{"id": "1446313", "url": "https://cs.wikipedia.org/wiki?curid=1446313", "title": "Eric Shipton", "text": "Eric Shipton\n\nEric Earle Shipton (1. srpna 1907 – 28. března 1977) byl anglický himálajský horolezec.\n\nShipton se narodil v Ceylonu (nyní nazývaný \"Srí Lanka\") v roce 1907, kde jeho otec zemřel než mu byly tři roky. Když mu bylo osm, jeho matka ho přivedla do Londýna kvůli vzdělání. Při přijímací zkoušce na Harrow School selhal a tak ho jeho matka poslala do školy ve Wiltshire. Poprvé se setkal s horami, když mu bylo 15 let, kdy navštívil Pyreneje se svou rodinou. Příští léto strávil cestovaním v Norsku a posléze během jednoho roku začal lézt.\n\nV roce 1928 šel do Keňi jako pěstitel kávy a následující rok vylezl na Nelion, vrchol hory Mount Kenya. Bylo to také v keňské komunitě Evropanů, kde se setkal s jeho budoucími lezeckými partnery Billem Tilmanem a Percym Wyn-Harrisem. Společně s Wyn-Harrisem vylezl na dvojvrchol Mount Kenya. S Frankem Smytem byl Shipton v roce 1931 jedním z prvních horolezců, kteří stáli na vrcholu Kametu (7 756 m), což byl v té době nejvyšší vylezený vrchol. Shipton se zabýval většinou expedicemi Mount Everestu ve 30. letech, včetně expedicí Hugha Ruttledgea v letech 1933 a 1936. Expedici Mount Everest v roce 1935 poprvé Shipton vedl, a byla zároveň první expedicí pro Tenzinga Norgaye.\n\nV roce 1946 se Shipton vrátil do Kašgaru, kde působil za války a během návštěvy Billa Tilmana se neúspěšně pokousili vylézt na Muztag Ata (7 546 m). Déle se věnoval průzkumným expedicím do Rolwaling Himal a k Mount Everestu. Z důvodu své víry v účinnost malých expedic odstoupil Shipton od vedoucího expedice Everestu z roku 1953. Do rozvodu s jeho ženou Dianou pracoval v horolezecké škole Outward Bound v Eskdale. Poté pracoval na farmách a v roce 1957 vedl skupinu studentů z Královské univerzity v Londýně do Karákóramu.\n\nBěhem posledního desetiletí svého života Shipton pokračoval v cestování a přednášel. Navštívil ostrovy Galapágy, Aljašku, Austrálii, Nový Zéland, Rhodesii, Keňu, Chile, Bhútán a Nepál. Během pobytu v Bhútánu v roce 1976 onemocněl. Po návratu do Anglie mu byla diagnostikována rakovina, na kterou v březnu 1977 zemřel. V Salisbury byl spálen a jeho popel byl rozptýlen na jezeře.\n"}
{"id": "1446314", "url": "https://cs.wikipedia.org/wiki?curid=1446314", "title": "Saipal", "text": "Saipal\n\nSaipal je hora vysoká 7 031 m n. m. nacházející se v pohoří Himálaj v západním Nepálu.\n\nPrvovýstup na Saipal provedli v roce 1963 dva japonští horolezci Katsutoshi Hirabayashi a Pasang Phutar. Vrcholu dosáhli 21. října přes jižní hřeben.\n"}
{"id": "1446317", "url": "https://cs.wikipedia.org/wiki?curid=1446317", "title": "Ondřej Hübl", "text": "Ondřej Hübl\n\nOndřej Hübl (* 21. srpna 1976 Valtice) je český textař, scenárista a spisovatel.\n\nVystudoval gymnázium v Trutnově. Od devatenácti let žije v Praze. Pracuje v reklamním průmyslu, tvoří např. reklamy pro mobilní operátory. S režisérem Miroslavem Krobotem napsal televizní seriál \"Zkáza Dejvického divadla\". V roce 2018 mu vyšla debutová sbírka povídek \"Hod mrtvou labutí\".\n\n\n"}
{"id": "1446318", "url": "https://cs.wikipedia.org/wiki?curid=1446318", "title": "Přehrady u Poličky", "text": "Přehrady u Poličky\n\nPřehrady u Poličky (přehrady Pod Kopcem) jsou soustavou tří rybníků na Janském potoce asi 1 km jihovýchodně od centra města Polička v okrese Svitavy. Byly nově vybudovány v letech 1985 až 2002. Rybníky jsou bohatě zarybněné a jsou využívány pro sportovní rybolov členy rybářského spolku Vysočina Polička. Rybníky po směru toku: \nJánský potok přitéká do soustavy z rozsáhlého areálu Poličských strojíren na Bořinách. Ještě nad těmito třemi rybníky se nachází pod areálem strojíren pod čističkou odpadních vod další rybník, který není pojmenován a není v rámci této soustavy uváděn.\n\nVětšina soustavy spadá do území části Horní Předměstí města Polička, pouze východní část přehrady 2 spadá do části Modřec. \n\nOkolím rybníků prochází okružní naučná stezka u Poličky o délce 8 km seznamující na 15 zastaveních s přírodou a historií města Polička. V okolí Přehrad má zastavení č. 10–14, přičemž rybníkům je věnováno zastavení č. 10 a Jánskému potoku a jeho meandrům zastavení č. 11.\n\n"}
{"id": "1446321", "url": "https://cs.wikipedia.org/wiki?curid=1446321", "title": "Rolex Paris Masters 2018", "text": "Rolex Paris Masters 2018\n\nRolex Paris Masters 2018 byl profesionální tenisový turnaj mužů, hraný jako součást okruhu ATP World Tour, v komplexu arény Bercy na krytých dvorcích s tvrdým povrchem. Probíhal mezi 29. říjnem až 4. listopadem 2018 ve francouzské metropoli Paříži jako čtyřicátý sedmý ročník. Generálním sponzorem se podruhé stala švýcarská hodinářská firma Rolex.\n\nTurnaj se po grandslamu a ATP Finals řadil do třetí nejvyšší kategorie okruhu, ATP World Tour Masters 1000. Představoval závěrečnou událost této devítidílné série, když na ni bezprostředně navazuje londýnský Turnaj mistrů. Dotace pařížské akce činila 5 444 985 eur. \n\nNejvýše nasazeným hráčem ve dvouhře se po odstoupení Nadala stal druhý tenista světa Novak Djoković ze Srbska, jenž odešel jako poražený finalista. Po skončení turnaje se vrátil na pozici světové jedničky. Jako poslední přímý účastník do hlavní singlové soutěže nastoupil maďarský 43. hráč žebříčku Márton Fucsovics, který ve druhém kole odstoupil.\n\nČtvrtý singlový titul na okruhu ATP Tour a první v sérii Masters vybojoval 22letý Rus Karen Chačanov, který se posunul na nové kariérní maximum, 11. příčku. Premiérovou společnou trofej ue čtyřhry túry ATP si odvezla španělsko-americká dvojice Marcel Granollers a Rajeev Ram.\n\nNásledující hráči obdrželi divokou kartu do hlavní soutěže:\n\nNásledující hráč obdržel do dvouhry zvláštní výjimku:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1446322", "url": "https://cs.wikipedia.org/wiki?curid=1446322", "title": "Rolex Paris Masters 2018 – mužská čtyřhra", "text": "Rolex Paris Masters 2018 – mužská čtyřhra\n\nMužská čtyřhra Rolex Paris Masters 2018 probíhala na začátku listopadu 2018. Do deblové soutěže pařížského tenisového Mastersu, hraného na tvrdém povrchu komplexu AccorHotels Arena, nastoupilo dvacet čtyři dvojic. Obhájcem titulu byl třetí nasazený polsko-brazilský pár Łukasz Kubot a Marcelo Melo, který ve čtvrtfinále dohrál na raketách Granollerse s Ramem.\n\nVítězem se stal nenasazený španělsko-americký pár Marcel Granollers a Rajeev Ram, který ve finále za 71 minut zdolal nizozemsko-rumunskou dvojici Jean-Julien Rojer a Horia Tecău po dvousetovém průběhu 6–4 a 6–4. Oba šampioni si do žebříčku ATP připsali 1000 bodů a získali premiérovou společnou trofej. 32letý Granollers vybojoval šestnáctý deblový titul na okruhu ATP Tour a první ze série Masters. Pro 34letého Rama to bylo sedmnácté takové turnajové vítězství.\n\nVšechny nasazené páry obdržely volný los do druhého kola.\n"}
{"id": "1446323", "url": "https://cs.wikipedia.org/wiki?curid=1446323", "title": "Troubný rybník", "text": "Troubný rybník\n\nTroubný rybník je rybník o rozloze vodní plochy 1,5 ha vybudovaný na Modřeckém potoce. Rybník se nalézá asi 2 km jihovýchodně od centra města Polička v okrese Svitavy. V roce 2008 byla provedena jeho revitalizace a odbahnění. Rybník je využíván pro chov ryb.\n\nOkolo rybníka prochází červená turistická značka a cyklotrasa vedoucí z Poličky do městečka Bystré. \n\n"}
{"id": "1446324", "url": "https://cs.wikipedia.org/wiki?curid=1446324", "title": "Jakelský rybník", "text": "Jakelský rybník\n\nJakelský rybník je rybník o rozloze vodní plochy 0,52 ha vybudovaný na Modřeckém potoce. Rybník se nalézá asi 2 km jihovýchodně od centra města Polička v okrese Svitavy. V roce 2008 byla provedena jeho revitalizace a odbahnění. Rybník je využíván pro chov ryb.\n\nOkolo rybníka prochází červená turistická značka a cyklotrasa vedoucí z Poličky do městečka Bystré. \n\n"}
{"id": "1446327", "url": "https://cs.wikipedia.org/wiki?curid=1446327", "title": "Modřecký rybník", "text": "Modřecký rybník\n\nModřecký rybník je rybník o rozloze vodní plochy 0,83 ha vybudovaný na Modřeckém potoce. Rybník se nalézá asi 3 km jihovýchodně od centra města Polička v okrese Svitavy. V roce 2017 připravovalo město Polička jeho revitalizaci a odbahnění. Rybník je využíván pro chov ryb.\n\nOkolo rybníka prochází červená turistická značka a cyklotrasa vedoucí z Poličky do městečka Bystré. \n\n"}
{"id": "1446328", "url": "https://cs.wikipedia.org/wiki?curid=1446328", "title": "Rolex Paris Masters 2018 – mužská dvouhra", "text": "Rolex Paris Masters 2018 – mužská dvouhra\n\nMužská dvouhra Rolex Paris Masters 2018 probíhala na začátku listopadu 2018. Do singlové soutěže pařížského tenisového Mastersu hraného na tvrdém povrchu AccorHotels Arena nastoupilo čtyřicet osm hráčů. Z kvalifikace se probojovalo osm tenistů, z toho šest řádně po výhrách ve dvou kolech a zbylí dva jako tzv. šťastní poražení. Obhájcem titulu byl šestnáctý nasazený Američan Jack Sock, kterého ve čtvrtfinále vyřadil Rakušan Dominic Thiem. Vzhledem ke ztrátě bodů, plynoucí z neobhájeného titulu a neúčasti na Turnaji mistrů – ATP Finals, vypadl Sock po skončení z první světové stovky (klesl o 82 míst na 105. příčku), ačkoli sezónu začínal jako člen elitní desítky.\n\nPrvní v pořadí Rafael Nadal, a za ním zaostávající Novak Djoković o 215 bodů, vstoupili do turnaje jako soupeři o post světové jedničky na žebříčku ATP. Vzhledem k Nadalově odhlášení z turnaje si Djoković svou první výhrou zajistil návrat do čela světové klasifikace. \n\nVítězem se stal nenasazený 22letý Rus Karen Chačanov, jenž ve finále zdolal srbskou turnajovou dvojku Novaka Djokoviće po dvousetovém průběhu 7–5 a 6–4. V probíhající sezóně si tak připsal třetí turnajové vítězství, které představovalo čtvrtý singlový titul na okruhu ATP Tour a premiérový v sérii Masters. Ukončil tak Djokovićovu 22zápasovou neporazitelnost. Cestou za vítězstvím vyřadil Chačanov čtyři hráče elitní světové desítky, vedle Srba i Isnera, Alexandra Zvereva a Thiema. Bodový zisk jej posunul o sedm míst výše, na nové kariérní maximum, když mu ve vydání z 5. listopadu 2018 patřila 11. příčka. Ta mu zajistila druhé náhradnické místo na navazujícím Turnaji mistrů.\n\nVšichni nasazení obdrželi volný los do druhého kola.\n"}
{"id": "1446329", "url": "https://cs.wikipedia.org/wiki?curid=1446329", "title": "Nový rybník (Pomezí)", "text": "Nový rybník (Pomezí)\n\nModřecký rybník je rybník o rozloze vodní plochy 1,11 ha vybudovaný na Modřeckém potoce. Rybník se nalézá asi 3 km jihovýchodně od centra města Polička v okrese Svitavy. Rybník však leží již na katastrálním území obce Pomezí. Rybník je využíván pro sportovní rybolov.\n\nOkolo rybníka prochází červená turistická značka a cyklotrasa vedoucí z Poličky do městečka Bystré. \n\n"}
{"id": "1446332", "url": "https://cs.wikipedia.org/wiki?curid=1446332", "title": "Kniha Drnovská", "text": "Kniha Drnovská\n\nKniha Drnovská (lat. \"Codex Drnovicensis\", něm. \"Drnowitzer Rechtsbuch\") je česky psaná moravská právní kniha, obsahující souhrn moravského obyčejového práva.\n\nAutograf vznikl přibližně v první čtvrtině 16. století a byl uspořádán Ctiborem Drnovským z Drnovic. Na tento rukopis navazovaly opisy pozdějších písařů, kteří při opisování rukopisu podle svého vlastního uvážení vynechávali nebo naopak\npřidávali jiné starší i mladší půhony a nálezy.\n\nKniha Drnovská navazuje na Knihu Tovačovskou a zřejmě na již nedochované starší moravské právní texty.\n\nStruktura knihy je poměrně ustálená, kdy většinou jeden článek je půhonem, kde se konstatuje skutkový a právní stav věci; následující článek obsahuje zobecněné pravidlo, a na konci tohoto článku je výslovně uvedeno, jaký byl nález, tedy výrok.\n\nVe Slezsku, kde chyběly vlastní původní právní knihy, byly odvozené verze Knihy Drnovské velmi populární a vytvořily vlastní osobitou větev rukopisů (např. rukopis knihy Drnovské někdy Jiřího Sedlnického).\n\nJako právní památku vydal Knihu Drnovskou roku 1868 Vincenc Brandl.\n\n"}
{"id": "1446335", "url": "https://cs.wikipedia.org/wiki?curid=1446335", "title": "Seznam medailistů na mistrovství světa ve volném stylu – ženy do 62 kg", "text": "Seznam medailistů na mistrovství světa ve volném stylu – ženy do 62 kg\n\nToto je seznam medailistek na mistrovství světa žen ve volném stylu (lehká střední váha).\n"}
{"id": "1446336", "url": "https://cs.wikipedia.org/wiki?curid=1446336", "title": "Seznam medailistů na mistrovství světa ve volném stylu – ženy do 72 kg", "text": "Seznam medailistů na mistrovství světa ve volném stylu – ženy do 72 kg\n\nToto je seznam medailistek na mistrovství světa žen ve volném stylu (polotěžká váha).\n"}
{"id": "1446338", "url": "https://cs.wikipedia.org/wiki?curid=1446338", "title": "Kaple svaté Ludmily (Andělská Hora)", "text": "Kaple svaté Ludmily (Andělská Hora)\n\nKaple svaté Ludmily se nachází v chatové oblasti obce Andělská Hora, nedaleko od Andělského rybníka.\n\nKapli nechalo v roce 2006 vystavět občanské sdružení Andělská Hora. Stojí v nedaleké vzdálenosti od místa, kde podle pověsti poustevničila šlechtična Ludmila, dcera zakladatele obce Jindřicha III. z Plavna. Slavnostní odhalení kapličky proběhlo 24. srpna 2006 za přítomnosti občanů obce.\n\nJedná se o cihlovou výklenkovou kapličku se třemi boky, břidlicovou valbovou stříškou, betonovým soklem, prosklenými dřevěnými dvířky a kamennou bustou svaté Ludmily. Lze se k ní dostat od kostela Nejsvětější Trojice po žluté turistické trase, od které se po 300 metrech chodec odkloní doprava směrem k Andělskému rybníku. Kaple stojí po levé straně ve směru dané chůze.\n\n"}
{"id": "1446339", "url": "https://cs.wikipedia.org/wiki?curid=1446339", "title": "Seznam medailistů na mistrovství světa ve volném stylu – muži do 79 kg", "text": "Seznam medailistů na mistrovství světa ve volném stylu – muži do 79 kg\n\nToto je seznam medailistu na mistrovství světa mužů ve volném stylu (lehká střední váha).\n"}
{"id": "1446353", "url": "https://cs.wikipedia.org/wiki?curid=1446353", "title": "Lesní bar (Adamov)", "text": "Lesní bar (Adamov)\n\nMísto setkání je turistická zajímavost nacházející se v přírodě v Josefovském údolí v Moravském krasu v katastrálním území města Adamov v okrese Blansko. \n\nBar vznikl v roce 2016 díky lidem z nedalekého bývalého hostince Švýcárna a díky neziskové organizaci Modrý kámen. \n\nPodobný projekt je v rámci České republiky zatím spíše výjimkou, předlohou k tomuto místu byl Lesní bar v Horní lipové, který vznikl již v roce 2007 a je tedy považován za 1. takový projekt v České republice. \n\nMísto setkání u Adamova je lesní posezení, kde má kolemjdoucí turista možnost posedět a obsloužit se dostupným občerstvením. K dispozici je zde i varná konvice, tudíž je možné uvařit si i teplý nápoj, nechybí ani elektrická zásuvka navíc sloužící kupříkladu k dobití mobilního telefonu. Za využité občerstvení turisté platí dobrovolné příspěvky do předem umístěné kasičky. \n\nBar vznikl na zarostlém cípu pozemku a jeho součástí je posezení ve spadlém kmenu stromu, bylinková zahrádka nebo kameniště. Veškeré občerstvení je k dispozici v přistavěné boudě, turisté mohou využít i malé knihovničky a lékárničky. \n\nJe možné se sem dostat autobusovou linkou z Adamova (výstupní zastávka Habrůvka, Josefov), případně po modré turistické trase od obchodního domu v Adamově (tzv. Cyrilometodějská stezka). Bar leží také na naučné stezce Josefovské údolí a po nedaleké Josefovské ulici vede také cyklostezka č.5077. Nedaleko se také nachází národní kulturní památka Stará huť u Adamova. \n\n"}
{"id": "1446360", "url": "https://cs.wikipedia.org/wiki?curid=1446360", "title": "Ester Ofarimová", "text": "Ester Ofarimová\n\nEster Ofarimová (: , rodným jménem Ester Zajídová, * 13. června 1941, Safed) je izraelská zpěvačka. Pochází z rodiny syrských přistěhovalců. Jejím manželem byl v letech 1961 až 1970 zpěvák Abi Ofarim, jako duo Esther & Abi měli mezinárodní úspěch s hity „Noch einen Tanz“, „Morning of My Life“ a především „Cinderella Rockefella“, která byla v únoru 1968 v čele UK Singles Chart. Pětkrát získali Zlatou desku, byli oceněni na festivalu v Sopotech, v Nizozemsku jim byla udělena cena Edison Award. Jako sólistka reprezentovala Ester Švýcarsko na Eurovision Song Contest 1963 s písní „T'en va pas“ a skončila na druhém místě. Uváděla vlastní pořad \"Meet Esther Ofarim\" na stanici BBC One, vystupovala také jako příležitostně jako herečka ve filmech a v divadle Ha-Bima. Od roku 1987 žije v Hamburku.\n\n"}
{"id": "1446365", "url": "https://cs.wikipedia.org/wiki?curid=1446365", "title": "Skalní sklep", "text": "Skalní sklep\n\nSkalní sklep, lidově \"Skalák\", je vila, bývalý hostinec, restaurace a hotel nacházející se v Nádražní ulici ve městě Adamov v Jihomoravském kraji.\n\nNa místě současné vily stával dříve hostinec, který postavili Liechtensteinové na místě původní panské stodoly. V roce 1863 vznikl v budově čtenářský spolek, třicet let na to ale obyvatelé města budovu strhli a postavili hotel v německém stylu. Původní hostinec se jmenoval \"U Skalního sklepa\", odkud nese vila svůj název i v současné době. \n\nPostupem času vilu drželo několik majitelů, po druhé světové válce zde fungovalo ředitelství závodu, knihovna a konaly se zde plesy. Časem přestávala být využívanou a chátrala. V roce 2012 vilu zakoupil Martin Boháček a pustil se do rekonstrukce, která probíhá i v roce 2018.\n\nJedná se o patrovou budovu nacházející se v těsné blízkosti vlakové stanice Adamov – zastávka. Součástí budovy je například velký sál a nebo zastřešené zápraží. Těsnou blízkostí vily protéká řeka Svitava.\n\n"}
{"id": "1446367", "url": "https://cs.wikipedia.org/wiki?curid=1446367", "title": "Socha Rudoarmějce (Adamov)", "text": "Socha Rudoarmějce (Adamov)\n\nSocha Rudoarmějce stojí ve městě Adamov v Jihomoravském kraji v těsné blízkosti místního zdravotního střediska.\n\nSochu vytvořili Arnošt Zvěřina a Hubert Bílek jako připomínku pádu nacismu a také jako připomínku dvou padlých sovětských vojáků. Odhalena byla 10. června 1951. Během její existence proběhlo několik stěhování sochy. Původně stála před národním výborem, musela však ustoupit výstavbě zdravotního střediska. Přesunuta tedy byla na Smetanovo náměstí a poté v roce 1994 na své současné místo v ulici Osvobození.\n\nSocha je provedena v nadživotní velikosti a znázorňuje sovětského vojáka. Socha stojí na jednom užším a vyšším podstavci, který ještě stojí na podstavci nižším a širším. V pozadí sochy je městský znak a nápis Adamov, sochu obklopují jehličnaté stromy.\n\n"}
{"id": "1446375", "url": "https://cs.wikipedia.org/wiki?curid=1446375", "title": "WTA Elite Trophy 2018 – ženská dvouhra", "text": "WTA Elite Trophy 2018 – ženská dvouhra\n\nŽenská dvouhra WTA Elite Trophy 2018 probíhala v první polovině listopadu 2018. Do singlové soutěže čuchajského tenisového turnaje nastoupilo dvanáct hráček, které obdržely pozvání od organizátorů po splnění kvalifikačních kritérií. Obhájkyní titulu byla německá tenistka Julia Görgesová, kterou v semifinále vyřadila Ashleigh Bartyová. \n\nZ turnaje se odhlásily Američanka Serena Williamsová a Lotyška Jeļena Ostapenková. Divokou kartu organizátoři udělili Číňance Čang Šuaj. Nejmladší hráčkou se stala 20letá Aryna Sabalenková, naopak nejstarší Görgesová, která během turnaje oslavila 30. narozeniny. Na turnaji debutovaly Darja Kasatkinová, Anett Kontaveitová, Elise Mertensová, Garbiñe Muguruzaová, Sabalenková a Wangová. Poprvé do singlové soutěže zasáhly dvě čínské tenistky.\n\nVítězka azalkové skupiny Američanka Madison Keysová, se musela semifinále vzdát kvůli zranění levého kolene. Nahradila ji druhá ve skupině Číňanka Wang Čchiang, která poté prošla přes Garbiñe Muguruzaovou do finále. \n\nVítězkou se stala devátá nasazená Australanka Ashleigh Bartyová, jež ve finále zdolala čínskou turnajovou jedenáctku Wang Čchiang po dvousetovém průběhu 6–3 a 6–4. V probíhající sezóně si po triumfu na Nottingham Open 2018 připsala druhé turnajové vítězství, které představovalo třetí singlový titul na okruhu WTA Tour. Bodový zisk pro 22letou Bartyovou znamenal posun na nové kariérní maximum, 15. místo žebříčku WTA. Poprvé se do elitní světové dvacítky posunula 26letá Wangová, které po turnaji patřila 20. příčka.\n\n\n"}
{"id": "1446377", "url": "https://cs.wikipedia.org/wiki?curid=1446377", "title": "Lichtenštejnské jubilejní památníky", "text": "Lichtenštejnské jubilejní památníky\n\nLichtenštejnské jubilejní památníky jsou soubor pomníků umístěných v lesích v okolí města Adamov v Jihomoravském kraji. Nacházejí se v krajinném celku Vranovsko-křtinského lichtenštejnského areálu.\n\nPamátníky byly vytvořeny v roce 1898 na všech revírech lichtenštejnského panství jako připomínka 40 let vládnutí knížete Jana II. z Lichtenštejna. V roce 1908 byly doplněny o tabulku připomínající dalších 10 let jeho vlády. V roce 2009 proběhla oprava všech památníků.\n\nCelkem bylo na území vranovsko-křtinského areálu vybudováno sedm památníků, z nichž se do dnešních dnů dochovaly čtyři. Původně byly vyzděny z vápencových kamenů, během času se ale rozpadly. Na zbylých kamenných kupách je umístěna hlavní tabulka s textem a přídavná tabulka s dalším textem. Hlavní text říká:\n\nNa doplňkové tabulce je pak nápis:\n\nDochované pomníky jsou usazeny na následujících místech:\n\nNezachovaly se památníky u Babic, u Kanic a v revíru Hády při lesní cestě Resslovce.\n\nSoučástí památníků byly také výsadby stromů. Bylo jich vysazeno vždy 58, a to 18 dubů červených znázorňujících Janův věk při nástupu na trůn a dále 20 dubů letních a 20 dubů zimních, jež symbolizovaly 40 let jeho vlády. Z těchto hájů se dochovaly víceméně jen fragmenty.\n\n"}
{"id": "1446382", "url": "https://cs.wikipedia.org/wiki?curid=1446382", "title": "Pomořsko", "text": "Pomořsko\n\nPomořské vévodství, případně též Meránské vévodství (německy \"Herzogtum Meranien\", slovinsky \"Vojvodina Meranija\", latinsky \"Ducatus Meranum\"), zkráceně Pomořsko či Meránie ( \"Meranum\", \"Meranien\", doslova „země podél moře“) je historické vévodství, území, které se nacházelo přibližně v nejsevernější části dnešní Dalmácie, proto bylo někdy označováno jako „Dalmatské vévodství“.\n\nÚzemí vzniklo jako důsledek mocenské politiky Štaufů ve 12. století. Rozkládalo se na samém západním okraji středověkého Uherského království, podél pobřeží Jaderského moře, v nejsevernější části doasahovala zřejmě až k Rijece a Kvarnerskému zálivu, nezahrnovala však Istrii.\n\nJako součást Bavor přešlo Pomořsko po předání území vévody Jindřicha XII. \"Lva\" pod přímou správu císaře.\n\nCísař Bedřich Rudovous území postoupil Bertoldovi IV. z Andechsu (vévodovi chorvatskému a dalmatskému z roku 1182, od roku 1194 oficiálně držiteli titulu vévody meranského a markraběte istrijského). Bertoldův vnuk, Ota II., zemřel bez dědice roku 1248 a území si rozdělilo mezi několik nástupců.\n\n"}
{"id": "1446387", "url": "https://cs.wikipedia.org/wiki?curid=1446387", "title": "Pozůstatky papírny Aš", "text": "Pozůstatky papírny Aš\n\nPozůstatky papírny Aš se nacházejí v místní části Doubrava ve městě Aš v Karlovarském kraji. Od roku 1991 jsou pozůstatky papírny chráněny jako kulturní památka.\n\nPrvní papírny na tomto místě vznikly už v 17. století. Papír z Aše se těšil značné oblibě a byl vyvážen do celé Evropy, především pak při rozmachu v 18. století. Při výrobě papíru zde byl využíván stroj na rozmělňování hadrů, kterému se říkalo holandr (stroj byl vynalezen v Holandsku). Po polovině 19. století však výroba papíru uvadala a po druhé světové válce v Doubravě zanikla úplně. \n\nV roce 2012 pak díky Ašské radnici a místním obyvatelům došlo k vykopání a odhalení zdiva a základů papírny, které krylo křoví (zbytky byly po válce zbourány). Díky tomuto krytí byly dochovány nejen zdi a základy, ale také některé nástroje, jako koryta, mlecí kameny, kádě, vany i samotný holendr. Vše může kolemjdoucí návštěvník vidět a prohlédnout si. Místo je doplněno také o vycházkovou terasu a informační tabule, v rámci vykopávek a úprav se opravy dočkala i nedaleká vodní elektrárna.\n\nK pozůstatkům papírny je možné dojet autobusovou linkou do zastávky Aš, Doubrava. Vede tudy také žlutá turistická trasa od přehrady na řece Bílý Halštrov a sbíhají se zde cyklostezky č. 2059 a 2062. V těsné blízkosti zbytků papírny se nachází také minerální pramen Doubrava. \n\n"}
{"id": "1446392", "url": "https://cs.wikipedia.org/wiki?curid=1446392", "title": "Líha (rozcestník)", "text": "Líha (rozcestník)\n\nLíha může být:\n\n"}
{"id": "1446402", "url": "https://cs.wikipedia.org/wiki?curid=1446402", "title": "WTA Elite Trophy 2018 – ženská čtyřhra", "text": "WTA Elite Trophy 2018 – ženská čtyřhra\n\nŽenská čtyřhra WTA Elite Trophy 2018 probíhala v první polovině listopadu 2018. Do deblové soutěže čuchajského tenisového turnaje nastoupilo šest dvojic na pozvání pořadatelů. Obhájcem titulu byl čínský pár Tuan Jing-jing a Chan Sin-jün, jehož členky do turnaje nezasáhly.\n\nVítězem se stal třetí nasazený pár ukrajinských dvojčat, tvořený Ljudmilou a Nadijou Kičenokovými, které ve finále zdolaly japonsko-běloruské turnajové čtyřky Šúko Aojamovou s Lidzijou Marozavovou. Po dvousetovém průběhu 6–4 a 3–6 rozhodl až supertiebreak poměrem míčů [10–7]. Obě šampionky si do žebříčku WTA nepřipsaly žádné body a získaly třetí společnou trofej. Ljudmila Kičenoková vybojovala třetí deblový titul na okruhu WTA Tour a pro Nadiju Kičenokovou to bylo čtvrté takové turnajové vítězství.\n"}
{"id": "1446408", "url": "https://cs.wikipedia.org/wiki?curid=1446408", "title": "EvoLucie", "text": "EvoLucie\n\nEvoLucie je osmé studiové album české skupiny Lucie. Vyšlo 9. listopadu roku 2018. Jde o první studiové album Lucie po šestnácti letech – to předchozí, \"Dobrá kočzka která nemlsá\", skupina vydala roku 2002. Název alba byl oznámen již v roce 2017. Na produkci alba se podílel mimo jiné Američan Mike Clink. První zveřejněnou písní z alba byla „Takhle tě mám rád“, kterou kapela uvedla v květnu 2018. Druhá píseň „Nejlepší, kterou znám“ byla zveřejněna týden před vydáním, tedy 2. listopadu 2018. Na albu se podíleli například kytarista Phil X ze skupiny Bon Jovi, Lenny, Vratislav Brabenec či kurdská zpěvačka Sakina Teyna.\n\n\na další\n"}
{"id": "1446410", "url": "https://cs.wikipedia.org/wiki?curid=1446410", "title": "Hanumanásana", "text": "Hanumanásana\n\nHanumanásana ( हनुमानासन)) neboli Opice, příp. je jednou z ásan. \n\nV Sanskritu 'Hanuman' nabo Hanumat (हनुमान्)) búh připomající opici a 'ásana' (आसन) posed. Hanumanásana připomíná most mezi Indickou pevninou a ostrovy. Hanuman, syn boha větrů (Váju) a jeho ženy Andžány, celý život věrně sloužil svému panovníkovi krílu Rámovi. králi Rámovi.\n\nV podstatě jde o tzv. provaz, rozdíl je pouze v tom, že se do něj vstupuje a z něj vystupuje jinou ásanou.\n\n\nSeznam ásan\n\n"}
{"id": "1446423", "url": "https://cs.wikipedia.org/wiki?curid=1446423", "title": "Láska není hračka", "text": "Láska není hračka\n\nLáska není hračka (v anglickém originále Mad About the Toy) je 11. díl 30. řady amerického animovaného seriálu Simpsonovi. Díl měl premiéru 6. ledna 2019 na americké televizní stanici Fox. Scénář k tomuto dílu napsal režisér Michael Price.\n\n Homer a Marge oslavují své výročí a nechají děti doma s dědou. Marge poukazuje na to, že děda se musí vrátit do domova důchodců za hodinu, takže Marge s Homerem dělají všechny své aktivity co nejrychleji. Doma se Bart a Líza nudí, požádají dědu, aby si spolu mohli zahrát hru. Bart najde v suterénu několik zelených plastových vojáčků, což způsobuje dědovu neznámou paniku. Rodina ho vezme k lékaři, ale lékař není schopen zjistit, proč panikaří. Líza zjišťuje, že tvar plastových vojáčků připomíná dědu. Simpsonovi se dědy vyptávají, proč má paniku z plastových panáčků. Děda říká, že mu nějaká společnost nabídla, že bude předlohou pro vojáčky a děda práci přijal. Postupně děda sdělí, že mu společnost nezaplatila za fotografování a zjišťuje, že tohle je důvodem jeho paniky.\n\nDěda ukončí rozhovor ve zpravodajství na Kanálu a je převezen do sledovanějšího pořadu celostátní televize NBC. Děda se od Marge dozvídá, že má přijet do New Yorku pro jeho výplatu. Rodina se tedy vypraví do New Yorku. Děda se dozví, že nikdy nepodepsal smlouvu a nemá nárok na honorář, a že z focení utekl kvůli tomu, že ho fotograf Phillip políbil. Společnost byla nucena Phillipa vyhodit. Děda pak má vidinu a rozhodne se navštívit fotografa. Uvědomil si, že mu možná zničil život.\n\nV letadle Líza na internetu zjistí na, že fotograf, Philip Hefflin, žije v Texasu. Když se dostanou do Philipova města, dědu zaskočí jeho středu a náhodou narazí na obchod s malbami v jeho armádním obleku. Poté spolu stráví čas a dokončí focení.\n\nU Simposnových doma figurky ožijí a tančí, když si Abe uvědomil, že se zachoval správně. Na zahradě si Bart, Milhouse a Nelson hrají s figurkami vojáků. Poté, co se Bart nudí, navrhne, aby rozpustili plastové vojáčky v mikrovlnné troubě. Poté se zobrazí několik fotografií Aba (dědy) a Philipa.\n"}
{"id": "1446428", "url": "https://cs.wikipedia.org/wiki?curid=1446428", "title": "Rudolf Reiter", "text": "Rudolf Reiter\n\nRudolf Reiter (* 28. září 1994 v Praze) je český fotbalový záložník, od července 2019 působící v FC Baník Ostrava.\n\nCelé fotbalové mládí prožil Reiter v letenské Spartě.\n\nSvůj první dospělý rok fotbalu strávil na Žižkově, kde ale nebyl úspěšný a branku si nepřipsal. \n\nV roce 2015 byl Reiter poslán na hostování do tehdejšího Graffinu Vlašim. Hostování sice nebylo moc úspěšné, vstřelil jedinou branku, ale tehdejší trenér Vlašimi Martin Hašek jeho jméno nezapomněl a později v roce 2017 z něj udělal jeden ze základních pilířů pražské Bohemky.\n\nV roce 2017 si ho stáhl na hostování ze Sparty do Bohemians trenér Martin Hašek, který Reitera postupně začleňoval do sestavy, až z něj udělal člena základní jedenáctky. Momentálně nastupuje pravidelně na pozici pravého záložníka. \n\nMá dlouholetou přítelkyni jménem Elena Sevček a 1. listopadu 2018 se mu narodil syn Matteo.\n"}
{"id": "1446431", "url": "https://cs.wikipedia.org/wiki?curid=1446431", "title": "Jan Nepomuk Hunčovský", "text": "Jan Nepomuk Hunčovský\n\nJan Nepomuk Karel Hunčovský (15. května 1752 Čechy pod Košířem – 4. dubna 1798 Vídeň) byl osobním lékařem císaře Leopolda II., chirurgem a profesorem na Josefinu.\n\nPo studiu gymnázia v Olomouci v roce 1771 začal studovat chirurgii ve Vídni. Na doporučení Giovanni Alessandra Brambilla, osobního lékaře císaře Josefa II. a hlavního chirurga rakouské armády, byl Hunčovský poslán na studia do Lombardie, Milána. Po smrti hraběnky Johanny Amélie, podporovatelky Hunčovského na studiích, se vrátil zpátky do Vídně, kde studoval pod dozorem Brambilla. V roce 1777, na popud císaře Josefa II., byl vyslán na další studijní cesty do Francie a Anglie. Několik let po návratu v roce 1783 vydal knihu \"Medicinisch-chirurgische Beobachtungen auf seinen Reisen durch England und Frankreich, besonders über die Spitäler\", ve které popisuje své dojmy, zážitky a zkušenosti z této cesty.\n\nV roce 1781 byl jmenován profesorem na lékařsko-chirurgické škole pro výchovu polních lékařů v Gumpendorfu, pozdější Josefinum.\n\nV roce 1791 doprovázel císaře Leopolda II. na cestě po Itálii. Během tohoto pobytu se nadále zajímal o zdravotnictví v Itálii. Po návratu z Itálie byl jmenován osobním lékařem císaře a stále učil na Josefinu.\n\nJan Nepomuk Hunčovský při chirurgickém zákroku si poranil prsty a v zemřel na sepsi ve svých 47 letech 4. dubna 1798 ve Vídni.\n\n\n\n"}
{"id": "1446438", "url": "https://cs.wikipedia.org/wiki?curid=1446438", "title": "2021 ve filmu", "text": "2021 ve filmu\n\nToto je seznam filmů, jejichž premiéra je plánována na rok 2021.\n\n\n"}
{"id": "1446439", "url": "https://cs.wikipedia.org/wiki?curid=1446439", "title": "Viktor Igumenov", "text": "Viktor Igumenov\n\nViktor Michajlovič Igumenov (* 20. března 1943 Omsk) je bývalý sovětský a ruský zápasník – klasik.\n\nZápasení se věnoval od svých 15 let v rodém Omsku. Připravoval se v klubu Spartak pod vedením Vasyla Hromyka. Specializoval se na řecko-římský (klasický) styl. V sovětské mužské reprezentaci se pohyboval od poloviny šedesátých let dvacátého století ve střední váze do 78 kg. V roce 1968 startoval jako favorit na vítězství na olympijských hrách v Mexiku. V prvním a druhém kole ztratil se svými soupeři dva klasifikační body a ve třetím kole senzačně prohrál na lopatky s Norem Haraldem Barliem. Dosažením šesti klasifikačních bodů byl z turnaje předčasně vyřazen. Od roku 1969 přestoupil do nové nižší velterové váze do 74 kg. V roce 1972 startoval jako trojnásobný mistr světa v této váze na olympijských hrách v Mnichově. Pár dní před turnajem si při sparingu zlomil žebra. Ve druhém kole s problémy udýchal remízu 7:7 s Řekem Petrosem Galaktopulosem a k následujícímu zápasu již nenastoupil. Vzápětí ukončil sportovní kariéru. Věnoval se trenérské a metodické práci.\n\n\n"}
{"id": "1446440", "url": "https://cs.wikipedia.org/wiki?curid=1446440", "title": "Garbhásana", "text": "Garbhásana\n\nGabrbhásana ( गर्भासन) neboli Plod je jednou z ásan. \n\nNázev pochází ze sanskrtského slova \"garbha \" plod (dítěte) a \"asana\" (आसन) posed/pozice.\n\nCvik protáhne záda a balanční svaly.\n\n"}
{"id": "1446443", "url": "https://cs.wikipedia.org/wiki?curid=1446443", "title": "Siegfried z Öttingenu", "text": "Siegfried z Öttingenu\n\nSiegfried z Öttingenu, či \"Siegfried Öttingenský\" ( \"Siegfried von Öttingen\", před rokem 1236 – 19. listopad po roce 1238) byl v roce 1237 bamberským biskupem.\n\nSiegfried hrabě z Öttingenu byl zvolen bamberským biskupem po smrti svého, 5. června 1236 ve Vídni zesnulého, předchůdce Ekberta, někdy v době mezi dnem Ekbertova úmrtí a srpnem roku 1237. Svého úřadu se však ještě téhož roku vzdal. Ve starších seznamech biskupů není uveden.\n\nZemřel 19. listopadu, není však znám rok úmrtí.\n\n"}
{"id": "1446453", "url": "https://cs.wikipedia.org/wiki?curid=1446453", "title": "Oldřich Svoboda", "text": "Oldřich Svoboda\n\nOldřich Svoboda je jméno více osobností:\n"}
{"id": "1446540", "url": "https://cs.wikipedia.org/wiki?curid=1446540", "title": "Slávia UK Bratislava (basketbal)", "text": "Slávia UK Bratislava (basketbal)\n\nSlávia UK Bratislava (celým názvem: Slávia Univerzita Komenského Bratislava) byl slovenský univerzitní basketbalový klub, který sídlil v Bratislavě ve stejnojmenném kraji. Oddíl patřil pod patronát Univerzity Komenského v Bratislavě. Založen byl v roce 1935 pod názvem VŠ Bratislava. Za éry prvního slovenského státu se stal klub třikrát mistrem Slovenska. Po znovu sloučení pod jeden stát byla Slávia častým účastníkem mužské nejvyšší soutěže. Ženské družstvo působilo nejčastěji v nižších soutěžích. Zaniká v roce 1995 po fúzi s Lokomotívou Bratislava do nově vytvořeného subjektu Lokomotíva Slávia UK Bratislava. Klubové barvy byly červená a bílá.\n\nSvé domácí zápasy odehrával v hale na Domkárskej ulici.\n\nZdroj: \n\n\n\nZdroj: \n\nZdroj: \n\n"}
{"id": "1446555", "url": "https://cs.wikipedia.org/wiki?curid=1446555", "title": "Agusta A.115", "text": "Agusta A.115\n\nAgusta A.115 (imatrikulace \"I-AGUC\") byl prototyp italského lehkého vrtulníku, který poprvé vzlétl v roce 1961. Jednalo se v podstatě o Bell 47J-3 s pylonem vyrovnávacího rotoru tvořeným nekrytou trubkovou konstrukcí a poháněný turbohřídelovým motorem Turbomeca Astazou II. K sériové výrobě nedošlo.\n\nÚdaje podle \"Jane's All The World's Aircraft 1961–62\"\n\n"}
{"id": "1446558", "url": "https://cs.wikipedia.org/wiki?curid=1446558", "title": "Munedži Munemura", "text": "Munedži Munemura\n\nMunedži Munemura (* 1. října 1943 Niigata) je bývalý japonský zápasník – klasik, olympijský vítěz z roku 1968.\n\nZápasení se věnoval na tokijské univerzitě Meidži, kde se specializoval na pro Japonce opomíjený řecko-římský styl. V reprezentaci se pohyboval v lehké váze do 70 kg. V roce 1964 neuspěl při olympijské nominaci pro účast na domácích olympijských hrách v Tokiu na úkor Tokuaki Fudžity. \n\nV roce 1968 uspěl v japonské olympijské nominován pro start na olympijských hrách v Mexiku. V prvních kolech měl štěstí na bezejmené soupeře. Ve čtvrtém kole vyřadil silného Maďara Antala Steera a v pátém kole úřadují mistra světa Fina Eera Tapia k jehož vyřazení mu stačila vzájemná diskvalifikace za pasivitu. V šestém kole porazil na klasifikační body vedoucího Řeka Petrose Galaktopulose a v sedmém kole zremizoval zápas s Jugoslávcem Stevanem Horvatem. Horvat následně pouze remizoval s Řekem Galaktopulosem a tímto výsledkem získal zlatou olympijskou medaili.\n\n"}
{"id": "1446563", "url": "https://cs.wikipedia.org/wiki?curid=1446563", "title": "SS Juve Stabia", "text": "SS Juve Stabia\n\nSocietà Sportiva Juve Stabia je italský fotbalový klub hrající v sezóně 2019/20 ve druhé lize a sídlící ve městě Castellammare di Stabia v regionu Kampánie.\n\nKlub byl založen v roce 1907 bratry Romana a Pauzana Weiss jako \"Stabia Sporting Club\". V roce 1933 se klub dostává do finančních problémů a končí. Je vytvořen nový klub \"Associazione Calcio Stabia\". Klub hraje v nižších soutěží. V roce 1953 přichází další bankrot. Je založen nový klub se stejným jménem ale jen změnil klubové barvy. Nejhorší období klubu přijde po sezoně 2000/01. Klub má opět dluhy a končí s fotbalem. Fotbal nehraje rok a se spojením klubem \"Associazione Sportiva Dilettantistica F.C. S.S. Nola 1925\" sezonu 2002/03 začíná v páté lize pod názvem \"Associazione Calcio Comprensorio Stabia\".\n\nNejvyšší soutěž nikdy nehrál. Největší úspěch je hraní ve druhé lize a to v pěti sezonách. Nejlepší umístění bylo 9. místo v sezoně 2011/12.\n\n\n\n\n"}
{"id": "1446566", "url": "https://cs.wikipedia.org/wiki?curid=1446566", "title": "Lokomotíva Slávia UK Bratislava", "text": "Lokomotíva Slávia UK Bratislava\n\nLokomotíva Slávia UK Bratislava (celým názvem: Lokomotíva Slávia Univerzita Komenského Bratislava) byl slovenský univerzitní basketbalový klub, který sídlil v Bratislavě ve stejnojmenném kraji. Oddíl patřil pod patronát Univerzity Komenského v Bratislavě. Založen byl v roce 1995 po fúzi Slávie UK Bratislava a Lokomotívy Bratislava. Zanikl v roce 2008. Klubové barvy byly červená a bílá.\n\nSvé domácí zápasy odehrával v hale na Domkárskej ulici.\n\nZdroj: \n\n\nZdroj: \n\nZdroj: \n\n\n"}
{"id": "1446586", "url": "https://cs.wikipedia.org/wiki?curid=1446586", "title": "BK Istrobanka Bratislava", "text": "BK Istrobanka Bratislava\n\nBK Istrobanka Bratislava (celým názvem: Basketbalový klub Istrobanka Bratislava) byl slovenský ženský basketbalový klub, který sídlil v Bratislavě ve stejnojmenném kraji. Založen byl v roce 1993 pod názvem BK Sporiteľňa Bratislava. V roce 1996 přešel klub pod novou organizaci pod názvem BK Istrobanka. Klub se v letech 1994–1997 účastnil prestižního evropského poháru Liliany Ronchettiové. Zanikl v roce 1998 po fúzi s Lokomotívou Slávia UK Bratislava.\n\nNejvětším úspěchem klubu v nejvyšší soutěži byl zisk stříbrné medaile ze sezóny 1993/94.\n\nZdroj: \n\n\nZdroj: \n\nZdroj: \n\n\n"}
{"id": "1446587", "url": "https://cs.wikipedia.org/wiki?curid=1446587", "title": "Švedlár", "text": "Švedlár\n\nŠvedlár ( , ) je obec na Slovensku v okrese Gelnica v historickém regionu Spiš. V obci žije obyvatel.\n\nŠvedlár založili němečtí horníci, jejichž zavolal do země uherský král Belo IV, po odchodu Tatarů (1243) kolem roku 1255. Nachází se ve východní části Slovenského rudohoří. Nejstarší zmínka o obci je z r. 1312, když ji roku 1338 daroval král Karel I. Robert Smolníku. Obec se dostala do rukou Thurzovců, potom Csákyovců a nakonec Banské komoře. Obyvatelstvo pracovalo v dolech na měď.\n\n\n\n\n\n\n\n"}
{"id": "1446588", "url": "https://cs.wikipedia.org/wiki?curid=1446588", "title": "Havárie vrtulníku v Leicesteru", "text": "Havárie vrtulníku v Leicesteru\n\nV sobotu 27. října 2018 havaroval vrtulník AgustaWestland AW169 krátce po vzletu z King Power Stadium, domovského stadionu Leicester City FC. Na palubě bylo 5 lidí, včetně majitele klubu Vičaje Srivadtanaprapchy.\n\nBritské oddělení vyšetřování leteckých nehod nehodu stále prověřuje. Bylo potvrzeno, že nikdo na palubě nepřežil a nikdo jiný při pádu zraněn nebyl.\n\nSrivadtanaprapcha často létal na zápasy a ze zápasů Leicesteru vrtulníkem přistávajícím ve středu hřiště. Po zápase, jako obvykle, přistál uprostřed hřiště vrtulník, aby nabral Srivadtanaprapchu a další pasažéry. Vrtulník byl viděn, jak se připravuje ke vzletu v živém pozápasovém vysílání televize BT Sport. V tomto monentu již klubový autobus odvezl hráče hostujícího West Hamu zatímco realizační tým a hráči Leicesteru byli stále v šatnách a v ochozech ještě zbývalo několik fanoušků obou týmů. Se Srivadtanaprapchou byli na palubě ještě další 3 cestující.\n\nVrtulník se vznesl ze středového kruhu krátce po 20. hodině tamního času (v ČR 21:00). Téměř okamžitě po opuštění stadionu se vrtulník začal točit a šel k zemi. Jeden z očitých svědků označil jako příčinu rozbitý rotor vrtulníku, další svědek řekl, že vrtulník spadl „jako kámen na podlahu“. Vrtulník spadl na parkoviště E, přibližně 200 metrů od stadionu. Trosky po pádu vzplanuly.\n\nZápas 2. anglické ligy žen mezi Leicesterem a Manchesterem United, který byl naplánován na neděli, byl odložen. Zápas Leicesteru v EFL Cupu proti Southamptonu, naplánovaný na úterý 30. října, a zápas Premier League International Cupu mezi juniorkou Leicesteru a Feyenoordem byly také odloženy. Odloženy byly také zápasy Oud-Heverlee Leuven, druholigového belgického klubu, který je druhým klubem vlastněným Srivadtanaprapchou.\n\n30. října klub Leicester City FC založil knihu kondolencí a zařídil i její online verzi.\n\n"}
{"id": "1446589", "url": "https://cs.wikipedia.org/wiki?curid=1446589", "title": "Nižný Klátov", "text": "Nižný Klátov\n\nNižný Klátov (původně \"Nižný Tejkeš\", ) je obec na Slovensku v okrese Košice-okolí v historickém regionu Abov. Žije zde obyvatel.\n\n\nStarostové obce:\n\n\nObec má vlastní mateřskou a základní školu.\n\nDo obce jezdí SAD a.s. z Košic, směr Hýľov, Zlatá Idka a Vyšný Klátov.\n\nV obci se nachází fotbalové a basketbalové hřiště a je výchozím místem pro turistiku a cyklistiku v přilehlých Volovských vrších. V blízkosti se nachází lyžařské středisko Jahodná a Kojšovská hoľa. Obec má hokejové mužstvo.\n\n"}
{"id": "1446591", "url": "https://cs.wikipedia.org/wiki?curid=1446591", "title": "Front end a back end", "text": "Front end a back end\n\nV softwarovém inženýrství odkazují termíny front end a back end na oddělení odpovědnosti mezi prezentační vrstvou (\"front end\"em), a vrstvou operující se samotnými daty (\"back end\") softwaru, fyzické infrastruktury nebo hardwaru. V klient–server modelu je klient obvykle považován za \"front end\" a server je obvykle považován za \"back end\", a to i když některé úkony související s prezentováním dat jsou vykonávány už na serveru.\n\nZ hlediska \"softwarové architektury\" se software může skládat z mnoha vrstev, které se nacházejí mezi hardwarem a koncovým uživatelem. O každé takové vrstvě lze říci, že má \"front end\" a \"back end\". Front endem zde rozumíme abstrakci, která poskytuje přívětivé uživatelské rozhraní, zatímco back endem rozumíme samotnou výpočetní logiku, která se pod tímto rozhraním skrývá.\n\nV telekomunikacích front endem rozumíme zařízení nebo službu, zatímco back endem rozumíme infrastrukturu, díky které je vůbec možné dotyčnou službu poskytovat.\n\nObecným pravidlem je, že front end (nebo \"klient\") je ta část systému, kterou přímo ovládá uživatel. Back end je potom ta část systému, která je většinou od uživatele fyzicky dál a která uživateli poskytuje službu.\n\n"}
{"id": "1446594", "url": "https://cs.wikipedia.org/wiki?curid=1446594", "title": "Sándor Harangozó", "text": "Sándor Harangozó\n\nSándor Harangozó (1914 Budapešť – 11. července 1981 tamtéž), uváděný také jako Sándor Koretz, byl maďarský fotbalový útočník, reprezentant Maďarska a rozhodčí.\n\nV letech 1933–1934 nastupoval za LAFC Lučenec. V československé lize hrál za Teplitzer FK a AFK Bohemians, v Československu vstřelil osm prvoligových branek. V maďarské lize hrál za Szeged FC/Szegedi AK a Weisz Manfréd FC Csepel, ve 189 zápasech dal 44 branky.\n\nJednou reprezentoval Maďarsko, aniž by skóroval. Toto utkání se hrálo 19. května 1940 v Budapešti a domácí v něm zvítězili nad Rumunskem 2:0 (poločas 0:0).\n\nPo skončení hráčské kariéry se stal rozhodčím. V letech 1947–1959 byl mezinárodním rozhodčím. Soudcoval 9 mezistátních utkání (30.10.1949–21.06.1959). První zápas v maďarské lize odpískal ještě jako hráč (06.03.1941). Skončil nuceně v roce 1962, kdy vešlo v platnost nařízení Maďarského fotbalového svazu, které stanovilo horní věkovou hranici pro prvoligové rozhodčí na 45 let. Poslední prvoligový zápas řídil 21. března 1962.\n\n"}
{"id": "1446597", "url": "https://cs.wikipedia.org/wiki?curid=1446597", "title": "Rolls-Royce Welland", "text": "Rolls-Royce Welland\n\nRolls-Royce RB.23 Welland byl první britský proudový motor, který vstoupil do výroby. Stalo se tak roku 1943 pro letoun Gloster Meteor. Jméno Welland nesl podle řeky Welland, protože firma Rolls-Royce měla ve zvyku dávat proudovým motorům názvy podle jmen řek.\n\nMotor původně vyvinul tým Franka Whittlea Power Jets a byl známý jako W.2 - Whittleova druhá konstrukce a první určená pro případnou výrobu. Power Jets spolupracovali s firmou Rover kde jej označili jako W.2B/23. Vztah mezi společnostmi byl napjatý kvůli neschopnosti Roveru dodávat pracovní součásti a byl přerušen, když se Whittle dozvěděl, že tým inženýrů Roveru vedený Adrianem Lombardem a Johnem Herriotem navrhl vlastní verzi W.2B/26. Rover roztrpčený Whittleyem předal projekt firmě Rolls-Royce, kam se z oddělení turbodmychadel připojil konstruktér Stanley Hooker. Hookerovy zkušenosti konstrukce odstředivých kompresorů spolu s vylepšenými kovovými materiály a spalovacími systémy vrátily motor zpět a brzy vstoupil do výroby.\n\nWelland byl však používán jen krátkou dobu. Hooker pokračoval s vývojem verze W.2B/26, která vynikala lepším rozložením součástí. Ta brzy vstoupila do výroby jako Rolls-Royce Derwent s vyšším tahem a letounům Meteor vybavených motorem Welland byly motory vyměněny nebo byly vyřazeny. \n\n\n\n"}
{"id": "1446598", "url": "https://cs.wikipedia.org/wiki?curid=1446598", "title": "Velim (neolitické sídliště)", "text": "Velim (neolitické sídliště)\n\nNeolitické sídliště u Velimi je archeologická lokalita na okraji Velimi v okrese Kolín ve Středočeském kraji. Pravěké sídliště bylo osídleno v neolitu příslušníky kultury s lineární keramikou ve druhé polovině šestého tisíciletí před naším letopočtem. Archeologický výzkum zde odkryl pozůstatky množství dlouhých domů. K výjimečným nálezům patří objev studny, ve které se dochovaly organické materiály.\n\nSídliště se nacházelo na severním okraji vesnice v Palackého ulici v místech, kde byla koncem roku zahájena výstavba areálu firmy Ball Aerocan CZ. Během archeologického výzkumu prováděného v letech 2001–2016 byla odkryta řada kůlových jam, které jsou pozůstatky celkem devatenácti dlouhých domů. V sousedství jednoho z domů byla nalezena jáma identifikovaná jako studna. Studna byla vyhloubená v labských píscích a vyztužená konstrukcí z dubového dřeva. Jádro konstrukce tvořil vykotlaný kmen javoru s vnitřím průměrem sedmdesát centimetrů, který podpírala čtveřice kůlů. Ve studni nalezená nádoba umožnila datovat dobu jejího používání do období staršího neolitu, přesněji do druhé fáze kultury s lineární keramikou. U dvou fragmentů dubové konstrukce bylo možné dendrochronologicky určit dobu pokácení stromu na roky 5196/5195 před naším letopočtem a 5200–5190 před naším letopočtem. I po zasypání studna uchovávala vlhké prostředí bez kyslíku, které zpomalilo rozkládání organických materiálů, a umožnilo získat vzorky pylů, semen a částí rostlin. Za ojedinělý je považován nález přibližně sedm centimetrů dlouhé a čtyři milimetry tlusté šňůrky stočené ze dvou vláken rostliny podobné konopí.\n"}
{"id": "1446600", "url": "https://cs.wikipedia.org/wiki?curid=1446600", "title": "Pasta Oner", "text": "Pasta Oner\n\nPasta Oner (* 28. prosince 1979, Trenčín), vlastním jménem Zdeněk Řanda, je český umělec. Coby tvůrčí osobnost se Pasta Oner v posledních letech profiluje v mezích klasických nezávislých i veřejných galerijních provozů, ve kterých snoubí a zároveň i překračuje klasické žánrové kategorie pop-artu a cartoon estetiky. Přesto, že se v jádru své práce dotýká principů „postprodukce“, tvorba je rozdílná aktuálním dominantním proudům post-konceptuálních strategií ve výtvarném umění. Středobodem Pastovy tvorby je akrylová malba a vytváření závěsných obrazů stejně tak jako navrhování prostorových objektů, plastik, instalací a realizace muralů ( Mural art ), tj. velkoformátových maleb ve veřejném prostoru.\n\nPasta Oner se účastnil okolo padesáti kolektivních výstav a v uplynulých letech a realizoval sedm obsáhlých sólových výstavních projektů (\"Peep Show\", \"Man on Fire\", \"Recall, Last Days in Paradise, Neart to Heaven, Stay Gold, Art is Truth\"). Pasta Oner nad rámec své autorské studiové a galerijní tvorby reprezentuje často Českou republiku na oficiálních kulturních a společenských akcích v zahraničí. Výraznou intervencí byla jeho realizace Candy Shop v českém pavilonu na šanghajském EXPU v roce 2010. V roce 2012 byl v průběhu Olympijských her pozván Českým centrem v Londýně v rámci akce \"“Czech Open 2012\": česká kulturní sezóna v Londýně\"  k realizaci muralu a zapojení se do komunitního projektu s místními občany a umělci, stejně tak jako v témže roce si jej přizvala Česká ambasáda a Museu Nacional Honestino Guimarães ve městě Brasilia k participaci na výstavě současného brazilského umění \"MAB - Dialogos da resistencia\". Na návrh Pasty Onera byla v roce 2013 po boku prvorepublikových děl realizována barevná skleněná vitráž u Zrcadlového sálu v pražském Paláci Lucerna. V roce 2014 byl Českým centrem v Moskvě přizván k vytvoření velkoformátového muralu „\"Nothing worth having comes easy\"“ a pomalování tramvajového vagonu v ruském Magnitogorsku. V roce 2015 se zúčastnil prezentace na veletrhu v londýnské Saatchi Gallery, na kterém se spolu s Pastou Onerem prezentovala řada předních umělců domácí scény (David Černý, Roman Týc, Masker a další). V témže roce navázal Pasta mediálně i veřejně úspěšnou akcí výmalby vestibulů pražského metra. Dlouhodobě spolupracuje a aktivně podporuje dobročinné aukce a projekty: Nadace VIA, Amnesty InternationalArt of Amnesty, Nadace Terezy Maxové dětem, Centrum Paraple, Konto Bariery nadace Charty 77, Fond Ohrožených dětí – Klokart, Be Charity, Cesta domů, Dejme dětem šanci a řadu dalších.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n \n"}
{"id": "1446601", "url": "https://cs.wikipedia.org/wiki?curid=1446601", "title": "Motor Sič", "text": "Motor Sič\n\nMotor Sič () je letecký výrobce, který sídlí v Záporoží na Ukrajině. Vyrábí se zde především letecké reaktivní motory, ale také průmyslové plynové turbíny. Za dob Sovětského svazu byl Motor Sič čistě výrobní závod, který produkoval motory navržené konstrukčními kancelářemi. Společnost také provozuje leteckou společnost s názvem \"Motor Sich Airlines\".\n\nMezi hlavní produkty patří dvouproudový motor Progress D-18T, který pohání nákladní letouny Antonov An-124 a An-225, i když motory Ivčenko Progress D-36/Ivčenko Progress D-436 zůstávají v rámci SNS nejvíce vyráběné.\n\nVyrábějí se zde dvouproudové, turbovrtulové i turbohřídelové motory pro letouny, které slouží v Rusku, jako např. vojenské vrtulníky značek Mil a Kamov.\n\nV roce 2017 čínská společnost Beijing Skyrizon Aviation koupila 41% podílu v Motoru Sič, ale v srpnu 2017 ukrajinský soud toto zmrazil z důvodů bezpečnosti státu. Beijing Skyrizon Aviation souhlasila s investicí 250 milionů dolarů do ukrajinských továren a zřídit montážní a servisní středisko ve městě Čchung-čching na jihozápadě Číny.\n"}
{"id": "1446602", "url": "https://cs.wikipedia.org/wiki?curid=1446602", "title": "Asen Pančev", "text": "Asen Pančev\n\nAsen Pančev ( Асен Панчев; 1. října 1906 Sofia – 17. prosince 1989 tamtéž) byl bulharský fotbalový útočník, reprezentant a trenér. V reprezentaci tvořil sehranou dvojici s Asenem Peševem – oba tito hráči se krátce objevili také v československé lize.\n\nZačínal v menším sofijském klubu Asparuch. Poté byl dlouhá léta hráčem Levski Sofia (1924–1937), za který v bulharském mistrovství odehrál 106 utkání a vstřelil 60 branek. S Levski Sofia se stal dvakrát mistrem Bulharska (1933 a 1937). V roce 1935 hostoval v AFK Bohemians, kde si připsal tři prvoligové starty, aniž by skóroval. Na podzim 1935 odehrál jedno prvoligové utkání za AFK Kolín, které se hrálo v neděli 25. srpna 1935 a domácí je s pražskou Spartou prohráli 2:3 (poločas 1:0).\n\nZa bulharskou reprezentaci nastoupil ke 34 oficiálním utkáním (30.05.1926–24.05.1936), v nichž vstřelil 14 branek (10.05.1931–21.05.1936).\n\nPo skončení hráčské kariéry se stal trenérem. Vedl Levski Sofia (1939–1942 a 1952), vyhrál s ním double v sezoně 1941/42.\n\n"}
{"id": "1446606", "url": "https://cs.wikipedia.org/wiki?curid=1446606", "title": "Ano, šéfová!", "text": "Ano, šéfová!\n\nAno, šéfová! je televizní, zábavně-gastronomický reality show pořad, který od 12. listopadu 2018 vysílá stanice Prima TV a jehož hlavními aktéry jsou Jitka Pagana a Santo Pagana. Pořad navazuje na \"Ano, šéfe!\", který moderoval Zdeněk Pohlreich.\n\nPo odvysílání 1. dílu se na pořad strhla velká vlna kritiky. Na Česko-Slovenské filmové databázi získal pořad pouhých 20 % a u uživatelů vyhledávače Google pořad získal 34 %.\n"}
{"id": "1446609", "url": "https://cs.wikipedia.org/wiki?curid=1446609", "title": "Seznam dílů pořadu Ano, šéfová!", "text": "Seznam dílů pořadu Ano, šéfová!\n\nToto je seznam dílů pořadu \"Ano, šéfová!\".\n\n<onlyinclude></onlyinclude>\n\n"}
{"id": "1446613", "url": "https://cs.wikipedia.org/wiki?curid=1446613", "title": "Lokomotíva Bratislava (basketbal)", "text": "Lokomotíva Bratislava (basketbal)\n\nTJ Lokomotíva Bratislava (celým názvem: Telovýchovná jednota Lokomotíva Bratislava) byl slovenský basketbalový klub, který sídlil v Bratislavě ve stejnojmenném kraji. Založen byl v roce 1951 se vznikem TJ Lokomotívy. Za federální éry bylo ženské družstvo úspěšným účastníkem nejvyšší soutěže žen. Mužské družstvo působilo v nejvyšší soutěži v sezóně 1957/58. Zaniká v roce 1995 po fúzi se Slávií UK Bratislava do nově vytvořeného subjektu Lokomotíva Slávia UK Bratislava. Klubové barvy byly světle modrá, oranžová a bílá.\n\nNejvětším úspěchem ženského družstva v nejvyšší soutěži byl zisk stříbrných medailí z let 1962, 1968 a 1969.\n\nZdroj: \n\nZdroj: \n\n"}
{"id": "1446614", "url": "https://cs.wikipedia.org/wiki?curid=1446614", "title": "Albín Balát", "text": "Albín Balát\n\nAlbín Balát (* 29. srpna 1997 Ostrava) je český moderátor a evropský dobrovolník v rámci European Solidarity Corps. Své dětství prožil v dětském domově v Ostravě. \n\nVe svých šesti letech se společně se svojí sestrou Šarlotou dostal do pěstounské rodiny do Ostrova u Karlových Varů. Pěstounská rodina ho přivedla k víře v Boha, hře na klavír a literárně dramatickému oboru. \n\nVe třinácti letech nastal zlom a Albín společně se sestrou Šarlotou se dostali na dva měsíce do dětského diagnostického ústavu do Plzně. Poté byli umístěni do dětského domova Staňkov na Domažlicku. V dětském domově se Albín začal aktivně věnovat moderování a psaní článků. Patronem dětského domova Staňkov je český moderátor Karel Voříšek. Díky němu měl Albín možnost získat pracovní zkušenosti na stáži ve zpravodajství televize Prima. Albín se v dětském domově věnoval psaní článků o aktivitách dětského domova. Následně se také stal redaktorem časopisu Zámeček, který je distribuován do všech dětských domovů v celé České republice. Po dvou letech se stal vedoucím dětské redakce. V době, kdy byl umístěn v dětském domově, se aktivně zapojoval do aktivit spojených s ústavní výchovou. Vystupoval na veřejných akcích jako zpěvák. Společně s kamarádkou uskutečnil svůj první pěvecký koncert v kostele sv. Jakuba ve Staňkově. Díky televizi Nova měl možnost moderovat v přímém přenosu pořadu Snídaně s Novou. Moderoval i v Českém rozhlasu Plzeň a rádiu Kiss-Proton. Aktivně prezentoval činnosti dětských domovů a způsob života v dětském domově v médiích. \n\nV osmnácti letech, po ukončení střední školy, se rozhodl pro odchod z dětského domova. Přestěhoval se do Prahy a začal se aktivně věnovat moderování akcí, charitativním večerům a moderování v pražském SeeJay rádiu, jako moderátor odpoledního programu JoyRide. Začal také pracovat externě pro zpravodajskou agenturu Romea.cz, kde měl dokonce příležitost moderovat živé vysílání z demonstrací a společenských akcí. I nadále aktivně moderuje společenské akce. Stal se také odvážlivcem v rámci projektu Odvážlivci, kde získal talisman od Ewy Farné. Jako dobrovolník organizace Dejme dětem šanci aktivně pomáhá s organizací na jejích akcích. \n\nAktuálně pracuje jako dobrovolník v evropské dobrovolné službě v rámci programu Erasmus+. Získává zkušenosti v rámci dobrovolnické činnosti v zahraničí a natáčí video vlogy o životě dobrovolníka a výměnách mládeže, kde probíhá neformální vzdělávání mladých lidí z celé Evropské Unie. \n\n\n\n\n"}
{"id": "1446615", "url": "https://cs.wikipedia.org/wiki?curid=1446615", "title": "Alexandr Sergejevič Jakovlev", "text": "Alexandr Sergejevič Jakovlev\n\nAlexandr Sergejevič Jakovlev (; – 22. srpna 1989) byl sovětský letecký konstruktér a zakladatel konstrukční kanceláře Jakovlev. Od roku 1938 byl členem komunistické strany SSSR.\n\nNarodil se v Moskvě, kde byl jeho otec zaměstnancem ropné společnosti bratří Nobelů. V letech 1919-1921 pracoval na částečný úvazek jako kurýr, kdy byl ještě na škole a v roce 1922 vybudoval v rámci školního projektu svůj první model letounu.\n\nJakovlevova konstrukční kancelář navrhla několik stíhacích letounů pro sovětské letectvo, které se zúčastnily druhé světové války. Velmi známé jsou Jak-1, Jak-3 a Jak-9 a také transportní Jak-6. V roce 1945 Jakovlev navrhl jeden z prvních sovětských proudových letounů Jak-15. Také se podílel na prvním sovětském stíhacím letounu pro každé počasí Jak-25P a nadzvukovém bombardéru Jak-28. Dále pokračoval dopravním letounem Jak-40.\n\nJakovlev sloužil mezi lety 1940–1946 pod Stalinem jako náměstek ministra leteckého průmyslu. Před druhou světovou válkou podnikl spoustu cest do zahraničí včetně Itálie, Anglie a Německa za účelem studie vývoje letadel v těchto zemích. Během války pomáhal dohlížet na přesun leteckých továren na východ a organizaci výroby, zatímco pokračoval jako hlavní konstruktér své kanceláře.\n\nV roce 1976 se Jakovlev stal členem Akademie věd SSSR. Byl poslancem Nejvyššího sovětu SSSR (1946-1989). Do důchodu odešel 21. srpna 1984. Je pohřben na Novoděvičím hřbitově v Moskvě.\n"}
{"id": "1446618", "url": "https://cs.wikipedia.org/wiki?curid=1446618", "title": "Audiopill", "text": "Audiopill\n\nAudiopill je experimentální umělecký projekt, který má za cíl posunout možnosti reprodukce hudby a jejího vnímání na vyšší úroveň. Jedná se o přístroj velikosti a tvaru větší pilulky. Po jeho spolknutí buší vibracemi v předem nastaveném BPM. Tyto vibrace se snaží napodobit pocit basového reproduktoru putujícího tělem. Pilulka je na jedno použití, baterie vydrží přibližně 10 hodin vibrací a po spolknutí už nelze vypnout. Tento determinismus je také součást uměleckého konceptu.\n\nProjekt je po neúspěšném pokusu o zafinancování crowdfoundingem zatím ve fázi funkčních prototypů.\n\nHmotnost: 8 g, délka: 35 mm. Motor: Precision Microdrives. Senzor: Standex Meder electronic. Barevné verze: růžová a čirá.\nTři předvolená tempa beatů (ovládání dálkově pomocí neodymiového magnetu): 95 BPM (Grinderman, No pussy blues), 130 BPM (Die Antwoord, I Fink U freeky), 143 BPM (M.I.A., Bad Girls).\n\nPrincip spolknutí kapsle je podobný jako je tomu u lékařsky ověřených endoskopických kapslí. U experimentálního přístroje z polymeru existuje jisté riziko otevření přístroje v těle nebo zaklesnutí v trávicím traktu. Proto je použití výhradně na vlastní nebezpečí uživatele.\n\nAudiopill je součástí výstavy Prolapse of Love týkající se zkoumání vnitřku těla.\n\nPřístroj vyvinul novinář Jan Strmiska pod uměleckým jménem Jan Poope.\n\n"}
{"id": "1446621", "url": "https://cs.wikipedia.org/wiki?curid=1446621", "title": "Carl Stellwag von Carion", "text": "Carl Stellwag von Carion\n\nKarl Stellwag von Carion (28. ledna 1823 Dlouhá Loučka – 21. listopadu 1904 Vídeň) byl rakouský oftalmolog a profesor.\n\nPo ukončení studia na gymnáziu v Olomouci od roku 1841 studoval medicínu na Karlově univerzitě v Praze a na Vídeňské univerzitě, kde v roce 1847 obdržel doktorát. Po ukončení studia byl asistentem na očním oddělení ve Vídeňské všeobecné nemocnici. V roce 1848 převzal oční oddělení. V Brně krátce provozoval soukromou praxi (1851), ale záhy se vrátil do Vídně. V roce 1854 byl soukromým lektorem na Vídeňské univerzitě, kde v roce 1857 získal titul \"profesor extraordinarius\" a od roku 1855 přednášel na Vídeňské medicínsko-chirurgické akademii (Josefinum). V roce 1873 se stal univerzitním profesorem oftalmologie na Vídeňské univerzitě. V roce 1883 se stal ředitelem oční kliniky na Josefinum. V roce 1894 odešel do důchodu a v roce1895 se vzdal soukromé praxe.\n\nStellwag von Carion se podílel na vyšetřování glaukomu, akomodace a světelné polarizace a je připomínán jeho rozsáhlý výzkum zahrnující anomálie refrakce. V roce 1856 vytvořil termín \"ectopia lentis\" (dislokace oční čočky), když popisoval pacienta, který měl vrozenou dislokaci oční čočky.\n\nByl autorem mnoha prací v oboru oftalmologie, včetně široce populární \"Lehrbuch der praktischen Augenheilkunde\", kniha, která byla později přeložena do italštiny, maďarštiny a angličtiny. V roce 1861 pomáhal Carlovi Wedlovi v publikaci prvního histopatologického atlasu oka. Jeho jménem je pojmenován \"Stellwagův příznak\", což je pomalé a řídké mrkání při tyreotoxikóze a při Parkinsonově nemoci. Byl prvním, kdo zaznamenal změny zornice při tabes dorsalis a patřil k prvním autorům zkušebních obrazců pro hodnocení ostrosti vidění.\n\nSvou unikátní knihovnu věnoval univerzitě v Insbruku\n\nDne 10. října 1888 se stal členem Německé akademie věd Leopoldina. \n\nV roce 1894 obdržel Císařský rakouský řád Lepoldův a císařský brazilský Řád růže.\n\n\n"}
{"id": "1446623", "url": "https://cs.wikipedia.org/wiki?curid=1446623", "title": "Železničářky Hradec Králové", "text": "Železničářky Hradec Králové\n\nSK Železničářky Hradec Králové (celým názvem: Sportovní klub Železničářky Hradec Králové) byl československý ženský basketbalový klub, který sídlil v Hradci Králové ve stejnojmenném kraji. Založen byl v roce 1946 po přechodu basketbalistek SK Hradce Králové pod nově vzniklý železniční klub. Stalo se tak z důvodu jízdného zadarmo na venkovní zápasy, což bylo těsně po válce pro hráčky velmi výhodné.\n\nNově ustavený oddíl převzal od SK Hradce dosavadní výsledky v nejvyšší soutěži žen. Ve své první sezóně získaly basketbalistky hradeckých železnic první titul mistryň Československa po obnovení republiky. Podobný výsledek se klubu podařilo zopakovat i v následujícím ročníku. Klub zaniká v průběhu 50. let 20. století, které jsou pro všechny sportovní oddíly v ČSR poznamenány častými reorganizačními změnami.\n\nSvé domácí zápasy odehrával v tělocvičně Sokola Hradce Králové.\n\n\n\nZdroj: \n\n\n\nZdroj: \n\n"}
{"id": "1446625", "url": "https://cs.wikipedia.org/wiki?curid=1446625", "title": "Závist (Zbraslav)", "text": "Závist (Zbraslav)\n\nZávist je část městské čtvrti Zbraslav, která leží na protějším (pravém, východním) břehu Vltavy v ústí Břežanského údolí a na planině na jeho severní straně. Je se Zbraslaví spojena silničním Mostem Závodu míru. Je zde zastávka městského autobusu 165 (Háje - Sídliště Zbraslav) a prochází tudy cyklostezka po pravém břehu Vltavy. Částí Závist prochází železniční trať 210 s linkami PID S8 (Praha, hlavní nádraží - Čerčany, \"Posázavský Pacifik\") a S88 (Praha, hlavní nádraží - Dobříš) a je zde nádraží Praha-Zbraslav. \n\nNad nádražím a na jižní straně Břežanského údolí leží mohutný zalesněný kopec Hradiště (373 m n. m.) Na planině na jeho vrcholu jsou zbytky keltského oppida Závist, nejrozsáhlejšího a patrně nejvýznamnějšího keltského sídliště v Česku, které zahrnovalo i vrchol kopce Šance na severní straně Břežanského údolí. Oppidum však už neleží v katastru Závist, nýbrž Dolní Břežany.\n"}
{"id": "1446628", "url": "https://cs.wikipedia.org/wiki?curid=1446628", "title": "Tenmile Range", "text": "Tenmile Range\n\nTenmile Range je menší pohoří v centrální části Colorada, ve Spojených státech amerických. Je součástí Skalnatých hor. Nachází se v kraji Summit County. \nNejvyšší horou pohoří je Quandary Peak (4 350 m). Hlavním centrem v oblasti je město Breckenridge.\n\nPřestože se pohoří jmenuje Tenmile, jeho délka je ve skutečnosti 12 mil (20 km). Tenmile Range je na severu ohraničeno průsmykem Tenmile Creek, na jihu pak průsmykem Hoosier Pass. \n\nGeologicky má pohoří tvar asymetrické antiklinály. Z východní strany jsou svahy hor mírné a dostupné. Západní stranu pohoří naopak tvoří strmé skalní stěny.\n\nV době vzniku zlaté horečky a těžby rud v Coloradu zůstalo pohoří Tenmile Range mimo zájem zlatokopů a těžařů. V roce 1900 byl však v oblasti objeven molybden. S počátkem 1. světové války, kdy se molybden využíval jako přísada do oceli pro výrobu zbraní, začala aktivní těžba. Ta trvala s výkyvy v průběhu celého 20. století. Od 60. let minulého století se pohoří začalo stávat lyžařským centrem. Dnes patří okolí Breckenridge k nejznámějším lyžařským centrům v Coloradu i ve Spojených státech.\n"}
{"id": "1446629", "url": "https://cs.wikipedia.org/wiki?curid=1446629", "title": "András Kliment", "text": "András Kliment\n\nAndrás Kliment-Csabai ( Kliment-Csabai András; 1924 – 28. dubna 1984), chybně uváděný jako István Kliment, byl maďarský fotbalový útočník. V Československu působil jako repatriant po druhé světové válce.\n\nV maďarské lize hrál za Békéscsabu a Újpesti TE. V československé lize nastupoval za Jednotu Košice.\n\n\n"}
{"id": "1446633", "url": "https://cs.wikipedia.org/wiki?curid=1446633", "title": "Rudolf Kubesch", "text": "Rudolf Kubesch\n\nRudolf Kubesch (1. října 1910 – ) byl rakouský fotbalový záložník.\n\nV rakouské lize hrál za vídeňské kluby Floridsdorfer AC a Wiener AC. S klubem Wiener AC vyhrál rakouský pohár a probojoval se s ním do finále Středoevropského poháru v ročníku 1931.\n\nV československé lize hrál za SK Moravská Slavia Brno.\n\n"}
{"id": "1446636", "url": "https://cs.wikipedia.org/wiki?curid=1446636", "title": "Josef Šrámek", "text": "Josef Šrámek\n\nJosef Šrámek je jméno více osobností:\n\n"}
{"id": "1446641", "url": "https://cs.wikipedia.org/wiki?curid=1446641", "title": "El Chapo (seriál)", "text": "El Chapo (seriál)\n\nEl Chapo je americký televizní seriál z koprodukce televizí Netflix a Univision, pojednávající o životě narkobarona Joaquína Guzmána, přezdívaného \"El Chapo\". Seriál měl na premiéru 23. dubna 2017 na španělskojazyčné americké televizní stanici Univision, následně byl celosvětově zveřejněn na Netflixu. Hlavní postavu ztvárnil mexický herec Marco de la O.\n\nSeriál líčí kariéru Joaquína Guzmána od roku 1985, kdy byl řadovým členem Guadalajarského kartelu, jeho vzestup k moci jako hlavy Kartelu Sinaloa až po jeho pád v roce 2016.\n\nDruhá sezóna měla premiéru 17. září 2017 a třetí sezóna 9. července 2018.\n\n\n"}
{"id": "1446642", "url": "https://cs.wikipedia.org/wiki?curid=1446642", "title": "Verdicenan Kadınefendi", "text": "Verdicenan Kadınefendi\n\nVerdicenan Kadınefendi (18. října 1825 – 9. prosince 1889) byla manželka osmanského sultána Abdulmecida I. \n\nVerdicenan se narodila v říjnu 1825 v Sukhumi v Abcházii. Rodným jménem byla \"Saliha Achba\" a pocházela z abchazské princovské rodiny. Její otec byl princ \"Kaytuk Giorgi Bey Achba\" a její matka byla princezna \"Yelizaveta Hanim\". \n\nSaliha byla poslána na výchovu do Istanbulu už jako malé dítě. Její otec ji zde spolu se sestrami předal na výchovu Bezmiâlem Sultan, matce sultána Abdulmecida I. Tady dostala podle tradic osmanského dvora jméno Verdicenan. \n\nVerdicenan byla provdána za Abdulmecida I. z politických důvodů v prosinci 1840 v starém paláci Çırağan. Po sňatku získala titul \"Altıncı Kadın\". Celá její rodina, včetně bratrů a bratranců, byla povýšena na urozenou rodinu. Její synovec \"Rasim Bey\" získal místo doktora v paláci a synovec \"Osman Paša\" získal práci doktora v paláci sultána Abdulazize. \n\nV prosinci 1844 porodila své první dítě, princeznu Münire Sultan. Rok po jejím narození získala titul \"Beşinci Kadın\". V prosinci 1847 porodila prince Ahmeda Kemaleddina. \n\nPo smrti sultána Abdulmecida v roce 1861 se odstěhovala do paláce Feriye. V roce 1862 pak zemřela její dcera Münire ve věku sedmnácti let. \n\nPo smrti Gülüstü Hanim, další ze sultánových manželek, se starala o její dceru Medihu Sultan. V roce 1879 ji provdala za Samipashazadeho Necipa Beye. \n\nVerdicenan zemřela v listopadu 1889 v paláci Feriye a byla pohřbena v mauzoleu pro sultánovy manželky v mešitě Yeni v Istanbulu. \n"}
{"id": "1446648", "url": "https://cs.wikipedia.org/wiki?curid=1446648", "title": "Děs v prádelně", "text": "Děs v prádelně\n\nDěs v prádelně (v originále The Mangler) je americký hororový film z roku 1995 režiséra Tobe Hoopera. Film je založen na povídce \"Šroťák\" Stephena Kinga z roku 1972. Hlavní role ve filmu ztvárnili Robert Englund, Ted Levine, Daniel Matmor a Vanessa Pike.\nPolicista John Hunton (Ted Levine) je povolán k vyšetření smrtelné nehody v prádelně Blue Ribbon. Tam se kolem rychložehlícího a skládacího stroje, tedy mandlu, dějí podivné věci. Starý mandl, model 6, jako by byl totiž posedlý a prahnoucí po lidské krvi. Podivný majitel prádelny pan Gartley (Robert Englund) ale nijak zvlášť překvapený vraždícími choutkami stroje, zdá se, není. A záhy se začínají dít další nevysvětlitelné nehody...\n"}
{"id": "1446651", "url": "https://cs.wikipedia.org/wiki?curid=1446651", "title": "Koneckonců", "text": "Koneckonců\n\nKoneckonců je česká pop rocková skupina z Jilemnice existující od roku 2004. \n\nSvé první album vydali v roce 2011 a nese název \"Začátek\". První pozornost na sebe upoutali díky písní „Touha“, která se dostala do několika regionálních rádiích. Další píseň, která bodovala jak u fanoušků tak i v několika rádiích, byla píseň „Spíš“, která vyšla jako singl v roce 2014 a později v roce 2017 na EP – \"Pro tebe\". Díky klipu se píseň „Spíš “dostala do několika regionálních televizí a v roce 2014 se kapela s písní umístila v anketě Český slavík v kategorii Mattoni Hvězda internetu na 11. místě. 21. září 2016 přišla tragická událost, zahynul basový kytarista Zbyšek Dvořák při výstupu na rakouský Dachstein. Kapela zrušila do odvolání veškeré koncerty. Po několikaměsíční pauze kapela znovu začala hrát s Janem Kaňkou (basová kytara) a kapelu se rozhodl z rodinných důvodů opustit Ondřej Vančura (kytara). Momentálně kapela připravuje novou desku, ze které už je venku 1 single s názvem „Každá cesta má svůj cíl“ a 2 single s názvem \"Anděl\" který dostal animovaný videoklip a vyšel 26.5.2019.\n\n\n\n\n\n"}
{"id": "1446653", "url": "https://cs.wikipedia.org/wiki?curid=1446653", "title": "Římskokatolická farnost Chvalnov", "text": "Římskokatolická farnost Chvalnov\n\nŘímskokatolická farnost CHvalnov je územní společenství římských katolíků s farním kostelem svatého Jakuba Staršího v děkanátu Kroměříž.\n\nPrvní písemná zmínka o obci pochází z roku 1371. \nSoučasným administrátorem excurrendo je od července 2009 R. D. Mgr. Jaroslav Štancl.\nVe farnosti se pravidelně koná tříkrálová sbírka.\n\n"}
{"id": "1446654", "url": "https://cs.wikipedia.org/wiki?curid=1446654", "title": "Distance over Time", "text": "Distance over Time\n\nDistance over Time je čtrnácté studiové album americké progresivní metalové skupiny Dream Theater. Vydáno bylo v únoru roku 2019. O novém albu, nástupci desky \"The Astonishing\" z ledna 2016, kapela mluvila již od roku 2017. V prosinci roku 2018 bylo oznámeno, že kapela podepsala pro své další album smlouvu s vydavatelstvím Inside Out Music. Oficiálně bylo vydání alba, tedy jeho název, oznámeno počátkem listopadu 2018, kdy byla zároveň zveřejněna krátká ukázka a jeho obal.\n"}
{"id": "1446655", "url": "https://cs.wikipedia.org/wiki?curid=1446655", "title": "Sheila Dhar", "text": "Sheila Dhar\n\nSheila Dhar (1929 – 26. července 2001) byla indická spisovatelka a zpěvačka stylu \"kirana gharana\". Byla studentkou Pandita Prana Natha. Napsala tři knihy o hudbě a hudebnících. Zároveň vyučovala anglickou literaturu a angličtinu na univerzitě v Dillí. Jejím manželem byl P. N. Dhar, ekonom a poradce ministerské předsedkyně Indiry Gándhíové.\n"}
{"id": "1446656", "url": "https://cs.wikipedia.org/wiki?curid=1446656", "title": "Grand Prix Číny 2018", "text": "Grand Prix Číny 2018\n\nGrand Prix Číny 2018 (oficiálně Formula 1 2018 Heineken Chinese Grand Prix) se jela na okruhu Shanghai International Circuit v Šanghaji v Číně dne 15. dubna 2018. Závod byl třetím v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1446657", "url": "https://cs.wikipedia.org/wiki?curid=1446657", "title": "Abdul Wahid Khan", "text": "Abdul Wahid Khan\n\nAbdul Wahid Khan (1872–1949) byl indický hudebník. Zpěvu a hře na sarangi se původně učil od svého otce Abdula Majida Khana. Když mu bylo přibližně dvanáct let, usadil se v Kolhápuru, kde se stal žákem Ustada Langdea Haidera Bakshe Khana. Spolu se svým bratrancem Abdulem Karimem Khanem byl zástupcem vokálního stylu \"kirana gharana\". Existuje jen velmi malé množství nahrávek jeho hudby. Mezi jeho žáky patřili například Begum Akhtar a Mohammed Rafi. Řadu let byl jeho studentem také Pran Nath.\n"}
{"id": "1446660", "url": "https://cs.wikipedia.org/wiki?curid=1446660", "title": "Heinrich-Joachim von Morgen", "text": "Heinrich-Joachim von Morgen\n\nHeinrich-Joachim von Morgen (1. února 1902 Berlín – 27. května 1932 Nürburgring) byl německý automobilový závodník.\n\nHeinrich Joachim von Morgen pocházel z důstojnické rodiny, byl synem důstojníka, generála pěchoty a průzkumu, Curta von Morgena (1858-1928). I on sám byl důstojníkem armády. Jeho zájem o techniku ho přivedl k automobilismu, v němž se uplatňoval od počátku konstruktivně. Pro fanoušky byl známý pod přezdívkou „Buba“ a „Mungo“ a jeho talent byl ve své době srovnáván s velikány automobilismu jako byli Rudolf Caracciola či Manfred von Brauchitsch.\n\nV Grand Prix debutoval v roce 1927 jako soukromý jezdec s vozem Amilcar na nově vybudované trati Nürburgring při inauguračním závodu Eifel. Do roku 1929 závodil na Amilcarech. Od roku 1930 závodil na Bugatti T35B, se kterým vítězil v národních a mezinárodních závodech na silnici i v závodech do vrchu. V následujících letech založil se svými krajany, amatérskými závodníky Ernstem Günthersburgpark Gallerem a Hermannem zu Leiningen závodní tým German Bugatti Team.\n\nNa vozech Bugatti se účastnil nesčetných závodů nejen doma, ale i v zahraničí a během roku 1930 a 1931 dosáhl tak velkých úspěchů, že Automobilclub von Deutschland jej vyznamenal ke konci sezóny 1931 svým zlatým odznakem, vyznamenáním, které před ním z německých automobilových závodníků získal jedině Caracciola.\n\nV roce 1930 vyhrál závod Eifel na Nürburgringu a na Leiningenově Bugatti Type 35C Masarykův okruh v Brně. Na Grand Prix de Lyon skončil na druhém místě za Bugatti továrního jezdce Louise Chirona a na třetím místě v Grand Prix Říma za Luigi Arcangelim (Maserati) a Guy Bouriat/Louis Chiron.\n\nV roce 1931 obsadil za továrním Mercedesem Rudolfa Caraccioli na Eifelrennen (Nürburgring) a v závodě AVUS v Berlíně vždy druhé místo. Třetí byl v Brně a v Alexandrii. Kromě toho, v roce 1931 vyhrál horské závody do vrchu: Eibsee (Garmisch), Lückendorf (Zittau), Baden-Badenu, Sudety (Ober Schreiberhau - dnes Szklarska Poreba, Polsko), Gaisbergrennen (Salzburg) v Rakousku a Ploskovice-Horní Řepčice (Litoměřice) v Československu (vše na Bugatti T35B).\n\nNa začátku roku 1932 jel s Bugatti T54 na Grand Prix v Tunisku, ale v závodě nebyl úspěšný. Poté jezdil na voze Bugatti T51, který koupil od Itala Achille Varziho.\n\nZemřel v pátek 27. května 1932 krátce po 4. hodině odpoledne při nehodě během tréninku k eifelskému závodu na Nürburgringu. Příčina jeho smrtelné nehody nebyla zjištěna. Jezdci, kteří jeli za ním, našli jeho vůz před osmým kilometrem severní smyčky, při výjezdu z pravé zatáčky u Hatzenbachu, špičkou v pravém příkopu a zadkem na silnici. Po příjezdu sanitního vůzu, byl již mrtev. Zanechal po sobě těhotnou manželku Elfriede „Elfi“ Nieders, která tehdy byla závislá na morfinu po několika operacích kolena. V důsledku nehody se pokusila o sebevraždu a nebyla se schopna zúčastnit manželova pohřbu. V lednu 1933 se jim narodil syn, byl pojmenován Heinrich-Joachim junior, jeho kmotrem se stali automobiloví závodníci Hermann zu Leiningen a Manfred von Brauchitsch.\n\n\n\n"}
{"id": "1446661", "url": "https://cs.wikipedia.org/wiki?curid=1446661", "title": "Římskokatolická farnost Střílky", "text": "Římskokatolická farnost Střílky\n\nŘímskokatolická farnost Střílky je územní společenství římských katolíků s farním kostelem Nanebevzetí Panny Marie v děkanátu Kroměříž.\n\nPrvní písemná zmínka o obci pochází z roku 1251. V polovině 18. století byl v obci postaven barokní hřbitov, který je od roku 2010 národní kulturní památkou.\nSoučasným farářem je od prosince 2010 R. D. Mgr. Jaroslav Štancl.\nVe farnosti se pravidelně koná tříkrálová sbírka.\n\n"}
{"id": "1446665", "url": "https://cs.wikipedia.org/wiki?curid=1446665", "title": "Latok I", "text": "Latok I\n\nLatok I je hora vysoká 7 145 m n. m. nacházející se v pohoří Karákóram v Pákistánu. Je to nejvyšší vrchol horské skupiny Latok.\n\n\nPrvovýstup provedli z japonské expedice horolezci Sin'e Matsumi, Tsuneo Shigehiro a Yu Watanabe. Vystoupili na vrchol Latoku I dne 19. července 1979 a posléze 22. července vystoupili na vrchol i Hideo Muto, Jun'ichi Oku a Kota Endo.\n"}
{"id": "1446667", "url": "https://cs.wikipedia.org/wiki?curid=1446667", "title": "Anton Hayne", "text": "Anton Hayne\n\nAnton Hayne (17. ledna 1786 Kranj – 24. srpna 1853 Vídeň) byl rakouský veterinář a profesor.\n\nStudoval v Lublani na Lékařsko-chirurgickém lyceu a pak od roku 1806 na Vídeňské medicínsko-chirurgické akademii (Josefinum) studoval chirurgii, kde v roce 1816 získal doktorát. V roce 1813 byl jmenován profesorem epidemiologie v Olomouci a v roce 1820 veterinářem pro Moravu. Od roku 1822 do 1852 byl profesorem na veterinární institutu ve Vídni a vedoucím lékařské kliniky.\n\nAnton Hayne se také věnoval malířství, které studoval u Leopolda Lazera v Krani. Rád maloval krajinu a městská panoramata. Své obrazy vystavoval v roce 1828, 1835 a 1840 v Rakouské akademii výtvarného umění.\n\n\n"}
{"id": "1446668", "url": "https://cs.wikipedia.org/wiki?curid=1446668", "title": "Krisztián Berki", "text": "Krisztián Berki\n\nKrisztián Berki (* 18. března 1985 Budapešť) je maďarský reprezentant ve sportovní gymnastice, člen klubu Újpesti TE, kde ho trénuje István Kovács. Specializuje se na disciplínu kůň našíř, v níž vyhrál Letní olympijské hry 2012, mistrovství světa ve sportovní gymnastice 2010, 2011 a 2014, mistrovství Evropy ve sportovní gymnastice 2005, 2007, 2008, 2009, 2011 a 2012 a Univerziádu 2009. Byl po něm pojmenován cvičební prvek na koni našíř, v letech 2010, 2011 a 2014 vyhrál anketu o maďarského sportovce roku, v roce 2012 mu byl udělen Maďarský řád za zásluhy.\n\n"}
{"id": "1446670", "url": "https://cs.wikipedia.org/wiki?curid=1446670", "title": "Tadeáš Bača", "text": "Tadeáš Bača\n\nTadeáš Bača (* 26. ledna 2000 Zábřeh) je český politik, zastupitel města Mohelnice a nejmladší zastupitel v České republice. \n\nVe volbách do zastupitelstva města Mohelnice vedl kandidátku \"Změna je možná!\", která se ziskem 5,36% obsadila v zastupitelstvu jedno místo, které obsadil Tadeáš Bača. Ve svých osmnácti letech se tak stal nejmladším zastupitelem v historii města Mohelnice a nejmladším zastupitelem v České republice.\n\nV letech 2016 - 2017 aktivně podporoval Stranu zelených vedenou Matějem Stropnickým. V roce 2017 patřil k pořadatelům demonstrací Proč? Proto! v Olomouci. V prvním kole prezidentských voleb v lednu 2018 aktivně podporoval Michala Horáčka, ve druhém kole prezidentských voleb podpořil Miloše Zemana, jak později uvedl učinil tak v nouzi z důvodu nedůvěryhodnosti a bezbarvosti Jiřího Drahoše. Politicky se hlásí k eurofederalismu k nové levici a zelené politice.\n\nV srpnu 2018 se v médiích objevily informace, že kandidátku Změna je možná podpořil Bačův přítel a bývalý předseda Strany zelených Matěj Stropnický, rozruch vzbudila především účast dvou členů SPD na této kandidátce. Tadeáš Bača na celou kauzu reagoval slovy „\"Mohelnice je malé město, takže tu není konflikt stran, ale konflikt lidí. Shodli jsme se na programu, který je ekologický, levicový a nenajde se v něm nic fobního“.\"\n\nOtevřeně se hlásí ke své homosexuální orientaci. V současnosti dálkově studuje v Praze.\n"}
{"id": "1446673", "url": "https://cs.wikipedia.org/wiki?curid=1446673", "title": "Aviadvigatěl", "text": "Aviadvigatěl\n\nAviadvigatěl PAO (, \"letecký motor\") je ruský letecký výrobce, který se zabývá vývojem a výrobou leteckých motorů, především proudových motorů pro civilní i vojenské letouny. Sídlí ve městě Perm a motory zde vyrobené pohánějí stroje Iljušin Il-76MF, Iljušin Il-96, Tupolev Tu-204 a Tupolev Tu-214. Také se zde vyrábějí plynové turbíny pro průmyslové využití. Původ společnosti se dá vystopovat ke konstrukční kanceláři při továrně č. 19 vytvořené speciálně pro letecké motory.\n\nTovárna byla založena 1. června 1934 za účelem výroby motoru Švecov M-25 odvozeného z amerického Wright Cyclone. Šéfkonstruktérem byl jmenován Arkadij Švecov. Konstrukční kancelář dostala označení OKB-19 a neformálně se nazývala \"Konstrukční kancelář Švecov\".\n\nPrvní motor, který OKB-19 vyráběla, byla licenční varianta hvězdicového motoru Wright R-1820-F3 Cyclone 9, označená Švecov M-25. Mezi další motory zde vyráběné patřily M-11, M-71 AŠ-2, AŠ-21, AŠ-62, AŠ-73 a AŠ-82. Za pouhé čtyři roky se OKB-19 stala hlavním ruským dodavatelem hvězdicových leteckých motorů pro sovětský letecký průmysl. Ostatní kanceláře jako Mikulinova a Klimovova byly určeny k práci na řadových a vidlicových motorech.\n\nPo Švecovově smrti v roce 1953 vedení převzal Pavel Alexandrovič Solovjov a název se změnil na \"Konstrukční kancelář Solovjov\". Pod jeho vedením vznikly motory D-15 pro letoun Mjasiščev M-50. Mezi další patřily motory D-25, D-20 a D-30.\n\n"}
{"id": "1446676", "url": "https://cs.wikipedia.org/wiki?curid=1446676", "title": "Citarum", "text": "Citarum\n\nCitarum nebo také Ci Tarum je řeka na ostrově Jáva v Indonésii, dlouhá 297 km. Pramení v horách nedaleko Bandungu a vlévá se do Jávského moře, největším městem na řece je Karawang. Významnými přítoky jsou Cikapundung a Cibeet. Okolo řeky vládne tropické monzunové podnebí s průměrnými ročními srážkami 2646 mm. Oblast patří ke kolébkám místní civilizace, již před naším letopočtem zde existovala bunijská kultura. Název je odvozen od domorodého výrazu „tarum“, označujícího indigovník. V povodí řeky žije okolo pěti milionů lidí, pěstuje se rýže, k výrobě elektrické energie slouží přehrady Jatiluhur, Cirata a Saguling. Rozvoj textilního průmyslu v oblasti vede k tomu, že Citarum patří mezi nejznečištěnější řeky na světě, s vysokým obsahem rtuti, arsenu a dalších škodlivých látek, vymizely původní druhy ryb jako palang vroubený. Od roku 2008 financuje Asijská rozvojová banka projekt na revitalizaci toku.\n"}
{"id": "1446679", "url": "https://cs.wikipedia.org/wiki?curid=1446679", "title": "Hovgården", "text": "Hovgården\n\nHovgården je název zaniklého středověkého sídla na ostrově Adelsö v jezeře Mälaren západně od dnešního Stockholmu. V současnosti je to archeologická lokalita. Osada byla založena Vikingy v 7. století a opuštěna v 10. století. Nachází se zde pozůstatky domu obývaného zdejším králem (Alsnö hus), mohylový hřbitov a runové kameny. V blízkosti ruin se nachází románský kostel, který patří k nejstarších křesťanským objektům ve Švédsku.\n\nV roce 1993 byl Hovgården s blízkou Birkou zapsán na seznam světového dědictví UNESCO.\n"}
{"id": "1446681", "url": "https://cs.wikipedia.org/wiki?curid=1446681", "title": "Eva Štěpánková", "text": "Eva Štěpánková\n\nEva Štěpánková (* 3. dubna 1945, Městec Králové) je česká podnikatelka, majitelka kosmetické firmy Ryor. \n\nVystudovala gymnázium, poté absolvovala VŠCHT v Praze. Poté pracovala 17 let v Ústavu lékařské kosmetiky, odkud odešla v roce 1988. Tehdy se jí ve 43 letech po dvou nevydařených manželstvích narodila dcera. Krátce pak pracovala na vývoji kosmetiky ve Státním statku Jeneč. V roce 1991 založila Ryor. \n\nV roce 1997 firma koupila pozemek v Kyšicích, kde provozuje výrobní areál. V současnosti (2018) má asi 80 zaměstnanců a tržby asi 130 milionů korun.\n\nEva Štěpánková byla mnohokrát uvedena mezi nejvlivnějšími ženami českého byznysu a je držitelkou řady ocenění pro podnikatele, např. \n"}
{"id": "1446683", "url": "https://cs.wikipedia.org/wiki?curid=1446683", "title": "BK Slovan Bratislava", "text": "BK Slovan Bratislava\n\nBK Slovan Bratislava (celým názvem: Basketbalový klub Slovan Bratislava) je slovenský basketbalový klub, který sídlí v Bratislavě ve stejnojmenném kraji. Dříve v klubu působil mužský oddíl, který se stal v letech 1940 a 1941 mistrem Slovenska. V moderní době jsou aktivní pouze ženská a dívčí družstva. Ženský oddíl hraje od sezóny 2013/14 ve slovenské nejvyšší basketbalové soutěži žen. Klubové barvy jsou světle modrá a bílá.\n\nBasketbalový Slovan byl založen v roce 1940. Mužský oddíl dosahoval úspěchů hned ve svých počátcích, dvojnásobný triumf v raných slovenských soutěžích je toho důkazem. Poslední účast mužského oddílu v nejvyšší soutěže se datuje do sezóny 1968/69. Oddíl poté zaniká v následujících letech. Ženský oddíl největších úspěchů dosahoval v sedmdesátých letech dvacátého století, kdy patřil ke každoročním medailovým aspirantům. Mistrem Československa a nebo později Slovenska se však nikdy nestal. Na mezinárodní scéně je největším úspěchem ženského oddílu dosáhnutí finálové zápasu v prestižní evropské soutěži poháru Liliany Ronchettiové v sezóně 1977/78. Ve zmiňovaném finále podlehl Slovan bulharskému Levski Sofia o jeden jediný bod poměrem 49:50.\n\nSvé domácí zápasy odehrává ve sportovní hale Dom športu.\n\nZdroj: \n\n\nZdroj: \n\nZdroj: \n\nZdroj: \n\n\n"}
{"id": "1446686", "url": "https://cs.wikipedia.org/wiki?curid=1446686", "title": "Weta Digital", "text": "Weta Digital\n\nWeta Digital je novozélandská společnost zabývající se vizuálními efekty. Byla založena v roce 1993 ve Wellingtonu na Novém Zélandu filmovými tvůrci Peterem Jacksonem, Richardem Taylorem a Jamie Selkirkovou. Prvním filmem, na jejichž digitálních efektech se studio podílelo, jsou \"Nebeská stvoření\". Roku 2007 se Joe Letteri, který dohlížel na výrobu vizuálních efektů, stal ředitelem firmy. Studio získalo za svojí existenci několik cen Akademie a BAFTA.\n\nWeta Digital je jednou z několika společností nacházejících se ve Wellingtonu, které Peter Jackson spoluvlastní. Dalšími jsou například Weta Workshop, Weta Productions, Weta Collectibles a Park Road Post Production.\n\nFirma dostala název podle novozélandského rovnokřídlého hmyzu weta.\n\nK roku 2017 získalo Weta Digital šest Oscarů za nejlepší vizuální efekty: \"\" (2001), \"\" (2002), \"\" (2003), \"King Kong\" (2005), \"Avatar\" (2009) a \"Kniha džunglí\" (2016).\n\nStudio vyvinulo pro dosažní těch nejlepších vizuálních efektů řadu speciálních programů. Počet a rozsah bitev ve filmové trilogii \"Pána prstenů\" vedlo k vytvoření softwareu MASSIVE. MASSIVE dokáže vygenerovat obrovský počet autonomních entit, které se chovají podle předem nastavených příkazů. Při produkci filmu \"King Kong\" bylo zapotřebí docílit vytvoření New Yorku z roku 1933. K tomu Weta vyvinula aplikaci CityBot, jež „stavěla“ město na základě jednoho záběru za druhým.\n\nKongova kožešina také vyžadovala vývoj a vytvoření nového simulačního softwareu. Sada programovacích nástrojů dodala pomocí interaktivní techniky pohyb přes 460 miliardám vláknům kožešiny a vykreslovala jejich interakci s různými druhy povrchů. Byly vytvořeny také nové shadery, které se podílely na rozptýlení světla o kožešinu a dodaly jí tak objemovou kvalitu. Každý frame kožešiny zabral přibližně 2 gigabajty dat.\n\nPro film \"Avatar\", snímek režiséra Jamese Camerona, přizpůsobila Weta svůj program MASSIVE, aby dodala život flóře a fauně Pandoře, pro kterou udělala nejvíce vizuálních efektů. Na produkci pracoval čtyrnásobný vítěz ceny Akademie za vizuální efekty Joe Letteri pod vedením výkonné producentky Weta Digital Eileen Moranové.\n\nNedávno vyvinulo studio svojí verzi techniky motion capture, s jejíž pomocí natočilo \"Zrození Planety opic\" a jeho sequely.\n\n"}
{"id": "1446691", "url": "https://cs.wikipedia.org/wiki?curid=1446691", "title": "Tublatanka (album)", "text": "Tublatanka (album)\n\nTublatanka bylo první řadové album skupiny Tublatanka. Toto album vydalo vydavatelství Opus. Mezi nejznámější skladby patří „Šlabikár“, „Kúpim si kilo lásky“, „Mám rád veci nemožné“ a „O nás“. Tohoto alba se prodalo okolo 100 tisíc hudebních nosičů. Poté dostali nabídku na nahrávání dalšího alba.\n"}
{"id": "1446693", "url": "https://cs.wikipedia.org/wiki?curid=1446693", "title": "Volanie divočiny", "text": "Volanie divočiny\n\nVolanie divočiny je v pořadí páté album Tublatanky a vyšlo v roce 1992 u tehdy nového vydavatelství Tommy Records. Jedná se o poslední album tzv. staré sestavy Ďurinda-Horváth-Černý, jelikož vztahy mezi oběma předními představiteli kapely vyústily rok po vydání alba v odchod Paľa Horvátha z Tublatanky. Na rozdíl od předchozí desky \"Nebo – peklo – raj\" se kapela rozhodla neexperimentovat a přinést hardrockové album s ostrým a tvrdým zvukem.\n\nAlbum otevírá titulní skladba. Následuje mírně odlehčená singlovka „Ja sa vrátim“, jeden z největších hitů Tublatanky.\n\n\n"}
{"id": "1446696", "url": "https://cs.wikipedia.org/wiki?curid=1446696", "title": "Nebo – peklo – raj", "text": "Nebo – peklo – raj\n\nNebo – peklo – raj je čtvrtá studiová deska Tublatanky, jenž vyšla v Supraphonu v roce 1990. Prodalo se jej 80 tisíc kusů. Důvodem byl přestup z Opusu k českému Supraphonu, který právě krachoval.\n\nNa úvod alba začíná skladba „\"Démon pomsty\"“ která v sobě nese všechny poznávací znaky Tublatanky. Druhá skladba „\"Vím kam jít\"“ je sólově zpívaná Palem Horváthem a nakonec Horváth dostává právě na tomto albu svůj největší prostor pro svůj drsný vokál a jeho hlas je slyšet ze skladeb jako „\"Dám ti víc\"“, „\"Smrt a sláva\"“, „Byl jsem dlouho pryč“ a „\"Iluze\"“. Deska dále obsahhuje skladby jako „\"Slabikář IV\"“, „\"Nebezpečí života\"“, hit „\"Matka\"“, folkovou emigrantskou píseň a závěrečnou „\"Nebe peklo ráj\"“ podpořenou klávesovými nástroji.\n\nAlbum pro skupinu znamenalo vrchol.\n\n"}
{"id": "1446697", "url": "https://cs.wikipedia.org/wiki?curid=1446697", "title": "Florian Kratschmer von Forstburg", "text": "Florian Kratschmer von Forstburg\n\nFlorian Kratschmer, od roku 1908 rytíř von Forstgurg (20. dubna 1843 Jívová – 11. června 1922 Vídeň) byl rakouský vojenský lékař a hygienik.\n\nNarodil se v rodině tkalce. Studoval lékařství na Vídeňské medicínsko-chirurgické akademii (Josefinum), kde v roce 1869 získal doktorát. Pak pracoval jako asistent v posádkové nemocnici ve Vídni a až do roku 1874 v laboratoři Josefina. V roce 1876 se stal členem Vojenského lékařského výboru a Nejvyšší lékařské rady. Od roku 1877 pracoval jako soukromý učitel forenzní a hygienické chemie na univerzitě ve Vídni a po smrti Josefa Nováka v roce 1886 suploval obor hygieny. V roce 1888 byl jmenován docentem. V roce 1900 se stal komandistou nové vojenské lékařské školy.Od roku 1901 byl presidentem lékařského výboru a Nejvyšší lékařské rady. V roce 1903 byl Vídeňskou univerzitou jmenován profesorem lékařské chemie a hygieny. Byl prvním vojenským lékařem v tomto oboru. V roce 1908 byl pasován na rytíře z Forstburgu. V roce 1909 byl povýšen do hodnosti lékaře generálplukovníka a jmenován velitelem vojenského lékařského důstojnického sboru. V roce 1911 odešel do důchodu.\n\nZemřel ve Vídni 11. června 1922 a je pohřben na hřbitově v Döblingu.\n\nOd roku 1912 byl čestným členem Společnosti lékařů ve Vídni.\n\nKratschmer von Forstburg získal proslulost především prostřednictvím studií o pitné vodě a potravinách. V roce 1885 úspěšně vydal zprávu proti znečištění dunajské vody, která byla určena pro zásobování Vídně pitnou vodou.\n\nKratschmer von Forstburg publikoval na 35 vědeckých prací.\n\n"}
{"id": "1446698", "url": "https://cs.wikipedia.org/wiki?curid=1446698", "title": "Turné 2011: Banditi di Praga", "text": "Turné 2011: Banditi di Praga\n\nTurné 2011: Banditi di Praga bylo koncertní turné české rockové skupiny Kabát. Turné bylo halové a pódium bylo umístěné ve středech hal stejně tak jako v roce 2002.\n\n\nPřídavek:\n\n\n"}
{"id": "1446700", "url": "https://cs.wikipedia.org/wiki?curid=1446700", "title": "Žeravé znamenie osudu", "text": "Žeravé znamenie osudu\n\nŽeravé znamenie osudu je v pořadí třetí studiové album vyšlo v roce 1988. Jedná se o komerčnější nejúspěšnější album Tublatanky, ale také o nejlepší album triumvirátu Ďurinda–Horváth–Černý. Album se tehdy nahrávalo v nejmodernějším digitálním studiu, což se odráží i na jeho zvuku. Skupina se skladatelsky i instrumentálně zdokonalovala a její texty zapadly do tehdejší atmosféry tušení konce socialismu. Žánrově je album ovlivněno metalovým boomem druhé poloviny osmdesátých let.\n\nAlbum začíná skladbou „Přišel můj čas“ která z úvodu přejde na tvrdé doomové tempo. Palo Horváth dostává trochu větší prostor pro svůj vokál a druhá skladba s názvem „Stojím, padám“ je toho příkladem. Na albu je ještě jedna skladbu interpretovaná sólově Horváthem a to „Prometheus“. Skladba „Pravda vítězí“ se stala nepsanou hymnou sametové revoluce a jedná se o jednu z nejtvrdších skladeb na albu. Album nabízí i dvě balady a to „Rock do civilu“ a „Láska, drž mě nad hladinou“. Na albu najdeme ještě skladby jako „Stoupá“, „Slabikář III“, „Žeravé znamení osudu“ a na závěr „Můj starý dobrý kabát“.\n"}
{"id": "1446702", "url": "https://cs.wikipedia.org/wiki?curid=1446702", "title": "Quandary Peak", "text": "Quandary Peak\n\nQuandary Peak je nejvyšší hora pohoří Tenmile Range, v centrální části Colorada, ve Spojených státech amerických. Nachází se v kraji Summit County.\nS nadmořskou výškou 4 350 m je Quandary Peak jediným fourteener v pohoří Tenmile Range.\n\nQuandary znamená v překladu z angličtiny do češtiny dilema nebo také bezradnost či rozpaky. Když v roce 1860 zlatokopové a horníci prohledali celé pohoří a takřka obrátili každý kámen, našli na úbočí hory jednu z rud, kterou před tím nikde neviděli. Odnesli ji do města Breckenridge místním znalcům a geologům k identifikaci. Ani ti, ale nedokázali určit původ rudy, a tak z dané situace vznikl název hory Quandary Peak. V současnosti geologové stále nevědí o jakou rudu se jedná.\n\nZápadně leží pohoří Sawatch Range, jižně se nachází Mount Lincoln, nejvyšší hora Mosquito Range, severně pokračuje hlavní hřeben pohoří vrcholy Peak 9 a Peak 8 a severovýchodně leží město Breckenridge.\n"}
{"id": "1446706", "url": "https://cs.wikipedia.org/wiki?curid=1446706", "title": "Komunikátor (Star Trek)", "text": "Komunikátor (Star Trek)\n\nKomunikátor je fiktivní zařízení pro komunikaci, používané ve fikčním světě \"Star Treku\". Byl základním dorozumívacím prostředkem především v původním seriálu \"Star Trek\" (1966–1969), v animovaném seriálu \"Star Trek\" (1973–1974), v prvních šesti celovečerních filmech (1979–1991), a také v seriálu \"\" (2001–2005).\n\nOd seriálu \"\" (1987–1994) byl samostatný komunikátor nahrazen hrudním odznakem na uniformách příslušníků Hvězdné flotily, do nějž byly implementovány i funkce komunikátoru.\n\nSpolečnost Motorola vyvinula podle komunikátoru první skutečný mobilní telefon.\n\nV roce 2015 se objevila zpráva, že startrekovské komunikátory budou vyráběny jako příslušenství využívající technologii Bluetooth.\n\n"}
{"id": "1446707", "url": "https://cs.wikipedia.org/wiki?curid=1446707", "title": "Dům Štěpánka Netolického", "text": "Dům Štěpánka Netolického\n\nDům Štěpánka Netolického je architektonicky významný objekt v centru města Třeboně. Dům je pojmenován po svém majiteli, rybníkáři Josefu Štěpánku Netolickém, který dům vyženil. \n\nDům má gotické základy. Zásadní přestavbou prošel v druhé polovině 16. století, jehož renesanční dispozici si zachoval do současnosti. V 17., 18. a 19. století došlo v objektu k mnoha různým opravám, které sice nebyly rozsáhlé, ale mnohdy negativně ovlivnily stavební historii domu. \n\nBěhem radikální rekonstrukce domu v 50. letech 20. století došlo k velkému poškození nástěnných maleb ve schodišťové síni. V 70. letech byla rekonstruována přední část domu, a v 80. letech zde byla zřízena obřadní síň. Tato modernizaci způsobila zánik některých historických konstrukcí a architektonických prvků.\n\nV roce 2015 byl dům kompletně rekonstruován, náklady se pohybovaly kolem 23 milionů. Realizace projektu byla provedena díky dotaci z evropských fondů. Dům byl slavnostně otevřen 19. ledna 2016.\n\nDnes je v domě umístěno Centrum Třeboňského rybníkářského dědictví se stálou interaktivní expozicí věnovanou rybníkářství a především osobnosti a dílu Štěpánka Netolického. Návštěvníci si zde mohou prohlédnout nejstarší dokumenty, rybářské náčiní nebo originály velkoplošných map s tematikou rybníkářství. Součástí expozice je také interaktivní vodní model: do dlažby dvorku jsou zapuštěny malé nádrže představující rybniční soustavu a kanálek symbolizující Zlatou stoku, návštěvník pak může pomocí hrazení ovlivňovat průtok vody modelovou Zlatou stokou a jednotlivými rybníky. Dům nabízí také jedinečné galerijní prostory, konají se zde přednášky, tvůrčí dílny, workshopy a různé kulturní akce.\n"}
{"id": "1446708", "url": "https://cs.wikipedia.org/wiki?curid=1446708", "title": "Vladislav Kara", "text": "Vladislav Kara\n\nJ.M. can. ThDr. Vladislav Kara (5. dubna 1935 Žitenice – 9. října 2016) byl kněz diecéze Hildesheim a čestný kanovník Katedrální kapituly u sv. Štěpána v Litoměřicích.\n\nŘadil se mezi německé kněze, avšak pocházel českoněmecké jazykové komunity žijící na území severních Čech nazývaném Sudety. Na kněze byl vysvěcen pro Diecézi Hildesheim 1. listopadu 1975. Čestným kanovníkem Katedrální kapituly u sv. Štěpána v Litoměřicích z toho důvodu, že měl rodové kořeny poblíž Litoměřic, a kam často přijížděl, aby podporoval komunistickým režimem pronásledovanou církev, ho 28. listopadu 2001 jmenoval litoměřický biskup Josef Koukl. Spolu s ním byl čestným kanovníkem jmenován i další německý kněz s českými kořeny Karl Kindermann (narozen 23. prosince 1930 v Libouchci, německy \"Känigswald\"), který žil ve Wiesbadenu a působil v diecézi Limburg. Kára byl pohřben 14. října 2016 v Hildesheimu.\n\n\n"}
{"id": "1446711", "url": "https://cs.wikipedia.org/wiki?curid=1446711", "title": "Faukárie", "text": "Faukárie\n\nFaukárie (\"Faucaria\") je rod rostlin z čeledi kosmatcovité. Jsou to sukulenty se štětinovitě zubatými dužnatými listy. Květy jsou většinou žluté, s mnoha úzkými korunními lístky a mnoha tyčinkami. Plodem je tobolka s mnoha semeny. Rod zahrnuje 8 druhů a je rozšířen jako endemit výhradně v jihoafrickém Kapsku.\n\nFaukárie jsou pěstovány jako nenáročné sukulenty. Jsou známy také pod lidovým označením tygří tlamičky.\n\nFaukárie jsou vytrvalé sukulentní byliny vytvářející trsy nebo shluky.\nListy jsou silně sukulentní, vstřícné a na bázi navzájem srostlé, ve 2 až 4 párech na vrcholu stonku. Čepele listů jsou často bíle skvrnité, na líci ploché, hladké nebo drsné, na spodní straně při bázi oblé a při vrcholu kýlnaté, trojhranné. Na okraji jsou zuby často zakončené štětinami. Květy jsou jednotlivé, vrcholové.\nKalich je zpravidla tvořený 5 lístky, z nichž 2 vnější jsou kýlnaté.\nKoruna je složena z mnoha volných, čárkovitých, žlutých nebo výjimečně bílých či načervenalých korunních lístků.\nTyčinek je velký počet.\nSemeník je spodní, srostlý nejčastěji z 5 (řidčeji ze 4 nebo 6) plodolistů, s parietální placentací. Blizny jsou nitkovité, volné, v počtu odpovídajícím počtu plodolistů.\nPlodem je dřevnatá tobolka, obsahující mnoho drobných, tmavě hnědých semen.\n\nRod zahrnuje celkem 8 druhů, které jsou všechny endemity jihoafrického Kapska. Centrum rozšíření je ve středojižním regionu Východního Kapska, kde jsou svým výskytem soustředěny zejména do údolí řek. V malé míře zasahují i do Západního Kapska. Rostliny nejčastěji rostou ve středních polohách od 600 do 850 metrů, výškové rozpětí jejich výskytu však sahá od pobřežních oblastí až do nadmořských výšek okolo 1500 metrů. Nejčastěji rostou pod suchomilnou keřovou vegetací na skalnatých svazích nebo na otevřených místech v buši, vzácněji i ve skalních puklinách.\nNominátní poddruh \"Faucaria felina\" roste v oblastech se zimními dešti, druh \"Faucaria boscheana\" naopak v oblastech s převážně letními a podzimními dešti. Ostatní druhy pocházejí z oblasti s hlavním obdobím dešťů na jaře a na podzim.\n\nFaukárie kvetou převážně v podzimním období, které na jižní polokouli spadá do našich jarních měsíců, a jsou cizosprašné. Některé druhy začínají kvést s nástupem období dešťů. Květy se otevírají odpoledne a večer opět zavírají. Je v nich nektar, je však pro opylovače obtížně přístupný, neboť se k němu musejí prodrat hustým kartáčkem tyčinek. Jsou opylovány zejména drobnými druhy brouků a vos. V přírodě bylo pozorováno, že směsné populace faukárií a rodů \"Orthopterum\" a \"Bergeranthus\", které rovněž patří mezi kosmatcovité, kvetou synchronizovaně ve stejný čas.\nŠíření semen není nijak specializované. U některých druhů tobolky opadávají s vývojem dalšího páru listů, zatímco u jiných dlouho vytrvávají na rostlině.\n\nRod \"Faucaria\" je v rámci čeledi \"Aizoaceae\" řazen do podčeledi \"Ruschioideae\" a tribu \"Ruschieae\". Daný tribus zahrnuje velké množství rodů, jejichž příbuzenské vztahy nejsou dosud zcela vyjasněny.\n\nFaukárie jsou pěstovány jako nenáročné, krásně kvetoucí sukulenty, vhodné i pro začátečníky. Vegetační sezónu mají v létě, zatímco přes zimu prodělávají období klidu. V zimním období je nutno snížit teplotu a nezalévat. Za takových podmínek si zachovají pěkný a kompaktní vzrůst, zatímco při přezimování v teplém skleníku tvoří vytáhlé, dlouhé výhony. Zimní teploty by neměly klesat pod 5 °C. Na půdu nejsou rostliny nijak náročné, měla by být nezásaditá a podobně jako u jiných sukulentů dobře propustná. Ideální je směs jednoho dílu kompostu, dvou dílů ostrého písku a trochu jílu. Rostliny v kultuře často hybridizují. Mohou se také křížit se zástupci rodu \"Rabiea\" a \"Glottiphyllum\".\n\n"}
{"id": "1446712", "url": "https://cs.wikipedia.org/wiki?curid=1446712", "title": "ASD Unione Sportiva Grosseto 1912", "text": "ASD Unione Sportiva Grosseto 1912\n\nASD US Grosseto 1912 je italský klub hrající v sezóně 2018/19 v regionální lize a sídlící ve městě Grosseto. Klub byl založen v roce 1908 jako \"Audace Foot Ball Club Grosseto\". Sezonu 1926/27 nedokončuje a je vyloučen. Klub končí hraní mistrovské zápasy a hraje jen přátelské až do sezony 1929/30. V sezoně 1994/95 vyhrává regionální soutěž, jenže místo postupu do Serie C2 klub končí a je změněn název na \"Unione Sportiva Grosseto Football Club 1912\". Další krach přijde po sezoně 2014/15. Klub je rozpuštěn a vzniká klub nový - \"Football Club Grosseto Società Sportiva Dilettantistica\". Po sezoně 2016/17 se nepřihlašuje do dalšího hraní a zaniká. Následně je založen nový klub - ASD US Grosseto 1912 a začíná od regionální ligy.\nNejvyšší soutěž nikdy nehrál. Největší úspěch je hraní ve druhé lize.\n\nEvropské poháry ještě nehráli.\n\n"}
{"id": "1446713", "url": "https://cs.wikipedia.org/wiki?curid=1446713", "title": "Jean-Marie Collot d'Herbois", "text": "Jean-Marie Collot d'Herbois\n\nJean-Marie Collot d’Herbois (19. červen 1749 Paříž – 8. června 1796 Cayenne, Francouzská Guyana) byl francouzský herec, dramatik, esejista a politik v období Velké francouzské revoluce.\n\nNarodil se roku 1749 v Paříži, ještě jako dítě však opustil domov a přidal se k pouličnímu kočovnému divadlu. Jeho úspěšná herecká kariéra vyvrcholila roku 1784, kdy se stal ředitelem ženevského divadla, a roku 1787 lyonského divadla. Po vypuknutí Velké francouzské evoluce odešel do Paříže, kde se dostal do středu revolučního dění. Roku 1792 byl zvolen do Národního konventu a přidal se k montagnardům. Stal se společně s Jacquesem Billaudem-Varennem jedním z nejradikálnějších mužů revoluce, propagoval rovnostářské myšlenky a podporoval teror. Roku 1793 se podílel na svržení girondistů, následně byl zvolen předsedou konventu a generálním sekretářem ve výboru pro veřejnou bezpečnost. Téhož roku byl vyslán do Lyonu, aby potlačil místní povstání. Společně s Josephem Fouchém byl zde zodpovědný za krvavé a brutální lyonské masakry. Následně se podílel na Robespierrově jakobínském teroru v roce 1794. I přesto že se zúčastnil thermidorského převratu, byl zatčen a roku 1795 společně s Billaudem-Varennem a dalšími radikály převezen do vyhnanství na Francouzskou Guyanu, kde roku 1796 zemřel na žlutou zimnici.\n\n \n"}
{"id": "1446716", "url": "https://cs.wikipedia.org/wiki?curid=1446716", "title": "Stabenfeldt", "text": "Stabenfeldt\n\nStabenfeldt, s.r.o. je zaniklé pražské nakladatelství, které vydávalo především knihy pro děti a mládež, odbornou literaturu a PC hry. Jednalo se o pobočku mezinárodního nakladatelství Stabenfeldt International, která vydávala české překlady. Vzniklo v roce 2005 a zaniklo v roce 2016. Stabenfeldt International funguje jako knižní vydavatel v Norsku už od roku 1920. Mělo pobočky také v Německu, Švédsku a ve Spojených státech. V České republice ho proslavilo především vedení knižního klubu Pony Club.\nBěhem svého působení vydalo celkem více než 200 knih. Mezi nejvýznamnější vydané knihy patří knižní řada \"Srdíčko\" od Lauren Brooke, podle které byl natočen seriál Ranč Heartland, který s českým dabingem vysílala TV Prima. Dále vydávalo české překlady knih například od Gabi Adam (knižní řada \"Riki a Diablo\"), Angely Dorsey (knižní řady \"Volání ve větru\", \"Nespoutaná\" a \"Anděl koní\") nebo Joanny Campbell (knižní řada \"Plnokrevník\"). Vydalo také několik komiksů, mezi které patří například devítidílný Carousel nebo komiksy z prostředí jejich počítačových her Star Shine Legacy. Mezi lety 2007 a 2011 vydávalo měsíčník Pony Club Magazín a 2012-2014 měsíčník Penny Girl.\nKromě knih vydalo také několik PC her:\n\nHry byly natolik úspěšné, že na jejich základě byla vytvořena online hra Star Stable Online. Rozsáhlá hráčská komunita vytvořila na Wikia širokou síť informací o hrách Jorvikipedia, která čítá skoro 1000 článků a je pojmenovaná podle ostrova Jorvik, na kterém se všechny hry odehrávají.\n"}
{"id": "1446718", "url": "https://cs.wikipedia.org/wiki?curid=1446718", "title": "Serie B 2011/12", "text": "Serie B 2011/12\n\nSoutěžní ročník Serie B 2011/12 byl 80. ročník druhé nejvyšší italské fotbalové ligy. Soutěž začala 25. srpna 2011 a skončila 26. května 2012. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: AS Gubbio 1910, AS Giovanile Nocerina, SS Juve Stabia, FC Hellas Verona.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do třetí ligy. \n\n\nBoj o postupující místo do Serie A.\n\nSampdoria Janov - US Sassuolo 2:1 a 1:1\nAS Varese 1910 - FC Hellas Verona 2:0 a 1:1\n\nSampdoria Janov - AS Varese 1910 3:2 a 1:0\n\nPoslední místo pro postup do Serie A 2012/13 vyhrál tým Sampdoria Janov\n\nBoj o setrvání v Serii B.\n\nVicenza Calcio - FC Empoli 0:0 a 2:3\n\nV Serii B zůstal klub FC Empoli. Klub Vicenza Calcio sestoupil do třetí ligy. Po sezoně klub US Lecce který měl sestoupit ze Serie A, byl zařazen do třetí ligy za podvody. Místo něj v Serii B zůstal klub Vicenza Calcio.\n\n"}
{"id": "1446721", "url": "https://cs.wikipedia.org/wiki?curid=1446721", "title": "UC AlbinoLeffe", "text": "UC AlbinoLeffe\n\nUC AlbinoLeffe je italský klub hrající v sezóně 2018/19 ve třetí lize a sídlící ve městě Bergamo. Klub byl založen 10. června 1998 sloučením dvou klubů Albinese Calcio a Società Calcio Leffe na \"Unione Calcio AlbinoLeffe\".\nNejvyšší soutěž nikdy nehrál. Největší úspěch je hraní ve druhé lize.\n\nEvropské poháry ještě nehráli.\n\n"}
{"id": "1446722", "url": "https://cs.wikipedia.org/wiki?curid=1446722", "title": "Geldmännlein", "text": "Geldmännlein\n\nGeldmännlein „peněžní mužíček“ je v německém folklóru bytost či kouzelný předmět magicky přinášející svému majiteli peníze. Podobá se \"dracovi\" – obdobě českého plivníka, který krade sousedům potraviny a peníze, a především s mužíčkem z mandragory a bytosti zvané \"spiritus familiaris\" – služebnému duchu přisuzovanému čarodějům a čarodějnicím. Je také nazýván také \"Heckemännchen\" „mužíček živého ploto“, \"Geldschisser\" „peníze kálející“ či \"Geldbrüter\" „peníze rodící“. Díky splynutí s mužíčkem z mandragory nazývaným \"Galgenmännchen\" „šibeniční mužíček“ je nazýván také \"Alraunel\" – ze starohornoněmeckého \"alrūna\" „mandragora, čarodějnice“. Označení se liší především krajově, \"Geldmännlein\" je typický pro Sasko a Durynsko, \"Geldschisser\" pro Bavorsko, \"Alraunel\" pro Dolní Rakousy.\n\nGeldmännlein a jeho obdoby na rozdíl od příbuzných bytostí spíše magicky zajišťuje peníze a štěstí než by kradl sousedům, čímž se podobá právě mužíčkovi z mandragory. Má podobu šedivého mužíčka, někdy s červenou čapkou a zelenou vestou, a někdy se mění ve zvířata – žábu, ropuchu, sovu či brouka. Okolnosti jeho možného nálezu opět odkazují na mužíčka z mandragory: může být vykopán o půlnoci pod třemi lískami u šibenice či koupen. Majitel jej přechovává v truhle na peníze či krabičce v zavřeném pokoji nebo v trámu ve světnici, když je mužíček osvobozen zůstává na půdě, v temném rohu či na hnojišti. Peníze které mužíček přináší či on sám jsou nazývány \"Heckethaler\" „tolary živého plotu“, což odkazuje na spojení živého plotu s čarodějnictvím. Obdobným motiv je znám i v Litvě kde jsou takové peníze nazývány \"pareitinai\".\n\nZa své služby je peněžnímu mužíčkovi je do podkroví dáván čerstvý chléb a mléko, někdy též sladkosti a sklenice vína. Podle některých podání mu majitel též zajišťuje hezké oblečení, v Západních Alpách musí být mužíček denně koupán ve lžíci a podarován kouskem od každého jídla. Na rozdíl od draca jej téměř nemožné se jej zbavit, první dva majitelé jej mohou prodat, ale duše třetího propadne peklu. Tento motiv se objevuje již v roce 1773 v díle lékaře Johanna Jacoba Bräunera. Rozsáhlé varování před vlastnictvím Geldmännleina sepsal v roce 1673 Hans von Grimmelshausen v kterém jej spojil s čarodějnickou praktikou převádění mléka mezi kravami a tvrdil že peníze které mužíček přináší přicházejí od Ďábla. Geldmännlein jako figurka byl často vytvářen ze zvířecích částí, například z velkého brouka či z prasečího žaludku, ale také třeba z černého vosku.\n"}
{"id": "1446723", "url": "https://cs.wikipedia.org/wiki?curid=1446723", "title": "Socha Jednoty", "text": "Socha Jednoty\n\nSocha jednoty je socha indického politika Sardára Vallabhbháího Patéla (1875–1950) v okrese Narmadá ve státě Gudžarát v Indii. Se svojí výškou 182 metrů jde o největší sochu světa. Patél byl jeden z nejvýznamnějších představitelů indického hnutí za nezávislost a první vicepremiér Indie. Socha stojí na říčním ostrově čelem k hrázi přehrady Sardar Sarovar Narmada. Stavba byla zahájena 31. října 2014 a byla dokončena o 4 roky později, slavnostně byla „odhalena“ 31. října 2018.\n"}
{"id": "1446725", "url": "https://cs.wikipedia.org/wiki?curid=1446725", "title": "Alžbětiny lázně", "text": "Alžbětiny lázně\n\nAlžbětiny lázně jsou jedním z původně šesti veřejných balneoprovozů v Karlových Varech. Lázně pojmenované po císařovně Alžbětě Bavorské (Sissi) jsou považovány za architektonickou dominantu a nabízí široké spektrum léčebných procedur.\n\n\"Alžbětiny Lázně\" jsou od roku 1918, kdy bylo vytvořeno číslování všech balneoprovozů v Karlových Varech, označovány také jako \"Lázně V\". Původní německý název zněl \"Elisabethbad\". Později byly nicméně lázně označovány také jako \"Dr. David Becher Bad\". Původní název byl vybrán na počest ve Švýcarsku zavražděné Alžběty Bavorské (Sissi), která navštívila Karlovy Vary v roce 1892.\n\nO stavbě budovy bylo rozhodnuto již v roce 1903. Výstavba byla zahájena v roce 1905 a trvala přibližně jeden rok. Budova lázní vznikala v době vzrůstající popularity secese. Zatímco střecha budovy je pseudobarokní, fasáda a linie jsou již secesní. K budově přiléhá park ve francouzském stylu se čtyřřadou alejí a fontánou s bronzovou dívkou se džbánem. Interiéry jsou po realizovaných rekonstrukcích soudobé. Původní fontána nacházející se před budovou byla v roce 1963 doplněna o bronzovou sochu dívky se džbánem, ze kterého vytéká voda do kašny. Autorem sochy je Břetislav Benda. Na přelomu 60. a 70. let proběhla rekonstrukce interiéru a modernizace technického vybavení. V rámci rekonstrukce byly lázně doplněny o krytý plavecký bazén a o dvě sauny. Další rekonstrukce interiérů v roce 2004 rozšířila bazén na bazénový komplex.\n\nOd roku 2002 je balneoprovoz opět nazýván oficiálně \"Alžbětiny Lázně\". V témže roce byla z lázní učiněna akciová společnost, jejímž vlastníkem je město Karlovy Vary.  Alžbětiny Lázně jsou v současnosti posledními skutečně veřejnými lázněmi ve městě. Aktuálně diskutovanými otázkami jsou potřebná rekonstrukce a pronájem budovy soukromému subjektu. Rekonstrukce budovy by měla proběhnout za finanční spoluúčasti města a soukromého subjektu, který by získal budovu do pronájmu na 25 let.\n\nLázně poskytují široké spektrum léčebných procedur, které zahrnují jak tradiční lázeňskou léčbu, tak i moderní relaxační wellness procedury. Pro oba druhy procedur je využívána vřídelní voda. Alžbětiny Lázně patří dokonce mezi její největší odběratele. Mezi poskytované služby balneoprovozu patří ambulantní rehabilitace na základě lékařského doporučení, příspěvková lázeňská léčba, vyšetření lázeňským lékařem a také přímý prodej procedur veřejnosti za úhradu.\n"}
{"id": "1446732", "url": "https://cs.wikipedia.org/wiki?curid=1446732", "title": "Associazione Sportiva Gubbio 1910", "text": "Associazione Sportiva Gubbio 1910\n\nAS Gubbio 1910 je italský klub hrající v sezóně 2018/19 ve třetí lize a sídlící ve městě Gubbio. Klub byl založen 25. března 1913 jako \"Società per Esercizi Sportivi di Gubbio\". V roce 1949 se klub dostává do krachu a zaniká. Je zrozen nový klub \"Associazione Sportiva Gubbio 1910\" a pod tímto názvem hraje dosud.\nNejvyšší soutěž nikdy nehrál. Největší úspěch je hraní ve druhé lize a to ve dvou sezonách.\n\nEvropské poháry ještě nehráli.\n\n"}
{"id": "1446735", "url": "https://cs.wikipedia.org/wiki?curid=1446735", "title": "Seznam transportů českých vězňů vypravených do Auschwitz", "text": "Seznam transportů českých vězňů vypravených do Auschwitz\n\nSeznam transportů českých vězňů vypravených do Auschwitz.\n\nTento seznam obsahuje transporty do koncentračního a vyhlazovacího tábora Auschwitz v letech 1941 až 1944, v nichž bylo zjištěno nejméně 10 osob z českých zemí, to jest z Čech, Moravy a ze Slezska. Jednalo se především o desetitisíce židovských vězňů, několik tisíc Romů a představitele českého odboje.\n\n\n"}
{"id": "1446736", "url": "https://cs.wikipedia.org/wiki?curid=1446736", "title": "Craig Bohmler", "text": "Craig Bohmler\n\nCraig Bohmler (narozen 1956, Houston) je americký kavírista a hudební skladatel a dirigent. Je autorem písní, sborů, muzikálů a oper. Jeho opery uváděly a uvádějí scény Houston Grand Opera, Opera San Jose a The Banff Centre, Alberta, Kanada. Dlouhodobě spolupracuje s komorním orchestrem San Jose Chamber Orchestra. Žije v Phoenixu.\n\n\n"}
{"id": "1446737", "url": "https://cs.wikipedia.org/wiki?curid=1446737", "title": "Herend", "text": "Herend\n\nHerend () je město v Maďarsku v župě Veszprém, spadající pod okres Veszprém. Na západ od města se nacházejí města Devecser a Ajka, a asi 8 km na východ se nachází město Veszprém. V roce 2015 zde žilo 3384 obyvatel, z nichž pouze 77,5 % tvoří Maďaři.\n\nKromě hlavní části zahrnuje Herend i malé části Bányatelep Iakótelep, Isaszegitanya, Lombos-üdülőtanya, Molnártanya, Müllertanya, Tygyitanya a Urbanicstanya.\n\nHerend leží na silnicích 8 a 8313. Je přímo silničně spojen s obcemi Bánd, Farkasgyepű, Kislőd, Márkó, Szentgál, Városlőd a s městy Ajka a Veszprém. Herendem protéká potok Séd.\n\nHerend je známý především díky bývalé manufaktuře na porcelán.\n\n"}
{"id": "1446740", "url": "https://cs.wikipedia.org/wiki?curid=1446740", "title": "Karel Funk", "text": "Karel Funk\n\nKarel Funk také Carolus Borromeus Funck(31. října 1772 Praha - 15. září 1836 Praha) byl český kreslíř a mědirytec.\n\nStudoval gymnasium, roku 1800 vstoupil na novou Akademii pražskou a roku 1803 vystoupil a přijal místo úředníka. V roce 1808 byl zaměstnán v Královské státní účtárně (Staatbuchhaltung im Konigreiche Böhmen) jako ingrosista. Studoval v ateliéru Josefa Berglera novodobé malířství a rytectví. Na výstavě Pražské akademie v Klementině v roce 1826 vystavil kresbu \"Kristus modlící se na hoře Olivetské\". V seznamu Všeobecné zemské výstavy roku 1891 v Praze byly zapsány pod čísly 993-994 miniatury podobizen Vojtěcha Novotného a jeho manželky z majetku Františka Adolfa Borovského. Namaloval portrét pražského arcibiskupa Wilhelma Florentina a po jeho smrti v roce 1810 zhotovil jeho rytinu. Byl prvním učitelem Karla Würbse.\n\nCitace z rodinné kroniky uvádí: \"Mistrně i barvami olejovými portréty prováděl, mnohá významná osoba seděla mu a on si tak na pěkný peníz přišel\". Žil v Praze na Malé Straně.\n\nJeho otec Andreas Thadeus Funck, absolvent přednášek montanistiky Jana Tadeáše Antonína Peithnera, byl v letech 1765–1775 úředníkem Pražské mincovny.\n\n"}
{"id": "1446742", "url": "https://cs.wikipedia.org/wiki?curid=1446742", "title": "II. sbor (mobilizace 1938)", "text": "II. sbor (mobilizace 1938)\n\nII. sbor byl vyšší jednotkou působící v době mobilizace v roce 1938 v sestavě 1. armády a jeho úkolem byla obrana severozápadních Čech v úseku od Rtyně nad Bílinou po Harrachov. Celková délka hlavního obranného postavení činila 157 km.\n\nVelitelem II. sboru byl divizní generál Josef Váňa\n\nStanoviště velitele se nacházelo v Mladé Boleslavi\n\nÚkolem II. sboru byla obrana hlavního obranného postavení (HOP) a zároveň i druhého obranného postavení, které se nacházelo na tzv. Liběchovské příčce. Původně měl být II. sbor tvořen prvosledovou Hraniční oblastí 33 a druhosledovou 3. divizí. 20. září byl II. sbor posílen 17. divizí, přisunutou ze Slovenska. Sestava II. sboru byla proti jiným sborům specifická tím, že každá z vyšších jednotek držela jak úsek HOP, tak část druhého obranného postavení, případně měla ve své sestavě jednotky manévrovací.\n\nUdržení úseku II. sboru bylo, stejně jako v případě sousedního Hraničního pásma XII stěžejní pro úspěšnou obranu Čech, případně vedení ústupových bojů v západní části státu. Průlom v oblasti II. sboru by znamenal průnik nepřátelských jednotek do týlu jednotek I. sboru a Hraničního pásma XI a tím i jejich porážku. Proto bylo nezbytné udržení HOP s výjimkou západní části obranného postavení. Zde se připouštěl ústup na druhé obranné postavení, ke měl být nepřítel již definitivně zastaven. O důležitosti, kterou udržení úseku II. sboru přikládalo hlavní velení vypovídá nejen dodatečné přidělení 17. divize, ale také praporu lehkých tanků 1 (SV Ohrazenice u Turnova), který měl představovat účinnou rychlou zálohu k eliminaci případného průlomu.\n\nVyšší jednotky\n\n\nOstatní jednotky\n\n"}
{"id": "1446744", "url": "https://cs.wikipedia.org/wiki?curid=1446744", "title": "Strategická analýza", "text": "Strategická analýza\n\nHlavní funkcí strategické analýzy je vymezit celkový výnosový potenciál oceňovaného podniku, který je závislý na vnějším a vnitřním potenciálu, kterým podnik disponuje. Podnik analyzuje své okolí z důvodu zjištění pozice v prostředí ve kterém působí, zajištění efektivní reakce na neustále změny v okolí a vytvoření silné základny pro své strategické aktivity.\n\nStrategická analýza má za cíl identifikovat, analyzovat a ohodnotit všechny relevantní faktory, o kterých lze předpokládat, že budou mít vliv na konečnou volbu cílů a strategie podniku.\n\nOkolí můžeme členit na vnější a vnitřní (interní). Vnější okolí se dále člení na obecné prostředí – makroprostředí a oborové prostředí – mikroprostředí. Do obecného prostřední řadíme: ekonomické, politické, technologické, ekologické, sociální a legislativní faktory. Oborové okolí podniku je tvořeno: sílou dodavatelů, rivalitou v oboru, hrozbou vstupu nových firem, sílou odběratelů a hrozbou substitutů. Interní prostředí se skládá z kultury, zdrojů, struktury apod.\n\nPro jednotlivé typy prostředí je možné využít následujících metod strategické analýzy. Pro analýzu makrookolí je vhodné PESTLE analýzu nebo analýzu typů prostředí. Mikrookolí můžeme analyzovat Porterovým modelem pěti konkurenčních sil, analýzou odvětví, konkurence, zákazníků, dodavatelů či stakeholdes. Vnitřní prostředí z hlediska produktu můžeme využít analýzu BCG, z hlediska vnitřních zdrojů to je analýza 7S, marketingová strategie 4P či analýza vnitřních zdrojů. Komplexní strategickou analýzu představuje SWOT analýza a SPACE analýza.\n\nAnalýza vnějšího prostředí by se měla zaměřovat především na odhalení vývojových trendů působících v tomto prostředí, které mohou podnik v budoucnosti významně ovlivňovat. Vnější okolí se skládá z makrookolí a mikrookolí. Makroprostředí představuje celkový politický, sociální, ekonomický a technologický rámec, ve kterém se podnik pohybuje. Mikroprostředí je představeno odvětvím, ve kterém se podnik pohybuje.\n\nPESTLE analýza<br>\nK analýze makrookolí se nejprve používala PEST analýza – politicko-legislativní, ekonomické, sociálně-demografické a technicko-technologické faktory. Postupem času se okruh zkoumání makroprostředí rozšířil na PESTLE analýzu – politické, ekonomické, sociálně-demografické, technicko-technologické, legislativní a environmentální faktory. Dále se můžeme setkat s analýzou PESTLIED, STEEPLE či SLEPT.\n\nPomocí PESTLE metody se analyzují faktory vnějšího prostředí, které by mohly znamenat budoucí příležitosti či hrozby pro oceňovaný podnik. Jde o tyto následující faktory:\n\nPorterův model pěti konkurenčních sil<br>\nModel si klade za cíl umožnit jasně pochopit síly, které působí v konkurenčním prostředí, a identifikovat, které z nich jsou pro podnik z hlediska budoucího vývoje nejvýznamnější a které může management strategickými rozhodnutími ovlivnit. Aby podnik dosáhl úspěchu musí tyto síly rozpoznat, vyrovnat se s nimi, reagovat na ně, a pokud to možné, tak změnit jejich působení ve svůj prospěch. Jedná se o těchto pět základních činitelů:\n\nPokud mají zákazníci velkou vyjednávací sílu, není trh atraktivní, neboť se snaží snižovat ceny, zvyšovat kvalitu apod. a tím se snižuje zisk podniku. Vyjednávací síla dodavatelů roste, pokud poskytují jedinečné výrobky. Mohou si tak dovolit zvýšit ceny, nebo snížit kvalitu, odvětví je v tomto případě neatraktivní. Ohrožení v případě vstupu nových konkurentů závisí především na vstupních bariérách, což mohou být úspory z rozsahu, kapitálová náročnost vstupu apod. S rostoucími bariérami vstupu a klesajícími bariérami výstupu, roste atraktivita trhu, neboť je obtížné na trh vstoupit a neúspěšné firmy ho mohou bez problémů opustit. Substitut je produkt, který slouží k podobnému nebo stejnému účelu. Pokud existuje reální nebo potenciální hrozba substitutů, atraktivita odvětví se snižuje. Odvětví není přitažliví ani v případě, že na něm již působí velké množství silných konkurentů. Rivalita podniků se zvyšuje v případě stagnace odvětví.\n\nPodstatou analýzy vnitřního okolí podniku je objektivně zhodnotit současné postavení firmy. Jedná se o snahu identifikovat, v čem firma vyniká a naopak, co je její slabou stránkou. Analýzou vnitřních zdrojů se rozumí snaha odhadnout, jaké zdroje a jaký objem máme k dispozici a jakým způsobem lze s danými zdroji pracovat, přičemž zdroji podniku se rozumí takové prostředky, které tvoří vstupy do výroby zboží nebo služeb. Do těchto zdrojů se zahrnují pracovníci, finanční prostředky apod. Důležitým aktivem podniku jsou znalosti a dovednosti pracovníků a manažerů a schopnost podniku využít tyto znalosti v jeho prospěch.\n\nModel „7S“ firmy McKinsey<br>\n7S model je pomůckou k odhalení tzv. klíčových faktorů úspěchu. Na každou organizaci je nutné pohlížet jako na množinu sedmi základních faktorů, které se vzájemně podmiňují a ovlivňují. Především soulad těchto faktorů zajišťuje úspěch podniku:\n\nJe to přístup, který posuzuje vnitřní a vnější okolí příslušného podniku. SWOT je zkratka čtyř kategorií faktorů okolí: S – silné stránky (Strong), W – slabé stránky (Weakennes), O – příležitosti (Opportunities) a T – hrozby (Threats). Silné a slabé stránky představují vnitřní okolí, zatímco příležitosti a hrozny zastupují okolí vnější. Cílem SWOT analýzy není zpracovat pouze seznam potencionálních příležitostí a hrozeb a silných a slabých stránek, je to především idea hluboce strukturované analýzy poskytující užitečné poznatky.\n"}
{"id": "1446745", "url": "https://cs.wikipedia.org/wiki?curid=1446745", "title": "I Am Michael", "text": "I Am Michael\n\nI Am Michael je americký hraný film z roku 2015, který režíroval Justin Kelly podle biografické knihy Benoita Denizet-Lewise \"My Ex-Gay Friend\". Film popisuje osudy bývalého gay aktivisty Michaela Glatzeho, který se přiklonil k víře a zavrhl svou homosexualitu. Snímek měl světovou premiéru na filmovém festivalu Sundance 29. ledna 2015.<ref> Přehled uvedení filmu\n\nMichale a jeho přítel Bennett žijí v San Franciscu. Michael vede časopis \"Young Gay America\", který má pomáhat mladým gayům s jejich coming outem. Kvůli Bennettově práci se přestěhují do Halifaxu v Kanadě. Michael začne mít problémy se srdcem a má strach, že zdědil chorobu, na kterou zemřel jeho otec. I když se jeho obavy nepotvrdí, kvůli strachu ze smrti se Michael začne zajímat více o křesťanství. Posléze zcela přehodnotí svůj dosavadní život. Veřejně se zřekne své homosexuality. Rozejde se s Bennettem a vstoupí do církevní školy, aby se stal pastorem. Zde se seznámí s Rebekou Fuller, se kterou se posléze ožení.\n"}
{"id": "1446748", "url": "https://cs.wikipedia.org/wiki?curid=1446748", "title": "Kaple svatého Václava (Jindřichovice)", "text": "Kaple svatého Václava (Jindřichovice)\n\nKaple svatého Václava v Jindřichovicích na Klatovsku je malá poutní kaplička. Nachází se v Jindřichovicích, části obce Kolinec, jednou strano těsně přiléhá ke zdi zámeckého parku.\n\nKaplička sv. Václava s malou zvoničkou byla vystavěna v první polovině 19. století. Stojí na východním okraji zámeckého parku snad kvůli zdejší studánce, která však již neexistuje. Patří mezi poutní místa v gesci českobudějovické diecéze.\n\nJedná se o prostou obdélníkovou stavbu s nevýraznou vstupní částí a sedlovou střechou.\n\n"}
{"id": "1446756", "url": "https://cs.wikipedia.org/wiki?curid=1446756", "title": "Rudolf Wiesner", "text": "Rudolf Wiesner\n\nRudolf Ernst Wiesner (11. prosince 1890 Bílsko-Bělá – 14. června 1974 Fritzlar, Hesensko) byl německý politik, nacista, vůdce Mladoněmecké strany v Polsku, starosta Bílska v letech 1939–1945.\n\nNarodil se v Alexandrovicích, které jsou dnes městskou částí Bílska-Bělé. Pocházel z dělnické rodiny. Absolvoval gymnázium v Bílsku a stavební fakultu Technické univerzity ve Štýrském Hradci. V roce 1922 byl zvolen do zastupitelstva Bílska a tuto funkci plnil po celé meziválečné období. Od roku 1935 působil jako místostarosta.\n\nV roce 1931 založil \"Mladoněmeckou stranu v Polsku\" (\"Jungdeutsche Partei in Polen\"), jež byla programově obdobou sudetských henleinovců, a byl jejím vůdcem po celou dobu její existence, do roku 1939, kdy splynula s Národně socialistickou německou dělnickou stranou. Pro odmítnutí bojkotu voleb německou minoritou polský prezident Ignacy Mościcki jmenoval Wiesnera senátorem ve volebním období 1935–1938.\n\nV roce 1939 byl zatčený pro spolupráci s nacistickou pátou kolonou. Propuštěný byl na základě senátorské imunity, následně odjel na území Svobodného města Gdaňsk. Uvažovalo se o vyhození do povětří Wiesnerovy vily v Bílsku jako o operaci pod falešnou vlajkou, která poslouží jako záminka k napadení Polska, nakonec bylo rozhodnuto pro přepadení hlivické vysílačky.\n\nPo vypuknutí druhé světové války se stal starostou Bílska, k němuž bylo poprvé připojeno i sousední město Bělá. Byl jmenován oberführerem SS a získal post v hlavním oddělení vnitřní správy okupační správy Generalgouvernementu. Od 7. července 1940 do konce války byl poslancem Reichstagu. Po válce se usadil v Hesensku.\n"}
{"id": "1446758", "url": "https://cs.wikipedia.org/wiki?curid=1446758", "title": "Neocallitropsis pancheri", "text": "Neocallitropsis pancheri\n\nNeocallitropsis pancheri je stálezelený, dvoudomý, jehličnatý strom vonící po kafru, jenž roste pouze na souostroví Nová Kaledonie na jihovýchodě Melanésie v Tichém oceánu. Je jedním z nejvzácnějším stromů, patří mezi vývojově nejstarší jehličnany na světě. Dříve byl tento druh směšován s rodem \"Callitris\", k němuž má fylogeneticky velmi blízko. Po důkladném vědeckém prověření genetických vztahů byl ale zařazen do pro něj speciálně vytvořeného monotypického rodu Neocallitropsis, jenž v rámci cypřišovitých patří do podčeledi \"Callitroideae\". Nynější rodové jméno vychází z podobnosti s rodem \"Callitris\" a druhové jméno je upomínka na francouzského botanika Jeana Armanda Isidora Panchera, pracujícího v polovině 19. století přes 10 let na Nové Kaledonii.\n\nTato exotická, endemitní dřevina se vyskytuje pouze na největším novokaledonském ostrově Grande Terre. Roste v jeho jižní části, kde je rozptýlena do 12 různě velkých arel, obvykle v těžko dostupném hornatém terénu. Tři z nich obsahují o málo víc než 1000 jedinců, dvě jich mají několik stovek a zbytek je tvořen skupinkami tvořenými od 2 do 40 stromů. Jedna odloučená, asi 180 km vzdálená skupina, je tvořena 45 jedinci a nachází na středozápadě ostrova. Celková velikost populace byla v roce 2010 odhadována na 2500 stromů.\n\nVyskytuje se podél údolních a horských řek a potoků v nadmořské výšce od 30 do 1140 m n. m. Roste v křovinatém prostředí připomínající středomořskou makchii, na ultramafických substrátech na podloží utvořeném serpentinitem. Půda je tam načervenalá, málo úrodná a místy obsahuje niklovou rudu garnierit. Strom je náchylný na poškození chladem (vadí mu již teplota nižší než +4 °C) a v evropských botanických zahradách se proto nepěstuje.\n\nNeopadavý, dvoudomý, jehličnatý strom dosahující maximální výšky 10 m nebo keř vysoký do 2 metrů. Strom je štíhlého nebo širokého tvaru, někdy bývá vícekmený, často je ovšem nepravidelný a větve se odklánějí za sluncem. Kůra kmene je v mládí hnědá a ve stáří šedohnědá, je víceméně hladká a ve stáří se odlupuje v tenkých vláknitých pruzích. Dřevo má silnou kafrovou vůni.\n\nTvar listů se mění s věkem stromu, mladí jedinci je mají rovné, dlouhé 8 až 14 mm a široké 0,8 mm, ve středním věku jsou listy u vrcholu vzhůru zakřivené a dlouhé 6 až 15 mm a široké 1,8 až 2,5 mm, dospělci mají listy dlouhé 4 až 5 mm a široké 2 mm. Listy jsou zelené nebo žlutozelené, tuhé, kopinaté a s několika řadami dýchacích průduchů. Charakteristickým rysem rodu \"Neocallitropsis\" je neobvykle uspořádaní listů, vyrůstají v přeslenech po čtyřech a jednotlivé přesleny jsou vzájemně pootočené o 45°, takže na větvičce vytvářejí osm řad listů.\n\nSamčí strom má šištice terminální, kulovité, dlouhé až 10 mm a široké do 6 mm, mikrosporofyly jsou na základně šištic velké 3×3 mm a směrem vzhůru se podstatně zmenšují. Samičí strom má šištice velké 1,5 až 2 cm, jež rostou na koncích krátkých větviček. Jsou tvořené osmi čárkovitými semennými šupinami velkými 7×2 mm, které vytvářejí dva čtyřčetné přesleny a uvnitř mají pyramidální sloupek. Bazální šupiny šištic mívají po jednom vajíčku, šupiny v druhé řadě mohou mít jedno až dvě vajíčka. Šištice dozrávají v roce opylení, ve zralosti jsou velké asi 1,5 cm a jedna obsahuje průměrně jedno až čtyři plodná semena. Semena mívají tři nebo čtyři hrany, jsou velká asi 6×2 mm a mají nevelké, blanité křídlo asi 0,6 mm velké.\n\n\"Neocallitropsis pancheri\" roste extrémně pomalu, jeho dřevo má velkou hustotu, je pevné, odolné proti hnilobě a obsahuje voňavý olej velmi žádaný v parfumérii. Jeho subpopulace jsou z geografického a ekologického pohledu vzájemně roztříštěné. Ještě koncem 20. století se stromy i přes zákaz kácely pro potřebu důlního průmyslu (těžba niklu) a při vodních stavbách (přehrada Yaté), stejně jako pro jeho aromatický olej; nutnost jejich ochrany ještě nepronikla do podvědomí místních lidí. Ohrožení tohoto druhu je natolik vážné, že je zakázáno jakékoliv kácení i suchých stromů. Několik jižních subpopulací se vyskytuje v chráněných oblastech, stromy jsou však i tam ohrožovány požáry, které ve vyschlé, křovinaté a špatně dostupné krajině vznikají přirozeně nebo lidským přičiněním. Druh \"Neocallitropsis pancheri\" je proto Mezinárodním svazem ochrany přírody (IUCN) prohlášen za ohrožený druh.\n\n"}
{"id": "1446759", "url": "https://cs.wikipedia.org/wiki?curid=1446759", "title": "Římskokatolická farnost Zdounky", "text": "Římskokatolická farnost Zdounky\n\nŘímskokatolická farnost Zdounky je územní společenství římských katolíků s farním kostelem Nejsvětější Trojice v děkanátu Kroměříž.\n\nPrvní písemná zmínka o obci pochází z roku 1298, první písemná zmínka o farnosti pochází z roku 1366. Koncem 16. století získali Zdounky dědictvím Zoubkové ze Zdětína. Horlivá katolička Eliška Kateřina Zoubková ze Zdětína odkázala roku 1635 zdounecké panství jezuitskému řádu k založení koleje. Po zrušení řádu připadlo panství studijnímu fondu, který jej nejprve pronajal a později prodal Antonínu Valentinovi z Weinbergu. Farní kostel získal svoji současnou podobu v polovině 18. století.\n\nNa začátku 17. století byl farářem ve Zdounkách Jan Sarkander. Do června 2019 byl farářem R. D. Mgr. Radomír Němeček. Toho od července téhož roku vystřídal R. D. Mgr. Martin Vévoda.\nVe farnosti se pravidelně koná tříkrálová sbírka, aktivní je misijní klubko i seniorské hnízdo.\n\n"}
{"id": "1446760", "url": "https://cs.wikipedia.org/wiki?curid=1446760", "title": "Římskokatolická farnost Roštín", "text": "Římskokatolická farnost Roštín\n\nŘímskokatolická farnost Roštín je územní společenství římských katolíků s farním kostelem svaté Anny v děkanátu Kroměříž.\n\nPrvní písemná zmínka o obci pochází z roku 1131.\n\nDo června 2019 byl administrátorem excurrendo R. D. Mgr. Radomír Němeček. Toho od července téhož roku vystřídal R. D. Mgr. Martin Vévoda.\n\nVe farnosti se pravidelně koná tříkrálová sbírka.\n\n"}
{"id": "1446761", "url": "https://cs.wikipedia.org/wiki?curid=1446761", "title": "Josef Novák (hygienik)", "text": "Josef Novák (hygienik)\n\nJosef Novák (1. listopadu 1841 Trutnov – 26. března 1886 Praha) byl rakouský hygienik a autor moderní odborné knihy o hygieně v Rakousku.\n\nStudoval na Vídeňské medicínsko-chirurgické akademii (Josefinum), kde v roce 1866 získal doktorát v oboru medicíny. Pak pracoval v Praze jako vojenský lékař. Po přeložení k 21. pěšímu pluku se stal asistentem Franze Cölestina von Schneidera na katedře chemie v Josefinu. Během této doby se stal členem Rady vojenské hygieny a Inspekce správy vojenských léků. Po zrušení Josefína v roce 1874 vyučoval na Vídeňské univerzitě. V roce 1875 byl jmenován jako první profesor hygieny ve Vídni. V roce 1881 publikoval učebnici hygieny, která je považována v oblasti hygieny za první moderní učebnici v Rakousku.\n\nPo jeho smrti převzal výuku hygieny Florian Kratschmer a od roku 1887 Max von Gruber.\n\n"}
{"id": "1446762", "url": "https://cs.wikipedia.org/wiki?curid=1446762", "title": "Sklerodermie", "text": "Sklerodermie\n\nSklerodermie (z řečtiny \"skleros\" = tvrdý a \"derma\" = kůže) je chronické fibrotizující onemocnění, charakterizované ukládáním nadměrného množství kolagenu do extracelulární matrix různých orgánů. Lokalizovaná kožní forma onemocnění se označuje jako morfea. Systémová sklerodermie navíc v různém rozsahu postihuje i vnitřní orgány. \n\nPrevalence systémové sklerodermie je zhruba 1/10 000, přičemž ženy jsou postiženy 4 až 7krát častěji než muži. Obvykle se systémová sklerodermie začíná projevovat spíše ve vyšším věku a zvolna progreduje. Nejvyšší incidence sklerodermie se popisuje v rozmezí 45 až 65 let.\n\nPřesná etiopatogeneze systémové sklerodermie je dosud neznámá. Předpokládá se vliv faktorů vnějšího prostředí a genetické predispozice, pro což svědčí nakupení sklerodermie v některých rodinách. Existuje zřejmá souvislost mezi určitými antigeny HLA-systému a konkrétním klinickým průběhem. Současně lze u některých pacientů prokázat autoprotilátky, jejichž stanovení může v konkrétním případě přispět k odhadu prognózy pacienta. V časných lézích se vyskytují CD4+ T-lymfocyty, které společně s patologicky změněnými endotelovými buňkami cév modulují metabolismus tkáňových fibroblastů. Právě změna fenotypu tkáňových fibroblastů, které získají určitou semiautonomii v tvorbě kolagenu, je vlastní podstatou fibrotizace tkání. Fibroblasty na svém povrchu ve zvýšené míře exprimují receptor pro TGFβ, což představuje jednu z mnoha molekulárních abnormalit charakterizujících jejich změněné vlastnosti. Dysfunkce endotelu, zmíněná výše, je kromě předpokládaného vlivu na sklerotický proces příčinou klinicky popisovaného Raynaudova fenoménu a teleangiektázií, pozorovaných nejčastěji v okolí proximálního nehtového valu.\n\nSystémová sklerodermie se podle závažnosti postižení vnitřních orgánů klasifikuje buď jako limitovaná, nebo difúzní. Limitovaná sklerodermie se dříve označovala jako CREST syndrom (kalcinóza, Raynaudův fenomén, ezofageální dysfunkce, sklerodaktylie, teleangiektázie). Prognosticky lze za méně příznivou variantu považovat difúzní systémovou sklerodermii s výraznějším poškozením orgánových funkcí a potenciálními komplikacemi (viz klinické projevy a diagnostika).\n\nDiagnóza systémové sklerodermie je určena zejména klinicky. U značné části pacientů předchází kožním změnám projevy Raynaudova fenoménu. Dále si pacienti mohou stěžovat na nespecifické projevy jako celková únava nebo bolesti kloubů. Mezi časné symptomy patří také poruchy motility jícnu, projevující se jako refluxní choroba nebo dysfagie.\n\nTypické kožní léze se vyvíjejí v čase. Začínají otokem postižené tkáně a progredují tvrdnutím kůže, která je lesklá, napjatá a pevně připevněná k hlubším strukturám. Postupně ubývá kožních adnex. Mohou se vyskytnout teleangiektázie a kalcifikace. Nejčastěji postihují kožní změny oblast rukou a obličeje, ale s časem se mohou rozšířit na celé tělo. Na obličeji se někdy popisuje obraz „kamenné tváře“, odpovídající skleróze kůže kolem úst.\n\nPatologické změny se u systémové sklerodermie, zejména u její difúzní varianty, rozšiřují také na vnitřní orgány. Typicky bývají, zejména u neléčených případů, postiženy ledviny vzhledem k postupným změnám renální cirkulace. V současné době však pacienty více ohrožuje patologická fibrotizace plicního parenchymu s rozvojem plicní hypertenze a cor pulmonale. Rovněž samotný myokard může být zasažen fibrózou, zřejmě v souvislosti s drobnými infarkty vznikajícími jako následek koronární vaskulopatie.\n\nKe stanovení diagnózy může vedle zmíněných projevů přispět biopsie kožních ložisek. Histopatologický nález je popsán níže. Detekce autoprotilátek může mít diagnostický i prognostický význam.\n\nMikroskopicky lze v kožních ložiscích zpočátku prokázat edém a degeneraci kolagenu s uzávěrem a perivaskulárním mononukleárním infiltrátem drobných dermálních cév. V pokročilém stádiu postupně atrofuje epidermis, zatímco dermis hrubne a ztlušťuje ukládaným kolagenem. Dochází ke ztrátě vlasových folikulů.\n\nLéčba systémové sklerodermie v současnosti zahrnuje podpůrné přípravky, které ovlivňují cévní rezistenci a tím i krevní tlak (např. ACE inhibitory). Snahy o účinnou kauzální terapii omezuje současná úroveň našeho poznání mechanismů podmiňujících nástup nemoci. Velmi omezeně nacházejí své uplatnění imunosupresiva, od jejichž použití se v případě kožních forem sklerodermie již upouští.\n"}
{"id": "1446766", "url": "https://cs.wikipedia.org/wiki?curid=1446766", "title": "Římské fórum v Zadaru", "text": "Římské fórum v Zadaru\n\nŘímské fórum v Zadaru je největší římské fórum na východní straně Jaderské moře. Nachází se v historické části chorvatského města Zadar.\n\nVzniklo v 1. století a sloužilo jako hlavní náměstí římského \"Iaderu\" (latinský název Zadaru), na němž se odehrával běžný život města. Iniciátorem založení fóra byl první římský císař Augustus, o čemž svědčí dva nápisy na kameni z doby dokončení ve 3. století.\n\nRozměry fóra jsou 90 x 45 m. Ve spodní, přízemní části bylo obklopeno verandami s galerií. Pod verandami se nacházely obchody umělecké dílny. Do dnešní doby se zachovaly pouze části schodiště, chodník a dva monumentalní sloupy, z nichž jeden se nachází na původním místě. Sloup ve středověku sloužil jako pranýř, na což odkazují také přikované řetězy. Na místě někdejšího kapitolu byly nalezeny zbytky podstavce oltáře, na němž byly vykonávány obětní obřady.\n\nPoloha fóra dodnes představuje výchozí bod planimetrie města Zadaru. Později byl na základech fóra vybudován kostel svatého Donáta a arcibiskupský palác\n"}
{"id": "1446767", "url": "https://cs.wikipedia.org/wiki?curid=1446767", "title": "Karolína Koubová", "text": "Karolína Koubová\n\nKarolína Koubová, rozená Zmeková, (* 10. února 1985 Jihlava) je česká politička a kulturní manažerka, od roku 2018 primátorka města Jihlavy (předtím v letech 2014 až 2016 radní města), nestraník za hnutí STAN.\n\nV letech 2000 až 2004 vystudovala Obchodní akademii Jihlava a následně v letech 2005 až 2010 obor divadelní manažerství na Divadelní fakultě Janáčkovy akademie múzických umění v Brně (získala titul MgA.). Během studií absolvovala v roce 2008 zahraniční studijní pobyt Erasmus ve finském Mikkeli.\n\nV letech 2006 až 2010 pracovala jako produkční v brněnském divadle Buranteatr. Následně v roce 2011 založila jihlavské divadlo DIOD (divadlo otevřených dveří) a do nástupu na mateřskou dovolenou v roce 2015 jej také vedla.\n\nKarolína Koubová žije ve městě Jihlava. S manželem mají dvě děti, je členkou nezávislého divadelního souboru \"De Facto Mimo\", věnuje se akrobacii na šálách a józe.\n\nV komunálních volbách v roce 2014 byla zvolena jako nezávislá zastupitelkou města Jihlavy, když vedla uskupení \"\"Forum Jihlava\"\" (tj. nezávislí kandidáti a SNK ED). V listopadu 2014 se navíc stala radní města. V říjnu 2016 však na funkci radní kvůli koaličním neshodám rezignovala.\n\nV komunálních volbách v roce 2018 byla z pozice nestraníka za hnutí STAN opět lídryní kandidátky uskupení \"\"FÓRUM JIHLAVA\"\" (tj. hnutí STAN a nezávislí kandidáti), mandát zastupitelky obhájila. Uskupení \"\"FÓRUM JIHLAVA\"\" skončilo druhé a uzavřelo koalici se třetí ODS, čtvrtým uskupením \"\"ŽIJEME JIHLAVOU!\"\" (tj. TOP 09, Zelení a Piráti) a šestou KDU-ČSL. Koubová byla dne 2. listopadu 2018 zvolena novou primátorkou města Jihlavy a vystřídala tak ve funkci Rudolfa Chloupka.\n\nV krajských volbách v roce 2016 kandidovala jako nestraník za SZ na kandidátce subjektu \"\"Žijeme Vysočinou - TOP 09 a Zelení\"\" do Zastupitelstva Kraje Vysočina, ale neuspěla.\n"}
{"id": "1446768", "url": "https://cs.wikipedia.org/wiki?curid=1446768", "title": "Mount Shavano", "text": "Mount Shavano\n\nMount Shavano je hora v jižní části pohoří Sawatch Range, ve střední části Colorada, ve Spojených státech amerických. Nachází se v kraji Chaffee County.\nS nadmořskou výškou 4 339 m je sedmnáctou nejvyšší horou Colorada a náleží mezi jeden z coloradských fourteeners.\nHora je pojmenovaná po náčelníku kmene Uteů, který uzavřel dohodu se Spojenými státy.\n"}
{"id": "1446769", "url": "https://cs.wikipedia.org/wiki?curid=1446769", "title": "Otto Seydl", "text": "Otto Seydl\n\nOtto Seydl (5. května 1884, Merklín – 15. února 1959, Praha) byl český astronom, ředitel Státní hvězdárny v letech 1939–1948. Věnoval se výzkumu hvězd a zajímal se také o historii astronomie.\n\nNarodil se v Merklíně jižně od Plzně do rodiny stavebního inženýra Emanuela Seydla, kterému tehdy bylo 70 let. Po maturitě na plzeňské reálce odešel studovat na českou techniku do Prahy (tehdy se nazývala \"Česká škola technická\"). Záhy však přešel na filozofickou fakultu české univerzity, která až do let 1919–1920 zahrnovala také přírodní vědy. \n\nV popředí Seydlova zájmu stála astronomie. Na fakultě navštěvoval přednášky Gustava Grusse a Františka Nušla, praktikoval v univerzitním astronomickém ústavu. V roce 1924 vykonal zkoušku a obhájil práci \"Rozdělení stálic velikosti 6.5 a jasnějších katalogu Revised Harvard Photometry v soustavě souřadnic galaktických\".\n\nKromě astronomie se Otto Seydl věnoval hudbě (hrál na housle, ale i na bicí). Zejména v mládí psal i krátké povídky: několik jich vyšlo v časopisu Květech a pod pseudonymem Karel Augustin psal fejetony do Jihočeských listů. \n\nSe svou ženou Karolínou Seydlovou měl dceru Olgu (*1913) a syna Otta (*1921).\n\nStelární statistikou se zabýval i v dalších letech. Po dokončení studií však nejdříve učil dvanáct let na obchodní akademii v Českých Budějovicích. Pokoušel se získat místo na hvězdárně ve Staré Ďale (dnes \"Slovenská ústřední hvězdárna Hurbanovo\"), která po první světové válce připadla Československu a měla nedostatek odborných pracovníků.\n\nTeprve na žádost Františka Nušla, tehdejšího ředitele Státní hvězdárny, přeřadilo ministerstvo školství a národní osvěty Seydla od února roku 1921 na tuto pražskou hvězdárnu. Seydl se v Praze podílel na meteorologických pozorováních a obstarával pravidelnou časovou službu, kdy se výstřelem z děla oznamovalo poledne podle pražského času.\nProváděl rovněž magnetická měření (určování intenzity magnetického pole Země), a to až do roku 1927, kdy vybudování železných konstrukcí v depozitářích univerzitní a technické knihovny v Klementinu znemožnilo měřit toto pole s požadovanou přesností. Pokračoval ve stelární statistice: vydal dva atlasy v galaktických souřadnicích (které propagoval) a katalog \"The spectral distribution of stars magnitude 7,0 and brighter in the Henry Draper Catalogue\", který vyšel nákladem hvězdárny v roce 1929.\n\nOd rok 1930 začal uspořádávat archiv hvězdárny, čemuž věnoval i celý zbytek profesionálního života. Pro širší odbornou veřejnost tak například objevil českého hvězdáře Antonína Strnada: díky jeho vyhledávání archivních materiálů vděčíme Otto Seydlovi za rozšíření unikátní klementinské řady meteorologických pozorování do minulosti. Sám prováděl tato pozorování v době nacistické okupace a vyklízení hvězdárny, kdy si dokázal vymínit povolení ke své práci.\n\nVěnoval se i propagaci astronomie: v letech 1926–1934 byl redaktorem tehdy nejvýznamnějšího populárního astronomického časopisu Říše Hvězd.\n\nRok po Nušlově odchodu do výslužby byl počátkem března 1939 Seydl oficiálně potvrzen jako zatímní správce Státní hvězdárny, ačkoli tuto činnost fakticky vykonával již předtím. V omezených podmínkách, kdy nacisté převzali správu nad observatoří v Ondřejově, dokázal udržet provoz hvězdárny.\n\nV roce 1948 byl nuceně penzionován a byl mu zakázán přístup na hvězdárnu v Klementinu i v Ondřejově.\n\nZa svou odbornou činnost byl Seydl v roce 1937 zvolen mimořádným členem Královské české společnosti nauk. Rovněž byl členem několika zahraničních společností pro astronomii a dějiny vědy.\n\n"}
{"id": "1446778", "url": "https://cs.wikipedia.org/wiki?curid=1446778", "title": "Hraniční oblast 34 (mobilizace 1938)", "text": "Hraniční oblast 34 (mobilizace 1938)\n\nHraniční oblast 34 byla vyšší jednotkou československé armády, v síle divize, působící v době mobilizace v roce 1938 v rámci Hraničního pásma XII a jejím úkolem byla obrana hlavního obranného postavení (HOP) v oblasti Krkonoš od Harrachova po Českou Čermnou. Celková délka hlavního obranného postavení činila 76 km.\n\nVelitelem formace byl brigádní generál Antonín Pavlík.\n\nStanoviště velitele se nacházelo v Josefově.\n\nÚkolem Hraniční oblasti 34 (HO 34) byla obrana hlavního obranného postavení, které mělo být uhájeno za každou cenu. K tomuto účelu disponovala HO 34 dostatečnými silami, které mimo obsazení HOP umožňovaly i vytvoření záloh, jež by byly schopné zasáhnout ve prospěch úseků ohrožených tlakem nepřítele (HO 34 disponovala zálohou v celkové síle 6 praporů, z nichž však některé nebyly na plných stavech). Účinné obraně v úseku HO 34 napomáhal také špatně prostupný horský terén a poměrně silná linie stálého opevnění v různém stupni dokončení. \n\nCelkem bylo v úseku HO 34 vybetonováno 504 objektů lehkého opevnění (67% z plánovaného počtu) a 75 objektů těžkého opevnění (40% z plánovaných). Hodnota stálého opevnění však byla snížena chybějící výstrojí části objektů a kompletní absencí dělostřelecké výzbroje tvrzí stálého opevnění, která byla jen zčásti kompenzována polními bateriemi.\n\nCo se týká protitankové obrany, disponovala HO 34 celkem 40 kanony proti útočné vozbě (mimo zbraní v objektech těžkého opevnění), což byl vzhledem k povaze terénu a délce obranného úseku dostatečný počet. pro účinnou obranu.\n\nSeznam jednotek.\n\n"}
{"id": "1446779", "url": "https://cs.wikipedia.org/wiki?curid=1446779", "title": "The Soldier's Tale (album)", "text": "The Soldier's Tale (album)\n\nThe Soldier's Tale je album britského hudebníka Rogera Waterse, adaptace divadelního díla \"Příběh vojáka\" od Igora Stravinského. Vydáno bylo v říjnu 2018 vydavatelstvím Sony Classical. Jedná se o album mluveného slova doplněného krátkými skladbami klasické hudby.\n\n\"Příběh vojáka\" je určen pro septet (housle, kontrabas, klarinet, fagot, kornet (ten je často nahrazován trubkou), pozoun a perkuse) a má tři mluvící role: vojáka, ďábla a vypravěče. Libreto pojednává o vojákovi, který má desetidenní dovolenou a při návratu do své vsi nechá ďáblovi svoje housle výměnou za knihu, díky které zbohatne.\n\nWaters na albu ztvárnil všechny tři role a mluví britským přízvukem, přičemž pro vojáka užívá jihoanglický přízvuk. Septet je tvořen sedmi hudebníky účinkujícími na Bridgehampton Chamber Music Festivalu, pořádaném v Bridgehamptonu v New Yorku.\n\nV roce 2014 začal Waters spolupracovat s hudebníky z festivalu komorní hudby v Bridgehamptonu na vlastní adaptaci Stravinského díla. Premiérově tento projekt uvedli na bridgehamptonském festivalu v roce 2015.\n"}
{"id": "1446781", "url": "https://cs.wikipedia.org/wiki?curid=1446781", "title": "The Soldier's Tale", "text": "The Soldier's Tale\n\nThe Soldier's Tale může být:\n"}
{"id": "1446783", "url": "https://cs.wikipedia.org/wiki?curid=1446783", "title": "Autentizované šifrování", "text": "Autentizované šifrování\n\nAutentizované šifrování je v kryptografii označení takového postupu, při kterém je obsah zároveň šifrován a zároveň autentizován. Daný postup tedy uživateli zaručuje důvěrnost zprávy, integritu zprávy i autentizaci zprávy. Zvláštní a důležitou variantou je autentizované šifrování s připojenými daty (, odtud zkratka AEAD), kdy šifrované části předchází data, u kterých musí být rovněž zajištěna integrita a autentizace, ale nesmí být šifrována (například hlavička s veřejnými informacemi o adresátovi potřebnými k správnému doručení).\n\nRůzné typy autentizovaného šifrování mají obvykle podobu rozšířených provozních režimů blokových šifer. Zavedení autentizovaného šifrování coby nedělitelného stavebního prvku zabezpečených systémů bylo historicky motivováno právě tím, že v protokolech (například SSL/TLS), které se o něj ad hoc snažily doplňováním provozních režimů o výplňové a autentizační algoritmy, byla nalezena řada chyb a praxe tedy ukázala, že je takovému kombinování potřeba věnovat mimořádnou pozornost a nabídnout tvůrcům implementací a nadstavbových protokolů jednoduché programové rozhraní, které uvnitř kombinuje šifrování s autentizací a výplní bezpečným způsobem.\n\nPříkladem autentizovaného šifrování je režim GCM.\n"}
{"id": "1446790", "url": "https://cs.wikipedia.org/wiki?curid=1446790", "title": "Hynek Hanza", "text": "Hynek Hanza\n\nHynek Hanza (* 14. října 1977 Teplice) je český politik a technik, od roku 2016 zastupitel Ústeckého kraje, od roku 2018 primátor města Teplice (předtím v letech 2010 až 2018 náměstek primátora), člen ODS.\n\nVystudoval Gymnázium Teplice a následně obor podniková ekonomika na Ekonomické fakultě Technické univerzity v Liberci (získal titul Bc.).\n\nV Liberci pak několik let bydlel a pracoval. Před nástupem do aktivní politiky se živil jako obchodní manažer a později ředitel realitní kanceláře.\n\nHynek Hanza žije ve městě Teplice. Je ženatý, má jednoho syna.\n\nOd roku 1997 je členem ODS. Ve straně zastává funkce 1. místopředsedy regionálního sdružení a člena oblastní rady.\n\nV komunálních volbách v roce 1998 kandidoval za ODS do Zastupitelstva města Teplice, ale nebyl zvolen. Neuspěl ani ve volbách v roce 2002. Zastupitelem se stal až po volbách v roce 2010. V listopadu 2010 byl zvolen jediným náměstkem primátora města. Ve volbách v roce 2014 obhájil post zastupitele města a následně i 1. náměstka primátora. V působnosti měl dopravu a životní prostředí, územní plánování a stavební řád a městskou policii.\n\nTaké ve volbách v roce 2018 obhájil post zastupitele města Teplice. Vítězná ODS vytvořila koalici se třetím hnutí ANO 2011 a Hanza se dne 2. listopadu 2018 stal novým primátorem města. Nahradil dlouholetého primátora Jaroslava Kuberu (ve funkci byl 24 let), který se rozhodl plně věnovat práci v Senátu PČR.\n\nV krajských volbách v roce 2016 byl zvolen za ODS zastupitelem Ústeckého kraje. Působí jako člen Výboru pro kulturu a památkovou péči a člen Komise pro Smart Region Ústecký kraj.\n\nVe volbách do Poslanecké sněmovny PČR v roce 2013 kandidoval za ODS na posledním místě kandidátky v Ústeckém kraji, ale neuspěl.\n"}
{"id": "1446792", "url": "https://cs.wikipedia.org/wiki?curid=1446792", "title": "James Gang", "text": "James Gang\n\nJames Gang byla americká rocková hudební skupina, založená v Clevelandu v roce 1966. Její původní sestavu tvořili kytaristé Greg Grandillo a Ronnie Silverman, baskytarista Tom Kriss, klávesista Phil Giallombardo a bubeník Jim Fox. Později došlo k řadě perzonálních proměn, například v roce 1968 se frontmanem kapely stal Joe Walsh, pozdější člen Eagles. Toho roku 1973 nahradil Tommy Bolin, pozdější člen Deep Purple. Své první album s názvem \"Yer' Album\" kapela vydala roku 1969. Následovalo osm dalších alb a počátkem roku 1977 soubor ukončil svou činnost. Později byl několikrát obnoven, ale k nahrávní nové desky již nedošlo.\n\n"}
{"id": "1446795", "url": "https://cs.wikipedia.org/wiki?curid=1446795", "title": "Dioxid pentauhlíku", "text": "Dioxid pentauhlíku\n\nDioxid pentauhlíku (systematický název penta-1,2,3,4-tetraen-1,5-dion, je anorganická sloučenina se vzorcem CO patřící mezi oxidy uhlíku.\n\nDioxid pentauhlíku poprvé popsal roku 1988 Günter Maier, který jej získal pyrolýzou cyklohexan-1,3,5-trionu, jenž je tautomerem floroglucinolu; později byla tato látka připravena také pyrolýzou par 2,4,6-tris(diazo)cyklohexan-1,3,5-trionu (CNO).\n\nPři pokojové teplotě je dioxid pentauhlíku stabilní v roztoku. Čistá látka je stabilní při teplotách do -96 °C, při zahřátí nad tuto hodnotu vytváří polymer.\n"}
{"id": "1446798", "url": "https://cs.wikipedia.org/wiki?curid=1446798", "title": "Associazione Sportiva Dilettantistica Nocerina 1910", "text": "Associazione Sportiva Dilettantistica Nocerina 1910\n\nASD Nocerina 1910 je italský klub hrající v sezóně 2018/19 ve čtvrté lize a sídlící ve městě Nocera Inferiore. Klub byl založen 1. února 1910 jako \"Associazione Giovanile Nocerina\". Po sezoně 1987/88 je klub vyloučen ze svazu. Na novou sezonu je klub založen nově a hraje regionální ligu. Další změna je v roce 2015. Klub se vzdává licence a je založen klub na úrovni amatérské. Na profesionální úroveň se dostává v roce 2016.\nNejvyšší soutěž nikdy nehrál. Největší úspěch je hraní ve druhé lize a to ve třech sezonách.\n\n"}
{"id": "1446801", "url": "https://cs.wikipedia.org/wiki?curid=1446801", "title": "Pumiliotoxin", "text": "Pumiliotoxin\n\nPumiliotoxiny (PTX) jsou jedny z několika jedů, které se nacházejí v kůži pralesničkovitých žab (Dendrobatidae), známých jako šípové žaby. Vyskytují se též u madagaskarské žabí čeledi mantelovití (Mantellidae) a konvergentně se schopnost skladování tohoto jedu v kůži vyvinula u kubánské žáby bezblanky \"Eleutherodactylus iberia\". Příbuznými, ač toxičtějšími látkami, jsou alopumiliotoxiny. Pumiliotoxiny jsou ve vysokých koncentracích silně jedovaté; ovlivňují vápníkové kanály, čímž narušují svalové kontrakce a otrava se projeví částečnou paralýzou, potížemi s pohybem či hyperaktivitou a může skončit i smrtí. Stále jsou nicméně mnohem méně toxické než batrachotoxiny (100× až 1000× slabší). Existují tři různé typy pumiliotoxinu: A, B a C, přičemž pumiliotoxin C je nejméně jedovatý.\n\nŽáby pumiliotoxiny nedokážou sámy vytvářet, místo toho je získávají z potravy. Mezi producenty tohoto jedu se řadí například mravencovití podčeledi Formicinae (rody \"Brachymyrmex\", \"Paratrechina\") a někteří roztoči; u kubánské bezblanky byli konkrétně identifikováni pancířníci.\n"}
{"id": "1446803", "url": "https://cs.wikipedia.org/wiki?curid=1446803", "title": "Luis Guillermo Solís", "text": "Luis Guillermo Solís\n\nLuis Guillermo Solís Rivera (* 25. dubna 1958, San José, Kostarika) je kostarický politik, historik a 47. prezident Kostariky mezi roky 2014 a 2018.\n\nVystudoval historii na univerzitě v hlavním městě San José a poté na Tulane University v New Orleans v USA. V roce 1981 se stal univerzitním lektorem v dějinách a politických vědách na Universidad Nacional a Universidad de Costa Rica.\n\nSolís se připojil k \"Partido Liberación Nacional\". Od roku 1986 do roku 1990, během prvního předsednictví Óscara Ariase, sloužil jako náčelník ministra zahraničí. Podílel se na přípravě mírového plánu pro Střední Ameriku, za který byla Ariasu udělena v roce 1987 Nobelovu cenu za mír. V letech 1994-1998 působil jako velvyslanec v Panamě, velvyslanec pro záležitosti Středoamerické unie a poté generální ředitel pro zahraniční věci ve vládě prezidenta José Marii Figuerese Olsena. V letech 2002 až 2003 byl generální tajemník \"Partido Liberación Nacional\".\n\nV roce 2005 rezignoval spolu s dalšími důležitými členy ze strany. Vyhlašovali vážné nesrovnalosti ve vnitřních volbách ve stranách a ztrátu původních hodnot. V roce 2009 vstoupil do politické strany \"Partido Acción Ciudadana\".\n\nSolís byl \"Partido Acción Ciudadana\" v roce 2014 nominován do prezidentských voleb. V prvním kole měl s překvapení o 30,6% hlasů více než Johnny Araya Monge z \"Partido Liberación Nacional\". Araya opustil svou kandidaturu 5. března, aby se vyhnul plýtvání penězi za ztrátu volební kampaně vzhledem k jeho špatným číslům v hlasováním. Hlasování se mělo uskutečnit podle ústavy, jak bylo plánováno 6. dubna. Dne 8. května 2014 byl oficiálně uveden do úřadu. Dne 8. května 2018 nastoupil do prezidentské funkce jeho nástupce Carlos Alvarado Quesada ze strany Partido Acción Ciudadana.\n"}
{"id": "1446805", "url": "https://cs.wikipedia.org/wiki?curid=1446805", "title": "Formule E 2018/19", "text": "Formule E 2018/19\n\nSezóna 2018/19 závodů Formule E byla pátou sezónou šampionátu Formule E pořádaného Mezinárodní automobilovou federací FIA, který je nejvyšším mistrovství v kategorii monopostů na elektrický pohon.\n\nSezóna se skládala ze 13 závodů od 15. prosince 2018 do 14. července 2019, účastnilo se jí 11 týmů a soupeřili mezi sebou o titul nejlepšího týmu a jezdce.\n\nTitulu ze sezóny 2017/18 obhájil Francouz Jean-Éric Vergne, který se tak stal prvním vícenásobným vítězem šampionátu. Mezi týmy si vítězství vybojoval Techeetah-DS, který tak vrátil týmu Audi Sport ABT Schaeffler porážku z předcházející sezóny.\n\n\n\n! Tým\n! Šasi\n! Pohonná jednotka\n! Jezdec\n"}
{"id": "1446813", "url": "https://cs.wikipedia.org/wiki?curid=1446813", "title": "Thorong La", "text": "Thorong La\n\nThorong La (nebo také Thorung La) je průsmyk ve výšce 5416 m n. m. v Himálaji. Nachází se v Nepálu nedaleko masivu Annapurn. Průsmysk se nachází na stezce, která vede z vesnice Manang do kláštera Muktinath, případně vesnice Ranipauwa. Jde o nejvýše položené místo na treku Annapurna Circuit.\n\n"}
{"id": "1446815", "url": "https://cs.wikipedia.org/wiki?curid=1446815", "title": "Smrk sibiřský", "text": "Smrk sibiřský\n\nSmrk sibiřský (\"Picea obovata\") je druh smrku rozšířený v severní Asii, především v oblasti Sibiře.\n\nVzhledově se jedná o poměrně variabilní druh. Je to středně velký stálezelený jehličnan, dorůstající výšky 15-35 metrů, s kuželovitou korunou a převislými či deskovitě rozloženými větvemi. Průměr kmene může dosáhnout až 1,5 metru. Mladé větvičky jsou oranžovohnědé, roztroušeně až hustě chlupaté. Jehlice jsou dlouhé 7-20 mm, na průřezu kosočtvercové, jasně zelené až šedozelené barvy, s nenápadnými průduchovými proužky. Jehlice přiléhající k pupenu jsou nápadně vyhnuté směrem ven pod větším úhlem než zbytek jehlic, což je rys, který se objevuje pouze u dvou nebo tří dalších druhů smrků. Šišky jsou kuželovitě válcovité, 5-10 cm dlouhé a 1,5-2 cm široké, zpočátku zelené nebo fialové, později hnědé; dozrávají 4-6 měsíců po opylení a mají tuhé, jemně okrouhlé šupiny.\n\nOd značně podobného smrku ztepilého (\"Picea abies\") se smrk sibiřský liší menšími šiškami, kratšími jehlicemi, chlupatými prýty a právě zaokrouhlenými semennými šupinami na šiškách.\n\nMezi smrky má největší areál rozšíření, a to od ruské severovýchodní Evropy a pohoří Ural na západě po Magadanskou oblast a břehy Ochotského moře na východě, a od pohoří Altaj na jihu až po arktickou stromovou hranici na severu. V deltě řeky Leny dosahuje nejsevernější hranice rozšíření v rámci rodu.\n\nPodél vodních toků a na prameništích tvoří dominantu sibiřské \"temnochvojné\" tajgy, na ostatních stanovištích se vyskytuje jako příměs jedlových, limbových a modřínových porostů. Roste i na permafrostu, který rozmrzá pouze krátce ve své povrchové vrstvě, vydrží i v oblastech s vegetační dobou trvající pouhých 26 dnů. Vyhovuje mu spíše stín až polostín a spokojí se i se středně úživnými půdami.\n\nSmrk sibiřský je v Rusku důležitým hospodářským stromem. Dřevo se využívá ke stavebním účelům a na výrobu celulózy. Z jehličí se vyrábí smrkové pivo. Vysazuje se v ochranných pásech lesů a podél cest, význam má též v sadovnictví.\n\nV ČR se s ním lze setkat jen zcela ojediněle, jako sbírkovou dřevinu jej pěstují některá arboreta (např. Dendrologická zahrada v Průhonicích nebo arboretum Mendelovy univerzity v Brně).\n\nTaxonomické postavení smrku sibiřského není zcela vyjasněno a v průběhu doby procházelo různými kontroverzemi. Podle genetických studií je smrk sibiřský velmi blízce příbuzný s evropským smrkem ztepilým (\"Picea abies\"), nějakou dobu byly též považovány i za dva poddruhy téhož taxonu. Se smrkem ztepilým se v místech dotyku jejich areálů v severovýchodní Evropě snadno kříží, resp. vytváří přechodové formy mezi oběma taxony. Tyto hybridní populace rostoucí ve veliké oblasti od severovýchodního Norska a severního Finska až po východní Ural se označují jako \"Picea × fennica\" (Regel) Komarov, respektive jako \"Picea abies\" subsp. ×\"fennica\", pokud by oba rodičovské taxony byly považovány za pouhé poddruhy smrku ztepilého. Od populací smrku sibiřského dále na východ od Uralu se liší šiškami s méně okrouhlými, spíše trojuhelníkovitě zašpičatělými semennými šupinami.\n\n"}
{"id": "1446816", "url": "https://cs.wikipedia.org/wiki?curid=1446816", "title": "Grand Prix Monaka historických vozů", "text": "Grand Prix Monaka historických vozů\n\nGrand Prix Monaka historických vozů (v angličtině Monaco Historic Grand Prix nebo Historic Grand Prix of Monaco v závislosti na zdroji) je série automobilových závodů se zaměřením na historický motorsport. Akce se obvykle koná dva týdny před každoroční Grand Prix Monaka Formule 1.\n\nPrvní Grand Prix Monaka historických vozů se konala v roce 1997, druhá v roce 2000 a od té doby se koná každé dva roky. Organizátoři se střídají ve využití okruhu v Monaku s ePrix Monaka seriálu Formule E - Grand Prix se jezdí v sudých letech a ePrix v lichých letech.\n\nV roce 2010 se akce uskutečnila posedmé v historii; jelo se 8 závodů v těchto kategoriích:\n\n\nOd 9. ročníku akce v roce 2014 se počet závodů snížil na 7 a proběhla úprava kategorií pro zvýšení konkurence a zlepšení závodění.\n\n\nPro 11. ročník v roce 2018 se počet závodů nezměnil, ale došlo k další menší úpravě kategorií.\n\n\n\n"}
{"id": "1446817", "url": "https://cs.wikipedia.org/wiki?curid=1446817", "title": "What They Had", "text": "What They Had\n\nWhat They Had je americké filmové drama. Natočila jej režisérka Elizabeth Chomko podle vlastního scénáře a jeho světová premiéra proběhla 21. ledna 2018 na festivalu Sundance Film Festival. Do amerických kin byl uveden 19. října 2018 společností Bleecker Street. hrají v něm Hilary Swanková, Michael Shannon, Robert Forster, Blythe Danner, Taissa Farmiga a další. Snímek byl natáčen mezi březnem a květnem 2017 na různých místech, včetně Chicaga a Los Angeles.\n\n"}
{"id": "1446821", "url": "https://cs.wikipedia.org/wiki?curid=1446821", "title": "Max Fabiani", "text": "Max Fabiani\n\nMaximilian Fabiani, známější jako Max Fabiani (29. dubna 1865 Kobdilj – 12. srpna 1962 Gorice), byl rakouský a italský architekt furlánského původu, představitel secese a rané moderny.\n\nNarodil se roku 1865 do furlánské rodiny šlechtického původu v obci Kobdilj v Rakouském přímoří (dnes součást Slovinska). Vyrůstal v kosmopolitním prostředí, od dětství ovládal italštinu, slovinštinu a němčinu. Vychodil slovinskou základní školu v městečku Štanjel a německou reálku v Lublani. Poté odjel do Vídně studovat architekturu na Technické univerzitě, titul magistra získal v roce 1889. Od roku 1890 byl asistentem na Technické univerzitě ve Štýrském Hradci, načež v rámci stipendia dva roky (1892 až 1894) cestoval po Evropě. Po návratu do Vídně vstoupil na doporučení Josepha Marie Olbricha na dva roky do ateliéru Otto Wagnera, kde se podílel mj. na výstavbě vídeňské městské dráhy a na renovaci zámku Konopiště. Od roku 1896 působil jako architekt na volné noze. Zároveň přednášel na vídeňské technické univerzitě dějiny umění (1896–1912) a také interiérový design a ornamentální kompozici (1910–1912). Doktorát získal v roce 1902, a to jako první na vídeňské TU v oboru pozemní stavitelství.\n\nVětšina Fabianiho architektonických děl vznikla na přelomu 19. a 20. století. Nejvíce jich se nachází ve Vídni (k nejznámějším patří budova lidové univerzity Urania na dunajském nábřeží a obchodni dům Portois & Fix), mnoho také v Lublani, pro kterou připravil generální plán obnovy města po ničivém zemětřesení v roce 1895. Roku 1899 připravil regulační plán pro slezské město Bílsko obsahující hodně pokrokových řešení jako např. uzavření historického jádra pro silniční dopravu nebo přesun průmyslu mimo městskou zástavbu. Získal zlatou medaili na Světové výstavě v Paříži.\n\nV roce 1917 Fabiani nechal univerzitní a profesní kariéry ve Vídni a vrátil se do rodného kraje. Po první světové válce se usadil v Gorici a přijal italské občanství. V roce 1921 vstoupil do Národní fašistické strany, paradoxně o rok poté, co fašisté vypálili Fabianim navržený slovinský Národní dům v Terstu. Pět let (1918–1923) řídil Úřad pro obnovu města Gorice (město ležící přímo na řece Soči bylo vážně poškozeno během dvouletých bojů). V letech 1924–1927 učil na gorickém gymnáziu. V roce 1935 přijal nominaci na starostu města Štanjel. Posledním realizovaným Fabianiho architektonickým projektem byl Fašistický dům v Štanjeli otevřený roku 1941. Po druhé světové válce byl Štanjel připojen k Jugoslávii, proto se Fabiani vrátil do Gorice, kde se v zapomnění dožil 97 let. \n\n"}
{"id": "1446823", "url": "https://cs.wikipedia.org/wiki?curid=1446823", "title": "Na nože", "text": "Na nože\n\nNa nože () je americký mysteriózní film. Natočil jej režisér Rian Johnson podle vlastního scénáře. Hrají v něm Daniel Craig, Michael Shannon, Christopher Plummer a další.\n\nFilm byl oznámen v září 2018. V té době byla na Torontském mezinárodním filmovém festivalu nabízena distribuční práva na film. Natáčení filmu začalo 30. října 2018 v Bostonu a později probíhalo také ve Spojeném království.\n\n"}
{"id": "1446826", "url": "https://cs.wikipedia.org/wiki?curid=1446826", "title": "Černá armáda (Uhersko)", "text": "Černá armáda (Uhersko)\n\nČerná armáda (maďarsky \"Fekete sereg\", nazvaná pravděpodobně podle černě zbarvené zbroje jejího vrchního velitele Jana Haugvice z Biskupic), často nazývaná také jako Černá rota nebo Černá legie, jsou názvy pro pozdně středověké uherské žoldnéřské vojsko ve službách krále Matyáše Korvína. Zrod tohoto žoldnéřského vojska započal už za vlády jeho otce Jánose Hunyadiho kolem roku 1440, ovšem s myšlenkou zavedení stálé profesionální žoldnéřské armády přišel až Matyáš Korvín, čímž se pravděpodobně inspiroval ze svého mládí, když četl o životě římského vojevůdce Julia Caesara. Žoldnéřské vojsko existovalo mezi lety 1458 až 1494. Oproti jiným vojskům byla Černá rota stálou profesionální žoldnéřskou armádou, se kterou Matyáš dosáhl mnoha vítězství a úspěchů, když v rakousko-uherské válce proti císaři Fridrichu III. dobyl velkou část Rakouska, včetně hlavního města Vídně v roce 1485, a v česko-uherské válce více než polovinu ze Zemí Koruny české (Moravu, Slezsko a obě Lužice). Dalšího vítězství dosáhl Matyáš s Černou armádou nad Osmanskými Turky roku 1479.\n\nMatyáš rozpoznal důležitost a klíčovou roli pěchotních palných zbraní, jež následně významně přispěly k efektivitě a úspěchům. Zhruba každý čtvrtý příslušník Černé armády byl vybaven arkebuzou, což bylo v té době neobvyklý poměr. Jen vysoká cena střelného prachu ve středověku jim bránila v tom, aby byl tento počet ještě víc navýšen. Dokonce i po desetiletí po rozpadu Černé armády, na přelomu 16. století, asi jen 10 % vojáků západoevropských armád používalo palné zbraně. Hlavními složkami Černé armády byly pěchota, dělostřelectvo a lehká i těžká jízda. Funkce těžkého jezdectva měla chránit lehkou obrněnou pěchotu a dělostřelectvo, zatím co ostatní sbory dodávaly nepřátelům sporadické, překvapivé útoky. V počátcích se jádro armády skládalo z 6 000–8 000 žoldnéřů. V roce 1480 se počet pohyboval mezi 15 000 a 20 000, nicméně na velké vídeňské vojenské přehlídce v roce 1485 dosáhla Černá rota počtu až 28 000 mužů (20 000 jezdců a 8 000 pěšáků). Vojáci pocházeli z různých zemí a národů, byli mezi nimi především Češi, Bavoři, Srbové, Poláci, Chorvati a od roku 1480 také Maďaři. Černá armáda byla teké mnohem větší žoldnéřskou armádou, než jakou měl v té době k dispozici francouzský král Ludvík XI., jediné další stálé profesionální armády v Evropě.\n\nSmrt krále Matyáše Korvína znamenala i konec pro Černou armádu. Uherský parlament prosadil snížení daňového zatížení o 70–80 % na úkor obranyschopnosti země, takže nově zvolený král Vladislav II. nebyl schopen pokrýt náklady na armádu. Po rozpadu Černé armády maďarští magnáti rozpustili mimo jiné i systémy státní správy a byrokracii po celé zemi. Obrana země se celkově zhoršila, když i pohraniční stráž a hradní posádky přišly o své příjmy, pevnosti upadly do havarijního stavu a volání po navýšení daní pro posílení obrany nebylo vyslyšeno.\n\n"}
{"id": "1446829", "url": "https://cs.wikipedia.org/wiki?curid=1446829", "title": "Le Soir", "text": "Le Soir\n\nLe Soir ([lə swaʁ], \"Večer\") je belgický deník psaný ve francouzštině. Jeho vydavatelem je společnost Groupe Rossel sídlící v Bruselu.\n\n\"Le Soir\" byl založen v roce 1887 Émile Rosselem a původně byl distribuován zdarma jako reklamní tiskovina, později se stal placeným večerníkem. Za druhé světové války vycházel pod dohledem německých okupačních úřadů a byl známý jako „Le Soir Volé“ (ukradený Le Soir), odbojové hnutí ho parodovalo v ilegálním periodiku „Faux Soir“ (falešný Soir). Za války vycházel v novinách kreslený seriál \"Tintinova dobrodružství\". \n\nLe Soir se hlásí k liberálnímu středovému zaměření a podporuje zachování belgické federace. Jeho hlavním konkurentem ve frankofonní Belgii je katolicky konzervativní deník \"La Libre Belgique\".\n"}
{"id": "1446837", "url": "https://cs.wikipedia.org/wiki?curid=1446837", "title": "Wulfhilda Norská", "text": "Wulfhilda Norská\n\nWulfhilda Norská (1020 – 24. května 1071) byla norská princezna a po sňatku se saským vévodou Ordulfem byla také saskou vévodkyní. \n\nWulfhilda se narodila v roce 1020 jako jediné legitimní dítě krále Olafa II. Norského a jeho manželky Astrid Olofsdotter. Jejím nelegitimním nevlastním bratrem byl Magnus I. Norský. Narodila se a byla vychovávána Saprsborgu. \n\nV roce 1028 doprovázela své rodiče do Vestlandetu a v roce 1029 odešla spolu s nimi z Norska do Švédska. Není přesně známo, jestli doprovázela svého otce a nevlastního bratra při návštěvě Ruska a nebo jestli zůstala s matkou ve Švédsku, nicméně v době úmrtí jejího otce v roce 1030 pobývala ve Švédsku. Společně s bratrem se v roce 1035 vrátila do Norska, kde se stal králem. Wulfhilda byla popisována jako krásná dívka a jako legitimní potomek krále byla velmi uznávána. \n\nV listopadu 1042 byla provdána za Ordulfa Saského, syna Bernarda II. Saského. Toto manželství mělo posílit spojenectví mezi Saskem a Dánskem. Její nevlastní bratr si chtěl pojistit jeho postavení v Dánsku, kde především bojoval s Wendy. Manželský obřad se konal ve Šlesvicku během politického vyjednávání. Sňatek byl ztvrzen šlesvickým a brémským arcibiskupem. Její manžel pak nadále toto spojenectví, avšak informace o Wulfhildě jsou omezené a o jejích názorech není nic známo. \n\nWulfihilda a Ordulf spolu měli syna, Magnuse Saského. \n"}
{"id": "1446850", "url": "https://cs.wikipedia.org/wiki?curid=1446850", "title": "Exarace", "text": "Exarace\n\nExarace (brázdění), z latinského \"exaratio\" = vyorávání, je druh ledovcové eroze. Je to hloubení skalního podkladu způsobené posunováním vysokohorského ledovce při jeho pohybu a to horninovou drtí, hranáči, sutí, pískem a hlínou, které jsou vmrzlé do spodiny ledovce. Hloubící účinek se projevuje rýhováním, broušením a hlazením horninového povrchu.\n\nLedovce se v horách pohybují v dříve založených údolích a žlabech. Jejich výmolná činnost působí na podkladu, který tím porušují. Původní údolí se jejich činností prohlubují a přeměňují na morfologicky nový typ údolí, který se nazývá \"trog.\" Síla brázdění (exarace) je velmi značná, protože ledovec s sebou strhává rozdrcenou skalní drť a dokonce vylamuje z podkladu větší kameny, které do něho zarůstají a spolu s ním se sunou po jeho bázi. Těmito úlomky se odírá a obrušuje skalní podklad jako hoblíkem. Zvláště silně se skalní podklad porušuje na okrajích, kde tření brzdí a zpomaluje pohyb ledovce. V podélném profilu ledovcovým údolím není vyrovnaná spádová křivka, která je charakteristická pro údolí řek. Profil ledovcovým údolím je nevyrovnaný a střídají se tu místa mocněji prohloubená se zřetelnými prahy a skalními stupni. Síla brázdění závisí především na hmotě ledovce. Proto se hlavní ledovcová údolí, kterými se pohybovaly mohutnější ledovcové splazy. prohlubovala exarací rychleji a hlouběji než menší údolí a žlaby postranní, kde byly ledovcové splazy menší a lehčí. Postranní údolí jsou proto od hlavních údolí oddělena příkrým srázem. Údolí, která vznikla exarací (brázděním) se vyskytují všude v pohořích, která byla kdysi pokryta ledovci. V Alpách je to na příklad Stubaital, v Česku Obří důl v Krkonoších, na Slovensku tatranské doliny (Bielovodská dolina nebo Malá studenovodská dolina).Patří sem také fjordy na pobřeží Norska, Grónska a jinde.\n\n\n\n"}
{"id": "1446851", "url": "https://cs.wikipedia.org/wiki?curid=1446851", "title": "David Steindl-Rast", "text": "David Steindl-Rast\n\nDavid Steindl-Rast, OSB (* 12. července, 1926, Vídeň, Rakousko) je rakouský benediktinský mnich. Mnoha publikacemi a přednáškami přispěl k tématu mezináboženského dialogu. \n\nDavid Steindl-Rast vystudoval Akademii výtvarných umění ve Vídni, postgraduální studium experimentální psychologie absolvoval na Vídeňské univerzitě. V roce 1952 se přestěhoval do Spojených států a o rok později se stal mnichem v nově založené komunitě benediktinů Mt. Saviour Monastery v městečku Pine City ve státě New York. Od roku 1966 se zabývá dialogem mezi buddhismem a křesťanstvím. Zen studoval u mistrů, mezi které patřil např. Šunrjú Suzuki, Haku'un Yasutani, Soen Nakagawa či Eido Tai Shimano. \n\nV roce 1989 s učitelem zenu Vanja Palmersem přebudoval u vesnice Puregg v Salcbursku na úpatí hory Hochkönig v nadmořské výšce 1300 metrů bývalý statek na Dům ticha. Nachází se zde také malý chrám – místo pro meditaci, která je společná křesťanství i buddhismu.\n\nDalším z životních témat Davida Steindl-Rasta je vděčnost. Zabývají se jím jeho internetové stránky, na toto téma přednášel také v rámci konference TED.\n\n\n"}
{"id": "1446855", "url": "https://cs.wikipedia.org/wiki?curid=1446855", "title": "Jawata", "text": "Jawata\n\nJawata () je město v prefektuře Kjóto v Japonsku. K roku 2018 v ní žilo přes jednasedmdesát tisíc obyvatel.\n\nJawata leží v jižní části prefektury Kjóto v oblasti Kansai na ostrově Honšú. Větší města v okolí jsou Kjóto na severu a Udži na východě.\n\nMěsto Jawata vzniklo 1. listopadu 1977.\n\n"}
{"id": "1446867", "url": "https://cs.wikipedia.org/wiki?curid=1446867", "title": "ČeskosLOVEnsko", "text": "ČeskosLOVEnsko\n\nČeskosLOVEnsko je sólové studiové album českého hudebníka Davida Kollera. Vydáno bylo v březnu 2015 společností Brainzone a jeho producenty byli Steve Lyon a Mark „Kipper“ Eldridge. Deska byla nahrána v Kollerově studiu Cox. Autory designu obalu jsou Karel Haloun a Luděk Kubík. Na textech písní spolupracovala slovenská básnířka Miroslava Ábelová.\n\n\n"}
{"id": "1446877", "url": "https://cs.wikipedia.org/wiki?curid=1446877", "title": "Hana Maria Pravda", "text": "Hana Maria Pravda\n\nHana Maria Pravda, roz. Becková (29. ledna 1916, Praha, Rakousko-Uhersko – 22. května 2008, Oxford, Spojené království) byla česká herečka židovského původu. V roce 1948 emigrovala, nakonec se usadila ve Velké Británii, kde ztvárnila asi sedm desítek televizních a divadelních rolí.\n\nJe známá také pod uměleckými pseudonymy Bělská a Alexandrová nebo příjmeními svých manželů jako Pravdová a Munková. \n\nHana Becková se narodila do rodiny právníka, legionáře a zakladatele i dlouholetého vedoucího ředitele Legiobanky Josefa Becka. Studovala herectví u Olgy Scheinpflugové, od 17 let hrála ve filmech. Její kariéru přerušila druhá světová válka - kvůli židovskému původu byla transportována do Terezína, později do Osvětimi. Tam zahynul její první manžel Alexandr Munk. Na konci války se jí podařilo uprchnout z pochodu smrti. \n\nPo válce se vdala za herce Národního divadla Jiřího Pravdu. Po roce 1948 s ročním synem emigrovali přes Paříž do Austrálie, nakonec zakotvili ve Velké Británii. Pod jménem Hana Maria Pravda zde tato herečka natočila nebo ztvárnila v divadle asi 70 rolí. Hrála například v dětském seriálu o kouzelníku Čáryfukovi nebo v detektivkách o Hercule Poirotovi, jehož představitelem byl herec David Suchet.\n\n\n"}
{"id": "1446885", "url": "https://cs.wikipedia.org/wiki?curid=1446885", "title": "Ibérská smlouva", "text": "Ibérská smlouva\n\nV době mezi první a druhou punskou válkou uzavřel kartaginský velitel Hasdrubal smlouvu s Římany, v níž se zavázal nerozšiřovat punskou říši v Ibérii na sever od řeky Ebro. Na základě toho se tato řeka stala hranicí kartaginské sféry vlivu na Pyrenejském poloostrově.\n\nPo porážce v první punské válce ztratili Kartáginci území na Sicílii a Sardinii, jichž se zmocnili vítězní Římané. Punský velitel Hamilkar Barkas se v roce 237 př. n. l. vylodil na jihu Pyrenejského poloostrova a v údolí řeky Baetis (Guadalquivir) zahájil výboje vedoucí ke vzniku nové kartaginské zámořské domény. Po Hamilkarově smrti převzal velení punských sil v Ibérii jeho zeť Hasdrubal. Ten pokračoval v Hamilkarově díle a vojenskými a diplomatickými prostředky rozšířil a upevnil kartaginskou moc na poloostrově. Na jihovýchodním pobřeží založil město nazývané Římany Nové Kartágo (dnešní Cartagena).\n\nGalové obývající severní Itálii, území známé tehdy jako Předalpská Galie, začali v roce 226 př. n. l. vážně ohrožovat římskou republiku, neboť se připravovali k mohutnému vpádu na Apeninský poloostrov. V následujícím roce shromáždili Římané značné vojenské síly k odražení Galů, z nichž však nezanedbatelnou část odeslali do Tarenta a na Sicílii. Jednoho z konzulů vyslali s vojskem dokonce na Sardinii. Zhruba o deset let dříve využili obdobných nesnází Kartáginců, způsobených žoldnéřskou válkou, a tento ostrov jim odňali. Obávali se proto, aby se Kartáginci nechopili galské krize jako příležitosti k opětovnému získání Sardinie.\n\nSouběžně s preventivními vojenskými opatřeními vyslali Římané poselstvo do Ibérie a uzavřeli smlouvu s Hasdrubalem. Polybios k tomu uvádí, že je znepokojoval růst jeho moci a předpokládali, že v budoucnu dojde k válce s Kartágem. Protože je ale právě svírali Galové, rozhodli se jednat s Hasdrubalem přátelsky a doslova ho „uchlácholit“, aby se mohli nejprve vypořádat s bezprostředním ohrožením.\n\nSmlouva obsahovala ujednání, že „Kartáginci nesmějí s válečnými úmysly překročit řeku Ibér.“ Třebaže se dosud vedou diskuse o tom, o jakou řeku se jednalo, považuje se za téměř jisté, že touto řekou bylo myšleno Ebro. Jelikož území ovládané tehdy Hasdrubalem sahalo zhruba k řece Tagus (Tajo), šlo ze strany Římanů o zjevný ústupek. Kartaginskému veliteli ponechali totiž volnou ruku v takřka celé Ibérii s výjimkou severovýchodní části země a fakticky ho uznali za tamějšího vládce. Výměnou za to předešli riziku koordinovaného útoku Galů a Punů. Tím, že Římané vymezili punskou sféru zájmů řekou Ebro a nikoli pohořím Pyreneje, tvořícím přirozenou hranici Ibérie, zabránili navíc možnosti přímého kontaktu Hasdrubala s Galy.\n\nSmlouva byla uzavřena patrně před vyvrcholením galské invaze do Itálie, to znamená v roce 225 př. n. l. Ačkoli nelze vyloučit, že sjednání smlouvy nastalo o rok dříve, současní badatelé argumentují ve prospěch pozdějšího data. Poukazují přitom na skutečnost, že krátce poté, co legie dorazily na Sardinii a Sicílii, Římané je opět odvolali, k čemuž došlo zřejmě v reakci na uzavření smlouvy. Kdyby smlouvu uzavřeli již v roce 226 př. n. l., nemuseli by chránit ostrovy před případným kartaginským útokem.\n\nPolybios výslovně zdůrazňuje, že o ostatní Ibérii se ve smlouvě nehovořilo. Pozdější autoři nicméně zmiňují i jiná ustanovení, jež měla být její součástí. Livius uvádí, že „hranicí obou územních celků se stane řeka Hiberus a Sagunťanům, sídlícím mezi správními celky obou národů, bude ponechána svoboda.“ Appiános udává, že „Sagunťané a další Řekové v Hispánii budou samostatní a svobodní.“ Zároveň nesprávně určuje polohu města Saguntum a umisťuje ho mezi Pyreneje a Ebro, tedy severně od této řeky. Existence těchto ustanovení, zejména pasáží týkajících se Sagunta, je sporná, neboť nápadně odpovídají římské propagandě obviňující Kartágince z porušení smlouvy.\n\nSaguntum se nacházelo na východním pobřeží Iberského poloostrova jižně od řeky Ebro a spadalo do kartaginské sféry vlivu. Podle Polybiova tvrzení vstoupili Sagunťané mnoho let před nástupem Hannibala pod ochranu Římanů, čímž chtěli předejít ovládnutí Kartáginci. Pravděpodobně se tak stalo v témže roce, kdy Římané vyslali emisary k Hasdrubalovi. Přesná povaha vztahů mezi Římem a Saguntem zůstává přesto nejasná. Podle všeho se nejednalo o spojenecký svazek, byť Sagunťané udržovali s Římany přátelské styky. Když Hannibal v roce 219 př. n. l. Saguntum oblehl, neučinili Římané nic pro záchranu města, třebaže jeho pád jim následně posloužil jako záminka k vyhlášení druhé punské války.\n\n\n\n"}
{"id": "1446886", "url": "https://cs.wikipedia.org/wiki?curid=1446886", "title": "Obléhání Sagunta", "text": "Obléhání Sagunta\n\nV roce 219 př. n. l. kartaginský vojevůdce Hannibal oblehl Saguntum, iberské město nacházející se na východním pobřeží Pyrenejského poloostrova. Jeho obyvatelé se houževnatě bránili téměř osm měsíců, neboť doufali v pomoc Římanů. Té se ale nedočkali a Hannibalovi po urputném boji podlehli. Římané posléze využili dobytí města jako záminky k vyhlášení druhé punské války.\n\nPo porážce v první punské válce a ztrátě Sicílie a Sardinie vybudovali Kartáginci na jihu Iberského poloostrova svoji novou zámořskou doménu. Patrně v roce 225 př. n. l. vyslali Římané poselstvo k tamějšímu kartaginskému veliteli Hasdrubalovi a uzavřeli s ním smlouvu. Podle Polybia se Hasdrubal ve smlouvě zavázal, že nepřekročí s vojskem řeku Ebro. Římané mu výměnou za to umožnili expandovat do oblastí ležících jižně od této řeky, tedy takřka do celé Ibérie kromě severovýchodní části země. Polybios se dále zmiňuje, že o ostatní Ibérii se ve smlouvě nehovořilo. Pozdější autoři Livius a Appiános však uvádějí, že smlouva obsahovala rovněž ujednání zaručující svobodu a nezávislost města Saguntum, nalézajícího se v kartaginské sféře vlivu na jih od řeky Ebro. Současní historikové považují tato dodatečná ujednání za poplatná římské propagandě a zpochybňují jejich věrohodnost.\n\nV souvislosti se Saguntem Polybios připomíná, že „mnoho let před Hannibalovou dobou“ vstoupili jeho obyvatelé pod ochranu Římanů. Z této vágní formulace nelze dovodit, zda se tak stalo před uzavřením smlouvy s Hasdrubalem nebo až následně, což by znamenalo nepřípustné zasahování do kartaginských záležitostí. Iniciativa nepochybně vzešla ze strany Sagunťanů, usilujících o římskou ochranu před hrozícím ovládnutím Kartáginci. V zájmu jejího získání se sice Římanům formálně podvolili, přesto se jim nepodařilo dohodnout s nimi spojenectví. V dalších letech udržovala obě města přátelské vztahy, přičemž Sagunťané Římany opakovaně upozorňovali na rostoucí moc Punů v Hispánii. Jejich sdělení ale narážela na lhostejnost Římanů.\n\nKoncem roku 221 př. n. l. převzal velení nad kartaginskými silami v Ibérii Hasdrubalův švagr Hannibal. Vzápětí podnikl dvě tažení ve střední části poloostrova a pronikl až k řece Duero. Při zpátečním pochodu se střetl s místními kmeny v bitvě u řeky Tajo a uštědřil jim rozhodnou porážku. Po tomto vítězství se na jih od Ebra neodvážil Hannibalovi vzdorovat nikdo kromě Sagunťanů.\n\nZprávy o jeho úspěších upoutaly pozornost Římanů. V roce 220 př. n. l. vyslali do Nového Kartága (dnešní Cartagena), hlavního města punské říše v Ibérii, poselstvo vedené Publiem Valeriem Flaccem a Quintem Baebiem Tamphilem. Římští emisaři požadovali, aby se Hannibal držel zpět od Sagunta, protože se nachází pod ochranou Říma, a trvali na tom, že nesmí překročit Ebro. Rozhněvaný kartaginský vojevůdce je v reakci na to obvinil, že neprávem zasáhli do vnitřních záležitostí Sagunťanů, neboť ti jsou podřízeni Kartágu. Představitelé Říma, pravděpodobně to byli právě Valerius a Baebius při cestě do Nového Kartága, rozhodli na žádost Sagunťanů jejich vnitropolitický spor a nechali popravit vůdce jedné z místních politických frakcí. Poté, co je Hannibal odmítl, odpluli vyslanci do Kartága, aby tam opětovně vznesli své požadavky.\n\nSaguntum bylo dobře opevněné město s výhodnou polohou na úpatí pohoří, odkud shlíželo na pobřežní cestu táhnoucí se k Pyrenejím. Na jaře 219 př. n. l. vytáhl Hannibal se svým vojskem z Nového Kartága s úmyslem napadnout ho. Jako záminka k útoku mu posloužila rozepře Sagunťanů se sousední obcí Turis, poddanou Kartágincům. Appiános uvádí, že se Hannibal pokusil jejich spor vyřešit. Když s tím Sagunťané nesouhlasili, přitáhl k městu s obléhacími stroji a utábořil se zde.\n\nHannibal nejprve zpustošil okolní území a poté udeřil na město ze tří stran. Proti slabší části hradeb dal posouvat ochranné přístřešky k přisunutí beranidla. Odhodlaní obránci vystavěli na tomto místě vysokou zeď a zatlačovali nepřátele metacími zbraněmi. Používali přitom zápalný vrhací oštěp zvaný falarika, působící Kartágincům značné ztráty. Posléze podnikli dokonce výpad proti obléhatelům. Do jedné ze šarvátek se zapojil i samotný Hannibal, vrhací kopí ho však zranilo na stehně. Mezi Puny prý vypukl zmatek a nechybělo mnoho, aby obléhání zanechali.\n\nV dalších dnech Kartáginci poněkud polevili v dobývání, třebaže nadále pokračovali ve výstavbě obléhacích zařízení. Potom dopravili k hradbám beranidla, jejichž bušení způsobilo zhroucení zdiva na jedné straně. Vzápětí se z obou stran vyřítili vojáci a utkali se v zuřivém boji rozněcovaném touhou Punů po ovládnutí města a zoufalstvím Sagunťanů z jeho hrozícího pádu. Obránci nakonec vytlačili útočníky od rozbořených hradeb a zahnali je do tábora.\n\nHannibal dopřál svým vyčerpaným vojákům několikadenní oddech a snažil se pozvednout jejich otřesenou morálku příslibem, že jim připadne veškerá kořist. Sagunťané využili přestávky k opravě pobořené části hradeb. Kartáginci mezitím přistavili pohyblivou obléhací věž o několika patrech, tyčící se nad veškerým opevněním Sagunťanů, a palbou z ní smetli obránce z hradeb. Následně vyslal Hannibal 500 Libyjců, aby podkopali hradební zeď. Vzniklými mezerami pronikli Punové do města a na vyvýšeném místě v jeho středu rozmístili obléhací stroje, kolem nichž vztyčili improvizované opevnění. Sagunťany tím donutili posunout hradby tak, aby chránily tu část města, kterou Punové ještě nedobyli.\n\nVzhledem k délce obléhání je začal sužovat nedostatek potravin a všeho ostatního. Jejich skleslou mysl mírně povzbudila zpráva, že se Hannibal vypravil proti hispánským kmenům bouřícím se proti bezohledně prováděným odvodům. Dobývání nicméně pokračovalo s nezmenšenou intenzitou i za jeho nepřítomnosti, na čemž měl zásluhu kartaginský velitel Maharbal, dočasně pověřený jeho zastupováním. Pod jeho velením pobořili Punové další kus hradeb a zmocnili se části hradu.\n\nBezvýchodná situace přiměla jednoho ze Sagunťanů jménem Alco, aby se pokusil jednat s Hannibalem o míru. Hannibal mu předložil tak tvrdé podmínky, že Alco raději přešel k nepříteli. Jistý Hispán sloužící v kartaginském vojsku se proto nabídl, že zprostředkuje jednání se Sagunťany. Sdělil jim, že Hannibal ušetří jejich životy, pokud odevzdají všechny cennosti, opustí město se dvěma kusy ošacení a vystavějí si nové na místě určeném vítězným vojevůdcem. Nato nejváženější představitelé Sagunta rozdělali oheň, naházeli do něho zlato a stříbro a roztavili je společně s mědí a olovem. Většina z nich se pak vrhla do jeho plamenů. V téže chvíli Punové zjistili, že město je bez obvyklých stráží. Jakmile se to Hannibal dozvěděl, zaútočil na Saguntum všemi silami a po osmi měsících obléhání se ho zmocnil. Poté vydal rozkaz, aby všichni dospělí obyvatelé byli pobiti. Mnozí z nich předešli smrti z rukou nepřátel, zavřeli se s dětmi a ženami ve svých příbytcích a zapálili je. Přestože Sagunťané zničili většinu svých věcí, získali Punové ohromnou kořist: peníze, otroky a jiný majetek. Penězi naplnil Hannibal svoji pokladnici, své důstojníky a vojáky odměnil zotročenými obyvateli města a ostatní kořist odeslal do Kartága.\n\nPodle Appiána vypravili Sagunťané po zahájení obléhání posly k Římanům, neboť se spoléhali na jejich pomoc. Ať už se jim podařilo zprávu o Hannibalově útoku doručit či nikoli, Římané se o obléhání museli dozvědět. Čím déle však trvalo a pomoc nepřicházela, tím více se ztenčovala naděje Sagunťanů na záchranu. Třebaže Římané varovali Hannibala v roce 220 př. n. l., aby Saguntum nenapadal, nijak proti němu nezakročili. Místo toho vyslali oba konzuly s vojskem do Ilýrie, nepochybně k úlevě obléhatelů. Ilyrská válka skončila v létě 219 př. n. l., a zbývalo tedy dost času, aby vítězné legie vyrazily v témže roce do Ibérie. Livius, Appiános, Cassius Dio a dokonce i Cicero se podivnou nečinnost Římanů snažili zastřít nepravdivým tvrzením, že Valeriovo a Baebiovo poselstvo se uskutečnilo až v době obléhání. Livius řadí navíc pád Sagunta a Hannibalovu invazi do Itálie do téhož roku – 218 př. n. l.\n\nMožným důvodem, proč Římané ve prospěch Sagunta nijak nezasáhli, mohla být rozdílnost názorů římských senátorů. V senátu se zřejmě v roce 219 př. n. l. strhla prudká debata o tom jak zareagovat na Hannibalovu agresi vůči Saguntu. Její obsah zaznamenává Cassius Dio, byť ji nepřesně datuje do doby Hannibalova tažení do Itálie. Někteří senátoři vnímali jeho počínání jako nepřijatelnou vzpurnost někdejšího nepřítele, jiní naopak doporučovali zdrženlivost. Diskuse o tom, zda něco podniknout, proto skončila bez jasného výsledku.\n\nNěkteří novodobí badatelé zastávají názor, že Římané nehodlali Saguntum zachránit, nýbrž chtěli získat spravedlivý důvod k vedení války proti nadmíru zbytnělé punské říši v Ibérii. Polybios naznačuje, že si již v polovině dvacátých let povšimli stále větší a hrozivější moci Kartáginců. Nejpozději od neúspěchu Valeriova a Baebiova poselstva považovali válku s Kartáginci za nevyhnutelnou. Pokud by přišli Saguntu na pomoc, nelze vyloučit, že by jim Hannibal ustoupil. Římané ale nejspíš usilovali o úplné vypuzení Kartáginců z Hispánie. Jako vhodná záminka jim k tomu mělo posloužit právě zničení Sagunta.\n\nŘímský historik a senátor Quintus Fabius Pictor, jenž byl patrně přítomen rozpravě v senátu, vnímal dobytí Sagunta jako nespravedlnost. Tento postoj, považující Hannibalův útok za akt agrese a příčinu konfliktu, po něm převzali i pozdější římští a prořímští historikové včetně Polybia.\n\nPřestože Saguntum nebylo spojencem Říma a nacházelo se v punské sféře vlivu podle smlouvy uzavřené s Hasdrubalem, když se Římané doslechli o jeho vyplenění, vyslali do Kartága své emisary. Pětičlenná delegace, kterou zřejmě vedl nejstarší žijící senátor Marcus Fabius Buteo, předstoupila před kartaginský senát a pohrozila Punům válkou, pokud nevydají Hannibala. Kartáginci rozhořčeně odmítli a poukazovali na to, že Sagunťané nebyli římskými spojenci na konci první punské války a nevztahovaly se na ně záruky zakotvené v tehdejší mírové smlouvě. Nato jeden z Římanů teatrálně shrnul svoji togu v záhyb a prohlásil, že v něm přinesl válku i mír, nechť si Kartáginci vyberou. Když mu stejně neohroženě odpověděli, ať si sám zvolí, oznámil, že jim dává válku. Většina členů senátu zvolala, že ji přijímá.\n\n\n\n"}
{"id": "1446888", "url": "https://cs.wikipedia.org/wiki?curid=1446888", "title": "Karol Piegza", "text": "Karol Piegza\n\nKarol Piegza (9. října 1899, Lazy (nyní část Orlové) – 3. února 1988, Jablunkov) byl polský učitel, aktivista, spisovatel, folklorista, fotograf a malíř působící na „ Zaolží‘‘ v Těšinském Slezsku.\nKarol Piegza se narodil jako syn horníka. Po ukončení docházky do základní školy absolvoval čtyři třídy polského gymnázia v Orlové Aby se vyhnul vojenské službě začal pracovat na šachtě. Bez vědomí rodičů odešel studovat na učitelský ústav v Bobrkách u Těšína. Počátkem roku 1917 byl odveden do rakousko-uherské armáda na italskou frontu . Koncem roku 1918 se nemocný vrátil a následně úspěšně absolvoval učitelský ústav maturitou v roce 1919. V září téhož roku nastoupil na první učitelské místo v rodných Lazích. Po 4 letech převzal místo učitele kreslení na polském reálném gymnáziu v Orlové, kde zastupoval Gustawa Fierlu. Po odchodu z gymnázia v Orlové byl jmenován ředitelem školy v Lazích a v této funkci pracoval až do 1. 9. 1938, kdy se stal ředitelem nově vybudované polské školy ve Stonavě. Počátkem roku 1940 byl uvězněn v koncentračních táborech Dachau a Mauthausen. Po návratu až do konce války byl úředníkem na nádraží v Orlové a pekárně v Lazích. Po válce odešel do Jablunkova na místo ředitele zdejší polské školy. V této funkci setrval až do důchodu. V Jablunkově začal publikovat, maloval a fotografoval, věnoval se sběratelství, dokumentaci a studiu lidové kultury. Už před 2.sv. válkou byl aktivním členem turistického spolku Beskid Śląski a Śląskiego Związku Literacko-Artystycznego. Po válce se aktivně zapojil do spolkového života polské menšiny. Byl u zrodu místní organizace PZKO, byl členem Sekcji Literacko-Artystycznej i Folkorystycznej PZKO. Vedle práce pedagoga a etnografa byl také malířem a básníkem. Podílel se na přípravě národopisných programů, spolupracoval s muzei v regionu a byl redaktorem časopisu Zwrot. V roce 1948 inicioval a zorganizoval 1. ročník folklorních slavností polské menšiny Gorolski Święto, které se konají každoročně dosud.\n\nV roce 1983 za zásluhy pro lidovou kulturu mu byla udělena Cena Oskara Kolbelgra (\"Nagroda im.Oskara Kolbergra\"). Po jeho smrti mu bylo v Jablunkově oteveno malé muzeum a na průčelí Domu PZKO umístěna pamětní deska.\n\nKarol Piegza psal v literární polštíně a v těšinském nářečí. První, meziválečné období je spojeno s územím Karvinska a okolí. Popisuje život horníků, sbírá anekdoty. Na Jablunkovsku je fascinován beskydskou krajinou a životem místních horalů. Jeho tvorba - knihy, básně a fotografie byly úzce spojeny s folklórem oblasti Zaolží .\n\n\n\n\n\n\n\n"}
{"id": "1446889", "url": "https://cs.wikipedia.org/wiki?curid=1446889", "title": "Stoch", "text": "Stoch\n\nPříjmení Stoch má více nositelů:\n\n"}
{"id": "1446890", "url": "https://cs.wikipedia.org/wiki?curid=1446890", "title": "Cirkus (film, 1928)", "text": "Cirkus (film, 1928)\n\nCirkus () je americký němý film z roku 1928. Snímek režíroval Charlie Chaplin a sám si zahrál i hlavní roli Tuláka, který se při útěku před strážníky zaplete do cirkusového představení. Majitel cirkusu mu nabídne místo klauna, ale ukazuje se, že Tulák nedokáže být směšný, pokud se o pobavení publika cíleně pokouší.\n\nNatáčení tohoto filmu bylo asi nejobtížnější v celé Chaplinově kariéře. Provázelo ho velké množství problémů včetně požáru studia. V roce 1928 nečekaně zemřela Chaplinova matka, do průběhu natáčení negativně zasáhl i režisérův bouřlivý rozvod.\n\n\"Cirkus\" byl divácky velmi oblíben a stal se sedmým nejvýdělečnějším němým filmem v historii, když jen v roce 1928 vydělal 3,8 milionů dolarů. Přesto však nedokázal překonat zisk předchozího Chaplinova filmu \"Zlaté opojení\" z roku 1925.\n\nCirkusové představení je v plném proudu, ale ochozy jsou poloprázdné a je evidentní, že se diváci příliš nebaví. Rozlícený majitel zle vyčítá krasojezdkyni, která je jeho nevlastní dcerou, nepodařený skok a vyhrožuje jí, že půjde spát bez večeře. Vyčiní i skupině klaunů, kteří nedokážou pobavit publikum.\n\nTulák, hladový a bez peněz, mezitím bloumá v zábavním parku v okolí cirkusu. Shodu náhod je, ač nevinnen, považován za kapesního zloděje. Následuje groteskní honička strážníků s Tulákem i pravým pachatelem krádeže. Nakonec pronásledovaný Tulák vběhne do cirkusu právě uprostřed představení a je při svém úprku před strážníky tak komický, že do té doby znuděné obecenstvo bouří nadšením. Majitel cirkusu mu nabídne stálou práci a domluví si na následující ráno zkoušku. Při té však Tulák naprosto selhává a je zřejmé, že cíleně pobavit publikum nedokáže.\n\nKrátce poté z cirkusu odchází parta stavěčů, už delší dobu nedostali zaplaceno. Majitel urychleně shání náhradu a domluví se s Tulákem alespoň na této práci. Později se Tulák opět nedopatřením zamotá do představení a opět sklízí ohromující úspěch. Majitel rozpozná, jakého pokladu se mu v Tulákovi dostalo, ale neprozradí mu, že se stal hlavní hvězdou představení a ponechá ho při špatně placené práci stavěče.\n\nTulák postupně naváže přátelství s krasojezdkyní Mernou, která je častým terčem hrubého chování svého nevlastního otce. Merna Tulákovi prozradí, že právě on je hlavní hvězdou představení a hlavním důvodem, že se cirkusu náhle daří lépe. Tulák se o svou kamarádku stará, poskytuje jí jídlo, které jí majitel někdy za trest odpírá, a je zřejmé, že jeho city k ní už nejsou pouze přátelské.\n\nVěštkyně sdělí Merně, že ji čeká láska a manželství s pohledným černovlasým mužem, který je v její blízkosti. Tulák jejich rozhovor náhodně vyslechne a pln radosti koupí od jednoho z klaunů prsten. Bohužel se vzápětí ukáže, že oním vyvoleným je mladý provazochodec Rex, který se právě připojil k cirkusu. Tulák se zlomeným srdcem už není schopen bavit publikum a dostává od majitele jasné varování – jeden neúspěch bude znamenat vyhazov.\n\nPřed začátkem provazolezeckého výstupu není Rex nikde k nalezení a majitel donutí Tuláka, aby vystoupil místo něj. Ví, že Tulák chůzi na laně tajně trénoval, aby udělal dojem na Mernu a vyrovnal se Rexovi. Navzdory mnoha lapáliím přežije Tulák svůj výstup ve zdraví a dostává se mu zaslouženého aplausu. Když ale později vidí majitele, jak udeřil Mernu, tak ho napadne a dostává okamžitou výpověď.\n\nMerna uteče z cirkusu a připojí se k Tulákovi. Ten vidí bezvýchodnost situace a rozhodne se ustoupit svému sokovi v lásce. Vyhledá Rexe a zařídí oběma mladým lidem svatbu. Když se všichni vrací do cirkusu, tak se majitel opět zle osopí na svou nevlastní dceru, ale Rex ho vzápětí zpraží, že toto si k jeho manželce nebude dovolovat. \n\nCirkus odjíždí a novomanželé vybízejí Tuláka, aby odcestoval s nimi a nastoupil do posledního vozu, který je pro něj vyhrazen. Karavana vozů zvolna odjíždí, Tulák však nechá všechny přejet a osamocen zamíří volnou chůzí do neznáma...\n\nChaplin rozvíjel úvahy o natočení filmu z cirkusového prostředí již od roku 1920. Na konci roku 1925 odjel z New Yorku do Los Angeles, aby začal přípravné práce ve svých studiích. Nosnou ideou příběhu byl milostný trojúhelník; tuto zápletku Chaplin již dříve použil ve filmu \"Chaplin šumařem\". Chaplin byl dlouholetým obdivovatelem francouzského komika Maxe Lindera a často se nacházel inspiraci v jeho filmech. Někteří kritici poukazovali na značnou podobnost s Linderovým filmem \"Der Zirkuskönig\".\n\nNatáčení začalo 11. ledna 1926 a většina prací byla hotova do konce listopadu. Filmování však provázely mnohé problémy. Po měsíci prací se ukázalo, že negativ filmu je poškrábaný, a bylo nutno provést náročné restaurátorské práce pro jeho záchranu. V září zachvátil Chaplinova studia velký požár, který zdržel natáčení o další měsíc.\n\nFilm měl premiéru v New Yorku 6. ledna 1928 v paláci filmu Strand Theatre na Manhattanu, a poté 27. ledna v Los Angeles v Grauman's Chinese Theatre. Toto období bylo zároveň faktickým začátkem zvukové éry v dějinách filmu, když první zvukový film \"Jazzový zpěvák\" měl premiéru jen o měsíc dříve. \n\n\"Cirkus\" byl velmi dobře přijat jak veřejností, tak odbornou kritikou. Film vydělal jen za rok 1928 celkem 3,8 milionů dolarů, čímž se stal sedmým nejvýnosnějším němým filmem v historii. Přestože výnosy z promítání byly poměrně vysoké, tak film vydělal méně než předchozí Chaplinův film \"Zlaté opojení\" z roku 1925. Někteří kritici považují právě tyto dva filmy za nejlepší z celé Chaplinovy filmografie.\n\n"}
{"id": "1446891", "url": "https://cs.wikipedia.org/wiki?curid=1446891", "title": "Jiří Kristián Lobkowicz (závodník)", "text": "Jiří Kristián Lobkowicz (závodník)\n\nJiří Kristián Lobkowicz (22. února 1907 Turnov – 22. května 1932 Berlín) byl český automobilový závodník.\n\nJiří Kristián Lobkowicz byl jediným synem knížete JUDr. Bedřicha Lobkowicze a Josefiny, rozené hraběnky z Thun-Hohensteinu (1886–1971).\n\nOtec byl do roku 1918 byl dědičným členem panské sněmovny, šlechticem konzervativního, ale upřímného českého smýšlení. Po 1. světové válce byl československým kapitánem v záloze automobilového praporu č. 1 a po svém předčasném úmrtí (1923) byl pochován ve stejnokroji důstojníka československé armády. Matka Jiřího Lobkowicze byla sportovkyně a propagátorka tenisu. \n\nDědeček Jiřího Lobkowicze Jiří Kristián Lobkowicz zastával v letech 1871–1908 funkci maršálka Českého království a politik, který na půdě zemského sněmu v Praze i říšské rady ve Vídni hájil práva království na autonomii uvnitř habsburského soustátí.\n\nJiří Lobkowicz vystudoval jako jeho otec Akademické gymnázium v Praze. Ve společnosti okouzloval svou 183 centimetrů vysokou postavou. Přestože vášnivě vesloval, u vojenského odvodu prý neprošel pro chronický katar tenkého střeva.\n\nByl pochován v rodinné hrobce v Hoříně.\n\nNa závodních okruzích a v závodech do vrchu se objevil v roce 1928 pod pseudonymem „Hýta\". V letech 1928-1932 se zúčastnil asi jen 15 závodů.\nPoprvé startoval 21letý Lobkowicz 26. srpna 1928 v závodě do vrchu Mělník-Pšovka, avšak do cíle na svém 3,5 litrovém Austro-Daimleru pro poruchu nedojede. Skončil prý už po 1200 metrech, protože ve vysoké rychlosti zařadil zpátečku, což roztrhlo skříň převodovky. Úspěšný nebyl ani na jaře v závodu do vrchu Zbraslav-Jíloviště. V tréninku na tento závod 27. dubna 1929 narazil na telegrafní sloup v tzv. „metalurgické zatáčce“ na Baních. Vyváznul sice bez zranění, ale poškozený vůz Bugatti 37A (čtyřválec o objemu motoru 1500 cm s kompresorem a výkonu 90 koní) již do závodu nešlo opravit. \n\nNa Bugatti 1,5 l vyhrál závod do vrchu na Křivoklátě, v závodech do vrchu velkého formátu Brno—Soběšice (23. června 1929) byl v závodních vozech na 3. místě (v kategorii do 1,5 l na 2. místě), na Gaisbergu u Salzburgu vyhrál kategorii závodních automobilů (6. září), na Ecce homo (22. září 1929) vyhrál třídu závodních vozů do 1,5 l a celkově mezi závodními vozy skončil na 2. místě za Hansem von Stuckem na Austro-Daimleru. \n\nNa závodě Mistrovství Evropy do vrchu Zbraslav – Jíloviště, které se jelo 11. května 1930, na novém Bugatti 35C (osmiválcový dvoulitr) skončil jako nejlepší domácí jezdec závodu. Zvítězil v kategorii závodních vozů do 2,0 l v čase 3:04,3 a vytvořil nový rekord třídy. V létě 1930 startoval v Rakousku, 31. srpna do vrchu Gaisberg a 14. září do vrchu Semmering. \n\nNa premiérovém závodu na Masarykově okruhu (28. září 1930) se mu však nedařilo. Udivil své přátele i veřejnost startem na Masarykově okruhu, kde dlouho byl v konkurenci závodnických es jako byli Morgen, Caracciola, Nuvolari, Borzachini a Burgaller na 6. místě (v silnější kategorii nad 1,5 l). Pozici ztratil v 5. kole pro poruchu zapalovací magnetky (prasklé kladívko odtrhovače). Ač ho porucha stála víc než hodinu času, pokračoval v závodu. V době, kdy závod na 17 kol oficiálně skončil, měl ujeto 14 kol a obsadil by v této kategorii 6. místo; pro malou ujetou vzdálenost nebyl klasifikován.\n\nRok 1931 zahájil na závodě Mistrovství Evropy do vrchu Zbraslav – Jíloviště (31. května 1931) a opět na Bugatti 35C vyhrál svou kategorii a docilil nejlepšího času z čs. jezdců. Svůj loňský čas vylepšil na 2:47,56 min a překonal opět rekord třídy. Celkovým vítězem byl Hans von Stuck na závodním Mercedesu. V závodních automobilech skončil na 6. místě. \n\nV sezóně 1931 dále startoval do vrchu Gaisberg u Salzburgu (9. srpna), ale havaroval v tréninku bez zranění. Na svém starším voze Bugatti 37A v samotném závodě vyhrál kategorii závodních vozů do 1,5 l. Na polském závodu do vrchu Tatra (Vyscig Tatrzanski) v kategorii závodních vozů (1500-3000 cm) již na opraveném Bugatti 35C obsadil 2. místo, v závodě do vrchu ve slezském Schreibenau (Sklarska Poreba) v Krkonoších na Bugatti 35C skončil 2. v kategorii závodních vozů do 2,0 l (22. srpna) a přečkal šťastně nehodu v závodě do vrchu Ploskovice-Horní Řepčice u Litoměřic . \n\nNa konci sezony 1931 startoval 27. září 1931 již pod vlastním jménem J. K. Lobkowicz na Bugatti 51 o objemu 2,3 l (dvouvačkový osmiválec, 180 k, rychlost přes 220 km/h.) v II. ročníku Masarykova okruhu, kde oslavil největší úspěch svého života.\n\nMnozí závodníci odpadli ze závodu (mj. Nuvolari, Fagioli, Varzi, Caracciola), ale v poli, které vedli Chiron, Stuck a Morgen, dojel jako čtvrtý Lobkowicz za Louisem Chironem (Bugatti), Hansem Stuckem (Mercedes) a Heinrich-Joachimem von Morgenem (Bugatti) v čase 4:33:50,5 hod., tzn. v průměrné rychlosti 108,5 km/hod. Získal řadu cen: jako 4. klasifikovaný po nejlepších časech dne získal první cenu této skupiny, peněžitou cenu 15 000 Kč, stříbrnou plaketu a na rok mu za nejlepší výkon československého jezdce byla propůjčena čestná putovní cena Elišky Junkové. Jeho výkon je do současnosti nejlepším výsledkem, kterého dosáhl český jezdec na tratích Grand Prix. Sportovní komise Autoklubu Republiky Československé ho vyznamenala za skvělý výkon na Masarykově okruhu a udělila mu koncem roku 1931 svůj zlatý odznak.\n\nPro rok 1932 přesedlal ze stroje Bugatti 51 o objemu válců 2,3 l na pětilitrový typ Bugatti 54 (řadový osmiválec o výkonu 300 k) a za první start sezony si zvolil závod 22. května na dráze Avus u Berlína. To byl jeho poslední závod.\n\nNeštěstí se událo hned v prvním kole závodu, přibližně na osmém kilometru trati. U vjezdu do jižní zatáčky byl Lobkowicz na 4. nebo 5. místě vedle německého závodníka Hanse Lewyho. Brzo po tom, co vozy minuly stanoviště policejní hlídky, při pokusu o předjíždění Lobkowiczův vůz náhle dostal smyk, zřejmě následkem prasknutí pneumatiky. V příští chvíli se řítil vůz pouze na levých kolech, šikmo přes trávník a přes střední dělící pás, jenž odděloval obě ramena závodní dráhy. Vůz se převrhl ve směru proti jízdě, přičemž kusy roztříštěných kol byly vymrštěny vysoko do vzduchu, roztříštil se o stromy, prorazil křoví na straně ke kolejím berlínské S-Bahn a dopadl k náspu tratě asi 4 metry vysokého. Závodník byl vymrštěn z vozu a dopadl těsně vedle kolejí; policie a záchranná služba jej nalezly zalitého krví a v bezvědomí. Lobkowicz byl hned přepraven do nemocnice Sv. Hildegardy v Berlíně-Charlottenburgu, ale už při transportu zemřel. Je pochován v rodinné hrobce v Hoříně u Mělníka.\n\n\n\n\n"}
{"id": "1446892", "url": "https://cs.wikipedia.org/wiki?curid=1446892", "title": "Regina Renzowa Jürgens", "text": "Regina Renzowa Jürgens\n\nRegina Renzowa Jürgens, rozená Regina Wernerová (*Brno), je česko-německá sopranistka a pedagožka sólového zpěvu. \n\nRegina Renzowa se narodila jako Regina Wernerová v Brně. Po maturitě na Gymnáziu na Slovanském náměstí v Brně studovala obory sólový zpěv a pěvecká pedagogika na Janáčkově akademii múzických umění, toto studium zakončila magisterským diplomem v roce 1982. Během studia na JAMU vystupovala v menších rolích a později v hlavních operních rolích na jevišti Komorní opery Miloše Wasserbauera v Brně.\n\nV roce 1982 debutovala v roli Desdemony (Otello od G. Verdiho) v opeře Moravskoslezského divadla v Opavě. Následovalo krátké angažmá ve Státním divadle v Moravské Ostravě. Z důvodů jejího nestranického názoru a kontaktům s občany ze \"Západu\" byla tehdejším politickým režimem považována za politicky nespolehlivou a z tohoto důvodu měla být přeřazena ze sólových rolí do operního sboru. Po úspěšném předzpívání v Národním divadle v Praze byla v přijata od ledna 1986 do operního sboru ND v Praze, kde se za jeden týden naučila veškerý tehdy požadovaný operní repertoár. V červnu 1986 ukončila pracovní smlouvu s ND Praha a vycestovala do zahraničí.\n\nZúčastnila se mistrovské třídy Vera Rosza, zpívala sólové koncerty v Rýnské a Mohučské oblasti v Hesensku (SRN), od roku 1987 se stala členkou sboru Opery Frankfurt na Mohanem. Brzy poté vystupovala v malých operních rolích. Spolupracovala s orchestrem rozhlasu Hessischer Rundfunk pod vedením dirigenta Petra Falka a s Kammeroper Frankfurt am Main. V mezinárodních pěveckých soutěžích získala zvláštní cenu v pěvecké soutěži Erster Bodensee Wettbewerb v Bregenzi 1991, v roce 1992 se umístila (3. cena poroty a 2. cenu diváků) v pěvecké soutěži Roberta Stolze v Hamburku a v roce 1993 vyhrála bez konkurence 1. cenu (2. a 3. cena nebyly uděleny) v pěvecké soutěži Hartauer (předsedkyní poroty byla KS Anneliese Rothenberger) ve Vídni. Následovalo angažmá v Pfalztheater v Kaiserslauternu. Od roku 1995 absolvovala několik mistrovských tříd Belcanta u Maestra Claudia Giombiho v Itálii. Současně působila jako hostující sólista v Státním hesenském divadle ve Wiesbadenu, ve Státním divadle v Darmstadtu, hostovala také v Detmoldu a Erfurtu. Od sezony 1996/1997 působila jako stálá sólistka ve Volksoper ve Vídni, kde ztvárnila hlavní role: Donna Elvíra a Saffi, titulní role: Hanna Glawari a Sylva Verscu. Od roku 1998 spolupracovala jako sólistka se symfonickým orchestrem Vídeňské Volksopery a s dalšími orchestry (Nagoya Philharmonic Orchestra aj.) na četných turných v Japonsku a Asii. Následovala vystoupení v Národním divadle v Mannheimu a v Deutsche Oper am Rhein, v roce 1998 zpívala Gala Koncerty v Německu se světově známými Tenoristy jako KS René Kollo (Sommerarena Oetigheim) a Jerry Hadley (Mnichov). V Německu zpívala a organizovala řadu charitativních koncertů pro nemocné děti \"Klassik Gala\" (1995–1998), vystupovala jako sólistka s různými německými orchestry, nutno uvést spolupráci s dirigenty: Prof. F. Bauer-Theussl, Prof. L. Hager, S. Ranzani, A. Fisch, O. von Dohnány, J. Kovatchev, R. Bibl, I. Pařík a. j. Od roku 2000 zpívala v opeře Národního divadla v Brně roli Královny Elisabetty de Valois (Don Carlos - G.Verdi). Do ND Brno byla pozvána opětovn, aby zde ztvárnila náročnou dvojroli Marietty/Marie v opeře Mrtvé město od E. W. Korngolda při Brněnském hudebním festivalu E. W. Korngolda 2002. \n\nPoté musela z vážných rodinných důvodů omezit svou operní činnost a zřídka jen koncertovala, např. v roce 2004 v Praze na Mezinárodním festivalu \"Pražské jaro\" (koncert se Symfonickým orchestrem Českého rozhlasu pod vedením Vladimíra Válka v chrámu Sv. Víta v Praze), 2006 v Rudolfinu v Praze (Stabat Mater, A.Dvořák) a v 2005–2006 její další turné do Japonska. Od roku 2006 byla hostující sólistkou opery v Plzni, kde se v dubnu 2011 v roli první Dámy (Kouzelná flétna, W.A.Mozart) se svou operní kariérou rozloučila. \n\nVedla výuku mladých operních talentů v mistrovských kurzech v Číně, Evropě a v Rakousku. Byla pozvána jako porotce do několika pěveckých soutěží: pěvecká soutěž Roberta Stolze v Hamburku 2003, mezinárodní pěvecká soutěž Iuventus Canti 2012 Vráble, mezinárodní hudební soutěž Pro Bohemia 2013–2019 v Ostravě, pěvecká soutěž Bohuslav Martinů a mládež v Poličce v roce 2013. Od roku 2011 do roku 2018 byla Regina Renzowa Jürgens zaměstnána jako profesorka klasického zpěvu a na státní Konzervatoři v Brně. Zpívala ve Vídni v Borromäus Saal, Franz Schubert Saal, Pálffy Palais, Hofburg, Bösendorfer Saal, Kaiser Saal. V současnosti vyučuje klasický zpěv, operní a operetní interpretaci na Konzervatoři Franze Schuberta ve Vídni (nejstarší soukromá Konzervatoř ve Vídni založena v r. 1867) a také dává soukromé hodiny sólového zpěvu v Klaviergalerie ve Vídni. \n\nV kategorii opera, získala za rok 2002 Cenu Thálie za stvárnění dvojrole Marietty/Marie v opeře Mrtvé město .\n\nManželství s E. F. Jürgens v Německu od 1993 do 2006, z tohoto manželství pochází její jediné dítě, které se narodilo v roce 1993. \n\nNynější rodinné bydliště má ve Vídni.\n\n"}
{"id": "1446893", "url": "https://cs.wikipedia.org/wiki?curid=1446893", "title": "Vivian Fuchs", "text": "Vivian Fuchs\n\nSir Vivian Ernest Fuchs (11. února 1908 Freshwater – 11. listopadu 1999 Cambridge) byl britský cestovatel, který jako první člověk projel napříč Antarktidou.\n\nNarodil se na ostrově Wight, jeho otec byl přistěhovalec z Německa. Vystudoval geologii na Univerzitě v Cambridgi, v roce 1929 se zúčastnil vědecké výpravy Jamese Wordieho do Grónska. Později cestoval po Africe, spolu s Louisem Leakeym zkoumal rokli Olduvai, s manželkou Joyce navštívil jezera Turkana a Rukwa. Za druhé světové války sloužil jako dobrovolník, zúčastnil se bitvy o Normandii a díky znalosti němčiny působil v okupační správě města Plön. Od roku 1947 byl zaměstnancem British Antarctic Survey a v letech 1958–1973 stál v jejím čele. Spolu s Edmundem Hillarym vedl transantarktickou expedici v rámci mezinárodního geofyzikálního roku, která od listopadu 1957 do března 1958 na vozidlech Tucker Sno-Cat podnikla 3473 kilometrů dlouhou cestu přes kontinent z Vahselovy zátoky přes jižní pól do Scottovy základny. Po návratu byl povýšen do rytířského slavu a v roce 1974 byl zvolen členem Královské společnosti. Spolu s Hillarym napsal knihu \"Napříč Antarktidou\" (česky 1960). Na jeho počest se uděluje od roku 1973 antarktickým výzkumníkům Fuchsova medaile.\n\n"}
{"id": "1446895", "url": "https://cs.wikipedia.org/wiki?curid=1446895", "title": "BK Slávia UMB Banská Bystrica", "text": "BK Slávia UMB Banská Bystrica\n\nBK Slávia UMB Banská Bystrica (celým názvem: Basketbalový klub Slávia Univerzita Mateja Bela Banská Bystrica) byl slovenský univerzitní basketbalový klub, který sídlil v Banské Bystrici ve stejnojmenném kraji. Klub sdružoval pouze ženské a dívčí družstva. Oddíl patřil pod patronát Univerzity Mateja Bela v Banskej Bystrici. Klubové barvy byly červená a bílá.\n\nZaložen byl v roce 1954 jako součást Telovýchovné jednoty Slávia Pedagogický inštitút (později Pedagogická fakulta). V osmdesátých letech dvacátého století patřil klub k nejlepším v republice. V sezóně 1989/90 se stal dokonce mistrem Československa v soutěži žen.. Oddíl zanikl v roce 2008 po finančních problémech. Nástupcem klubu se stala nově vzniklá organizace UMB 08 Banská Bystrica, později přejmenovaná na BK ŠKP 08.\n\nZdroj: \n\n\n\nZdroj: \n\nZdroj: \n\n\n"}
{"id": "1446899", "url": "https://cs.wikipedia.org/wiki?curid=1446899", "title": "Veronika Jelínková", "text": "Veronika Jelínková\n\nVeronika Jelínková (* Kutná Hora) je česká modelka.\n\nVystudovala Obchodní akademii a poté Vyšší odbornou školu ekonomických studií, obor Veřejná Správa. Česko v roce 2018 reprezentovala na světové soutěži krásy \"The Miss Globe\". V mládí ji oslovily pražské agentury \"Nova models\" a \"Czechoslovak models\". Rozhodla se pro druhou agenturu a s ní nafotila své první fotografie. Pracuje převážně v zahraničí.\n"}
{"id": "1446900", "url": "https://cs.wikipedia.org/wiki?curid=1446900", "title": "Jean-Marie Roland de La Platiére", "text": "Jean-Marie Roland de La Platiére\n\nJean-Marie Roland, de La Platiére (18. února 1734 Thizy – 15. listopadu 1793 Bourg-Beaudouin) byl francouzský politik v období Velké francouzské revoluce.\n\nNarodil se roku 1734 v Thizy. Po studiích v Lyonu se stal inspektorem administrativy manufaktur. Působil nejprve v Bordeaux, později v Languedocu. V roce 1781 se stal vrchním výrobním inspektorem v Pikardii. Téhož roku se oženil s Marií-Jeanne Philipponovou, později známou jako Madame Rolandovou, která se svému manželovi stala celoživotní oporou. Po vypuknutí Velké francouzské revoluce se Rolandovi přestěhovali do Lyonu, kde byli politicky aktivní a psali do místních novin. Po přestěhování do Paříže roku 1791 a poté co Madame Rolandová otevřela svůj známý salon, shromáždili kolem sebe okruh vlivných lidí s umírněnými republikánskými názory, kteří později vytvořili politické uskupení tzv. girondistů. Roland byl zvolen do zákonodárného shromáždění, a poté co v březnu roku 1792 převzali girondisté veškerou výkonnou moc, získal post ministra vnitra. Téhož roku však byl z tohoto místa odvolán, ale po útoku na Tulierie ho získal zpět. Po svržení monarchie vedl boj proti radikálním montagardům a hlasoval proti smrti krále a proti založení revolučního tribunálu. Snažil se zastavit radikalizaci revoluce, ale roku 1793 po popravě Ludvíka XVI. odstoupil ze všech funkcí. Po svržení girondistů uprchl z Paříže, jeho žena však byla zadržena a popravena. Když se to Roland dozvěděl, spáchal 15. listopadu 1793 sebevraždu.\n\n"}
{"id": "1446901", "url": "https://cs.wikipedia.org/wiki?curid=1446901", "title": "NPTL", "text": "NPTL\n\nNPTL (zkrácené anglické , doslova \"knihovna nativních POSIXových vláken\") je knihovna implementující POSIXová vlákna pro operační systém Linux. Je součástí GNU C Library od její verze 2.3.3, tedy od srpna 2004.\n\nNPTL je podporována Linuxem od řady jádra 2.6, tedy od roku 2003. Předtím nabízel Linux omezeně kompatibilní podporu vláken v uživatelském prostoru v rámci projektu LinuxThreads, který je realizoval za pomoci systémového volání fork určeného pro vytváření procesů. Tento způsob přetrval i v NPTL, ale díky lepší podpoře v jádře umožňuje i jaderná vlákna a podporuje potřebná synchronizační primitiva. Je v něm také podporován symetrický multiprocesing a NUMA. Přitom zachovává zpětnou kompatibilitu pro programy napsané pro LinuxThreads.\n\nNa vytvoření lepšího řešení vláken pro Linux řady 2.6 vznikly původně dva projekty, \"NGPT\" ( – \"POSIXová vlákna nové generace\") vyvíjený mimo jiné vývojáři z IBM, a \"NPTL\" vyvíjený zejména vývojáři z RedHatu. Oba projekty spolupracovaly a následně se sloučily do NPTL.\n"}
{"id": "1446902", "url": "https://cs.wikipedia.org/wiki?curid=1446902", "title": "Kaldera (kniha)", "text": "Kaldera (kniha)\n\nKaldera (\"\") je sedmý díl fantasy literární série Bratrstvo od australského spisovatele Johna Flanagana. Knížka vyšla v originále v roce 2017 u australského nakladatelství Random House, do češtiny poté byla přeložena o rok později a vyšla u nakladatelství Egmont.\n\nPříběh knížky začíná v Hallasholmu, kde jsou Hal a jeho posádka požádáni o pomoc Olafem, Stigovým otcem. Ten, když byl Stig malé dítě, okradl členy své posádky a utekl ze Skandie. Usídlil se v Byzantosu, kde se postupně propracoval až na velitele palácové gardy. Během jeho služby byl ovšem korzáry vedenými pirátem Myrgosem unesen císařovnin syn a Olafovi, který za to ovšem nemohl, to bylo dáváno za vinu. Císařovna mu dala ultimátum, buď osvobodí jejího syna, nebo přijde o hlavu. Zároveň mu kvůli politické situaci v Byzantosu odmítla poskytnout vojáky palácové gardy. Olaf se tedy rozhodl o pomoc požádat Volavky.\n\nHal jeho nabídku přijal a se svojí lodí odplul do Byzantosu. V jeho okolí zjišťuje, že se základna Myrgose nachází na ostrově Santorillos, což je velká kaldera, jež tvoří přírodní lagunu. Halově posádce se odtamtud povede mladého panovníka vysvobodit, jenže při odjezdu jim cestu zablokuje vracející se Myrgos. Z nepříznivé situace je vysvobodí sopka, která se probudí k životu a způsobí velkou vlnu, jenž zničí Myrgosovu loď. Volavkám se díky Halově kormidelnickému umění podaří vlnu překonat bez větších škod a odplouvají do Byzantosu.\n"}
{"id": "1446911", "url": "https://cs.wikipedia.org/wiki?curid=1446911", "title": "Klátov", "text": "Klátov\n\nKlátov může označovat:\n\n"}
{"id": "1446912", "url": "https://cs.wikipedia.org/wiki?curid=1446912", "title": "Ljachavičy", "text": "Ljachavičy\n\nLjachavičy (, – \"Ljachoviči\") jsou město v Brestské oblasti v Bělorusku. K roku 2017 měly bezmála jedenáct tisíc obyvatel a byly správním střediskem Ljachavického rajónu.\n\nLjachavičy leží na severovýchodně Brestské oblasti v povodí Ščary, přítoku Němenu. Od Brestu, správního střediska oblasti, jsou vzdáleny přibližně 200 kilometrů severovýchodně.\n\nPřes Ljachavičy prochází železniční trať z Luniňce do Baranavičů.\n\nPrvní písemná zmínka je z roku 1572. Od roku 1931 jsou Ljachavičy městem. V meziválečném období v letech 1921–1939 patřily Ljachavičy do druhé Polské republiky.\n"}
{"id": "1446915", "url": "https://cs.wikipedia.org/wiki?curid=1446915", "title": "Balog", "text": "Balog\n\nBalog může označovat:\n\n\n"}
{"id": "1446917", "url": "https://cs.wikipedia.org/wiki?curid=1446917", "title": "Železárny Engelsberg", "text": "Železárny Engelsberg\n\nŽelezárny Engelsberg (švédsky \"Engelsbergs bruk\") je název jedné ze švédských kulturních památek chráněných UNESCEM. Jedná se o průmyslový komplex, který v minulosti zpracovávál železnou rudu pocházející z tradiční těžební oblasti Bergslagen. Nacházejí se v centrální části Švédska, v kraji Västmanland přibližně 150 km severozápadně od Stockholm. V 18. a 19.století to byla jedna z nejmodernějších železáren v Evropě. Komplex zahrnuje rezidenční budovy správců s okolním parkem, administrativní budovy, dělnické bydlení, pivovar, hostinec s ubytovnou a především průmyslové stavby (vysoká pec, kovárna, atd.), ve kterých se nachází veškeré technické vybavení. Ke konci 19. století byla huť v ekonomických potížích kvůli konkurenci ze zahraničí, která využívala moderní technologii. V roce 1919 byl závod uzavřen. Stroje a technická zařízení jsou stále plně funkční.\n\nŽelezárny využívaly vodu řeky Snytenån spojující jezera Åmänningen a Kolbäcksån. Výškový rozdíl mezi jezery je 12 m, plocha povodí 240 km² a průměrný průtok 2 m³/s.\n\n"}
{"id": "1446921", "url": "https://cs.wikipedia.org/wiki?curid=1446921", "title": "Kosihy", "text": "Kosihy\n\nKosihy mohou označovat:\n\n"}
{"id": "1446922", "url": "https://cs.wikipedia.org/wiki?curid=1446922", "title": "Olga Borisová-Pračiková", "text": "Olga Borisová-Pračiková\n\nOlga Borisová – Pračiková (* Uljanovsk, Rusko) je primabalerína Národního divadla moravskoslezského v Ostravě.\n\nNarodila se v Rusku, dětství prožila na Ukrajině, její rodiče tančili v Ufě Baškortostánu. Po absolutoriu Kyjevského státního choreografického učiliště v roce 1991 nastupuje do Kyjevského klasického baletu pod vedením národního umělce V. Kovtuna. Působí tam do roku 1993, poté nastupuje do angažmá Jihočeského divadla v Českých Budějovicích jako sólistka baletu. Od roku 1995 je sólistkou baletu Národního divadla moravskoslezského v Ostravě a od roku 1998 vyučuje na ostravské Janáčkově konzervatoři. Hostovala v Japonsku, Francii, Dánsku, Německu, Itálii, Švýcarsku, Polsku, Rakousku, Maďarsku, Kanadě i USA.\n\nV Národním divadle moravskoslezském za dobu svého působení ztvárnila Borisová – Pračiková většinu hlavních rolí baletního repertoáru. Díky bravurní technice bez komplikací zvládá klasiku (Kitri v Don Quijotovi, Odetta a Odilie v Labutím jezeru ad.), neoklasiku i modernu. Velký ohlas měla jako Giselle či jako Klára / Máša v Louskáčkovi. Spolupracovala s řadou významných žijících choreografů a nastudovala role v baletech slavných choreografů minulosti. \n\n\n2014: širší nominace na Cenu Thálie za roli Sylfida v inscenaci La Sylphide\n\n2013: širší nominace na Cenu Thálie za roli Juliány v inscenaci Balady\n\n2005: širší nominace na Cenu Thálie za roli Eginy v baletu Spartakus\n\n1999: Cena NDM za umění za sólovou roli v baletu Requiem\n\n1996: Cena NDM „Mladých talentů“ za roli Lízy v baletu Marná opatrnost \n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1446923", "url": "https://cs.wikipedia.org/wiki?curid=1446923", "title": "BK ŠKP 08 Banská Bystrica", "text": "BK ŠKP 08 Banská Bystrica\n\n\"Tento článek pojednává o slovenském ženském basketbalovém klubu založeném v roce 2008. O jeho předchůdci pojednává článek BK Slávia UMB Banská Bystrica. O mužském oddílu ŠKP pojednává článek BK ŠKP Banská Bystrica.\"\n\nBK ŠKP 08 Banská Bystrica (celým názvem: Basketbalový klub ŠKP 08 Banská Bystrica) je slovenský ženský basketbalový klub, který sídlí v Banské Bystrici ve stejnojmenném kraji. Oddíl patří pod hlavičku Športového klubu polície Banská Bystrica. Založen byl v roce 2008 jako nástupce univerzitního klubu BK Slávia UMB Banská Bystrica. Letopočet založení je obsažen v názvu klubu. V počátcích vystupoval v soutěžích pod názvem UMB 08, později celý klub přešel pod ŠKP Banskou Bystricu. Ženský oddíl hraje od sezóny 2014/15 ve slovenské nejvyšší basketbalové soutěži žen. Klubové barvy jsou červená a bílá.\n\nSvé domácí zápasy odehrává ve sportovní hale Dukla s kapacitou 847 diváků.\n\nZdroj: \n\n\nZdroj: \n\n"}
{"id": "1446928", "url": "https://cs.wikipedia.org/wiki?curid=1446928", "title": "Radvaň (rozcestník)", "text": "Radvaň (rozcestník)\n\nRadvaň může označovat:\n\n"}
{"id": "1446931", "url": "https://cs.wikipedia.org/wiki?curid=1446931", "title": "NorthTale", "text": "NorthTale\n\nNorthTale je švédsko-americká powermetalová hudební skupina založená v roce 2018 kytaristou Billem Hudsonem. Ten původně oslovit zpěváka Christiana Erikksona, aby hostoval na jeho sólovém albu, po zpěvákově vyhození ze skupiny Twilight Force ovšem došlo na stálou spolupráci ve formě hudební skupiny. Kromě těchto dvou hudebníků ve skupině jsou baskytarista Mikael Planefeldt, klávesista Jimmy Pitts a bubeník Patrick Johannson. Během roku 2018 skupina nahrála své první EP, které původně plánovala vydat ještě ten samý rok. Nakonec se z chystaného EP vyklubala plnohodnotná deska \"Welcome to Paradise\", jež by měla být vydána v létě roku 2019 pod společností Nuclear Blast.\n\nHudebně se členové skupiny inspirují tradičními powermetalovými či heavymetalovými skupinami jako jsou Helloween, Stratovarius či Judas Priest.\n\n\n"}
{"id": "1446932", "url": "https://cs.wikipedia.org/wiki?curid=1446932", "title": "Třída Neptun", "text": "Třída Neptun\n\nTřída Neptun byla třída ponorek švédského námořnictva. Jejich hlavním posláním bylo kladení min. Celkem byly postaveny tři jednotky této třídy. Ve službě byly v letech 1943-1966. Všechny byly vyřazeny.\n\nCelkem byly švédskou loděnicí Kockums v Malmö postaveny tři jednotky této třídy. Do služby byly přijaty roku 1943.\n\nJednotky třídy \"Neptun\":\nPonorky byly vyzbrojeny jedním 40mm kanónem, jedním 20mm kanónem a pěti 533mm torpédomety, přičemž unesly až 20 min. Pohonný systém tvořily diesely MAN o výkonu 1800 hp a elektromotory o výkonu 1000 hp, pohánějící dva lodní šrouby. Nejvyšší rychlost dosahovala 15 uzlů na hladině a 10 uzlů pod hladinou.\n\nPo válce byly ponorky vybaveny schnorchelem.\n"}
{"id": "1446938", "url": "https://cs.wikipedia.org/wiki?curid=1446938", "title": "Armand Gensonné", "text": "Armand Gensonné\n\nArmand Gensonné (10. srpna 1758 Bordeaux – 31. října 1793 Paříž) byl francouzský politik v období Velké francouzské revoluce.\n\nNarodil se roku 1758 v Bordeaux v rodině vojenského chirurga. Po studiích práv se stal advokátem u provinčního soudu v Bordeaux. Roku 1791 byl zvolen do zákonodárného shromáždění. Jako zpravodaj diplomatického výboru Národního shromáždění hrál zásadní roli ve vyhlášení války evropským zemím a v obvinění bratrů Ludvíka XVI. Připojil se k politickému uskupení girondistů a stal se jedním z jejich vůdců. Odsoudil útok na Tulierie i zářijové masakry roku 1792. Hlasoval pro smrt krále s možností odvolání k lidu. Roku 1793 získal na čas funkci předsedy konventu a křeslo ve výboru pro veřejnou bezpečnost. Vedl boj umírněných girondistů proti radikálním montagardům, který však prohrál. V červnu 1793 byl spolu s ostatními girondisty svržen, zatčen, odsouzen k smrti a 24. října 1793 popraven.\n\n"}
{"id": "1446945", "url": "https://cs.wikipedia.org/wiki?curid=1446945", "title": "Anhydrid kyseliny malonové", "text": "Anhydrid kyseliny malonové\n\nAnhydrid kyseliny malonové, též oxetan-2,4-dion je organická sloučenina se vzorcem CH(CO)O.\n\nPoprvé byl připraven roku 1988 ozonolýzou diketenu, bylo též popsáno několik jeho derivátů, například 3,3-dimethyl-oxetan-2,4-dion.\n"}
{"id": "1446955", "url": "https://cs.wikipedia.org/wiki?curid=1446955", "title": "Grand Prix Ázerbájdžánu 2018", "text": "Grand Prix Ázerbájdžánu 2018\n\nGrand Prix Ázerbájdžánu 2018 (oficiálně Formula 1 2018 Azerbaijan Grand Prix) se jela na okruhu Baku City Circuit v Baku v Ázerbájdžánu dne 29. dubna 2018. Závod byl čtvrtým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1446964", "url": "https://cs.wikipedia.org/wiki?curid=1446964", "title": "Marguerite-Élie Guadet", "text": "Marguerite-Élie Guadet\n\nMarguerite-Élie Guadet (20. července 1758 Saint-Emilión – 19. června 1794 Bordeaux) byl francouzský právník a politik v období Velké francouzské revoluce.\n\nNarodil se v Saint-Emilión a stal se advokátem v Bordeaux. Po vypuknutí revoluce roku 1791 se stal předsedou trestního tribunálu v Paříži a brzy poté byl zvolen do zákonodárného shromáždění. Coby stoupenec monarchistické a liberální ústavy z roku 1791 vstoupil nejprve do klubu jakobínů, ale po roztržce umírněných a radikálů se připojil ke girondistům. V březnu 1791 hrál zásadní roli v převzetí veškeré výkonné moci girondisty. Rovněž byl jedním z iniciátorů soudních procesů s kněžími, kteří nepřijali ústavu, a podílel se také na rozpuštění královské stráže. Po útoku na Tulierie a zářijových masakrech se postavil proti montagardům. Hlasoval pro smrt krále s možností odvolání k lidu a pro odložení rozsudku. Roku 1793 boj girondistů s montagnardy vyvrcholil svržením girondistů a jejich zatčením a popravou. Guadet však prchl do Saint-Emilión, kde se skrýval až do 17. června 1794, kdy byl zatčen a v Bordeaux popraven.\n\n"}
{"id": "1446966", "url": "https://cs.wikipedia.org/wiki?curid=1446966", "title": "Paul Raud", "text": "Paul Raud\n\nPaul Raud (22. října 1865 Viru-Jaagupi, Livonská gubernie, Ruské impérium – 22. listopadu 1930 Tallin) byl estonský malíř.\n\nV Tartu navštěvoval střední školu. Studoval od roku 1886 do 1894 na Akademii umění v Düsseldorfu, kde byl ovlivněn pracemi Eduarda von Gebhardta. Na studiích byl podporován baronkou Natalií von Uexküll (1833–1911), stipendium činilo 40 rublů měsíčně. Je spojen s malířskou školou v Düsseldorfu. Po návratu do Estonska maloval nejvíc portréty a krajiny, než se vydal v roce 1896 na cestu s bratrem-dvojčetem malířem Kristjanem Raud a Amandusem Adamsonem po ostrovech Muhu a Pakri. Jeho díla tohoto období připomínají Maxe Liebermanna. V roce 1899 se vrátil do Německa, kde se vrátil k impresionismu, který spolu s časem stráveným s Iljou Repinem, ovlivnil jeho pozdější styl. Před první světovou válkou a po ní vyučoval a od roku 1915 pracoval jako výtvarník v talinském institutu obchodu a od roku 1923 na Státní průmyslové škole umění v Tallinnu.\n\nDílo Paula Rauda je vystaveno v Estonském muzeu umění v Tallinnu.\n"}
{"id": "1446969", "url": "https://cs.wikipedia.org/wiki?curid=1446969", "title": "Latok II", "text": "Latok II\n\nLatok II je hora vysoká 7 108 m n. m. nacházející se v pohoří Karákóram v Pákistánu. Nachází se 2 km jihozápadně od Latoku I, se kterým je spojena hřebenem.\n\n\nPrvovýstup na Latok II se zdařil italské expedici v roce 1977. Členové expedice Ezio Alimonta, Renato Valentini a Toni Masé dosáhli vrcholu 28. srpna.\n"}
{"id": "1446971", "url": "https://cs.wikipedia.org/wiki?curid=1446971", "title": "Grand Prix Španělska 2018", "text": "Grand Prix Španělska 2018\n\nGrand Prix Španělska 2018 (oficiálně Formula 1 Gran Premio de España Emirates 2018) se jela na okruhu Circuit de Catalunya v Montmeló ve Španělsku dne 13. května 2018. Závod byl pátým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1446972", "url": "https://cs.wikipedia.org/wiki?curid=1446972", "title": "Jánossomorja", "text": "Jánossomorja\n\nJánossomorja () je město v Maďarsku v župě Győr-Moson-Sopron, spadající pod okres Mosonmagyaróvár, poblíže rakouských hranic. Vzniklo v roce 1970 spojením tří osad Mosonszentjános, Mosonszentpéter a Pusztasomorja. Město se nachází asi 11 km jihozápadně od Mosonmagyaróváru. V roce 2015 v Jánossomorje žilo 6052 obyvatel, z nichž 85,2 % tvoří Maďaři.\n\nSamotné město se skládá z částí Mosonszentjános, Mosonszentpéter a Pusztasomorja. Dále k němu připadá několik malých, nesamostatných vesniček, do nichž patří Bónistanya, Jancsimajor, Hanságfalva, Hanságliget, Hanságnagyerdö, Kápolnatanya, Kendergyár, Schmückház, Somorjapuszta a Újtanya.\n\nJánossomorja leží na silnicích 86, 8507 a 8508. Je přímo silničně spojena s obcemi Bősarkány, Mosonudvar, Várbalog, Újronafő a s rakouskou obcí Andau.\n"}
{"id": "1446973", "url": "https://cs.wikipedia.org/wiki?curid=1446973", "title": "Juan Orlando Hernández", "text": "Juan Orlando Hernández\n\nJuan Orlando Hernández Alvarado (* 28. října 1968, Gracias, Honduras) známý též jako JOH, je honduraský politik, obchodník a 55. prezident Hondurasu. Je prvním honduraským prezidentem, který byl zvolen do druhého funkčního období.\n\nHernández vystudoval právo na Universidad Nacional Autónoma de Honduras a v letech 1988–1989 byl předsedou asociace studentů práva na této univerzitě. V roce 1995 získal magisterský titul v právní administrativě na státní univerzitě v New Yorku. Začal pracovat jako právník a notář. Podnikl také podnikatelskou činnost a stal se majitelem kávové plantáže, hotelového řetězce a rozhlasových a televizních společností.\n\nHernández, který od roku 2001 zastupoval departement Lempira, v březnu 2009 nahradil Porfirio Lobo Sosa, který byl jmenován kandidátem na prezidentské volby, předsedou Národní strany Honduras. Od 25. ledna 2010 do 13. června 2013 byl také předsedou Národního kongresu, od kterého odstoupil v souvislosti s vlastní volební kampaní v prezidentských volbách. Během volební kampaně se zavázal vytvářet nové sociální programy, které poskytují více materiální pomoci nejchudším a kvalitnějším komunálním službám. Oznámil změny v oblasti vzdělávání, zaměřené na zvýšení úrovně univerzálnosti vzdělání, stejně jako na boj proti zločinu, což je jeden z hlavních problémů země. Navrhl pro tento účel zřízení zvláštních jednotek vojenské policie.\n\nV prezidentských volbách konaných 24. listopadu 2013 získal 36,9% hlasů podpory a obsadil tak první místo. Jeho hlavní soupeř byla Xiomara Castro, manželka bývalého prezidenta Manuela Zelaya, který byl svržen v roce 2009 v důsledku převratu. Xiomara Castro však neuznala výsledky vyhlášené Nejvyšším volebním tribunálem a její manžel vyzval k demonstraci.\n\nNa žádost národní strany Hondurasu 23. dubna 2015 odstranil Nejvyšší soud články ústavy a trestního řádu zakazují prezidentovi druhé po sobě jdoucím funkčním období. Prezidentské volby v Hondurasu v roce 2017 vyhrál opět Hernández. Zpoždění v počítání hlasů a manipulačních obviněních pak opakovaně vedla k nepokojům a protestům, po níž vláda uložila noční zákaz vycházení. Třicet demonstrantů bylo zabito a více než 800 zatčeno. Podle OSN a Meziamerické komise pro lidská práva \"mnoho z nich bylo převeleno do vojenských zařízení, kde byli brutálně poraženi, uráženi a někdy mučeni\". Dne 17. prosince 2017 vyhlásil Nejvyšší volební soud Hernandez se 43% hlasů za vítěze, zatímco jeho soupeř Salvador Nasralla by měl dosáhnout 41,5%. Opozice nepřijala výsledek, i když část hlasování již byla přepočítána, aniž by se výsledek změnil.\n"}
{"id": "1446981", "url": "https://cs.wikipedia.org/wiki?curid=1446981", "title": "Grand Prix Monaka 2018", "text": "Grand Prix Monaka 2018\n\nGrand Prix Monaka 2018 (oficiálně Formula 1 Grand Prix de Monaco 2018) se jela na okruhu Circuit de Monaco v Monte Carlu v Monaku dne 27. května 2018. Závod byl šestým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1446982", "url": "https://cs.wikipedia.org/wiki?curid=1446982", "title": "Antonín Horák (fotbalista)", "text": "Antonín Horák (fotbalista)\n\nAntonín Horák (18. ledna 1911 Kročehlavy – ) byl český fotbalista, který v I. lize nastupoval jako obránce i útočník (pravá spojka).\n\nKročehlavský rodák a odchovanec zkoušel štěstí v pražské Slavii, kde se však do prvoligového kádru neprosadil. V československé lize debutoval v sezoně 1931/32 v dresu SK Kladno jako obránce. Roku 1933 přestoupil do Moravské Slavie Brno, s níž se probojoval do nejvyšší soutěže. V ročnících 1935/36 a 1936/37 hrál za Moravskou Slavii Brno na pravé spojce pětičlenného útoku a ve 28 prvoligových utkáních vstřelil šest branek.\n\n\n"}
{"id": "1446988", "url": "https://cs.wikipedia.org/wiki?curid=1446988", "title": "Římskokatolická farnost Kvasice", "text": "Římskokatolická farnost Kvasice\n\nŘímskokatolická farnost Kvasice je územní společenství římských katolíků s farním kostelem Nanebevzetí Panny Marie a svatého Jana Nepomuckého v děkanátu Kroměříž.\n\nPrvní písemná zmínka o obci pochází z roku 1141. Farní kostel byl postaven v letech 1730-1740.\n\nSoučasným administrátorem je od července 2017 R. D. Mgr. Marek Franciszek Jarosz.\nVe farnosti se pravidelně koná tříkrálová sbírka. V roce 2018 se při ní vybralo 96 721 korun.\n\nVe farnosti působí schola a scholička. Schází se pravidelně členky hnutí Modlitby matek a Mariánsko-Alžbětinské společenství. \n\nPro farnosti Kvasice, Těšnovice a Zlámanka vychází několikrát ročně farní občasník.\n\n"}
{"id": "1446989", "url": "https://cs.wikipedia.org/wiki?curid=1446989", "title": "Carlos Alvarado Quesada", "text": "Carlos Alvarado Quesada\n\nCarlos Alvarado Quesada (* 14. ledna 1980, San José, Kostarika) je kostarický politik, spisovatel a 48. prezident Kostariky.\n\nMá bakalářský titul v oboru komunikace a magisterský titul v politické vědě na univerzitě v hlavním městě San José, stejně jako magisterský titul ve vývojových studiích na univerzitě v Sussexu.\n\nV letech 2006–2010 působil jako poradce strany Citizen Action Party v Legislativním shromáždění Kostariky. Byl konzultantem \"Institutu rozvojových studií\" ve Velké Británii. Byl také ředitelem komunikací prezidentské kampaně Luise Guillermo Solíse, profesorem Fakulty věd Kolektivní komunikace na Univerzitě v Kostarice a Žurnalistické školy Latinské univerzity v Kostarice. Během prezidentování Solíse, působil jako ministr pro lidský rozvoj a sociální začlenění a výkonný předseda Společného institutu sociálního zabezpečení, který byl pověřen bojem proti chudobě a poskytnutím státní podpory obyvatelstvu s nedostatkem zdrojů. Po odstoupení z funkce ministryně Mory Moralesové byl Alvarado jmenován ministrem práce.\n\nDne 1. dubna 2018 získal Alvarado v druhém kole prezidentských voleb 61% hlasů, a tak porazil Fabricia Alvarada Muñoze, který vyhrál první kolo. Manželství stejného pohlaví bylo v kampani hlavním tématem poté, co usnesení Mezinárodního amerického soudu pro lidská práva vyžadovalo, aby Kostarika uznala takové svazky. Alvadaro Muñoz bojoval proti manželství stejného pohlaví, zatímco Alvarado Quesada argumentoval, že respektuje rozhodnutí soudu.\n"}
{"id": "1446990", "url": "https://cs.wikipedia.org/wiki?curid=1446990", "title": "Třída Clemenceau", "text": "Třída Clemenceau\n\nTřída Clemenceau byla třída konvenčních letadlových lodí francouzského námořnictva. Skládala se ze dvou jednotek \"Clemenceau\" a \"Foch\", zařazených do služby v letech 1961 a 1963. \"Clemenceau\" byla vyřazena roku 1997 a \"Foch\" roku 2000, přičemž druhé plavidlo získalo brazilské námořnictvo NAe \"São Paulo\" (A12). Brazilské plavidlo bylo vyřazeno roku 2018.\n\nFrancouzské námořnictvo dlouhodobě sužoval nedostatek letadlových lodí a po druhé světové válce využívalo plavidla získaná v zahraničí. Od roku 1947 byla vyvíjena lehká letadlová loď projektu PA 28, ale vývoj byl roku 1950 zrušen. Realizován byl až pozdější, roku 1953 zahájený projekt PA 54. Navrženy byly středně velké konvenční letadlové lodě vybavené úhlovou palubou a nesoucí až 40 letadel. Zásadním nedostatkem byla jejich lehká konstrukce a nedostatečné rozměry, neumožňující během služby přechod na nové generace palubních letounů. Francouzská loděnice Arsenal de Brest v Brestu v letech 1955–1963 postavila celkem dvě jednotky této třídy.\n\nJednotky třídy \"Clemenceau\":\nPlavidla byla vybavena úhlovou letovou palubou o délce 257 m, se dvěma výtahy a dvěma parními katapulty. Letadla byla umístěna v hangáru o délce 180 m, šířce 24 m a kapacitě 40 strojů. Jednalo se o stíhací bombardéry Étendard IV (později Super Étendard), stíhací letouny F-8 Crusader a protiponorkové letouny Br.1050 Alizé. Letová paluba měla pancíř silný 45 mm a 30–50mm pancéřová přepážka chránila muniční sklady a pohonný systém. Výzbroj tvořilo osm 100mm kanónů Creusot-Loire. Pohonný systém tvořilo šest kotlů a dvě převodové turbíny o výkonu 126 000 shp, pohánějící dva lodní šrouby. Nejvyšší rychlost dpsahovala 42 uzlů. Dosah byl 7500 námořních mil při rychlosti 18 uzlů.\n\nPrvní rozsáhlá modernizace proběhla na \"Clemenceau\" v letech 1977–1978 a \"Foch\" v letech 1980–1981. Pohonný systém byl vylepšen instalací dvou pomocných kotlů. Modernizována byla elektronika a plavidla dostala bojový řídící systém SENIT 2 sejmutý z torpédoborců třídy \"T53\". Sklady munice byly upraveny pro uložení taktických jaderných zbraní. Zesílení kapatultů, záchytných mechanismů a výtahů umožnilo operace letounů o hmotnosti až 20 tun. To však bylo stále málo a letadlové lodě nemohly nést novou generaci palubních letounů a zůstaly odkázány na typy Super Étendard a Crusader.\n\nRoku 1984 byl instalován komunikační systém Syracuse SATCOMM. Druhá velká modernizace proběhla na \"Clemenceau\" v letech 1985–1986 a \"Foch\" v letech 1987–1988. Čtyři 100mm kanóny nahradily dva osminásobné protiletadlové raketové komplety Crotale EDIR. Modernizována byla elektronika a instalovány byly dva vrhače klamných cílů Sagaie. V letech 1989–1990 obě plavidla získala velitelský systém AIDCOMER.\n"}
{"id": "1446991", "url": "https://cs.wikipedia.org/wiki?curid=1446991", "title": "BAM Poprad", "text": "BAM Poprad\n\nBAM Poprad (celým názvem: Basketbalová akadémia mládeže Poprad) je slovenský ženský basketbalový klub, který sídlí v Popradě v Prešovském kraji. Založen byl v roce 1947 jako součást Obchodní akademie v Popradu. Největších úspěchu ve federální éře dosáhl na počátku osmdesátých let dvacátého století pod názvem Lokomotíva Štart, kdy byl součástí nejvyšší soutěže žen. V samostatné slovenské éře je pak popradský basketbalový klub pravidelným účastníkem slovenské extraligy. Klubové barvy jsou fialová, růžová a bílá.\n\nSvé domácí zápasy odehrává v Aréně Poprad s kapacitou 2 360 diváků.\n\nZdroj: \n\n\nZdroj: \n\nZdroj: \n\n\n"}
{"id": "1446992", "url": "https://cs.wikipedia.org/wiki?curid=1446992", "title": "Chálid bin Talál", "text": "Chálid bin Talál\n\nChálid bin Talál (* 10. ledna 1962, Rijád, Saúdská Arábie) je saúdskoarabský princ, synovec krále Salmána a vnuk krále Abd al-Azíze.\n\nRodiči Chálida bin Talála jsou Talál bin Abd al-Azíz a libanonská princezna Mona El Solh. Jejím otcem byl první premiér Libanonu po vyhlášení nezávislosti země v roce 1943, Riad Solh. Bratrem Chálida je princ Al-Valíd bin Talál.\n\nV prosinci 2017 byl Chálid zatčen poté, co kritizoval kroky korunního prince Mohameda bin Salmána. Po téměř roce, počátkem listopadu 2018, byl propuštěn. Vzhledem k tomu, že korunní princ Mohamed je pod tlakem mezinárodní kritiky v souvislosti s vraždou saúdského novináře Džamála Chášukdžího, snaží se podle analytiků propuštěním Chálida získat podporu zevnitř královské rodiny.\n"}
{"id": "1446996", "url": "https://cs.wikipedia.org/wiki?curid=1446996", "title": "Ana Golja", "text": "Ana Golja\n\nMuazana “Ana” Golja (* 31. ledna 1996 Mississauga) je kanadská herečka albánského původu. Proslavila se zejména rolí gymnastky a tanečnice Ariany Berlinové ve filmu \"Síla vítězit\" z roku 2015. Za roli v tomto filmu podle skutečného příběhu mladé gymnastky, která se po autonehodě vrací do světa vrcholového sportu, byla nominována cenu Canadian Screen Avards. Ve filmu zazněla i píseň “Feel So Good”, kterou nazpívala sama herečka.\n\n\n"}
{"id": "1447000", "url": "https://cs.wikipedia.org/wiki?curid=1447000", "title": "Stanislav Stejskal (fotbalista)", "text": "Stanislav Stejskal (fotbalista)\n\nStanislav Stejskal (27. ledna 1910 Žabovřesky, nyní součást Brna – ), známý jako Slávek Stejskal, byl český atlet a fotbalový útočník.\n\nS fotbalem a lehkou atletikou začínal v SK Achilles Brno (1924–1927), dále působil v SK Žabovřesky (1927–1931 a 1932–1934), Spartě Praha (1931–1932) a Moravské Slavii Brno (od jara 1934).\n\nV československé fotbalové lize hrál za SK Moravská Slavia Brno v ročníku 1935/36, vstřelil dvě prvoligové branky – v neděli 13. října 1935 v Brně do sítě SK Kladno (nerozhodně 2:2) a o týden později v Žatci domácímu DSV Saaz (výhra 4:1). Debutoval v sobotu 24. srpna 1935 v Brně v utkání s SK Náchod, které Moravská Slavia Brno vyhrála 4:2 (poločas 3:2). Naposled se v nejvyšší soutěži objevil 8. března 1936 ve druhém brněnském derby, které „Morenda“ prohrála na půdě SK Židenice 2:6 (poločas 1:4).\n\n"}
{"id": "1447007", "url": "https://cs.wikipedia.org/wiki?curid=1447007", "title": "Vaza velký", "text": "Vaza velký\n\nVaza velký (\"Coracopsis vasa\") je druh papouška z Madagaskaru a Komor, kde obývá savany a tropický střídavě vlhký les od mořského pobřeží do nadmořské výšky okolo 1000 m. \n\nDosahuje délky okolo půl metru a váhy okolo půl kilogramu (samice mohou být až o čtvrtinu větší než samci) a je největším africkým druhem papouška. Je vybarven skromněji než jiní papoušci: má černé až šedohnědé peří, šedé nohy a oční okruží a narůžovělý zobák. Samicím v období rozmnožování vypadají pera na hlavě a lysina se zbarví do oranžova. \n\nVaza velký je jedním z mála polyandrických druhů ptáků: dominantní samice žije ve skupině s až osmi samci, kteří se společně starají o mláďata, a brání své teritorium před ostatními samicemi. Vazové se živí různými plody a semeny; často způsobují škody na polích, takže je domorodci střílejí. V zajetí se mohou dožít až padesáti let. \n\nZa úplňku se ozývají hlasitým voláním. \n\nU tohoto druhu bylo zjištěno používání nástrojů: samci za pomoci kamínků obrušují z lastur prášek s vysokým obsahem vápníku, který samice potřebují k tvorbě vaječných skořápek. \n\n\n"}
{"id": "1447013", "url": "https://cs.wikipedia.org/wiki?curid=1447013", "title": "Centrum Stromovka", "text": "Centrum Stromovka\n\nCentrum Stromovka (původně \"Obchodní centrum Letná\" nebo \"Palác Stromovka\") je obchodní centrum v Holešovicích na Praze 7, poblíž stejnojmenného parku. Stojí na trojúhelníkovém pozemku mezi ulicemi Strojnická, Veletržní a U studánky. Majitelem je společnost Lordship, správcem Cushman & Wakefield, majitelem pozemku městská část Praha 7.\n\nPlány na vznik obchodního centra pocházející od developerské firmy Lordship vznikly v roce 2008. V roce 2018 vznikla petice na pojmenování centra na \"obchodní centrum Jiřího Káry\", hrdinovi enigmatického videa Svatba Jiřího Káry. Návrh petice neuspěl.\n\nStavba původního Paláce Stromovka podle mínění místních obyvatel i části politiků značně poškozovala vzhled této části města a byla kritizována i po architektonické stránce. Městská část Praha 7, s projektem, který měl být zahájen stavbou garáží mezi ulicemi Strojnická, Veletržní a U studánky, nesouhlasila. Podala žalobu, v níž žádala zrušení stavebního povolení.\n\nV reakci na uznanou žalobu byl projekt pozměněn tak, aby stavba respektovala měřítko okolních staveb a také tzv. uliční čáry. Byla tedy například o tři patra snížena výška, změnila se fasáda a zmizel skleněný válec s kancelářemi, který měl být na střeše objektu. Byl také změněn název i architektonický ateliér, jímž je liberecký ateliér SIAL.\n\nVýstavba přepracovaného návrhu budovy začala v roce 2017. K dokončení došlo v listopadu 2019, v tomto roce jde o jediné nové obchodní centrum v celé zemi. \n\nBudova má tři nadzemní a dvě podzemní patra. První dvě nadzemní podlaží slouží se svými m² jako obchodní centrum, nad nimi jsou dvě patra sloužící jako kanceláře (5500 m²). Pod centrem se nachází parkoviště pro 500 aut, z nichž je 150 míst vyhrazeno pro noční parkování rezidentů městské části.\n"}
{"id": "1447014", "url": "https://cs.wikipedia.org/wiki?curid=1447014", "title": "Józef Stefaniak", "text": "Józef Stefaniak\n\nJózef Stefaniak (* 14. března 1941, Piątek) je bývalý polský hokejový útočník. \n\nHrál za tým Boruta Zgierz (1956-1961), Pomorzanin Toruň (1962-1966), ŁKS Łódź (1969-1976) a v Rakousku za EHC Lustenau. V sezónách 1965/66 a 1968/69 vyhrál kanadské bodování polské ligy. V polské lize nastoupil ve 386 utkáních a dal 298 gólů.\n\nPolsko reprezentoval na olympijských hrách v roce 1964 v Innsbrucku a na 7 turnajích mistrovství světa v letech 1965, 1966, 1967, 1969, 1970, 1971 a 1976. Za polskou reprezentaci nastoupil v letech 1964-1976 ve 103 utkáních a dal 34 gólů.\n\n"}
{"id": "1447025", "url": "https://cs.wikipedia.org/wiki?curid=1447025", "title": "Památná lípa u Žamberka", "text": "Památná lípa u Žamberka\n\nPamátná lípa u Žamberka je památný strom na katastru města Žamberk, nacházející se se u silnice III. třídy č. 31218 vedoucí ze Žamberka do obce Klášterec nad Orlicí.\n\nLípa požívá ochrany od roku 1994 z důvodu „značného stáří a mohutnosti“. Měřený obvod kmene v roce 2013 činil 430 centimetrů. \n\n"}
{"id": "1447029", "url": "https://cs.wikipedia.org/wiki?curid=1447029", "title": "Serie B 2010/11", "text": "Serie B 2010/11\n\nSoutěžní ročník Serie B 2010/11 byl 79. ročník druhé nejvyšší italské fotbalové ligy. Soutěž začala 20. srpna 2010 a skončila 29. května 2011. Účastnilo se jí 22 týmů z toho se 15 kvalifikovalo z minulého ročníku, 3 ze Serie A a 4 ze třetí ligy. Nováčci ze třetí ligy jsou: Novara Calcio, Calcio Portogruaro-Summaga, AS Varese 1910, Delfino Pescara 1936.\n\nPrvní 2 kluby v tabulce postupovali přímo do Serie A. Play off hrály kluby o jedno postupové místo do Serie A vyřazovacím způsobem (klub ze 3. místa hrál s klubem ze 6. místa a klub ze 4. místa hrál s klubem který obsadil 5. místo). Sestupovali poslední 3 kluby v tabulce (20., 21. a 22. místo) přímo a klub který skončil na 18. a 19. místě se utkali na 2 zápasy v play out, poražený sestoupil do třetí ligy. \n\n\nBoj o postupující místo do Serie A.\n\nCalcio Padova - AS Varese 1910 1:0 a 3:3\nReggina Calcio - Novara Calcio 0:0 a 2:2\n\nCalcio Padova - Novara Calcio 0:0 a 0:2\n\nPoslední místo pro postup do Serie A 2011/12 vyhrál tým Novara Calcio\n\nBoj o setrvání v Serii B.\n\nPiacenza Calcio - UC AlbinoLeffe 0:0 a 2:2\n\nV Serii B zůstal klub UC AlbinoLeffe. Klub Piacenza Calcio sestoupil do třetí ligy.\n\n"}
{"id": "1447031", "url": "https://cs.wikipedia.org/wiki?curid=1447031", "title": "Titanopsis", "text": "Titanopsis\n\nTitanopsis (\"Titanopsis\") je rod rostlin z čeledi kosmatcovité. Jsou to sukulentní byliny s přízemní růžicí dužnatých listů s bradavčitým, štítovitým vrcholem. Květy jsou žluté nebo oranžové a téměř přisedlé, plodem je tobolka. Rod zahrnuje 6 druhů a je rozšířen v Jihoafrické republice a Namibii.\n\nTitanopsisy jsou občas pěstovány jako zajímavé sukulenty s dokonalým maskováním. Jejich pěstování není náročné, jsou však světlomilné a velmi suchomilné.\n\nZástupci rodu titanopsis jsou vytrvalé sukulentní byliny, rostoucí v kompaktních trsech, které jsou zanořené do substrátu. Listy jsou vstřícné, ve třech nebo čtyřech párech na vrcholu každé větve. Jsou ploché, lžicovitého tvaru. Konec listu je štítovitý, polokruhovitého tvaru, hustě pokrytý velkými, vystouplými bradavkami. Květy jsou téměř přisedlé, světle žluté až oranžové. Kalich je zakončený 6 laloky. Koruna je složena z většího počtu úzkých lístků. Tyčinek je mnoho a jsou nahuštěny ve středu květu. Plodem je tobolka, uvnitř rozčleněná do 6 komůrek.\n\nRod titanopsis zahrnuje 4 druhy. Je rozšířen v jižní Africe v Jihoafrické republice a Namibii.\nDruh \"Titanopsis hugo-schlechteri\" se vyskytuje v Severním Kapsku a velmi vzácně i v jižní Namibii, \"T. schwantesii\" je endemit jižní Namibie. Druh \"Titanopsis calcarea\" je endemit Jihoafrické republiky, kde se vyskytuje v provinciích Severní Kapsko, Severozápadní provincie a Svobodný stát. Druh \"T. primosii\" byl popsán jako nový druh v roce 2013 z Jihoafrické republiky, předtím byly tyto rostliny řazeny k druhu \"T. schwantesii\".\nCentrum rozšíření v Kapsku je v okolí středního toku Oranžské řeky.\n\nRostliny se zpravidla vyskytují na pláních a svazích s vápencovým podložím, řidčeji rostou v červené písčité půdě.\nDruh \"T. calcarea\" se vyskytuje ve východnějších oblastech s hlavním obdobím dešťů v létě.\nV oblastech výskytu \"Titanopsis hugo-schlechteri\" prší v březnu a listopadu, u \"Titanopsis schwantesii\" je období dešťů v zimě.\n\nTitanopsisy nejsou v přírodě vesměs nijak vzácné, jsou však v přírodě velmi nenápadné a je obtížné je nalézt. Bradavčité konce jejich listů, které vyčnívají z povrchu půdy, dokonale splývají s okolním vápencovým štěrkem.\n\nRod \"Titanopsis\" je v rámci čeledi \"Aizoaceae\" řazen do podčeledi \"Ruschioideae\" a tribu \"Ruschieae\". Blízce příbuzným rodem je \"Aloinopsis\".\n\nTitanopsisy jsou občas pěstovány ve sbírkách sukulentů i jako pokojové rostliny. Nejběžněji je pěstován druh \"Titanopsis calcarea\", který se také pěstuje nejsnadněji. Rostliny nejsou náročné na substrát, stačí jim dobře propustná, lehká, písčitá zemina. Pocházejí vesměs z oblastí s vápencovým podložím, snášejí však i neutrální půdy. Jsou velmi světlomilné. V průběhu celé zimy vyžadují úplné sucho. Při tomto režimu jsou také nejvzhlednější, neboť vytvářejí kompaktní růžice. Vhodné teploty pro zimování se pohybují mezi 10 a 15 °C. Hlavní období růstu je přibližně od května do října. I v tomto období se zalévají jen zřídka a tak, aby voda nekapala na listy. Květy se objevují na podzim. Množí se obvykle semeny. Semenáčky jsou značně citlivé na nadměrnou zálivku. Ve dvou letech již mohou kvést. Snadné je také množení dělením trsů a zakořeňováním jednotlivých listů.\n\n"}
{"id": "1447032", "url": "https://cs.wikipedia.org/wiki?curid=1447032", "title": "Stanislav Nepomucký", "text": "Stanislav Nepomucký\n\nStanislav Nepomucký, po emigraci uváděný i jako Stanislav Nepomucký-Nielsen, (12. září 1932 - 16. března 2006) byl československý hokejista.\n\nReprezentoval Československo v 5 zápasech v letech 1955 až 1957. V lize hrál za Spartak Praha Sokolovo. V sezóně 1958/59 hrál v Nizozemí za Den Haag.\n\n"}
{"id": "1447043", "url": "https://cs.wikipedia.org/wiki?curid=1447043", "title": "Eduard Cmunt", "text": "Eduard Cmunt\n\nEduard Cmunt (2. srpna 1878 Kozárovice – 21. května 1967 Praha) byl český lékař, profesor balneologie, jeden ze zakladatelů vědeckého pojetí české balneologie, fyziatrie a revmatologie.\n\nNarodil se v myslivně Annahof nedaleko obce Kozárovice. Studoval na gymnáziu v Písku a poté na Lékařské fakultě Univerzity Karlovy v Praze.\n\nVěnoval se interní medicině. Jako jeden z mála lékařů té doby si zvolil obor fyzikální medicína a balneologie, studoval na pracovištích fyzikální medicíny v zahraničí a několika evropských lázních se seznamoval s metodickými i provozními postupy. V roce 1916 byl potvrzen docentem. V roce 1928 byl jmenován mimořádným a 1945 řádným profesorem balneologie Lékařské fakulty Karlovy univerzity. Jako první si uvědomil, že pro správné využití výhod fyzikální léčby je nutná klinika. Na II. interní klinice vybudoval a vedl první fyzikálně léčebné oddělení, které disponovalo lůžky. Jeho školou prošlo mnoho budoucích primářů a vedoucích sanatorií, kteří později zaváděli fyzikální medicínu na svých pracovištích. V roce 1936 byl jmenován přednostou Balneologického ústavu Univerzity Karlovy, který sám zřídil jako první takový ústav na univerzitní půdě. Byl zakládajícím členem České fyziatrické společnosti a jejího Věstníku (nástupcem je dnes Společnost rehabilitační a fyzikální medicíny a časopis Rehabilitace a fyzikální lékařství), mnoho let byl předsedou této společnosti, jejíchž schůzí se aktivně účastnil do vysokého věku.\nV letním období lázeňské sezony působil v lázních Luhačovice jako vedoucí lékař vodoléčby (1907–1914) a od roku 1922 v lázních Piešťany, které pozvedl na úroveň světových lázní. Léčebné procedury obohatil o subakvální masáže a léčebný tělocvik. Inicioval hydrogeologický výzkum, výzkum přírodních zdrojů a radioaktivity.\n\nStudoval revmatizmus jako chorobu jako takovou, vzbudil zájem o revmatologii mezi odbornou veřejností. Stal se naším prvním revmatologem, založil celou moderní revmatologickou školu. Poukázal na sociální škody, které revmatizmus působí, věnoval se organizaci boje proti revmatizmu a založil první bezplatnou poradnu pro revmatiky.\n\nÚčastnil se založení Mezinárodní ligy proti revmatismu a založil Českou ligu proti revmatismu, jejíž byl dlouholetým sekretářem až do odchodu na odpočinek.\n\n\nOd mládí se ve všech svých oborech aktivně a hojně účastnil vědeckého života i na mezinárodním poli, zajímal se o vše co souviselo s jeho zvolenými obory. Účastnil se a vystupoval se svými příspěvky na sjezdech Ligy proti revmatismu, balneologických, fyziatrických, klimatologických, hydrologických společností. Byl členem prezidií těchto mezinárodních sjezdů, a řídil vědecká zasedání.Ovládal angličtinu, francouzštinu, němčinu, polštinu a ruštinu slovem i písmem a publikoval v zahraničí.\n\nJe autorem prvních českých odborných publikací o revmatismu a fyzikální léčbě, napsal velmi vyhledávanou příručku masáží.\n\n\nPo celý život publikoval vědecké články v odborných časopisech, ale i populární články v novinách.\n"}
{"id": "1447044", "url": "https://cs.wikipedia.org/wiki?curid=1447044", "title": "Socha Panny Marie Svatohorské (Pulice)", "text": "Socha Panny Marie Svatohorské (Pulice)\n\nSocha Panny Marie Svatohorské je pozdně barokní kulturní památka zhotovená v roce 1741 neznámým sochařem asi 1,2 km severovýchodně od centra Opočna, na hranicích katastrů Opočna a Pulic, u silnice II/298 z Opočna do Dobrušky a její odbočky do Pulic, v okrese Rychnov nad Kněžnou. Jako výrazný krajinný prvek stojí na návrší Holoubkův kopec ve výšce asi 298 m n. m. s výhledem do okolí. Nechal ji zhotovit držitel opočenského panství kníže Rudolf Josef Colloredo.\n\nPanna Marie stojí na kvádrovém podstavci, ozdobeném volutami. Je obklopena andílky (u nohou má tři, u hlavy světice jsou další dva). Jezulátko i Panna Maria mají na sobě královská roucha. Na podstavci je reliéf sv. Barbory v ozdobném medailonku. Sousoší je ohrazeno kamennou balustrádou. Podstavec sochy je pokryt latinskými nápisy oslavující jak svatou patronku, tak i donátory celého díla. \n"}
{"id": "1447045", "url": "https://cs.wikipedia.org/wiki?curid=1447045", "title": "Yakari", "text": "Yakari\n\nYakari je francouzsko-belgický animovaný televizní seriál vysílaný od roku 2005 na televizní stanici France 3. Seriál, stejně jako jeho předchůdce, seriál z roku 1983 vychází ze stejnojmenného komiksu od autorů Job & Derib.\n\nDosud bylo odvysíláno 5 řad s celkem 156 díly. V Česku je seriál vysílán na stanici \n\nHrdinou seriálu je siouxský chlapec Yakari, který umí mluvit se zvířaty a jeho kůň Malý Blesk. V jednotlivých dílech zažívá různé příhody ať už se zvířaty, nebo s členy svého kmene.\n\n\n\n\n"}
{"id": "1447046", "url": "https://cs.wikipedia.org/wiki?curid=1447046", "title": "Garudásana", "text": "Garudásana\n\nGarudásana ( गरुडासन) neboli Orel je jednou z ásan. \n\nV Sanskritu 'garud' (हला) znamená orel a 'ásana' (आसन) posed.\n\nSeznam ásan\n\n"}
{"id": "1447047", "url": "https://cs.wikipedia.org/wiki?curid=1447047", "title": "Bayamón", "text": "Bayamón\n\nBayamón je druhým největším městem nezačleněného území USA Portoriko. V roce 2015 zde žilo obyvatel. Nachází se na hlavním ostrově Portoriko 16 km jihozápadně od San Juanu a protéká jím stejnojmenná řeka. S metropolí spojuje Bayamón rychlodráha Tren Urbano.\n\nMěsto bylo založeno v roce 1772. Roku 1821 zde byla potlačena vzpoura otroků, kterou vedl Marcos Xiorro. Město má textilní, strojírenský a potravinářský průmysl, v okolí se pěstuje cukrová třtina, tabák a citrusy. Vyspělá je i živočišná výroba, Bayamón je známý pod přezdívkami „La Ciudad de Vaqueros“ (město dobytkářů) nebo „La Ciudad del Chicharrón“ (město pečené vepřové kůže). Sídlí zde vysoké školy Universidad Central de Bayamón a Universidad de Puerto Rico, město má velký vědecký park Parque de las Ciencias Luis A. Ferré. Hlavním sportovním zařízením je fotbalový stadion Estadio Juan Ramón Loubriel, kde hraje domácí zápasy Puerto Rico FC, účastník NASL. Město má také basketbalový klub Vaqueros de Bayamón, který je čtrnáctinásobným mistrem Portorika.\n\n\n"}
{"id": "1447048", "url": "https://cs.wikipedia.org/wiki?curid=1447048", "title": "Deerhunter", "text": "Deerhunter\n\nDeerhunter je americká rocková skupina z Atlanty, založená v roce 2001. Založili ji zpěvák a kytarista Bradford Cox a bubeník Moses Archuleta. Později kapelou prošlo několik dalších hudebníků, přičemž jedinými stálými členy zůstávali Cox a Archuleta. Jeden z členů, baskytarista Josh Fauver, který v kapele hrál v letech 2004 až 2012, zemřel v roce 2018 ve věku 39 let. Své první album nazvané \"Turn It Up Faggot\" skupina vydala roku 2005; následovalo několik dalších.\n\n\n"}
{"id": "1447050", "url": "https://cs.wikipedia.org/wiki?curid=1447050", "title": "Nazir Mankijev", "text": "Nazir Mankijev\n\nNazir Junuzovič Mankijev (* 27. ledna 1985) je bývalý ruský zápasník – klasik ingušské národnosti, olympijský vítěz z roku 2008.\n\nZápasení se věnoval od svých 13 let v ingušském Surchachi. Na zápas řecko-římský se specializoval v Krasnojarsku, kde se od roku 2002 připravoval vrcholově v armádním tréninkovém centru pod vedením Michaila Gamzina. V ruské mužské reprezenetaci se pohyboval od roku 2005 ve váze do 55 kg. V roce 2008 uspěl v ruské olympijské nominaci pro start na olympijských hrách v Pekingu. Ve čtvrtfinále vyřadil po vyrovnaném průběhu zápasu favorizovaného Íránce Hamída Suriána a po finálovém vítězství nad Ázerbájdžáncem Rovšanem Bajramovem získal zlatou olympijskou medaili. V roce 2012 prohrál olympijskou nominaci na olympijské hry v Londýně s Mingijanem Semjonovem. Sportovní kariéru ukončil v roce 2016.\n\n\n"}
{"id": "1447053", "url": "https://cs.wikipedia.org/wiki?curid=1447053", "title": "Nataradžásana", "text": "Nataradžásana\n\nNataradžásana ( नटराजासन) neboli Král tance (tanečník) je jednou z ásan. \n\nV Sanskritu 'nata' znamená taneční, radža král a 'ásana' (आसन) posed.\n\n\nSeznam ásan\n\n"}
{"id": "1447054", "url": "https://cs.wikipedia.org/wiki?curid=1447054", "title": "Seznam zápasů SK Slavia Praha 1896", "text": "Seznam zápasů SK Slavia Praha 1896\n\nV roce 1896 odehrála SK Slavia Praha 5 zápasů, z toho 3 značené jako \"Národní zápasy mužstev kopaný míč cvičících\", 1 jako Mistrovství Čech a 1 bez dochovaného označení. Celková bilance byla 2 výhry, 1 remíza a 2 porážky.\n\n\n\"Poznámka: První utkání SK Slavia Praha v historii. Znění soupisky se nedochovalo, vychází se z rekonstrukcí vzpomínek účastníků a z přihlédnutí k dalším zápasům\"\n\n\n\"Poznámka: Utkání hráno bez jakýchkoliv čar, branková konstrukce byla poskládána ze zapůjčených tyčí, vytyčeny byly jen rohové praporky. Platila dohoda, že branka bude uznána, pokud se na její regulérnosti domluví kapitáni obou mužstev s rozhodčím. Vstřeleného gólu Sparta docílila, po utkání ji však sudí Rössler-Ořovský odvolal pro její neregulérnost a utkání tak oficiálně skončilo bezbrankovou remízou.\"\n\n\n\"Poznámka: Domácí podržel především brankář Vítězslav Ženíšek. Slavia dosáhla dvou branek, jedna jí však pro ofsajd nebyla uznána.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Jednalo se o první utkání soutěže zvané Mistrovství Čech. Slavia do druhého zápasu měla nastoupit proti Spartě. Před zápasem vkročily na hřiště osoby v černých kabátech. Ukázalo se, že se jedná o profesory škol, na které docházeli někteří z hráčů Slavie. Profesoři hráče odvedli, utkání se nehrálo. Hráči a příznivci Slavie na základě této situace měli za to, že profesorům informaci o tom, že jejich studenti nepovoleně hrají fotbal, donesl někdo z příznivců Sparty. Díky tomu slávisté přerušili se Spartou kontakty a další vzájemné utkání se odehrálo až o 11 let později.\"\n\n\n"}
{"id": "1447056", "url": "https://cs.wikipedia.org/wiki?curid=1447056", "title": "Kompulzivní hromadění", "text": "Kompulzivní hromadění\n\nKompulzivní hromadění nebo patologické shromažďování je chování charakterizované nadměrným sbíráním a hromaděním věcí a neschopností nebo neochotou je vyhodit a patří pod obsedantně kompulzivní poruchy. Vážné formy kompulzivního hromadění mohou způsobovat daným osobám problémy při normálním fungování.\n\n"}
{"id": "1447057", "url": "https://cs.wikipedia.org/wiki?curid=1447057", "title": "Ľubomíra Balážová", "text": "Ľubomíra Balážová\n\nĽubomíra Balážová, provdaná Ilanovská (* 13. srpna 1968, Štrba) je bývalá slovenská běžkyně na lyžích.\n\nZa reprezentaci Československa skončila na XV. ZOH v Calgary 1988 v běhu na lyžích na 5 km na 30. místě, v běhu na 10 km na 27. místě, v běhu na 20 km na 33. místě a ve štafetě na 4x5 km na 7. místě. Na XVI. ZOH v Albertville 1992 také reprezentovala v běhu na lyžích Československo a skončila na 5 km klasicky na 11. místě, v běhu na 15 km klasicky na 13. místě, ve skiatlonu na 5+10 km na 26. místě a ve štafetě na 4x5 km na 6. místě. Na XVII. ZOH v Lillehammeru 1994 reprezentovala v běhu na lyžích Slovensko a skončila na 5 km klasicky na 21. místě, v běhu na 30 km volnou technikou na 18. místě, ve skiatlonu na 5+10 km na 24. místě a ve štafetě na 4x5 km na 7. místě.\n\nNa mistrovství světa skončila nejlépe na 14. místě na 15 km ve Falunu 1993.\n\n"}
{"id": "1447063", "url": "https://cs.wikipedia.org/wiki?curid=1447063", "title": "Seznam zápasů SK Slavia Praha 1897", "text": "Seznam zápasů SK Slavia Praha 1897\n\nV roce 1897 odehrála SK Slavia Praha 7 zápasů, z toho 2 značené jako Mistroství Prahy, 1 jako Mistrovství Rakouska, 2 jako Mistrovství zemí koruny České a 2 jako Mistrovství Království Českého. Celková bilance byla 4 výhry, 1 remíza a 2 porážky.\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\n\"Poznámka: Slavia se tímto stala mistrem zemí koruny České.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Poznámka: Slavia se tímto stala mistrem Království Českého.\"\n\n\n"}
{"id": "1447067", "url": "https://cs.wikipedia.org/wiki?curid=1447067", "title": "Seznam zápasů SK Slavia Praha 1898", "text": "Seznam zápasů SK Slavia Praha 1898\n\nV roce 1898 odehrála SK Slavia Praha 4 zápasy, z toho 3 značené jako přátelské a 1 jako Mistrovství zemí koruny České. Celková bilance byla 3 výhry a 1 remíza.\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Slavia se tímto zápasem stala Mistrem zemí koruny České. Do celého mistrovství se přihlásila jen tato dvě mužstva a po krádeži ve slávistické kabině to vypadalo, že v bojích pokračovat nebude ani Slavia. Nakonec však v dalším roce odehrála další utkání\"\n\n\n"}
{"id": "1447068", "url": "https://cs.wikipedia.org/wiki?curid=1447068", "title": "Katedrální probošt", "text": "Katedrální probošt\n\nKatedrální či dómový probošt ( \"praepositus\", \"Dompropst\") je probošt kapituly při katedrále. Je jejím nejvyšším představitelem a zastupuje kapitulu navenek.\n\nV některých kapitulách (například v mohučské kapitule) tento úřad neexistuje a řízení vykonává katedrální děkan.\n\nKatedrálního probošta si volí ze svého středu kapitula a je potvrzován biskupem. Úloha katedrálního probošta je pevně určena statuty konkrétní kapituly. Obvykle zastupuje kapitulu při styku s vnějškem a často bývá odpovědný za správu majetku. Vnitřní řízení kapituly je zpravidla záležitostí katedrálního děkana.\n"}
{"id": "1447074", "url": "https://cs.wikipedia.org/wiki?curid=1447074", "title": "Vítkovec", "text": "Vítkovec\n\nVítkovec může být:\n"}
{"id": "1447076", "url": "https://cs.wikipedia.org/wiki?curid=1447076", "title": "Kostel svaté Kateřiny (Muhu)", "text": "Kostel svaté Kateřiny (Muhu)\n\nKostel svaté Kateřiny v Muhu () stojí v centru vesnice Liiva na ostrově Muhu v kraji Saaremaa v Estonsku. Kostel náleží k estonské evangelicko-luteránské církvi.\n\nKostel je od roku 1999 zapsán v seznamu kulturních památek Estonska pod číslem 21007.\n\nPrvní kostel byl pravděpodobně dřevěný postavený v 13. století. První písemné zmínky pocházejí z roku 1267, zakladatelem byl mistr Livonského řádu Otto von Lutterberg. Úzká okna v okapové straně kostela podporují předpoklad, že kostel byl stavěn jako obranný kostel a byl zasvěcen svaté Kateřině Alexandrijské. Kolem roku 1663 byla ke kostelu přistavěná dřevěná věž. Kostel vyhořel v roce 1941. V letech 1957–1958 byla obnovena šindelová střecha. V roce 1993 byl kostel renovován, na západním průčelí byla postavena stříška, která chrání kostelní zvon. Kostel byl v květnu 1994 znovu vysvěcen.\n\nJednolodní orientovaná zděná stavba zakončená čtyřbokým závěrem. Kněžiště je od lodi odděleno vítězným obloukem a je užší a nižší než loď. Vítězný oblouk má gotické zakončení. Střecha je trojhřebenová sedlová. Chybí věž a sakristie. Loď má rozměr 24×8 m, kněžiště 8,5×7 m. Ke kněžišti je přistavěný na průčelní straně čtyřboký výklenek (apsida). Okapní strany kostela měly prolomena vysoká okna ukončena gotickým obloukem. Na jižní straně je předsazena vstupní předsíň. Závěr je osvětlen jedním oknem na okapových stranách a jedním v průčelí výklenku. Obdélná okna jsou ukončena lomeným obloukem. Mezi okny z fasády vystupuje opěrný pilíř vnitřní klenby lodi. Kostel je zdoben pouze rohovou bosáží, fasády jsou bílé, střecha černá.\n\nInteriér je velmi prostý. Loď a kněžiště jsou zaklenuty žebrovanými křížovými klenbami, v lodi dvě, v kněžišti jedna. Apsida má bosované nároží a je zakončená lomeným obloukem, pod gotickým oknem je dolomitový oltářní stůl. Nejvýznamnější výzdobou jsou středověké nástěnné malby, které byly objeveny v roce 1913. Malby zobrazují dvanáct apoštolů a byly částečně restaurovány v roce 1970. Na evangelijní straně v lodi pod vítězným obloukem je vyvýšená renesanční kazatelna z roku 1627. Je to jedna z nejstarších kazatelen v kraji Saaremaa, kterou vyrobil tesař Balthasar Raschky. Klasicistní oltář zhotovil v roce 1827 Nommen Lorentzen, mistr z Kuresaare. Oltářní obraz \"Kristus na kříži\" pochází z roku 1788. Do zdi byl vložen (jako stavební díl nad schodiště na kůr) lichoběžníkový náhrobek z 13. století.\n\n"}
{"id": "1447078", "url": "https://cs.wikipedia.org/wiki?curid=1447078", "title": "Seznam zápasů SK Slavia Praha 1899", "text": "Seznam zápasů SK Slavia Praha 1899\n\nV roce 1899 odehrála SK Slavia Praha 10 zápasů, z toho 9 značených jako přátelské a 1 jako Mistrovství zemí koruny České. Celková bilance byla 8 výher, 1 remíza a 1 porážka.\n\n\n\"Poznámka: První mezistátní utkání v historii Slavie. Utkání bylo několikrát přeloženo (hrát se mělo už v prosinci 1898, nakonec se odehrálo v lednu 1899. Mužstvo Berlína bylo poskládáno z několika berlínských klubů. Hosté byli vřele uvítání týmem Slavie i příznivci, vzájemný zápas pak přinesl několik zajímavých situací, přesto skončil bezbrankovou remízou\"\n\n\"Soupisky mužstev z tohoto utkání nejsou známy.\"\n\n\"Poznámka: Mužstvo Oxfordu přijalo zápas se Slavií na pozvání slávistického funkcionáře Karla Hammera. Využil totiž toho, že tým Oxfordu byl na kontinentálním zápasovém turné a 29. března 1899 má hrát v Praze s místním DFC. Soupeř požadoval za odehrání zápasu 40 liber. Zápas se odehrál za značné podpory sponzorů. Dr. Josef Rössler-Ořovský vypsal u Malostranské záložny směnku, anglický konzul p.Pistor zapůjčil britskou vlajku, veslařský klub Blesk vlajkoslávu, firma Rott poskytla ohrazení hřiště a firma Gottwald zapůjčila židle, skládací stany a pokladnu. Utkání se účastnily 4000 diváků a hráči Oxfordu byli ubytování v hotelu de Saxe. Slavia utkání prohrála 0:3 a tehdejší Národní Listy po utkání napsaly: \"Přestože se událo dosti karambolů nevyhnutelných, soupeři na obou stranách si počínali vskutku vzorně. Objevilo se, že podstata této zvláštní hry vlastně právě v tomto dokonalém ovládání hráčské vášně spočívá\". Zápasu přihlážel kupříkladu zemský maršálek Jiří Kristián Lobkowicz nebo arcibiskup hrabě František Schönborn.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Poznámka: Slavia se tímto stala Mistrem zemí koruny České.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\nhttps://www.slavia.cz/zobraz.asp?t=zapasy-1899\n"}
{"id": "1447081", "url": "https://cs.wikipedia.org/wiki?curid=1447081", "title": "Crittendenceratops", "text": "Crittendenceratops\n\nCrittendenceratops (\"rohatá tvář ze souvrství Fort Crittenden\") byl rod býložravého ceratopsidního dinosaura, který žil v období geologického stupně svrchní křídy (kampánu) asi před 73 miliony let. Fosilie tohoto dinosaura byly objeveny na území jihovýchodní Arizony (USA), v sedimentech souvrství Fort Crittenden (odtud rodové jméno).\n\n\"Crittendenceratops\" byl středně velký centrosaurinní ceratopsid s unikátní stavbou lebečních útvarů, odlišných od lebečních ornamentů jiných ceratopsidů. Představoval čtvernohého stádního býložravce, podobně jako všichni jeho vývojoví příbuzní.\n\nTento druh byl vývojově primitivním (bazálním) centrosaurinem a jeho blízkými příbuznými byly druhy \"Avaceratops lammersi\", \"Nasutoceratops titusi\" a \"Yehuecauhceratops mudei\". Společně tvoří tito čtyři ceratopsidi klad Nasutoceratopsini.\n\n\n"}
{"id": "1447084", "url": "https://cs.wikipedia.org/wiki?curid=1447084", "title": "Kurovský", "text": "Kurovský\n\nPříjmení Kurovský má více nositelů:\n\n"}
{"id": "1447091", "url": "https://cs.wikipedia.org/wiki?curid=1447091", "title": "Latok III", "text": "Latok III\n\nLatok III je hora vysoká 6 946 m n. m. nacházející se v pohoří Karákóram v Pákistánu. Nachází se východně od Latoku I.\n\n\nJako první vystoupili na vrchol horolezci Kazushige Takami, Sakae Mori a Yoji Teranishi z japonské expedice dne 15. července 1979.\n"}
{"id": "1447094", "url": "https://cs.wikipedia.org/wiki?curid=1447094", "title": "Serie C", "text": "Serie C\n\nSerie C je třetí nejvyšší italská fotbalová soutěž po Serii A a Serii B. To znamená že je nejnižší profesionální italská fotbalová soutěž. V roce 2014 přišlo sjednocení Lega Pro Prima Divisione a Lega Pro Secunda Divisione do jedné divize: Lega Pro. 25. května 2017 se vedení rozhodlo k návratu k původnímu označení.\nV sezoně 2019/20 je 60 klubů rozděleno do 3 skupin (A – 20 klubů, B – 20 klubů a C – 20. klubů).\n\nBěhem sezóny hraje každý tým 38 zápasů ve své skupině – dva zápasy proti každému soupeři ve skupině. Po sezóně postoupí první tým z každé skupiny který skončil na první příčce přímo a jeden tým z play off do druhé nejvyšší italské soutěže Serie B.\nDo play off postupuje s každé skupiny týmy které skončily od 2. místa po 10. místo. Kluby které skončily na 2. místě postupují do čtvrtfinále. Kluby které skončily na 3. a 4. místě postupují do osmi-finále. Zbývající kluby od 5. místa po 10. místo hrají předkolo ve své skupině. Hraje se 2 zápasy (doma, venku). Od předkola se týmy dostanou přes osmi-finále, čtvrtfinále a semifinále do finále. Vítěz finále postoupí do Serie B.\nSestupují kluby které skončily ve své skupině na posledním místě. Dalším sestupujícím klubem se stává klub při hraní play out. V každé skupině hraje play out klub který skončil na 17. a 18. místě. Hrají mezi sebou dva zápasy (doma, venku). Poražený sestupuje do Serie D.\n\n\n\n\nPod názvem Serie C se začala hrát v roce 1935, po reformách italských lig která začala v roce 1929, byla vytvořena 1 skupina za prvních dvou lig, které jsou známé jako Serie A a Serie B .\nV roce 1948 došlo k reformě Serie C přinesené do původní formulace čtyř skupin na meziregionální bázi, která shromažďovala týmy tímto způsobem:\n\nVítězové z každé z těchto skupin byli povýšeni do Serie B.\n\nV roce 1978 se název Serie C změnil a byl rozdělen do 2 po sobě jdoucích sérií:\nOd sezony Lega Pro 2014/15 se hraje pod jménem Lega Pro. A od sezony Serie C 2016/17 už pod starým jménem Serie C.\n\n"}
{"id": "1447102", "url": "https://cs.wikipedia.org/wiki?curid=1447102", "title": "Severočeský krajský přebor 1967/68", "text": "Severočeský krajský přebor 1967/68\n\nV soubojích fotbalového Severočeského krajského přeboru 1967/68 se utkalo 14 týmů dvoukolovým systémem podzim - jaro. Tento ročník skončil v červnu 1968.\n\nZdroj:\n\nPoznámky:\n"}
{"id": "1447103", "url": "https://cs.wikipedia.org/wiki?curid=1447103", "title": "Latok IV", "text": "Latok IV\n\nLatok IV je hora vysoká 6 946 m n. m. nacházející se v pohoří Karákóram v Pákistánu. Nachází se 3,61 km jihovýchodně od Latoku III. Sedlo vysoké 5 680 m odděluje oba vrcholy.\n\n\nPrvní pokus japonské expedice z roku 1976 byl po smrti jednoho člena zrušen.\n\nPrvovýstup se zdařil v roce 1980 pětičlennou japonskou expedicí. Motomo Ohmija a Koji Okano dosáhli vrcholu 18. července.\n"}
{"id": "1447109", "url": "https://cs.wikipedia.org/wiki?curid=1447109", "title": "Památná hrušeň u Dobrušky", "text": "Památná hrušeň u Dobrušky\n\nPamátná hrušeň u Pulic je památný strom na katastru města Dobruška, nacházející se se u silnice II. třídy č. 298 vedoucí z Opočna do města Dobruška v okrese Rychnov nad Kněžnou. Z původně v roce 1980 vyhlášených tří hrušní se na místě do roku 2018 dochovala pouze jedna hrušeň.\n\nHrušně požívaly ochrany od roku 1980 z důvodu „značného stáří a mohutnosti“. \n\n"}
{"id": "1447113", "url": "https://cs.wikipedia.org/wiki?curid=1447113", "title": "Urdok Kangri I", "text": "Urdok Kangri I\n\nUrdok Kangri I (také Urdok I) je hora vysoká 7 250 m n. m. nacházející se v pohoří Karákóram na hranici mezi Pákistánem a Čínskou lidovou republikou. Je to nejvyšší vrchol hřebene Urdok a je součástí masivu Gašerbrum. O výšce hory existují velmi odlišné informace. V závislosti na mapě se výška pohybuje mezi 7200 m až 7426 m.\n\nPrvovýstup byl proveden v roce 1975 rakouskou expedicí s Hannsem Schelllem. V týmu byli Hannse Schell s manželku Liselotte, Robert Schauer, Helmut Prevedel, Herbert Zefferer a Karl Hub. Dne 4. srpna 1975 dosáhl vrcholu Hanns a Liselotte, Robert Schauer, Herbert Zefferer a Karl Hub.\n"}
{"id": "1447119", "url": "https://cs.wikipedia.org/wiki?curid=1447119", "title": "Urdok Kangri II", "text": "Urdok Kangri II\n\nUrdok Kangri II (také Urdok II) je vrchol vysoký 7 082 m n. m. (7 137 m dle jiných zdrojů) nacházející se v pohoří Karákóram na hranici mezi Pákistánem a Čínskou lidovou republikou. Leží mezi vrcholy Gašerbrum I a Sia Kangri. Protože leží jižně od nejhlubšího údolí mezi těmito dvěma horami, počítá se jako s pobočný vrchol Sia Kangri. Pro jeho prominenci jsou různé údaje: 262 m a 321 m.\n\nVrchol Urdok Kangri II je stále nevylezený.\n"}
{"id": "1447154", "url": "https://cs.wikipedia.org/wiki?curid=1447154", "title": "Davyho medaile", "text": "Davyho medaile\n\nDavyho medaile je nejvyšší britské vědecké ocenění udělované na poli chemie. Bronzovou medaili uděluje od roku 1877 Královská společnost v Londýně na počest chemika a fyzika Humphry Davyho. Medaile udělovaná za „mimořádně důležité objevy v jakémkoliv oboru chemie“ byla původně spojena s darem 1000 liber šterlinků, v současnosti činí částka 2000 liber šterlinků. Medaile byla několikrát udělena v jednom roce dvěma osobám.\n"}
{"id": "1447157", "url": "https://cs.wikipedia.org/wiki?curid=1447157", "title": "Fridrich III. Libnický", "text": "Fridrich III. Libnický\n\nFridrich (Bedřich) Libnický ( \"Friedrich von Leibnitz\", † 30. března 1338) byl v letech 1315 až 1338 kníže-arcibiskup salcburský jako Fridrich III.\n\n24. října byl za nového arcibiskupa jednohlasně zvolen dosavadní katedrální probošt Fridrich Libnický (1315–1338). Pocházel ze starého salcburského ministeriálního rodu se sídlem na hradě Libnice (Leibnitz) a již během sedisvakance a nepřítomnosti svého předchůdce úspěšně vykonával svěřené úkoly. \n\nJako nově zvolený arcibiskup neprodleně odcestoval do Avignonu, aby zde dostal biskupské svěcení a převzal pallium. V Avignonu však Fridrich musel čekat déle než rok, neboť v téže době zemřel papež Klement V. a volba nového papeže se uskutečnila v roce 1316, kdy byl zvolen papež Jan XXII. Fridrich byl na biskupa vysvěcen a konsekrován teprve 25. listopadu. \n\nDlouhé čekání a pobyt v Avignonu byly spojené s velikými náklady a různými poplatky, které bylo možné (společně s dluhy Fridrichova předchůdce) splácet jen pomalu. Navíc dlouhá doba nepřítomnosti arcibiskupa v Salcburském knížectví začínala být nebezpečná. Jen s obtížemi se v téže době podařilo odvrátit vojenskou konfrontaci s Bavorskem. Fridrich okamžitě po svém návratu z Avignonu obnovil spojenectví s Rakouskem proti Hornímu a Dolnímu Bavorsku. Tím se ovšem konflikt mezi Rakouskem s jeho salcburským spojencem proti Dolnímu Bavorsku stal nevyhnutelným. Král Ludvík Bavorský v boji o německou královskou korunu naplánoval rozhodující bitvu na 28. října (1322). Na to Fridrich Rakouský, v očekávání, že vojsko jeho bratra ze Švábska bude v rozhodující čas na místě, přistoupil. Výsledek \"bitvy u Mühldorfu\" pak byl oproti všem očekáváním pro Rakousko katastrofální, arcibiskup Fridrich a vévoda Jindřich Rakouský byli zajati, stejně jako mnoho rakouských, a značná část salcburských rytířů. Následovaly vysoké válečné reparace, které byly postupně spláceny až do roku 1331. V roce 1324 obsadili Bavoři významné salcburské město Tittmoning, které zůstalo zrádně Bavorům otevřené. Salcburk pak byl nucen tyto državy znovu draze vykoupit.\n\nZ důvodu nezvladatelného finančního stavu požádal Fridrich papeže o udělení souhlasu k zavedení subsidiární daně (daň z příjmů) v rámci salcburské církevní provincie, která byla úředně potvrzena 5. února 1327, ačkoli uplatňována byla již tři roky předtím. Zavedení této daně (resp. zákon o jejím zavedení ze dne 29. září 1328), byla první formou samostatného salcburské zemského zřízení, je považován za okamžik vzniku samostatného Salcburska.\n\nPoslední roky panování knížete-arcibiskupa již byly poměrně klidné. Jím iniciované odvrácení se od mateřského Bavorska a příklon k Rakousku dostalo jeho arcidiecézi do obtížné situace. Postavení Salcburku coby hlavního sídla církevní provincie na jihovýchodě říše bylo značně oslabeno, jeho nástupcům se však pro diecézi podařilo zajistit status knížecího-arcibiskupství.\n\nFridrich Libnický zemřel 30. března 1338. Byl pochován v salcburské katedrále svatých Ruperta a Virgila vedle oltáře Svatého Kříže.\n"}
{"id": "1447159", "url": "https://cs.wikipedia.org/wiki?curid=1447159", "title": "Římskokatolická farnost Těšnovice", "text": "Římskokatolická farnost Těšnovice\n\nŘímskokatolická farnost Těšnovice je územní společenství římských katolíků s farním kostelem svatého Petra a Pavla v děkanátu Kroměříž.\n\nPrvní písemná zmínka o obci pochází z roku 1131. Farní kostel se samostatně stojící zvonicí je poprvé písemně připomínán v roce 1344, kdy papež Kliment VI. jmenoval těšnovického faráře Jaroslava, syna Vojslavova, olomouckým kanovníkem. Ze zápisu z roku 1403 je zřejmé, že k faře náležel i dvůr. V roce 1643 Švédové vypálili faru a vyloupili kostel včetně zvonů. Kostel byl také velmi poškozen a jeho oprava skončila teprve po sto letech. V roce 1741 byl znovu vysvěcen.\n\nSoučasným administrátorem excurrendo je od července 2017 R. D. Mgr. Marek Franciszek Jarosz.\nVe farnosti se pravidelně koná tříkrálová sbírka.\nPro farnosti Kvasice, Těšnovice a Zlámanka vychází několikrát ročně farní občasník.\n\n"}
{"id": "1447161", "url": "https://cs.wikipedia.org/wiki?curid=1447161", "title": "Myš čtyřpruhá", "text": "Myš čtyřpruhá\n\nMyš čtyřpruhá (\"Rhabdomys pumilio\") je druh myši, který žije v řadě afrických zemí, od Angoly přes Zambii až k Jihoafrické republice.\n\nV evropských zoo se jedná o velmi raritní druh. Na podzim 2018 byl chován jen ve čtyřech evropských zoo. Kromě německých zoo v Mnichově (Tierpark Hellabrunn) a ve Wuppertalu se jedná o o dvě české zoo: Zoo Plzeň a Zoo Praha.\n\nV Zoo Praha byl tento druh chován již v minulosti, aktuální chov se datuje od roku 2017, kdy přišli čtyři jedinci. Ještě v průběhu téhož roku došlo k narození a odchovu tří mláďat. V roce 2018 se mláďata narodila v průběhu února, března, dubna a května.\n"}
{"id": "1447170", "url": "https://cs.wikipedia.org/wiki?curid=1447170", "title": "Ekonofyzika", "text": "Ekonofyzika\n\nEkonofyzika je interdisciplinární obor, který propojuje problémy ekonomie a ekonometrie s metodami vyvinutými v oblasti fyziky, zejména statistické fyziky. Cílem je popis složitých dynamických procesů v ekonomice pomocí matematických modelů. Úspěchy tento obor dosáhl zejména v oblasti analýzy finančních trhů, například tým, jehož vedoucím je Francouz Didier Sornette, dokázal zlepšit předpovídání finančních bublin a krachů.\n"}
{"id": "1447174", "url": "https://cs.wikipedia.org/wiki?curid=1447174", "title": "Podchlumský rybník", "text": "Podchlumský rybník\n\nPodchlumský rybník o rozloze vodní plochy 7,4 ha se nalézá na Ještětickém potoce u osady Podchlumí asi 2 km východně od centra obce Semechnice v okrese Rychnov nad Kněžnou. Vlastní rybník se nalézá již na katastru obce Trnov. Rybník je využíván pro chov ryb.\n\nPo hrázi rybníka vede silnice III. třídy č. 29842 spojující obce Semechnice a Podbřezí.\n\nVlastní rybník je spolu se slatinnými loukami na jižním a východním břehu se vzácnou květenou evidován jako významný krajinný prvek o celkové ploše 13,38 ha.\n\n"}
{"id": "1447175", "url": "https://cs.wikipedia.org/wiki?curid=1447175", "title": "Good Angels Košice", "text": "Good Angels Košice\n\nGood Angels Košice (ve slovenském překladu jako Dobrí anjeli Košice) byl slovenský ženský basketbalový klub, který sídlil v Košicích ve stejnojmenném kraji. Založen byl v roce 2001 a navázal tak na tradici dřívějšího košického giganta VSS Lokomotívy, který zanikl v téže roce. S ziskem patnácti mistrovských titulů v řadě byl košický klub nejúspěšnějším ženským basketbalovým sdružením na Slovensku. Klub hrával, po kvalifikaci v národní lize, také v mezinárodní Eurolize žen, kde bylo největším úspěchem dosažení závěrečné Final Four v sezóně 2012/13. Good Angels podporovaly řadu charitativních projektů jako Dobrý anjel, Zober loptu, nie drogy, Weal for common apod. V roce 2013 získal kolektivní ocenění Športovec roka. Klubové barvy byly žlutá a modrá.\n\nKlub zaniká v roce 2018 po zisku patnáctého mistrovského titulu v řadě. Rozhodl tak generální manažer Daniel Jendrichovský, který už dříve naznačoval nejistou budoucnost klubu. Vše se odehrálo kvůli novému slovenskému zákonu o sportu, který začal znemožňovat menším sportům existenci na profesionální úrovni. Zánik přišel i kvůli nedostatečné podpoře města Košice, které plánovalo zavřít domovskou halu klubu. Extraligová licence po jeho zániku připadla na klubu nezávisle fungující akademii Young Angels Košice.\n\nSvé domácí zápasy odehrával v Angels Aréně s kapacitou 2 500 diváků.\n\nZdroj: \n\n\n\nZdroj: \n\nZdroj: \n\n\n"}
{"id": "1447180", "url": "https://cs.wikipedia.org/wiki?curid=1447180", "title": "Islambek Albijev", "text": "Islambek Albijev\n\nIslambek Saidcilimovič Albijev (* 28. prosince 1988) je ruský zápasník – klasik čečenské národnosti, olympijský vítěz z roku 2008.\n\nZápasení se věnoval od roku 2000 v ingušském Surchachi, kde jeho rodina našla azyl v době druhá čečenské války. Od roku 2003 žil s rodinou v obci Alchančurt nedaleko Grozného. Jeho trenér Umalt Tavbulatov ho záhy poslal do Moskvy k trenéru Alexeji Iršinskému, pod jehož vedením se specializoval na řecko-římský (klasický) styl. V ruské mužské reprezentaci se pohyboval od roku 2006 ve váze do 60 kg. V roce 2008 uspěl v ruské olympijské nominaci pro start na olympijských hrách v Pekingu. Do Pekingu přijel velmi dobře připraven, v turnaji neztratil se svými soupeři jediný technický bod a získal zlatou olympijskou medaili.\n\nOd roku 2010 startoval ve vyšší váze do 66 kg, ve které se v roce 2012 na olympijské hry v Londýně nekvalifikoval. V olympijské kvalifikaci v roce 2016 vybojoval kvalifikační kvótu pro Ruskou federaci jeho rival Arťom Surkov. V ruské olympijské nominaci však potvrdil pozici reprezentační jedničky a startoval na olympijských hrách v Riu. Roli favorita však nezvládl a prohrál ve druhém kole s Ázerbájdžáncem Rasulem Čunajevem těsně 2:3 na technické body.\n\n\n"}
{"id": "1447182", "url": "https://cs.wikipedia.org/wiki?curid=1447182", "title": "Černíkovický rybník", "text": "Černíkovický rybník\n\nČerníkovický rybník o rozloze vodní plochy 19,7 ha se nalézá na okraji lesa na potoce Chobot asi 0,5 km severně od centra obce Černíkovice v okrese Rychnov nad Kněžnou. Rybník je využíván pro chov ryb.\n\nNa hrázi rybníka začíná cyklostezka č. 4352 vedoucí do obce Libel.\n\nVlastní rybník je evidován jako významný krajinný prvek.\n\n"}
{"id": "1447183", "url": "https://cs.wikipedia.org/wiki?curid=1447183", "title": "Necky (rybník)", "text": "Necky (rybník)\n\nRybník Necky o rozloze vodní plochy 2,8 ha se nalézá v lese asi 1 km severně od centra obce Černíkovice v okrese Rychnov nad Kněžnou. Rybník byl založen počátkem 19. století a v současnosti je využíván pro chov ryb.\n\nRybník je přístupný po polní cestě odbočující v osadě Doubrava ze silnice III. třídy č. 3206 spojující Černíkovice a Byzhradec.\n\n"}
{"id": "1447187", "url": "https://cs.wikipedia.org/wiki?curid=1447187", "title": "Madame Rolandová", "text": "Madame Rolandová\n\nMarie-Jeanne Manon Rolandová de La Platiére, zvaná Madame Roland (17. března 1754 Paříž – 8. listopadu 1793 Paříž), byla společně se svým manželem Jeanem-Mariem Rolandem francouzskou revolucionářkou z období Velké francouzské revoluce.\n\nNarodila se roku 1754 jako dcera Gratiena Philippona a Madame Philipponové. V mládí studovala literaturu, hudbu a kresbu a později získala vzdělání i na klášterní škole. Roku 1780 se vdala za o 20 let staršího Jeana Rolanda de La Platiére, s nímž se věnovala literární tvorbě. Poté co se manželé přestěhovali do Lyonu, účastnili se politického života a vydávali noviny. Roku 1791 se přestěhovali do Paříže, kde se ocitli v centru politického dění a Roland byl zvolen do Zákonodárného shromáždění. Madame Rolandová otevřela salón, který se stal místem setkávání významných revolucionářů a začalo se zde formovat budoucí politické uskupení girondistů. Rolandovi se brzy stali jedněmi z nejvlivnějších lidí revoluce. Madame Rolandová pomáhala manželovi v politice a psala jeho proslovy, prohlášení a dopisy. Dostala se do boje s radikálními montagardy a často byla terčem jejich nevybíravých narážek. V červnu roku 1793 byla spolu s ostatními girondisty zatčena a dne 8. listopadu 1793 odsouzena k smrti a popravena. Pohřbena byla na pařížském hřbitově Madeleine. \n\nJejí manžel, kterému se podařilo prchnout z Paříže, poté co se dozvěděl o její smrti, spáchal sebevraždu.\n"}
{"id": "1447189", "url": "https://cs.wikipedia.org/wiki?curid=1447189", "title": "Citroën E-Méhari", "text": "Citroën E-Méhari\n\nCitroën E-Méhari je model automobilu, vyráběný od roku 2016 automobilkou Citroën. Jde o nástupce vozu Citroën Méhari, který se vyráběl od šedesátých do osmdesátých let 20. století. Jde o elektromobil, vycházející z vozu Bolloré Bluesummer. Z testu Euro NCAP model vyšel se třemi body. Původní verze E-Méhari neměla okna a pevnou střechu, pozdější typy již ano.\n"}
{"id": "1447192", "url": "https://cs.wikipedia.org/wiki?curid=1447192", "title": "Mohylník pod Chlumem", "text": "Mohylník pod Chlumem\n\nMohylník Pod Chlumem je mohylové pohřebiště z doby lužické kultury z 1. tisíciletí před naším letopočtem nalézající se v lese na úbočí kopce Chlum na katastru obce Semechnice. Mohylník se skládá z 60 mohyl a jeho plocha je prostoupena několika mladšími plochými hroby slezskoplatěnické kultury.\n\n"}
{"id": "1447202", "url": "https://cs.wikipedia.org/wiki?curid=1447202", "title": "Young Angels Košice", "text": "Young Angels Košice\n\nYoung Angels Košice (oficiálním názvem: Young Angels Academy, o.z.) je slovenský ženský basketbalový klub, který sídlí v Košicích ve stejnojmenném kraji. Založen byl v roce 2016 oddělením mládeže klubu Good Angels Košice do samostatného subjektu. V roce 2017 do klubu přešly mládežnické oddíly zaniklé Cassovie Košice. V roce 2018 došlo k zániku původního mateřského klubu, jehož extraligová licence připadla právě Young Angels. Klubové barvy jsou žlutá a modrá.\n\nSvé domácí zápasy odehrává v Angels Aréně s kapacitou 2 500 diváků.\n\nZdroj: \n\n"}
{"id": "1447212", "url": "https://cs.wikipedia.org/wiki?curid=1447212", "title": "Piešťanské Čajky", "text": "Piešťanské Čajky\n\nPiešťanské Čajky (celým názvem: Spoločné basketbalové združenie Piešťanské Čajky) je slovenský ženský basketbalový klub, který sídlí v Piešťanech v Trnavském kraji. Založen byl v roce 2012 spoluprací Basketbalového klubu mládeže Piešťany a Mestského basketbalového klubu Stará Turá. Oba kluby nadále existují na mládežnické úrovni. Ženský oddíl hraje od sezóny 2012/13 ve slovenské nejvyšší basketbalové soutěži žen. Klubové barvy jsou modrá, žlutá a bílá.\n\nSvé domácí zápasy odehrává v Diplomat Aréně s kapacitou 900 diváků.\n\nZdroj: \n\nZdroj: \n\n\n"}
{"id": "1447214", "url": "https://cs.wikipedia.org/wiki?curid=1447214", "title": "François-Nicolas Buzot", "text": "François-Nicolas Buzot\n\nFrançois-Nicolas Leonard Buzot (1. března 1760 Évreux – 18. června 1794 Saint-Émilion) byl francouzský politik a právník v období Velké francouzské revoluce.\n\nPřed vypuknutím Velké francouzské revoluce působil ve svém rodném městě jako právník. Roku 1789 byl zvolen do shromáždění generálních stavů a stal se členem Ústavodárného národního shromáždění. Po jeho zrušení se vrátil do Évreux, kde byl jmenován předsedou trestního tribunálu. Roku 1792 by zvolen do Národního konventu a připojil se k girondistům. Buzot byl jedním z nejhlasitějších oponentů montagardů, a to zejména Marata a Dantona. Hlasoval pro smrt emigrantů i pro smrt Ludvíka XVI. s možností odvolání k lidu a odložení rozsudku. Vystupoval proti zářijovým masakrům a proti založení revolučního tribunálu i výboru pro veřejné blaho. V červnu 1793 po svržení girondistů prchl do Calvadosu v Normandii. Po neúspěšném pokusu o povstání prchl do Saint-Émilionu a zde 18. června 1794 spáchal sebevraždu.\n\n"}
{"id": "1447220", "url": "https://cs.wikipedia.org/wiki?curid=1447220", "title": "Kostel svaté Magdaleny (Ruhnu)", "text": "Kostel svaté Magdaleny (Ruhnu)\n\nKostel svaté Magdaleny v Ruhnu () stojí na ostrově Ruhnu v kraji Saaremaa v Estonsku. Kostel využívá estonská evangelicko-luteránská církev (EELK).\n\nPatří k nejstarším dřevěným kostelům v Estonsku a je od roku 1999 zapsán v seznamu kulturních památek Estonska pod číslem 21069.\n\nRoubená stavba pochází z let 1634–1644. Jeho stavba byla zahájená 22. listopadu 1643, jde o nejstarší typ venkovské sakrální architektury.\n\nV roce 1912 byl vedle kostela postaven nový zděný kostel\n\nJednolodní roubená dřevěná stavba zakončená polygonálním závěrem kněžiště. K roubené stavbě náleží sakristie a malá předsíň, která je otevřená do lodi. Nad předsíní vystupuje věž se zvonovou střechou s jehlanovým zakončením. Rozměr lodi je 9 × 8 m.\n\nOltář ze 17. a 18. století z dubového dřeva, mensa švédský vápenec. Oltářní obraz \"Kristus v zahradě Getsemanské\" z poloviny 19. století byl darován kostelu v roce 1859. Vyřezávaná dřevěná kazatelna pravděpodobně z 18. století umístěna v patě vítězného oblouku. Kazatelna původně stála v lodi na evangelijní straně a byla přesunuta v polovině 19. století. Dřevěné lavice byly rozlišeny na mužskou část na epištolní straně a ženskou na evangelijní straně. Lavice jsou zapuštěny do stěny kostela a vnitřní část propojena trámem, takže tvoří uličku uprostřed lodi. Mužské jsou vyšší a mají zdobené bočnice jednoduchou řezbou. Ženské lavice jsou nižší, s užším sedákem a bočnice bez zdobení. Dendrochronologický rozbor datoval použité dřevo do roku 1772 a 1850.\n\nVe věži je umístěn bronzový zvon z roku 1899, který ulil Johann Christoph Schwenn z Rigy. Výška zvonu je 41 cm, průměr asi 40 cm. V horní části zvonu je nápis: \"J. C. SCHWENN. Riga. 1899\".\n\nVe stockholmském muzeu \"(Historiska museet)\" se nachází sbírka skleněných obrazů z kostela svaté Magdalény z Ruhnu spolu s šesti obrazy z 17. století. Obrazy do Švédska odnesli obyvatelé ostrova Ruhnu, kteří utíkali z ostrova v roce 1944.\n"}
{"id": "1447224", "url": "https://cs.wikipedia.org/wiki?curid=1447224", "title": "Bitva u Vlotho", "text": "Bitva u Vlotho\n\nBitva u Vlotho byla bitva svedená u města Vlotho, která proběhla 17. října 1638 o území Falce. Vítězství armády Svaté říše římské, tedy císařské armády pod velením polního maršála Melchiora von Hatzfeldt, ukončilo pokus falckého kurfiřta Karla I. Ludvíka znovu získat Rýnskou Falc. Jeho porážka znamenala, že naposledy ve třicetileté válce hrála významnou roli falckraběcí nebo anglická síla.\n\nV roce 1632 zemřel Fridrich Falcký, pro svou pouze jeden rok trvající vládu v českých zemích zvaný \"zimní král\". Snažil se o znovuzískání území Falce, jeho snaha byla podpořena anglickou intervencí během třicetileté války. V roce 1638 Karel I. Ludvík Falcký, druhý syn a dědic Fridrichův, učinil druhý pokus o získání tohoto území. Jako základnu pro svou vojenskou operaci vybral město Meppen v Německu, poblíž Münsteru. K dispozici měl 4 000 mužů, kteří byli placeni anglickým zlatem. Spolu s ním se příprav na boj zúčastnil jeho bratr Ruprecht Falcký, William Craven, 1. hrabě z Cravenu a Spencer Compton, 2. hrabě z Northamptonu. Na pomoc Karlu Falckému poslal velitel švédské armády maršál Johan Banér vojsko pod velením generálmajora Jamese Kinga, 1. lorda z Eythin. Původním plánem bylo utvořit armádu ve Vestfálsku a poté pokračovat přes Hesensko a znovu převzít Rýnskou Falc. Nicméně Banér považoval tento plán za nereálný a přesvědčil ostatní, že by měli začít obléhat město Lemgo (v dnešním německém Severním Porýní-Vestfálsku). Tento plán vyhovoval hlavně Banérovi, hájícímu především vojenské zájmy Švédska. Dne 15. října 1638 začala švédsko-falcká armáda obléhat Lemgo. Maršál Melchior von Hatzfeldt, kterému bylo po porážce ve Wittstocku svěřeno vedení císařských sil ve Vestfálsku, začal okamžitě shromažďovat další síly. Následující den byla tato blížící se armáda odhalena falcko-švédskou jízdní hlídkou, která odhadovala, že se jedná zhruba o 8 000 vojáků. Karel I. Ludvík Falcký spolu s ostatními veliteli se proto rozhodli vzdát obléhání a ustoupit do švédské pevnosti v Mindenu. Karlova armáda měla dvě možné cesty k Mindenu, zvolili si cestu k Vlotho, která byla sice kratší, na druhé straně to znamenalo, že zůstali na stejné straně řeky Vezery jako Hatzfeld.\n\nKarel Ludvík spolu se švédským vojskem seskupil armádu tak, že vpředu šla pěchota následovaná jezdectvem a za nimi pak dělostřelectvo. King sestavil obranou linii na hřebenu Eiberg a obrátil se k pěchotě ve snaze zabránit Hatzfeldtovi soustředit jeho síly proti jeho vojsku. Karel Ludvík a lord Craven se dohodli na tomto plánu, takže tři jezdecké pluky pod velením švédského generála Hanse Christoffa Königsmarcka byly poslány dopředu zatímco dragouni a dva velitelé zůstali na kopci. Pahorek ovšem zhoršil podmínky pro postup pěchoty. Jakmile Hatzfeld zjistil, co dělá kavalérie palatinů, nařídil dvěma vlastním jízdním plukům, aby se vydali dolů do údolí, aby se setkali s nepřítelem, a poslal dalších 800 vojáků, krytých nízkými kopci, které lemovaly údolí, aby se připravili na úder. V následujícím boji se dva falcké pluky rozpadly. Hatzfeldtova kavalerie opustila úzké údolí. Třetí pluk, kterému velel princ Ruprecht, se rozhodl pokusit o boj z Hatzfeldtovou kavalérií. Rupertova kavalerie byla napadena Hatzfeldtovými silami. Craven vedl falcké rezervy - dva pluky dragounů - nahoru do kopců, aby podpořily Ruprechtův útok, ale císařská kavalerie vpadla do boku Ruprechtovým a Cravenovým silám. Postavení bylo nyní beznadějné. Königsmarck se v obavě z vysokých ztrát rozhodl raději se svými švédskými kavaleristy ustoupit. Pro úspěšné stažení švédských sil bylo důležité, že trvalo dostatečně dlouho, než se Rupert a Craven definitivně vzdali. To umožnilo stáhnout všechen švédský kontingent v dobrém stavu, ale bitva byla ztracena. Karel Ludvík opouštěl bojiště ve svém kočáře, ale kočár se i s ním potopil ve Vezeře. Podařilo se mu zachytit větví a nakonec se úspěšně navrátil do svého nizozemského exilu. \n\nPodle názoru Williama Guthrieho, skotského spisovatele, novináře a historika: \n\nHatzfeld prokázal v této drobné akci vynikající profesionalitu, což se mu nepodařilo v bitvě u Wittstocku nebo Jankowa. Švédští váleční veteráni King a Königsmarck se naopak příliš nevyznamenali. King dokonce nespravedlivě obvinil Ruprechta z porážky; spor se táhl ještě dalších deset let. Königsmarck unikl všem kritikům a později se stal jedním z nejdůvěryhodnějších důstojníků generála Torstenssona. Porážka byla posledním pokusem Falckých získat palatinát a také ukončila anglickou intervenci v této válce. Brzký začátek anglické občanské války vyvolal návrat většiny anglických vojáků a důstojníků do Anglie.\n"}
{"id": "1447232", "url": "https://cs.wikipedia.org/wiki?curid=1447232", "title": "Seznam koncertních turné skupiny Kabát", "text": "Seznam koncertních turné skupiny Kabát\n\nSeznam koncertních turné skupiny Kabát uvádí přehled koncertních turné, která absolvovala hudební skupina Kabát.\n\n\n\n\n\n"}
{"id": "1447234", "url": "https://cs.wikipedia.org/wiki?curid=1447234", "title": "Oettingenové", "text": "Oettingenové\n\nÖttingenové, či Oettingenové je prastarý šlechtický rod s původem ve Frankách, v jižním Německu, poblíž města Riesgau. Od roku 1147 jsou nositeli hraběcího titulu s predikátem z Öttingenu.\n\nRod Oettingenských hrabat odvozuje svůj původ od jistého Fridricha (fl. kolem roku 987) jehož otec, Sikart V. je zmiňován jako žijící ještě v roce 1007. Nicméně příbuznost tchto předků s pozdějším rodem je nejistá. Prvním jistým členem rodu se zdá být Ludvík I., uváděný roku 1147 jako první hrabě z Oettingenu.\n\nPodobně jako Reussů, také Oettingenové měli ve zvyku dávat mužským potomkům rodu stejné jméno (obvykle Ludvík) s jiným pořadovým číslem, které se lišilo v závislosti na datu narození. Zvláštnost se v tomto případě týká přímo pořadových číslic, neboť ty nebyly přidělovány pouze prvorozenému v rodě, ale také všem ostatním synům.\n\nV době od 12. do 14. století rod významně rozmnožil svá panství ve východní části Švábska, včetně města Nördlingen v dnešním Bavorsku. V době mediatizace Svaté říše římské roku 1806, zaujímalo oettingenské území plochu přilbižně 850 km² s asi 60 000 obyvatel.\n\n"}
{"id": "1447237", "url": "https://cs.wikipedia.org/wiki?curid=1447237", "title": "Ambako Vačadze", "text": "Ambako Vačadze\n\nAmbako Vačadze (* 17. března 1983 v Kutaisi) je bývalý gruzínský a ruský zápasník – klasik.\n\nZápasení se věnoval od svých 14 let v rodném Kutaisi. V roce 1999 se s rodinou přestěhoval z Gruzie do ruského obce Balakirevo ve Vladimirské oblasti, kde se specializoval na řecko-římský (klasický) styl pod vedením Sergeje Agamova. Vrcholově se připravoval v Moskvě v armádní tréninkovém centru CSKA. V ruské mužské reprezentaci se pohyboval od roku 2005 v lehké váze do 66 kg. V roce 2008 prohrál nominaci na olympijské hry v Pekingu se Sergejem Kovalenkem. V roce 2011 jako favorit na vítězství selhal na mistrovství světa v Istanbulu, kde bylo ve hře šest kvalifikační kvót pro olympijské hry v Londýně. V olympijském roce 2012 nezvládl se svými krajany náročný olympijský kvalifikační turnaj a Rusko tak ve váze do 66 kg nemělo na olympijských hrách v Londýně zastoupení. Sportovní kariéru ukončil v roce 2015. Věnuje se trenérské práci.\n\n\n"}
{"id": "1447240", "url": "https://cs.wikipedia.org/wiki?curid=1447240", "title": "Nemovité archeologické prameny", "text": "Nemovité archeologické prameny\n\nNemovité archeologické prameny jsou všechny hmotné předměty, které nesou nepsanou informaci o lidském světě v minulosti, a není možné s nimi manipulovat (na rozdíl od movitých archeologických pramenů). Jejich studiem, rozborem a částečně i interpretací se zabývá archeologie. Nemovité archeologické prameny se nachází zpravidla v zemi, mohou však být dochovány jak na povrchu, tak pod vodou. Získávány jsou nejčastěji archeologickým výzkumem. \n\nRůzné nemovité archeologické prameny se dochovávají odlišně, zejména díky rozličným transformacím, kterými procházejí. Během nich se mění kvalita i kvantita nemovitých archeologických pramenů. Ty proto nedávají jednoduše uchopitelný obraz o životě v minulosti, jsou naopak „mrtvé“, vytržené z původního světa a souvislostí. Množství informací, které lze pozorovat v živé kultuře (například v etnografii), je v archeologických pramenech nenávratně ztraceno a badatelé na ně usuzují pouze nepřímo.\n\n\nPro vyhledávání nemovitých archeologických pramenů se využívá několika metod\n\n\n\n\n\n\nPosláním archeologie je ochrana, záchrana a evidence pramenů. Jelikož jsou však nemovité prameny nepřesouvatelné, jsou vystaveny riziku znehodnotení, či přímo zničení – ať už vědomému, nebo nevědomému. K pramenům nemovitým se často přímo vážou prameny movité, které jsou nejednou taktéž oběti úmyselného poškozování. \n\nNa Slovensku jde kupříkladu o málo známé hradiště z časů Velké Moravy Priekopa které se stalo obětí destruktivní lidské činnosti: nejdříve poškozovala ještě neprozkoumanou lokalitu cikánská osada, později slovenští zahrádkáři.\n\nSystematické ničení nemovitých archeologických pramenů na Blízkém Východě prováděli válečníci Islámského státu.\n"}
{"id": "1447241", "url": "https://cs.wikipedia.org/wiki?curid=1447241", "title": "Grand Prix Kanady 2018", "text": "Grand Prix Kanady 2018\n\nGrand Prix Kanady 2018 (oficiálně Formula 1 Grand Prix Heineken du Canada 2018) se jela na okruhu Circuit Gilles Villeneuve v Montréalu v Kanadě dne 10. června 2018. Závod byl sedmým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447243", "url": "https://cs.wikipedia.org/wiki?curid=1447243", "title": "Tulák Rover", "text": "Tulák Rover\n\nTulák Rover (v originále \"Roverandom\") je próza anglického spisovatele Johna Ronalda Reuela Tolkiena. Text je určen dětským čtenářům a v pěti kapitolách popisuje dobrodružství štěněte Rovera, později nazývaného Tulák Rover, proměněného čarodějem v hračku. Během svých dobrodružství Rover navštíví Měsíc a podmořskou říši. Příběh původně vznikl jako vyprávění pro Tolkienovy syny, v roce 1929 jej pak autor převedl do písemné podoby. Tiskem však vyšel až v roce 1998.\n\nPodobně jako Tolkienův slavnější \"Hobit\" (1937) vznikl \"Tulák Rover\" původně jako vyprávění pro autorovy syny, jen o několik let dříve. Kořeny příběhu lze vystopovat do září 1925, kdy Tolkienova rodina trávila dovolenou ve Filey v Severním Yorkshiru. Při hrách na pláži ztratil tehdy pětiletý Michael Tolkien svou oblíbenou hračku psa a jeho otec mu popisoval Roverova dobrodružství, aby ho utěšil. Autor se při psaní inspiroval příběhy keltské a severské mytologie, ale také ranými náčrty svých vlastních mytologických textů a staršími díly dětské literatury. Z knihy \"Pět dětí a skřítek\" (1902) spisovatelky Edith Nesbitové převzal například postavu písečného čaroděje Psamata. Některé prvky jazykové hry mohou připomínat také Milneho \"Medvídka Pú\" (1926).\n\nPo úspěchu knihy \"Hobit\" v roce 1937 Tolkien nabídl k vydání \"Tuláka Rovera\" spolu s dalšími texty svému tehdejšímu nakladateli, firmě Allen & Unwin. Byl však odmítnut, jelikož společnost doufala spíše v pokračování čtenářsky přitažlivých příběhů o hobitech. Knihu publikovalo až v roce 1998 nakladatelství HarperCollins, s poznámkovým aparátem a v redakční úpravě Christiny Scullové a Wayna D. Hammonda.\n\nZlomyslný čaroděj Artaxerses promění štěně jménem Rover v malou hračku psa. Ze svého domova je pak odnesen do obchodu, kde ho koupí žena (paní Tolkienová) pro svého syna. Rover se však rozhodne uprchnout, přestože má stále podobu hračky, a podaří se mu vypadnout z kapsy na pláži. Posléze se setká s písečným kouzelníkem Psamatem, který ho promění zpátky ve psa, byť malého. Na hřbetě racka Chechtala se pak hrdina vydává na Měsíc. Tam získá dočasně křídla, spřátelí se s Mužem z měsíce, vyrábějícím sny, a zejména s jeho psem Roverem – aby se rozlišili, říkají hrdinovi Tulák Rover. Na měsíci zažije Tulák Rover dobrodružství s bílým drakem, a později se vydá také do zahrady snů na temné straně Měsíce. Tam se setká s chlapcem, kterému jako hračka patřil, a hraje si s ním, dokud se hoch neprobudí.\n\nPo návratu na Zemi se ukáže, že Psamates stále ještě nedokáže zlomit Artaxerxovo zakletí, a tak se hrdina vydává v tlamě velryby Uin do podmořské říše. Artaxerxes se mezitím oženil s mořskou pannou a pracuje jako Pacifický a atlantický mág. Čaroděj hrdinovi původní podobu sice nevrátí, promění ho však ve vodního psa, a tak může Rover společně s podmořským Roverem prozkoumávat oceány. Když se po nějakém čase pokusí čaroděje znovu přesvědčit, přijde nešťastnou náhodou v pondělí a Artaxerxes na něj vezme kámen. Aby se pomstil, provádí Rover čarodějovi naschvály – při jednom z nich se nešťastnou náhodou probudí obrovský podmořský had sahající od jednoho konce světa k druhému a svou zuřivostí způsobí v oceánu chaos. Po tomto incidentu je Artaxerxes i se svou manželkou vykázán na pevninu. Když jej pak Rover znovu požádá o odkouzlení, skutečně jej promění nazpátek ve velkého psa a hrdina se může vydat nazpátek do svého domova. Tam zjistí, že jeho majitelka je ve skutečnosti babičkou chlapců, kterým patřil jako hračka.\n"}
{"id": "1447246", "url": "https://cs.wikipedia.org/wiki?curid=1447246", "title": "Grand Prix Francie 2018", "text": "Grand Prix Francie 2018\n\nGrand Prix Francie 2018 (oficiálně Formula 1 Pirelli Grand Prix de France 2018) se jela na okruhu Circuit Paul-Ricard v Le Castellet, Var v Francii dne 24. června 2018. Závod byl osmým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447247", "url": "https://cs.wikipedia.org/wiki?curid=1447247", "title": "Miroslav Žbánek", "text": "Miroslav Žbánek\n\nMiroslav Žbánek (* 3. ledna 1973 Valašské Meziříčí) je český politik a manažer, od roku 2016 zastupitel Olomouckého kraje, od roku 2014 zastupitel a od roku 2018 primátor města Olomouc, člen hnutí ANO 2011.\n\nVystudoval Střední lesnickou školu v Hranicích (otec byl lesník, myslivec a kynolog). V roce 1991 se přestěhoval do Olomouce, pracovat začal hned po střední škole – za pultem v prodejně loveckých zbraní a potřeb a později jako projektant v Ústavu pro hospodářskou úpravu lesů. Přitom vystudoval Filozofickou fakultu Univerzity Palackého v Olomouci.\n\nV roce 1996 založil s kolegy lesnickou projekční kancelář a 11 let byl jejím ředitelem. Angažoval se v profesních komorách, věnoval se kvalitě řízení, občas přednášel. V roce 2007 podíl ve společnosti prodal a odešel z oboru. V roce 2008 nastoupil do vrcholové manažerské pozice nově vznikajícího Úřadu Regionální rady Střední Morava. V roce 2016 se stal náměstkem ředitele pro správu majetku ve státní organizaci Správa železniční dopravní cesty.\n\nMiroslav Žbánek žije ve městě Olomouc, konkrétně v části Chválkovice. Od roku 1996 je ženatý.\n\nOd roku 2013 je členem hnutí ANO 2011, za něž byl v komunálních volbách v roce 2014 zvolen zastupitelem města Olomouc. Ve volbách v roce 2018 byl lídrem kandidátky hnutí ANO 2011, mandát zastupitele města obhájil. Koalici vytvořily vítězné hnutí ANO, čtvrtá ODS, pátá KDU-ČSL a šesté hnutí spOLečně. Dne 5. listopadu 2018 byl Žbánek zvolen novým primátorem města Olomouc, ve funkci vystřídal Antonína Staňka.\n\nVe volbách do Poslanecké sněmovny PČR v roce 2013 kandidoval za hnutí ANO 2011 na 18. místě kandidátky v Olomouckém kraji, ale neuspěl. V krajských volbách v roce 2016 byl zvolen za hnutí ANO 2011 zastupitelem Olomouckého kraje.\n"}
{"id": "1447252", "url": "https://cs.wikipedia.org/wiki?curid=1447252", "title": "Jolanda de Roverová", "text": "Jolanda de Roverová\n\nJolanda de Roverová (* 10. října 1963 Amstelveen) je bývalá nizozemská plavkyně, specialistka na disciplínu znak. Startovala na třech olympijských hrách, v roce 1984 v Los Angeles vyhrála závod na 200 metrů znak a byla třetí na poloviční trati. Patřila také k favoritkám na medaili ze štafety, ale nizozemský tým byl v rozplavbách diskvalifikován kvůli špatné předávce. Získala bronzovou medaili na mistrovství světa v plavání v roce 1986 v Madridu s nizozemskou štafetou na 4×100 metrů polohový závod, je vicemistryní Evropy na 200 metrů znak z roku 1981 a na 4×100 metrů polohový závod z roku 1983. Má dvanáct titulů plavecké mistryně své země. Na Letní univerziádě 1985 vyhrála znakařskou dvoustovku. Její dcera Kira Toussaintová je také nizozemskou reprezentantkou v plavání a získala titul mistryně Evropy ve smíšené štafetě.\n\n"}
{"id": "1447256", "url": "https://cs.wikipedia.org/wiki?curid=1447256", "title": "Pasivní agrese", "text": "Pasivní agrese\n\nPasivní agresivní chování nebo pasivně agresivní čin je charakterizované nepřímou rezistencí vůči požadavkům druhých a vyhýbáním se přímé konfrontaci. Pasivně agresivní chování se projevuje v osobních vztazích nebo na pracovišti a je charakterizováno zanedbáváním, ignorováním, zadržováním informací, neplnění společenských, rodinných či pracovních povinností, prokrastinací, skrytým obstrukcionizmem, neúčinností, tvrdohlavostí a úmyslnou bezmocností.\n\nPasivní agrese je chování nebo čin, pokud je občasná a nezasahuje podstatně do sociální či pracovní funkce či vztahů. Pokud existuje všudypřítomný vzor takového chování, který do těchto oblastí zasahuje, jedná se o poruchu osobnosti.\n\nV psychologii je pasivní agresivní chování charakterizováno obvyklým vzorcem neaktivního odporu vůči mezilidským, rodinným a společenským povinnostem, očekávaným pracovním požadavkům, opozicí, mrzutostí, tvrdohlavostí a negativními postoji v reakci na požadavky na normální výkonnostní úrovně očekávané ostatními. Typicky se vyskytuje v mezilidských souvislostech a vztazích, kde se projevuje vyhýbáním se, ignorací, zanedbáváním, pasivní manipulací či pasivním domácím násilím a pasivním psychickým zneužíváním blízké osoby, pasivně agresivní šikanou, mikroagresemi, manipulací zadržováním intimity, peněz, informací; také se vyskytuje na pracovišti, kde se odpor projevuje nepřímým chováním jako otálení, prokrastinace, zapomnětlivost a účelná neefektivita, zejména v reakci na požadavky autoritních osob. V mezilidských vztazích je však potřeba odlišit pasivní rezistenci, u které se psychicky zneužívaná osoba snaží vyhýbat kontaktu s psychickým agresorem – v tomto případě se jedná o pasivní obranu, ne o pasivní agresi jako v případě zanedbávání blízké osoby.\n\nDalší zdroj charakterizuje pasivní agresivní chování jako: „osobnostní rys projevující se všudypřítomným vzorcem negativních postojů a charakterizovaný pasivním, někdy obstrukčním odporem k dodržování očekávání v mezilidských nebo pracovních situacích. Mezi typické chování patří úmyslná bezmocnost, prokrastinace, tvrdohlavost, odpor, mrzutost nebo úmyslné a opakované neplnění požadovaných úkolů, za které je člověk (často výslovně) odpovědný“.\n\nPasivní agrese může souviset s problémem potlačených citů. Pakliže jsou potlačeny, projeví se jiným způsobem. Potom může jít v podobě pasivní agrese o nepřímý a neupřímný projev pocitů a emocí. Pravděpodobně proto, že člověk, který neventiluje emoce, má pocit, že přímé vyjádření pocitů je špatné, uchyluje se k vyhýbavému chování a neříká napřímo co chce a co nechce nebo co cítí a necítí. Vyjadřuje se za pomocí sarkasmů, naříkání, trucování a dalších podobných metod, aby se vyhnul vyjádření pocitů nebo i konfrontaci. Při pasivní agresi obvykle dochází k potlačení hněvu nebo frustrace, ty se ale mohou projevit v umírněných formách, například nepříjemnými pohledy nebo tzv. tichou domácností. Pasivně agresívní člověk se může projevovat manipulativně nebo věci sabotovat. Pakliže se nedaří potlačované pocity dostatečně vyventilovat ani takovýmto způsobem, dochází k dalšímu hromadění a k přerůstání například ze smutku v depresi, z hněvu v nenávist, může dojít i ke vzteku a násilí.\n\nV klinickém kontextu pasivní agresivní poruchu osobnosti Americký Diagnostický a statistický manuál mentálních poruch definuje jako \"všudypřítomný vzorec negativistických postojů a pasivní rezistence vůči požadavkům na odpovídající výkonnost v sociální a pracovní situaci\". Pasivní agrese nemusí být porucha osobnosti, pokud se jedná o ojedinělé činy ve specifických situacích.\n\nPasivní-agresivní chování poprvé definoval klinicky William Claire Menninger během druhé světové války v souvislosti s reakcí vojáků na dodržování rozkazů. Menninger popsal vojáky, kteří nebyli otevřeně vzdorní, ale vyjádřili svou agresivitu \"pasivními opatřeními, jako je tvrdohlavost, otálení, neefektivnost a pasivní obstrukce\" kvůli tomu, co Menninger viděl jako \"nezralost\" a reakci na \"rutinní vojenský nátlak\".\n\n"}
{"id": "1447267", "url": "https://cs.wikipedia.org/wiki?curid=1447267", "title": "Tirupati", "text": "Tirupati\n\nTirupati je město v Ándhrapradéši, jednom ze svazových států Indie. K roku 2011 v něm žilo přibližně 374 tisíc obyvatel.\n\nMěsto leží v oblasti Východního Ghátu přibližně devadesát kilometrů západně od pobřeží Bengálského zálivu.\n"}
{"id": "1447268", "url": "https://cs.wikipedia.org/wiki?curid=1447268", "title": "Jasuši Inoue", "text": "Jasuši Inoue\n\nJasuši Inoue (:井上 靖, \"Inoue Yasushi\"; 6. května 1907 Asahikawa - 29. leden 1991) byl japonským spisovatelem.\n\nPo absolvovaní vysoké školy v oboru estetika nastoupil jako redaktor v Ósackém deníku. Teprve ve 42 letech začal publikovat vlastní tvorbu. Záhy (1949) však získal Akutagawovu cenu, jedno z nejvýznamnějších literárních ocenění v Japonsku.\n\nV roce 1978 vydalo nakladateství Odeon knihu \"Lovecká puška\", ve které byly uvedeny tři povídky: \"Lovecká puška\", \"Návštěvnice na vigilii\" a \"Býčí zápasy\". Přeložila Libuše Boháčková.\n\nV roce 1980 uvedlo Divadlo na okraji dramatizaci povídky \"Lovecká puška\" ( 猟銃) v rámci představení \"Všech svátek : monology I\", které režíroval Evald Schorm. Překlad: Libuše Boháčková, představení mělo premiéru 27. května 1980 a bylo uvedeno celkem 23 repríz.\n\n"}
{"id": "1447270", "url": "https://cs.wikipedia.org/wiki?curid=1447270", "title": "Jerzy Christ", "text": "Jerzy Christ\n\nJerzy Christ (* 15. září 1958, Katovice) je bývalý polský hokejový útočník. \n\nHrál za týmy KS Baildon Katowice (1976–1982), GKS Katowice (1983–1984), Polonia Bytom (1984–1989), ve Švýcarsku za Zürcher SC a v Německu za EHC Sauerland/Iserlohner EC. Získal 3 tituly mistra Polska. V polské lize nastoupil ve 423 utkáních a dal 204 gólů.\n\nPolsko reprezentoval na 1984 v Sarajevu a 1988 v Calgary a na 4 turnajích mistrovství světa v letech 1983, 1986, 1987 a 1989. Na mistrovství světa 1986 v Moskvě dal oba polské góly při výhře 2:1 na Československem. Za polskou reprezentaci nastoupil v letech 1973–1989 v 88 utkáních a dal 34 gólů\n\n"}
{"id": "1447275", "url": "https://cs.wikipedia.org/wiki?curid=1447275", "title": "Erongo (region)", "text": "Erongo (region)\n\nErongo je jeden ze čtrnácti regionů Namibijské republiky. Pojmenován byl podle pohoří Erongo ve střední části země. Správním střediskem regionu Erongo je přístavní město Swakopmund na západním pobřeží afrického kontinentu. Na území regionu se nachází Národní park Dorob a severní část Národního parku Namib-Naukluft.\n\nNamibijský region Erongo se nachází v centrální části země u pobřeží Atlantského oceánu. Sousedními regiony jsou: Kunene na severu, Otjozondjupa a Khomas na východě a Hardap na jihu. Pokud jde o charakter území, na severozápadě mezi Svakopmundem a ústím řeky Kunene do Atlantiku se nachází suché a nehostinné Pobřeží koster. Koryta vodních toků, které se na území regionu vyskytují, jsou vesměs tzv. \"rivier\", což je specifické pojmenování zdejších \"občasných řek\" (nejvýznamnější z nich je Khan Rivier). Část regionu tvoří Namibská poušť.\n\nNejvyšším vrcholem oblasti je masív Brandbergu s vrcholem Königstein (2573 m n. m.), který se nachází zhruba 160 km směrem na sever od Swakopmundu. Pohoří Erongo, podle kterého je region pojmenován, se rozkládá ve vnitrozemí mezi koryty řek Khan Rivier a Omaruru, přibližně 150 km severovýchodním směrem od Swakopmundu. Nejvyšším vrcholem tohoto pohoří je Hohenstein (2319 m n. m.). Pohoří Brandberg, Erongo a Goboboseb jsou významnými mineralogickými nalezišti. \n\nRegion Erongo je rozdělen do sedmi volebních obvodů: Arandis, Dâures, Karibib, Omaruru, Swakopmund, Walvis Bay Rural a Walvis Bay Urban. Místní zastupitelstva jsou v těchto městech a obcích: Arandis, Swakopmund, Walvis Bay, Henties Bay, Karibib, Omaruru, Otjimbingwe a Usakos.\n\nErongo je po regionu Khomas druhým ekonomicky nejvýznamnějším regionem Namibie. Na jeho území se nachází největší namibijský přístav Walvis Bay a řada významných dolů, které však téměř výhradně náležejí zahraničním či nadnárodním společnostem. Leží zde například nejstarší povrchový uranový důl na světě, Důl Rössing, provozovaný společností Rio Tinto, nebo nedaleký Důl Husab, patřící čínské společnosti China General Nuclear Power Group (CGN) (čínsky 中国广核集团). V Dole Husab byly zahájeny práce v roce 2014 s perspektivou, že se stane po Dole McArthur River v kanadském Saskatchewanu druhým největším uranovým dolem na světě. Poblíž obce Karibib se nachází zlatorudný Důl Navachab, který patří jihoafrické společnosti Anglogold Ashanti. Ve volebním obvodu Karibib jsou také zdroje lithia a zároveň se zde těží mramor. Severně od správního střediska Karibib se nachází Letiště Karibib, které je hlavní základnou namibijských leteckých sil.\n\nVelkým problémem nejen této oblasti, ale i celé Namibie, je nedostatek vodních zdrojů. Od roku 2010 je na pobřeží Atlantiku poblíž malé obce Wlotzkasbaken 33 km severně od Swakopmundu v provozu odsolovací zařízení mořské vody, první svého druhu na africkém kontinentě jižně od Sahary. Původně sloužilo pro zásobování uranového Dolu Trekkopje, provozovaného francouzskou společností Areva Group. V důsledku poklesu světových cen uranu došlo v uvedeném dole k utlumení těžby a v roce 2015 odsolovací zařízení ve Wlotzkasbaken přešlo do vlastnictví státu Namibie. Odsolování mořské vody zde nejen pokračuje, ale produkce pitné a užitkové vody se podle projektu z roku 2018 ještě zvyšuje. Cílem projektu je m.j. získat z mořské vody dostatečné zdroje pro zavlažování polí v oblasti Omaruru v severovýchodní části regionu Erongo.\n"}
{"id": "1447296", "url": "https://cs.wikipedia.org/wiki?curid=1447296", "title": "Seznam zápasů SK Slavia Praha 1900", "text": "Seznam zápasů SK Slavia Praha 1900\n\nV roce 1900 odehrála SK Slavia Praha 22 zápasů, z toho 19 přátelských, jeden v rámci Challenge Cupu, jeden v rámci Amatérského poháru a jeden v rámci Mistrovství zemí koruny České. Celková bilance byla 18 výher, 2 remízy a 2 porážky.\n\n\"Soupisky mužstev z tohoto utkání nejsou známy. Zápasu se ale určitě zúčastnil slávistický fotbalista Julius Vosátka. Tři dny na to měl maturovat a i přes otcův zákaz hrál fotbal dál. Když se dozvěděl, že Julius hrál tři dny před maturitou ve Vídni, dal svému synovi výprask i přes to, že si Julius při zápase přivodil zranění kloubního pouzdra a lokte.\"\n\n\"Soupisky mužstev z tohoto utkání nejsou známy. Utkání bylo dle informací tehdejšího sekretáře Slavie pana Horáčka přerušeno po 20 minutách pro nezpůsobilý terén.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Utkání hráno v rámci tzv. Challenge Cupu. Pražskou skupinu turnaje hrály pouze Slavia a ČAFC. Vídeňskou skupinu pak odehrály týmy First Vienna, Cricketa, WAC a WFC 1898. Finále Challenge Cupu se odehrálo až v roce 1901.\"\n\n\"Soupisky mužstev z tohoto utkání nejsou známy. Utkání bylo odehráno v rámci tzv. Amatérského poháru.\"\n\n\"Soupisky mužstev z tohoto utkání nejsou známy. Slavia se vítězstvím v tomto zápase stala Mistrem zemí koruny České. Jiné týmy tuto soutěž nehrály.\"\n\n\"Soupisky mužstev z tohoto utkání nejsou známy. Mužstvo soupeře vedl angličan H.W.Chambers. Ačkoliv se čekalo napínavé utkání a Slavia musela ve své sestavě udělat pro zranění některé změny, dopadl zápas suverénním vítězstvím domácích při skóre 20:0. Slavia pak od tisku sklidila kritiku, že se snižuje ke hře s nepřipravenými týmy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Nedochovala se žádná informace o tom, o jaký konkrétní výběr se jednalo.\"\n\n\"Soupisky mužstev z tohoto utkání nejsou známy.\"\n\n\n"}
{"id": "1447297", "url": "https://cs.wikipedia.org/wiki?curid=1447297", "title": "Movité archeologické prameny", "text": "Movité archeologické prameny\n\nMovité archeologické prameny jsou takové prameny, které se dají přemístit na rozdíl od nemovitých pramenů, které se přemístit nedají (val, zásobní jáma, pozůstatky domů).\n\n\n\n\n"}
{"id": "1447301", "url": "https://cs.wikipedia.org/wiki?curid=1447301", "title": "Leopold Franc", "text": "Leopold Franc\n\nLeopold Franc (14. června 1929, Třebíč – 5. května 2004, Brno) byl český herec.\n\nLeopold Franc se narodil v Třebíči, kde se od mládí věnoval amatérskému divadlu, následně odešel studovat do Brna na Janáčkovu akademii múzických umění, studium ukončil v roce 1953. Během studia působil ve Studiu Marta. Po skončení studia nastoupil do Horáckého divadla v Jihlavě, kde působil do roku 1956, od téhož roku působil v Divadle Oldřicha Stibora v Olomouci, kde již hrál hlavní role a působil tam do roku 1960. V roce 1960 nastoupil do divadla E. F. Buriana v Praze, kde působil následující dva roky. Od roku 1962 pak působil ve Státním divadle v Brně, kde jeho první rolí byl Sancho Panza v díle Zmoudření Dona Quijota. Často spolupracoval s Miroslavem Horníčkem. Mezi lety 1986 a 1989 hrál také v satirickém divadle Večerní Brno. V brněnském divadle působil do roku 1991. Působil primárně jako divadelní herec, jako televizní herec se příliš neprosadil, hrál například ve filmu Kdo hledá zlaté dno nebo ve filmu Dneska přišel nový kluk. Působil však rovněž v pořadech Československé televize v Brně, kdy hrál různé role v pohádkách nebo v televizním zpracování divadelních děl.\n\nZemřel v Brně dne 5. května 2004.\n\n"}
{"id": "1447302", "url": "https://cs.wikipedia.org/wiki?curid=1447302", "title": "Pivovar Rohozec", "text": "Pivovar Rohozec\n\nPivovar Rohozec se nachází ve vsi Malý Rohozec (část Turnova, okres Semily). Součástí areálu pivovaru je zámek, postavený v roce 1640 a přestavěný v roce 1834 v pseudorenesančním slohu.\n\nPivovar založil továrník Ferdinand Unger v roce 1850; po něm jej provozovali jeho syn a vnuk. Ten v roce 1910 prodal pivovar nově vzniklé společnosti Společenský pivovar a velkostatek hostinských, s.r.o. V roce 1948 byl pivovar znárodněn a stal se součástí n. p. Severočeské pivovary, později součástí Východočeských pivovarů. V roce 1994 byl pivovar zprivatizován, ale postupně dospěl téměř ke krachu. V roce 2004 jej koupil Pivovar Svijany a stal se součástí skupiny LIF. Byla založena nová akciová společnost Pivovar Rohozec, která zahájila významné investice k zajištění kvality piva a provozuje pivovar dodnes.\n\nPodrobnosti z nedávné historie pivovaru (zejména 21. století) až po současnost lze nalézt na . Piva z Pivovaru Rohozec získala řadu ocenění na celostátních degustačních soutěžích. Pivovar lze navštívit během sobotních exkurzí.\n\nV sortimentu Pivovaru Rohozec je 13 druhů piva a 4 druhy limonád (2018).\n\nNealko <0,5% obj. alk.<br>\nSkalákczech, světlé lehké pivo, 3,5%<br>\nPodskalák, světlé výčepní, 4,2%<br>\nSkalák, světlý ležák, 5,0%<br>\nDvanáctka, světlý ležák, 5,3%<br>\nJedenáctka řezaná, řezaný ležák, 5,0%<br>\nTřináctka, světlý speciál, 6,0%<br>\nTřináctka tmavá, tmavý speciál, 5,9%<br>\nPomelo, míchaný nápoj typu radler, 2,2%<br>\nCherry beer, výčepní pivo s višňovou příchutí, 3,9%<br>\nRohozec Y, světlé pivo, 4,6%<br>\nRohozec X, tmavé pivo, 4,6%<br>\nPrometheus, světlý ležák, 5,3%\n"}
{"id": "1447305", "url": "https://cs.wikipedia.org/wiki?curid=1447305", "title": "Seznam olympijských medailistů v řecko-římském zápase – muži bantamová váha", "text": "Seznam olympijských medailistů v řecko-římském zápase – muži bantamová váha\n\nToto je kompletní seznam olympijských medailistů v zápase řecko-římském stylu od roku 1924 do roku 2016.\n\n"}
{"id": "1447306", "url": "https://cs.wikipedia.org/wiki?curid=1447306", "title": "Mohsen Machmalbáf", "text": "Mohsen Machmalbáf\n\nMohsen Machmalbáf محسن مخملباف (* 29. května 1957 Teherán) je íránský filmový režisér, scenárista a producent.\n\nPochází z chudé rodiny z teheránského předměstí, v mládí byl aktivní v hnutí za svržení sekulárního monarchistického režimu a v letech 1974 až 1979 byl vězněn za napadení policisty. Po íránské islámské revoluci začal psát filmové scénáře a v roce 1983 režíroval svůj první snímek. Stal se uznávanou intelektuální celebritou a jedním ze zakladatelů tzv. nové vlny íránské kinematografie, vyznačující se zájmem o společenská témata, autobiografickými náměty a využíváním principu „film ve filmu“. V roce 1989 obdržel cenu Křišťálový símurg pro nejlepšího režiséra. Hrál také sám sebe ve filmu Abbáse Kiarostamího \"Detail\", natočeném podle skutečného příběhu podvodníka vydávajícího se za Machmalbáfa. V roce 1996 založil vlastní filmovou školu a produkční společnost, angažoval se také v charitativních organizacích na pomoc uprchlíkům z Afghánistánu. Od roku 2005 žije v Paříži, jeho filmy byly v Íránu zakázány. Obdržel Cenu za svobodnou tvorbu, byl členem poroty na filmových festivalech v Benátkách, Hongkongu a Moskvě. Filmovými režisérkami jsou také jeho manželka Marzíje Meškiníová a dcery Samira Machmalbáfová a Hana Machmalbáfová.\n\n"}
{"id": "1447307", "url": "https://cs.wikipedia.org/wiki?curid=1447307", "title": "Seznam olympijských medailistů v řecko-římském zápase – muži pérová váha", "text": "Seznam olympijských medailistů v řecko-římském zápase – muži pérová váha\n\nToto je kompletní seznam olympijských medailistů v zápase řecko-římském stylu od roku 1912 do roku 2016.\n\n"}
{"id": "1447308", "url": "https://cs.wikipedia.org/wiki?curid=1447308", "title": "Oscar Ryba", "text": "Oscar Ryba\n\nOscar Ryba, vl. jménem Ladislav Koštejn (1963, Děčín – 11. července 2002, Česká Kamenice) byl český prozaik. \n\nPo studiu na gymnáziu absolvoval několik semestrů stavební fakulty ČVUT v Praze, poté vystřídal různá zaměstnání (kulisák, skladník, manažer aj.) V roce 1986 spolu se spisovatelem Václavem Kahudou a Skiollem Podragou založil a také redigoval ediční řadu Branických almanachů. V 90. letech publikoval své texty v časopisech Moderní analfabet, Iniciály či Lázeňský host, často vystupoval v literárních klubech (Pant klub, Klub 8 aj.) Koncem 90. let odešel z Prahy zpět na sever Čech do České Kamenice, angažoval se v Iniciativě pro děčínský zámek a pokračoval na dokončení románu Život mezi prsty, který vyšel až po jeho smrti. Ta nastala 11. července 2002 po nešťastném pádu ze skály.\n\n\n\n"}
{"id": "1447309", "url": "https://cs.wikipedia.org/wiki?curid=1447309", "title": "Seznam olympijských medailistů v řecko-římském zápase – muži lehká váha", "text": "Seznam olympijských medailistů v řecko-římském zápase – muži lehká váha\n\nToto je kompletní seznam olympijských medailistů v zápase řecko-římském stylu od roku 1908 do roku 2016.\n\n"}
{"id": "1447311", "url": "https://cs.wikipedia.org/wiki?curid=1447311", "title": "Seznam olympijských medailistů v řecko-římském zápase – muži velterová váha", "text": "Seznam olympijských medailistů v řecko-římském zápase – muži velterová váha\n\nToto je kompletní seznam olympijských medailistů v zápase řecko-římském stylu od roku 1932 do roku 2016.\n\n"}
{"id": "1447312", "url": "https://cs.wikipedia.org/wiki?curid=1447312", "title": "Seznam olympijských medailistů v řecko-římském zápase – muži střední váha", "text": "Seznam olympijských medailistů v řecko-římském zápase – muži střední váha\n\nToto je kompletní seznam olympijských medailistů v zápase řecko-římském stylu od roku 1908 do roku 2016.\n\n"}
{"id": "1447313", "url": "https://cs.wikipedia.org/wiki?curid=1447313", "title": "Seznam olympijských medailistů v řecko-římském zápase – muži těžká váha", "text": "Seznam olympijských medailistů v řecko-římském zápase – muži těžká váha\n\nToto je kompletní seznam olympijských medailistů v zápase řecko-římském stylu od roku 1912 do roku 2016.\n\n"}
{"id": "1447314", "url": "https://cs.wikipedia.org/wiki?curid=1447314", "title": "Seznam olympijských medailistů v řecko-římském zápase – muži supertěžká váha", "text": "Seznam olympijských medailistů v řecko-římském zápase – muži supertěžká váha\n\nToto je kompletní seznam olympijských medailistů v zápase řecko-římském stylu od roku 1908 do roku 2016.\n\n"}
{"id": "1447316", "url": "https://cs.wikipedia.org/wiki?curid=1447316", "title": "Seznam olympijských medailistů v zápase ve volném stylu – muži bantamová váha", "text": "Seznam olympijských medailistů v zápase ve volném stylu – muži bantamová váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447317", "url": "https://cs.wikipedia.org/wiki?curid=1447317", "title": "Seznam olympijských medailistů v zápase ve volném stylu – muži pérová váha", "text": "Seznam olympijských medailistů v zápase ve volném stylu – muži pérová váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447318", "url": "https://cs.wikipedia.org/wiki?curid=1447318", "title": "Seznam olympijských medailistů v zápase ve volném stylu – muži lehká váha", "text": "Seznam olympijských medailistů v zápase ve volném stylu – muži lehká váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447319", "url": "https://cs.wikipedia.org/wiki?curid=1447319", "title": "Seznam olympijských medailistů v zápase ve volném stylu – muži velterová váha", "text": "Seznam olympijských medailistů v zápase ve volném stylu – muži velterová váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447320", "url": "https://cs.wikipedia.org/wiki?curid=1447320", "title": "Seznam olympijských medailistů v zápase ve volném stylu – muži střední váha", "text": "Seznam olympijských medailistů v zápase ve volném stylu – muži střední váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447321", "url": "https://cs.wikipedia.org/wiki?curid=1447321", "title": "Seznam olympijských medailistů v zápase ve volném stylu – muži těžká váha", "text": "Seznam olympijských medailistů v zápase ve volném stylu – muži těžká váha\n\nToto je kompletní seznam olympijských medailistů v zápase volným stylem od roku 1904 do roku 2016.\n\n"}
{"id": "1447322", "url": "https://cs.wikipedia.org/wiki?curid=1447322", "title": "Seznam olympijských medailistů v zápase ve volném stylu – muži supertěžká váha", "text": "Seznam olympijských medailistů v zápase ve volném stylu – muži supertěžká váha\n\nToto je kompletní seznam olympijských medailistů v zápase volným stylem od roku 1972 do roku 2016.\n\n"}
{"id": "1447323", "url": "https://cs.wikipedia.org/wiki?curid=1447323", "title": "Seznam zápasů SK Slavia Praha 1901", "text": "Seznam zápasů SK Slavia Praha 1901\n\nV roce 1901 odehrála SK Slavia Praha 30 zápasů, z toho 26 přátelských, jeden v rámci Challenge Cupu a 3 v rámci Mistrovství Čech. Celková bilance byla 23 výher a 7 porážek.\n\n\"Soupisky mužstev z tohoto utkání nejsou známy. Za hosty ale jistě nastoupil brankář Jack Robinson, po kterém je pojmenován jeden ze specifických brankářských zákroků (robinzonáda). Po tomto utkání pak ještě názorně slávistickým hráčům a fanouškům předváděl, jak probíhá jeho trénink.\"\n\n\"Soupisky mužstev z tohoto utkání nejsou známy. Jednalo se o finále čtvrtého ročníku Challenge Cupu. Přes velkou převahu Slavia nedokázala vstřelit branku a prohrála.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Utkání hráno v rámci Mistrovství Čech.\"\n\n\"Soupisky mužstev z tohoto utkání nejsou známy. Utkání hráno v rámci Mistrovství Čech.\"\n\n\"Soupisky mužstev z tohoto utkání nejsou známy. Utkání hráno v rámci Mistrovství Čech, které tímto Slavia vyhrála.\"\n\n\"Soupisky mužstev z tohoto utkání nejsou známy. Slavia tímto zápasem otevírala nové hřiště, na jehož místě se v současnosti nachází tenisové kurty.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Za Slavii jistě nastoupil Starý.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Jednalo se o první porážku soupeře na kontinentální Evropě v historii. Slávisté prohrávali o dvě branky, dokázali srovnat na 2:2, ale před poločasem dostali ještě gól třetí. Ve druhé půli pak zápas otočili ve svůj prospěch. Jeden z novinářů k utkání poté napsal: \"Byl to památný a slavný den českého footballu, neboť poprvé na půdě české, na klassickém jevišti těch slavných sportovních bitev, Letné, hosté z mateřské země sportu odcházeli poraženi z bojiště a obecenstvo, vzavši v deliriu nadšení útokem bariéry, vniklo do hřiště, aby zahrnulo svou pochvalou a uznáním udatné české borce, kteří »vykopali« Praze slávu sportovního mužstva par excellence.\" Následujícího dne se obě mužstva potkala znovu, tentokrát s výrazným vítězstvím hostů. Dvě branky za Slavii vstřelil Baumruk, po jedné Setzer a Zámostný.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\n"}
{"id": "1447327", "url": "https://cs.wikipedia.org/wiki?curid=1447327", "title": "Poor Valley", "text": "Poor Valley\n\nChudé údolí ( anglicky:Poor Valley) je údolí, které se táhne oblastmi Grainger County, Hawkins County, Hancock County v Tennessee a Scott County, Washington County a Smyth County ve Virginii ve Spojených státech amerických. Jiná varianta názvu je \"Big Poor Valley\".\n\n\"Chudé údolí\" bylo pojmenováno podle chudé (neplodné) půdy, která se tam nachází.\n"}
{"id": "1447328", "url": "https://cs.wikipedia.org/wiki?curid=1447328", "title": "Seznam olympijských medailistů v zápase ve volném stylu – ženy muší váha", "text": "Seznam olympijských medailistů v zápase ve volném stylu – ženy muší váha\n\nToto je kompletní seznam olympijských medailistů v zápase volným stylem od roku 2004 do roku 2016.\n\n"}
{"id": "1447329", "url": "https://cs.wikipedia.org/wiki?curid=1447329", "title": "Seznam olympijských medailistů v zápase ve volném stylu – ženy pérová váha", "text": "Seznam olympijských medailistů v zápase ve volném stylu – ženy pérová váha\n\nToto je kompletní seznam olympijských medailistů v zápase volným stylem od roku 2004 do roku 2016.\n\n"}
{"id": "1447330", "url": "https://cs.wikipedia.org/wiki?curid=1447330", "title": "Seznam olympijských medailistů v zápase ve volném stylu – ženy střední váha", "text": "Seznam olympijských medailistů v zápase ve volném stylu – ženy střední váha\n\nToto je kompletní seznam olympijských medailistů v zápase volným stylem od roku 2004 do roku 2016.\n\n"}
{"id": "1447331", "url": "https://cs.wikipedia.org/wiki?curid=1447331", "title": "Seznam olympijských medailistů v zápase ve volném stylu – ženy bantamová váha", "text": "Seznam olympijských medailistů v zápase ve volném stylu – ženy bantamová váha\n\nToto je kompletní seznam olympijských medailistů v zápase volným stylem od roku 2004 2016.\n\n"}
{"id": "1447332", "url": "https://cs.wikipedia.org/wiki?curid=1447332", "title": "Seznam olympijských medailistů v zápase ve volném stylu – ženy velterová váha", "text": "Seznam olympijských medailistů v zápase ve volném stylu – ženy velterová váha\n\nToto je kompletní seznam olympijských medailistů v zápase volným stylem od roku 2016.\n\n"}
{"id": "1447333", "url": "https://cs.wikipedia.org/wiki?curid=1447333", "title": "Seznam olympijských medailistů v zápase ve volném stylu – ženy lehká těžká váha", "text": "Seznam olympijských medailistů v zápase ve volném stylu – ženy lehká těžká váha\n\nToto je kompletní seznam olympijských medailistů v zápase volným stylem od roku 2016.\n\n"}
{"id": "1447355", "url": "https://cs.wikipedia.org/wiki?curid=1447355", "title": "Seznam zápasů SK Slavia Praha 1902", "text": "Seznam zápasů SK Slavia Praha 1902\n\nV roce 1902 odehrála SK Slavia Praha 26 zápasů, z toho 22 přátelských, 3 v rámci Challenge Cupu a 1 v rámci soutěže O pohár časopisu Sport. Celková bilance byla 20 výher a 6 porážek.\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Utkání hráno v rámci Challenge Cupu\"\n\n\"Soupisky mužstev z tohoto utkání nejsou známy. Utkání hráno v rámci Challenge Cupu\"\n\n\"Soupisky mužstev z tohoto utkání nejsou známy. Utkání hráno v rámci Challenge Cupu. Finálové utkání, které po základní hrací době skončilo 3:3. Navrhovalo se pokračovat v utkání do rozhodnutí stavu, Slavia však pokračovat nechtěla, neboť za domácí načerno nastoupil maďarský útočník Wagner. I přesto, že slávisté odešli ze hřiště, nechal sudí pokračovat v zápase, kdy hráči Cricketonu vstřelili gól do prázdné branky. Slavia se na protest dalších ročníků nezúčastnila.\"\n\n\"Soupisky mužstev z tohoto utkání nejsou známy. Utkání hráno v rámci soutěže O Pohár časopisu sport. Jednalo se o finálový zápas.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Všechny čtyři branky vstřelil Jan Košek.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\n"}
{"id": "1447358", "url": "https://cs.wikipedia.org/wiki?curid=1447358", "title": "Lýkožrout severský", "text": "Lýkožrout severský\n\nLýkožrout severský (\"Ips duplicatus\") je druh hmyzu z podčeledi kůrovci (Scolytinae) z řádu brouci (Coleoptera).\n\nJde o druh lýkožrouta, jenž se přirozeně vyskytuje hlavně v Euroasii a na Dálném východě, kde je nezastupitelnou součástí ekosystému severské tajgy. Zde se totiž zásadním způsobem podílí na cyklickém hynutí a rozpadu přirozených lesů tajgy, tvořených porosty \"Picea obovata\" (\"P. jezoensis\"). Když dosáhnou zralosti a začínají chřadnout, dovede se přemnožit a tyto porosty velkoplošně zahubit, aby mohl vznikat nový les. V Evropě i v ČR žije tento kůrovec na smrku ztepilém (\"Picea abies\"), ovšem v nížinných polohách (jak se nyní ukázalo také v pahorkatinných polohách do nadmořské výšky asi 600m). Za typickou ukázku jeho velkoplošnějšího přirozeného výskytu v Evropě lze považovat jeho přítomnost v Bialověžském pralese.\n\nNa území ČR se přirozeně vyskytoval podél polských hranic ve Slezské nížině, v ostrůvkovitě se vyskytujícím typu dubojehličnatého nížinného lesa, který zde byl popsán. Smrk tady rostl na vlhčích lokalitách, často v podúrovni. Odtud se lýkožrout severský v industriální epoše přemístil do zdejších uměle zakládaných smrčin. V minulosti byl znám jako sběratelská rarita, ale nepochybně se nenápadně šířil a protože nebyl provozními zaměstnanci odlišován od lýkožrouta smrkového (\"Ips typographus\" L.), počátkem devadesátých let minulého století, při vzniku kůrovcové kalamity po epizodě extrémního sucha, bylo zjištěno, že je to právě on, co se stal na příznivých lokalitách dominantním druhem kůrovce, který se podílel na rozpadu hospodářských smrčin postižených stresem ze sucha.\n\nJeho výskyt byl v té době dokumentován ve Slezské nížině až po Hranice na Moravě v Moravské bráně s tím, že se již dílčí ohniska nacházela ještě hlouběji na Moravě, např. v okolí pily Ptení, kam byl zavlečen s kůrovcovým dřívím. Jeho hustota v merocenózách závisela jednak na tloušťce kmene, jednak na výškovém gradientu, takže např. v nížinách na Ostravsku, Opavsku, kolem Těšína a podél polských hranic směrem na západ do 350 m oproti lýkožroutu smrkovému převládal, na ostatním území dominoval jen ve střední části stromů, nebo se objevil pouze ve vrcholu spolu s lýkožroutem lesklým (\"Pityogenes chalcographus\" L.). Celkově se však v průběhu 90. let rychle šířil a gradoval na celém území Moravy. Postupně překonal Českomoravskou vrchovinu a rozšířil se také v Čechách, mimo humidnější oblasti na západu, jak dokumentoval podle odchytávaných počtu brouků LOS Výzkumného ústavu lesního hospodářství, Zbraslav-Strnady. Stal se v Česku, spolu s lýkožroutem smrkovým a lýkožroutem lesklým, hospodářsky významným členem agresivní kůrovcové merocenózy, která se v nižších a zčásti i pahorkatinných polohách Moravy a západní, ale i střední části Čech, podílela na hynutí smrčin.\n\nPočátkem milénia bylo v okolí Třebíče a Brna opakovaně podrobně zjištěno, že zde byl lýkožrout severský zastoupen v merocenózách více než 50 % (\"Ips typographus\" asi 15 %, \"Ips chalcographus\" asi 35 %). Díky svým specifickým bionomickým a ekologickým vlastnostem dovede totiž sám gradovat a rozvrátit chřadnoucí lesy a dá se spekulovat, že to byl právě tento druh, který se zasloužil o nastartování a nebývalou dynamiku rozvoje kůrovcové kalamity na Moravě. Naskýtá se vysvětlení, že se v tomto případě uplatnil princip tzv. „náhlého patogena“, aniž byla zkoumána parazitace a mortalita vůbec. V letech následujících po roku 2015 a vyvrcholení gradace během nebývalé periody sucha se však již konstatuje, že dominuje pouze na nemnohých lokalitách a v optimálních podmínkách nížinných smrčin, a že většinou obsazuje pouze střední část kmene a hlavně koruny, kde zcela vytlačil lýkožrouta lesklého. Dominujícím druhem se většinou stal opět lýkožrout smrkový, což lze vysvětlit bionomickou odlišností vývoje obou druhů.\n\nDá se předpokládat, že s ohledem na klimatické podmínky a změny počasí, jakož i stav predispozice lesa, může jeho zastoupení v merocenózách kolísat v prostoru a čase. V každém případě ale lze spekulovat, že jeho přítomnost v merocenóze zvyšuje ohrožení stromů oproti tomu, když vrcholy nalétl pouze lýkožrout lesklý. Lýkožrout severský je totiž robustnější, takže snáze a v menším počtu překonává obrannou bariéru stromů. Je proto podezření, že i za méně příznivých podmínek je zmíněná merocenóza velmi nebezpečná proto, že je schopna kolonizovat i méně oslabené stromy, jejichž vrcholy jsou postižený stresem, ale lýkožrout severský je obsadí. Tím se otevírá cesta pro kolonizaci lýkožroutem smrkovým a strom hyne. To může být potom příčina kolosálního rozmachu kalamity ke konci 20. let 20. století.\n\nLýkožrouta severského lze považovat za druh hmyzu, který v důsledku klimatické změny nejen rozšířil areál svého výskytu na západ, ale ovlivnil také agresivitu merocenózy kůrovců žijících na smrku a tím i celkové ohrožení a hynutí smrkových lesů.\n\nJako typický zástupce rodu \"Ips\" má válcovité tělo s krovkami vzadu vyhloubenými a opatřenými po stranách typicky uspořádanými zoubky. Pro lýkožrouta severského je příznačný jakýsi dvojzub, tvořený 2. a 3. zoubkem, takže na rozdíl od dalších příslušníků tohoto rodu je vzdálenost mezi těmito zoubky vždy menší, než vzdálenost mezi prvním (saturálním) a druhým zoubkem (obr. 1). Mimo to má tento druh tečkovaná mezirýží a zprohýbaný šev na paličkách tykadel, což jsou naprosto zásadní rozlišovací znaky oproti lýkožroutu smrkovému, od něhož je třeba tento druh nejčastěji odlišit. Mimo to je lýkožrout severský celkově menší (3,3–4,5 mm), zatímco lýkožrout smrkový měří 3,8–5,8 mm (obr. 2), takže rozlišovacím znakem jsou také tenčí matečné chodby, nehledě na to, že se liší také tvar požerků. Jsou-li požerky troj- a víceramenné, matečné chodby se lyrovitě rozbíhají na rozdíl od požerků lýkožrouta smrkového, který má chodby více vedle sebe (obr. 3).\nPro napadení stromů kůrovci je obecně příznačné, že po určité době od napadení jim začne odumírat a hnědnout jehličí. V případě lýkožrouta severského bylo pozorováno, že po napadení již např. ptáci loupou kůru na kmenech, zatím co stromy dosud nejeví příznaky hnědnutí jehličí (obr. 4). Při hledání napadených stromů v nitru porostu je proto třeba pátrat nejen po drtinkách, ale také po opadu zeleného jehličí.\n\nJe třeba si uvědomit, že bionomie tohoto kůrovce je výrazně ekologicky adaptovaná na severské, chladné poměry, ale druh je schopen velmi citlivě polyvoltinně reagovat na vyšší teplotu. V českých podmínkách má 2 až 3 generace, v roce 1994 např. trvala první generace 8–10 týdnů, druhá 4–5 týdnů, třetí 5 a více týdnů. Oproti lýkožroutu smrkovému byl počátek rojení asi o týden opožděn, protože brouci lýkožrouta severského zásadně přezimují v hrabance – pod kůrou by v severských poměrech nepřežili. Prvá generace se vyvíjela shodně s lýkožroutem smrkovým 8–10 týdnů, druhá generace 4–5 týdnů, třetí 5 a více týdnů. Na podzim v září však patrně dochází k inhibici pohlavního dospívání nebo vývoje ovarií, takže přestože brouci byli přistiženi při žíru chodbiček, k založení požerků a kladení vajíček již nedošlo. Podle výše zmíněného pozorování, že vývoj je již ukončen a ptáci loupou kůru, zatímco koruna stromů je dosud zelená, lze usuzovat na schopnost v optimálních podmínkách vývoj urychlit, což se při orientačních pozorováních potvrdilo i v laboratorních chovech.\n\nJe třeba také zmínit, že rojící se brouci zásadně nenalétnou na ležící stromy, jak to činí lýkožrout smrkový, ale po opuštění hrabanky a prvotním poletování nad zemí se jejich rojení odbývá hlavně v korunách stromů. Jde o naprosto odlišné chování oproti lýkožroutu smrkovému.\n\nPřezimování v hrabance je patrně limitujícím existenčním faktorem pro tento druh. Optimální je proto suché aridní severské klima, kdy brouci v hrabance netrpí infekcí patogeny, kteří jsou naopak nebezpeční ve vlhkých humidních podmínkách. Jednak ve vyšších nadmořských výškách, obecně pak v oceánském klimatu. Tato skutečnost je patrně významná pro šíření škůdce na západ, resp. ohraničuje jeho areál směrem na západ. Také u tohoto druhu se tvoří sesterská pokolení, což generační poměry činí značně nepřehlednými. Důležitá je odlišnost bionomie v tom, že zatímco lýkožrout severský na podzim ukončí vývoj a přezimuje pouze v hrabance, lýkožrout smrkový se může i během zimy a během teplejších epizod vyvíjet a tím zvýšit svoji abundanci. To je patrně nejdůležitější příčina změn zastoupení obou druhů v merocenóze, nehledě na to, že lýkožrout severský vytlačil lýkožrouta lesklého.\n\nPokud jde o pasivní opatření, pak nepochybně platí všechny zásady obrany, které se uplatňují proti lýkožroutu smrkovému. Snad je třeba ještě více zdůraznit význam vyhledávání napadených stromů uprostřed porostů. Pokud jde o odchyt, má smysl jen kladení lapáků prvé série v případě, že se ale navnadí feromonem. Také odchyt do lapačů je účinný pouze na začátku rojení do počátku července. Nutno počítat s tím, že se brouci lýkožrouta severského přerojují a v době vegetace žijí pouze v korunách stromů a že také odtud migrují a jsou také pasivně přenášeni větrem na značné vzdálenosti.\n\nŠkodlivý výskyt lýkožrouta severského je patrně aktuální pouze v českých, popřípadě středoevropských podmínkách, kde bylo zavedeno intenzivní smrkové hospodářství. Má se za to, že je nutno vzít v úvahu jeho specifickou bionomii a jeho zastoupení v merocenóze a nehovořit pouze o „kůrovcích ohrožujících smrk“, jako takových.\n\n"}
{"id": "1447360", "url": "https://cs.wikipedia.org/wiki?curid=1447360", "title": "Tomáš Navrátil", "text": "Tomáš Navrátil\n\nTomáš Navrátil (* 21. května 1983) je český politik, od roku 2014 zastupitel a od roku 2018 primátor města Opava, dříve člen ČSSD, nyní hnutí ANO 2011.\n\nV roce 2014 uváděl jako povolání \"specialista integrovaného systému řízení\", v roce 2018 pak \"generální ředitel\". Působil ve vedení akciové společnosti \"Městský dopravní podnik Opava\", od března 2013 do května 2014 a opět od března 2016 do února 2017 jako místopředseda představenstva a od května do prosince 2014 jako člen dozorčí rady. Od března do června 2018 byl předsedou představenstva akciové společnosti \"MARTECH HOLDING\".\n\nTomáš Navrátil žije ve městě Opava, konkrétně v části Milostovice.\n\nV komunálních volbách v roce 2014 byl za ČSSD zvolen zastupitelem města Opavy. V roce 2017 však z ČSSD vystoupil, mandát zastupitele si však ponechal a přestoupil do zastupitelského klubu hnutí ANO 2011. Ve volbách v roce 2018 obhájil mandát zastupitele města již jako člen hnutí ANO 2011 na jeho kandidátce. Koalici složily vítězné hnutí ANO 2011, třetí uskupení \"\"Piráti & Opavané\"\", šesté hnutí Občané městských částí Opavy, sedmá KDU-ČSL a deváté uskupení \"\"Zelená pro Opavu, sdružení Strany zelených a nezávislých kandidátů\"\". Navrátil byl dne 5. listopadu 2018 zvolen novým primátorem města Opavy, ve funkci nahradil Radima Křupalu.\n"}
{"id": "1447377", "url": "https://cs.wikipedia.org/wiki?curid=1447377", "title": "Seznam zápasů SK Slavia Praha 1903", "text": "Seznam zápasů SK Slavia Praha 1903\n\nV roce 1903 odehrála SK Slavia Praha 33 zápasů, všechny byly přátelské. Celková bilance byla 27 výher, 1 remíza a 5 porážek.\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Všechny branky vstřelil Košek.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\nSK Slavia: Pressler, Hrabě, Hejda, Práchenský, Žabokrtský, Veselý, Krummer, J.Benda, Setzer, Košek, Baumruk, Staněk\n\n\"Soupiska soupeře není známa. Košek vstřelil 5 branek, Benda 4, ostatní střelci nejsou známi.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy. Soupeřem byl tým, který byl pravděpodobně předchůdcem týmu Graphia Schwechat, který vznikl v roce 1905.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\"Soupisky mužstev z tohoto utkání nejsou známy.\"\n\n\n"}
{"id": "1447385", "url": "https://cs.wikipedia.org/wiki?curid=1447385", "title": "Seznam krumlovských vévodů", "text": "Seznam krumlovských vévodů\n\nToto je seznam vévodů Krumlovského vévodství se sídlem v Českém Krumlově. Na seznamu jsou uvedeni vévodové od doby vzniku samostatného vévodství v roce 1628 po současného pretendenta.\n\n \n"}
{"id": "1447386", "url": "https://cs.wikipedia.org/wiki?curid=1447386", "title": "Seznam zápasů SK Slavia Praha 1904", "text": "Seznam zápasů SK Slavia Praha 1904\n\nV roce 1904 odehrála SK Slavia Praha 36 zápasů, všechny byly přátelské. Celková bilance byla 23 výher, 3 remízy a 10 porážek.\n\n\n"}
{"id": "1447387", "url": "https://cs.wikipedia.org/wiki?curid=1447387", "title": "Analýza DNA", "text": "Analýza DNA\n\nAnalýza DNA je specifická archeologická metoda, která se používá k určení fyziologických znaků testovaného jedince.\n\nDNA neboli deoxyribonukleové kyselina je obsažena v každé buňce a nese genetický materiál, který se předává při procesu rozmnožování z rodičů na potomky. Studiem genů, které tvoří DNA, se zabývá molekulární genetika. Můžeme také rozlišit dva typy DNA: jaderné, které je součástí buněčného jádra, a mitochondriální, které se nachází v mitochondriích.\n\nMolekula DNA byla objevena již v roce 1869. V 80. letech minulého století došlo ke zveřejnění studií, které se zabývaly DNA v souvislosti s historií. V současnosti má analýza DNA velký vliv nejen na zkoumání pozůstatků lidských jedinců, ale také ostatků zvířat a zbytků rostlin. Zachovalost DNA může ovlivnit spoustu faktorů jako stav pozůstatků, kontaminace cizí DNA, způsob uložení pozůstatků atd. Na našem území jsou zpravidla jediným zdrojem získávání informací DNA kosti a zuby. Ovšem v Egyptě a dalších místech s příhodným klimatem dochází k zachování také měkkých tkání jedinců.\n\nAnalýza DNA se dělí na dva typy: absolutní a mitochondriální. Absolutní analýza DNA zkoumá šroubovici jako celek z čehož je možno zjistit pohlaví, v jakém věku zkoumaný jedinec zemřel, jaké měl nemoci atd. Mitochondriální analýza DNA porovnává rozdíly mezi tehdejší a dnešní populací, za pomoci studia chromozomu Y, který je v podstatě neměnný v průběhu historie, což vede mimo jiné k diskuzím o migraci skupin osob v minulosti. Výsledkem analýzy DNA je tedy zejména zjištění pohlaví, dožitý věk jedince a jakými nemocemi trpěl. Pak také rodinné vazby, migrace či genetické rozdíly.\n\nAnalýza DNA byla využita například při nejstarším zachycení chrta na území ČR u kostí nalezených na hradišti Chotěbuz-Podobora. Tento chrt se na české území pravděpodobně dostal jako dar z přímořských oblastí. Na českém území hrála analýza DNA také významnou roli při zkoumání velkomoravského pohřebiště ve Znojmě-Hradišti, kde byly odebrány vzorky z celkem 63 hrobů a následně analyzovány z důvodu zjištění pohlaví jedinců, vztahů mezi nimi a dědičných onemocnění sužujících jejich společnost.\n\n"}
{"id": "1447388", "url": "https://cs.wikipedia.org/wiki?curid=1447388", "title": "Serie B 2000/01", "text": "Serie B 2000/01\n\nSoutěžní ročník Serie B 2000/01 byl 69. ročník druhé nejvyšší italské fotbalové ligy. Soutěž začala 3. září 2000 a skončila 10. června 2001. Účastnilo se jí 20 týmů z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: FC Crotone, AC Siena, Ancona Calcio, AS Cittadella Padova.\n\n\n"}
{"id": "1447390", "url": "https://cs.wikipedia.org/wiki?curid=1447390", "title": "Quesada (příjmení)", "text": "Quesada (příjmení)\n\nŠpanělské příjmení Quesada má více nositelů:\n\n"}
{"id": "1447392", "url": "https://cs.wikipedia.org/wiki?curid=1447392", "title": "Cahora Bassa", "text": "Cahora Bassa\n\nCahora Bassa (původně Cabora Bassa) je přehradní nádrž na řece Zambezi v Mosambiku (provincie Tete). S rozlohou 2739 km² je čtvrtým největším umělým jezerem v Africe. Má průměrnou hloubku 21 m a maximální hloubku 157 m, celkový objem vody činí zhruba 55 km³, povodí má rozlohu 56 927 km². Hráz je vysoká 171 metrů a široká 303 metrů.\n\nPřehrada byla vybudována v letech 1969 až 1974 za portugalské koloniální nadvlády firmou Sorefame, její název je odvozen z jazyka nyungwe, kde „kahoura bassa“ znamená „dokončit práci“. Stavba si vyžádala přesídlení zhruba 25 000 místních obyvatel. Po vyhlášení mosambické nezávislosti přehradu využívalo konsorcium Hidroeléctrica de Cahora Bassa se společnou účastí obou zemí, v roce 2007 Portugalci prodali mosambickému státu většinu svého podílu. Hydroelektrárna má kapacitu 2,075 MW, hlavním odběratelem energie je Jihoafrická republika. Přenosová soustava HVDC vede elektřinu z města Songo do 1420 km vzdáleného Johannesburgu; v době občanské války bylo vedení častým terčem sabotáží.\n\nNádrž je využívána k rybolovu, nejvýznamnějším druhem je sleďovka stříbřitá. V letech 1978, 2000 a 2007 došlo v okolí přehrady ke katastrofálním záplavám.\n\n"}
{"id": "1447394", "url": "https://cs.wikipedia.org/wiki?curid=1447394", "title": "Koshisaurus", "text": "Koshisaurus\n\nKoshisaurus (\"ještěr z Koshi\") byl rod hadrosauroidního ornitopodního dinosaura z raně křídového období (věk barrem až alb, asi před 128 až 100 miliony let). Fosilie tohoto býložravého ptakopánvého dinosaura byly objeveny na území prefektury Fukui (ostrov Honšú, Japonsko). Formálně byl druh \"K. katsuyama\" popsán roku 2015.\n\nTento hadrosauroid se lišil v některých anatomických znacích od jiných známých zástupců (například přítomností předočnicových otvorů na lebce a rýh na premaxilárních zubech). Představuje důkaz, že hadrosauroidi z východního okraje Asie byli ve spodní křídě více rozšíření a měli větší druhovou rozmanitost, než se dosud vědci domnívali. Jednalo se o menšího ornitopoda, který dosahoval délky zhruba do 5 metrů a hmotnosti v řádu několika stovek kilogramů.\n\n\"Koshisaurus\" byl vývojově primitivním hadrosauroidem, který měl blízko k rodům \"Equijubus\", \"Xuwulong\", \"Jinzhousaurus\" a \"Altirhinus\". Zmíněné rody však byly vývojově vyspělejší.\n\n\n"}
{"id": "1447395", "url": "https://cs.wikipedia.org/wiki?curid=1447395", "title": "Scott County (Virginie)", "text": "Scott County (Virginie)\n\nScott County je okres ve státě Virginie ve Spojených státech amerických.\n\nV roce 2000 zde žilo 23 403 obyvatel. Průměrná hustota je 17 obyvatel na km. Okresním městem je Gate City. Tento okres patří mezi Dry Countys (Suchý okres), to znamená, že je zde zakázaný nebo omezený prodej alkoholu.\n\nStopy po indiánské vesnici našli první osadníci na jižním břehu řeky Clinch u ústí do Stony Creek. Prvním bílým osadníkem v roce 1769 byl Thomas McCulloch na Big Moccasin Creek u Fort Houston. V roce 1774 byly postaveny pevnosti na obranu proti indiánům. Nejznámější pevnost byla Fort Blackmore, které velel Daniel Boone. Mezi aktivní indiánské vůdce patřil Bob Benge z kmene Chickamauga Cherokee, který byl v roce 1794 zabit. První osady vznikaly v průběhu 19. století, osídlenci byli převážně obyvatelé Skotska. Scott Conty vznikl 24. listopadu 1814, kdy se oddělil od okresů Washington, Lee, a Russell a byl pojmenován podle generála Winfield Scotta. V roce 1830 činila rozloha 24 čtverečních mil. První soud se konal v roce 1815 první veřejná škola byla otevřena v roce 1870.\n\nScott County se nachází v jihozápadní části státu Virginie, jižní hranici tvoří stát Tennessee. Okres má rozlohu 1395 km, z toho je 1390 km půda a 5 km vodní plocha.\n\n\n\n\nUS Route 23\n\nUS Route 58\n\nUS Route 421\n\nVirginia State Route 65\n\nVirginia State Route 71\n\nVirginia State Route 72\n"}
{"id": "1447396", "url": "https://cs.wikipedia.org/wiki?curid=1447396", "title": "Lesní terapie", "text": "Lesní terapie\n\nLesní terapie (též \"terapie lesem\" nebo \"terapie v lese\", japonsky šinrin-joku) je označení moderního trendu pro trávení času v lese pro zlepšení fyzické i psychické pohody. Tento trend vychází z předpokladu, že zeleň, speciálně ta lesní, má pozitivní vliv na lidské zdraví, a dopřejí-li si v ní lidé častější pobyt, budou méně nemocní, šťastnější a pohodovější.\n\nMezi techniky lesní terapie patří např. objímání stromů, chození naboso po trávě nebo pouhé vědomé a intenzivní dýchání čistého lesního vzduchu. Lesní terapie údajně prokazatelně napomáhá snížení stresu a krevního tlaku, zlepšuje funkci imunitního systému, snižuje nebezpečí nemocí dýchacích cest, alergií a kardiovaskulárních onemocnění, podporuje prospěšné bakterie ve střevech, má pozivitní vliv na léčbu duševních poruch, jako jsou deprese nebo úzkosti, včetně psycho-vývojových poruch u dětí atd. Prostřednictvím zlepšení vitality a nálady člověku pobyt v lese celkově zprostředkovává šanci znovu se napojit na sílu přírody a tím zažehnat riziko propuknutí civilizačních onemocnění ze stresu, jako je např. syndrom vyhoření apod.\n\n\n"}
{"id": "1447401", "url": "https://cs.wikipedia.org/wiki?curid=1447401", "title": "Metailurus", "text": "Metailurus\n\nMetailurus je rod vyhynulých kočkovitých šelem, tzv. „šavlozubých tygrů” z podčeledi Machairodontinae. Tento rod se vyskytoval na území Severní Ameriky, Eurasie a Afriky od období miocénu až po střední pleistocén. Druh \"Metailurus minor\" byl přeřazen do vlastního rodu \"Yoshi\", proto dnes rozlišujeme pouze čtyři druhy tohoto rodu. Ten byl formálně popsán roku 1924 O. Zdanskym.\n\n\"Metailurus\" byla středně velká kočkovitá šelma, představující predátora a lovce menších až středně velkých obratlovců. Bývá často označována jako \"nepravá šavlozubá kočka\", protože její špičáky jsou jakýmsi mezistupněm mezi tesáky šavlozubých koček a běžně dlouhými zuby současných kočkovitých šelem.\n\n\n"}
{"id": "1447426", "url": "https://cs.wikipedia.org/wiki?curid=1447426", "title": "Farský rybník (Přepychy)", "text": "Farský rybník (Přepychy)\n\nFarský rybník o rozloze vodní plochy 0,01 ha se nalézá na návsi v centru obce Přepychy v okrese Rychnov nad Kněžnou. U rybníka se nalézá kostel svatého Prokopa a roste zde i památná Farská lípa.\n"}
{"id": "1447435", "url": "https://cs.wikipedia.org/wiki?curid=1447435", "title": "Farská lípa (Přepychy)", "text": "Farská lípa (Přepychy)\n\nFarská lípa (Přepychy) je památný strom rostoucí v centru obce Přepychy na břehu Farského rybníka u kostela svatého Prokopa.\n\nLípa požívá ochrany od roku 2007 jako významná dominanta v historické zástavbě obce. Měřený obvod kmene v roce 2007 činil 561 centimetrů. \n"}
{"id": "1447440", "url": "https://cs.wikipedia.org/wiki?curid=1447440", "title": "Franz Josef Anton von Pirkershausen", "text": "Franz Josef Anton von Pirkershausen\n\nFranz Josef Anton von Pirkershausen (17. července 1841 Běsno – 12. srpna 1906 Wolfsberg, Rakousko) byl námořní důstojník, příslušník rakousko-uherského válečného loďstva. Od roku 1895 byl kapitánem křižníku Kaiser Franz Josef I., roku 1892 byl povýšen do šlechtického stavu.\n\n Anton se narodil v Běsně, malé vesnici na Podbořansku, jako syn tamního učitele. Základní školu absolvoval v rodišti, v letech 1855–1858 studoval na nižší reálce v Chomutově, v letech 1858–1861 na vyšší reálce v Praze. V květnu 1861 vstoupil jako aspirant do válečného námořnictva. \n\nJeho prvním působištěm byla briga Huszár, kde složil kadetské zkoušky. Od listopadu 1863 sloužil\nna fregatě Schwarzenberg. Zde se plavil ve Středozemním moři v eskadře pod velením admirála Wilhelma von Tegetthoff. Po vypuknutí dánsko-německé války v roce 1864 se na Schwarzenbergu zúčastnil bitvy u Helgolandu, v níž byla jeho loď těžce poškozená. Za statečnost obdržel dvě pruská vyznamenání: pruský čestný odznak 1. třídy a stříbrnou medaili za statečnost 1. třídy. \n\nV červenci 1866 se na jachtě Greif zúčastnil bitvy u Visu. Na korvetě Helgoland se v letech 1873–1875 plavil po Indickém oceánu a kolem Afriky. V roce 1888 byl jmenován korvetním kapitánem a o tři roky později fregatním kapitánem. Roku 1895 velel křižníku Kaiser Franz Josef I., krátce poté odešel do penze. V roce 1892 byl povýšen do šlechtického stavu s právem používat přídomek von Pirkershausen. V témže roce se oženil s Josefínou roz. Pirkerovou a usadil se ve Štýrském Hradci. \n\n"}
{"id": "1447441", "url": "https://cs.wikipedia.org/wiki?curid=1447441", "title": "John Paul Jones (námořní důstojník)", "text": "John Paul Jones (námořní důstojník)\n\nJohn Paul Jones (narozen jako John Paul, 6. července 1747 – 18. července 1792) byl námořní velitel Námořnictva Spojených států amerických během americké války za nezávislost. Díky svým činům během války proti lodím Britského impéria si vysloužil přezdívku „Otec amerického námořnictva“ (sdílenou s Johnem Barrym a Johnem Adamsem). Na jeho počest bylo pojmenováno několik amerických lodí USS \"John Paul Jones\" a USS \"Paul Jones\".\n\nJones se narodil a vyrůstal ve Skotsku, kde se stal námořníkem. Sloužil jako velitel několika britských obchodních lodí. Poté, co zabil jednoho člena své posádky, uprchl do Virginie. kde se roku 1775 připojil k nově vzniklému Kontinentálnímu námořnictvu a k jeho boji s britským Královským námořnictvem. Velel americkým lodím kotvícím ve Francii a podnikl několik útoků vůči Velké Británii a Irsku. 23. září 1779 porazil britské loďstvo v bitvě u Flamborough Head.\n\nPo roce 1787 se ocitl bez velení, vstoupil proto do řad Ruského imperiálního námořnictva, kde dosáhl hodnosti kontradmirála.\n\n"}
{"id": "1447443", "url": "https://cs.wikipedia.org/wiki?curid=1447443", "title": "USS John Paul Jones", "text": "USS John Paul Jones\n\nOznačení USS \"John Paul Jones\" nesla v historii amerického námořnictva dvě plavidla:\n\n"}
{"id": "1447445", "url": "https://cs.wikipedia.org/wiki?curid=1447445", "title": "Kaple svatého Jana Křtitele (Ostopovice)", "text": "Kaple svatého Jana Křtitele (Ostopovice)\n\nKaple svatého Jana Křtitele je kaple v obci Ostopovice v okrese Brno-venkov. Nachází se ve středu obce, na náměstí U Kaple. Slouží ke konání pravidelných bohoslužeb. \n\nKaple byla postavena v novogotickém slohu začátkem 90. let 19. století, kdy nahradila zděnou obecní zvonici. Mezi hlavní propagátory této stavby patřili tehdejší starosta František Kamenický, František Horák a Josef Palkovský. Stavitelem byl František Přikryl z Brna. Se stavbou se začalo 8. června 1892 a v polovině května 1893 byla stavba kaple dokončena.\n\nKaple byla posvěcena brněnským biskupem Františkem Saleským Bauerem, který sloužil první slavnostní mši v obci. Slavnost posvěcení kaple byla významnou událostí pro celou obec, která byla vyzdobena prapory v národních, zemských a papežských barvách, zelení a květinami. V předvečer slavnosti se konal lampionový průvod s hudbou. \n\nPřestože byl původním patronem obce svatý Medard, po vybudování nové kaple se jím stal svatý Jan Křtitel.\n\n"}
{"id": "1447446", "url": "https://cs.wikipedia.org/wiki?curid=1447446", "title": "USS Paul Jones", "text": "USS Paul Jones\n\nOznačení USS \"Paul Jones\" nesla v historii amerického námořnictva tato plavidla:\n\n"}
{"id": "1447447", "url": "https://cs.wikipedia.org/wiki?curid=1447447", "title": "Ústav výzkumu globální změny Akademie věd České republiky", "text": "Ústav výzkumu globální změny Akademie věd České republiky\n\nÚstav výzkumu globální změny AV ČR, v. v. i. – CzechGlobe je veřejná výzkumná instituce a evropské centrum excelence, součást Akademie věd České republiky. CzechGlobe je moderní infrastrukturou základního výzkumu zaměřeného na zkoumání probíhající globální změny, jejích příčin a dopadů na atmosféru a klima, ekosystémy a sociální a ekonomické systémy. Ústav je nástupnickou institucí Centra výzkumu globální změny AV ČR, v.v.i., a navazuje tak na 25letou tradici základního výzkumu problematiky globální změny, uhlíkového cyklu a ekofyziologie produkčních procesů rostlin.\n\nVýzkum je cílen především na dynamiku pohybu skleníkových plynů v přízemní vrstvě atmosféry, podstatu a dynamiku uhlíkového cyklu ekosystémů, působení globální změny na řízené ekosystémy, predikci klimatu v regionálním měřítku a oceňování společenských dopadů změn včetně predikce zvládání rizik.\n\nVědecká a odborná činnost ÚVGZ se realizuje na úrovni vědeckých týmů (oddělení či laboratoří), které jsou podle odborného zaměření zařazeny do jednotlivých sekcí, jejichž struktura je flexibilní, a umožňuje tak reagovat na aktuální zaměření výzkumu a typy řešených projektů. ÚVGZ v současnosti zahrnuje šest výzkumných sekcí, v rámci kterých pracuje šestnáct výzkumných týmů.\n\n\n\n\n\n\nVýsledky výzkumu jsou implementovány do inovačních technologických postupů, návrhů adaptačních opatření a do vzdělávacích systémů.\n\nModerní vědeckovýzkumnou infrastrukturu, jejíž převážná část byla vybudována z prostředků EU v rámci projektu Operačního programu Výzkum a vývoj pro inovace „CzechGlobe – Centrum pro studium dopadů globální změny klimatu“, reprezentuje:\n\nAtmosférická stanice (AS) Křešín u Pacova na Českomoravské vrchovině slouží jako národní monitorovací bod výskytu a dálkového přenosu skleníkových plynů, vybraných znečišťujících látek a základních meteorologických charakteristik. Stanici tvoří 250 m vysoký atmosférický stožár, na jehož různých výškových úrovních jsou sledovány atmosférické koncentrace skleníkových plynů (CO2, CH4, CO, N2O, SF6), znečišťujících látek (troposférického ozonu, plynné rtuti, aerosolů), základní meteorologické charakteristiky (teplota, tlak a vlhkost vzduchu, směr a rychlost větru) a výška mezní vrstvy atmosféry. Toto zařízení je součástí sítě atmosférických stanic evropské výzkumné infrastruktury ICOS . Poloha v těsném sousedství observatoře Košetice a dalších výzkumných infrastruktur CzechGlobe činí atmosférickou stanici významnou v českém i evropském měřítku. AS Křešín u Pacova je open access výzkumnou infrastrukturou a je dostupná v transnational access režimu v rámci evropského projektu ACTRIS 2.\n\nPůvodní síť ekosystémových stanic (Bílý Kříž, Štítná, Třeboň, Křešín u Pacova, Rájec) byla modernizována a doplněna o nové stanice (Lanžhot, Domanínek) zaměřené na sledování, kvantifikaci a vyhodnocování toků uhlíku v základních typech ekosystémů ČR. Základem pro tato měření jsou meteorologické stožáry s eddy kovarianční technikou a se sensory pro sledování meteorologických prvků. Všech sedm ekosystémových stanic je vybaveno, podle protokolu ICOS, přístroji pro měření toků skleníkových plynů (CO2, N2O a CH4), vody, a energie mezi terestrickými ekosystémy a atmosférou, základních klimatických charakteristik, profilu CO2, spektrální reflektance a transpiračního toku dřevin.\n\nPro zajištění experimentů, jejichž výsledky umožňují hodnotit interakce mezi působením projevů GZK a nezávislými environmentálními faktory z hlediska vlivu na fyziologii rostlin, produkční procesy, rostlinný metabolismus a adaptační mechanismy rostlin, byl v pavilonu experimentálních technik v Brně vybudován fytotronový sál s klastrem růstových komor (fytotronů) s automatickou regulací složení atmosféry, teploty, vlhkosti vzduchu a intenzity a spektrálního složení světla. Mimo to byl v Domanínku u Bystřice nad Pernštejnem vybudován polní systém kultivačních komor (Open top chambers), které spolu s kultivačními lamelovými minisférami na Bílém Kříži umožňují dlouhodobě kultivovat modelové rostlinné porosty v regulovaných podmínkách prostředí.\n\nPro procesové zobrazování uhlíkového cyklu byla vybudována stanice sběru/příjmu a zpracování leteckých a satelitních dat FLIS (Flying Laboratory of Imaging Systems). Laboratoř zahrnuje letecký nosič, spektroradiometry snímající odražené sluneční záření ve spektrálním rozsahu 400-2500nm, termální jednopásmový sensor, GPS senzory, gyrostabilizační rámy, systém pro řízení senzorů za letu a podpůrnou pozemní laboratoř. V rámci Letecké laboratoře DPZ byla zprovozněna pracovní stanice a datové úložiště pro zpracování a analýzu hyperspektrálních dat. Náhled nasnímaných dat v rámci ČR je k dispozici na Leteckých datech CzechGlobe .\n\nV areálu Czechglobe v Brně byl vybudován pavilon experimentálních technik zahrnující centrální fyziologickou, izotopovou a metabolomickou laboratoř pro studium procesů asimilace uhlíku. Laboratoř ekofyziologických studií je vybavena souborem přenosných přístrojů pro ekofyziologická měření (gazometrické systémy, fluorimetry, spektroradiometry) a stacionárních analytických přístrojů (spektrofluorimetr, Ramanův spektrometr). Izotopová a metabolomická laboratoř je vybavena kompletním systémem dvourozměrné plynové chromatografie s hmotnostním detektorem těkavých a snadno derivatizovatelných metabolitů, vysokotlakou kapalinovou chromatografií s hmotnostním detektorem pro stanovení netěkavých metabolitů a izotopovým hmotnostním spektrometrem pro stanovení poměrů stabilních izotopů v plynných i pevných vzorcích systému půda-rostlina-atmosféra a poměru izotopů ve vybraných metabolitech. Laboratoř je dále vybavena termogravimetrickým analyzátorem.\n\nPro potřeby výzkumu socioekonomické dimenze GZK byl vytvořen kabinet socio-ekonomických studií. V rámci kabinetu byl zprovozněn statický a ekonometrický model pro integrované hodnocení socioekonomických dopadů GZK, zahrnujícího interakce mezi společností a službami ekosystémů ovlivněnými GZK. Tato hodnocení umožňují jak predikovat dopady zmírňujících a adaptačních opatření na ekosystémové služby, výkonnost ekonomiky a další ekonomické ukazatele, tak navrhovat optimalizovaná řešení těchto opatření.\n\nPři experimentální lokalitě Domanínek funguje Technické, administrativní a školicí středisko. To slouží jako technické a laboratorní zázemí pro experimenty s rychlerostoucími dřevinami pro produkci biomasy a pro vícefaktorové polní experimenty v OTC a zároveň jako školící centrum pro studenty, firemní specialisty, poradce, pracovníky státní správy a samosprávy a vědeckou veřejnost zajímající se o problematiku obnovitelných zdrojů.\n\n"}
{"id": "1447473", "url": "https://cs.wikipedia.org/wiki?curid=1447473", "title": "Jindřich II. ze Šternberka", "text": "Jindřich II. ze Šternberka\n\nJindřich II. ze Šternberka ( \"Heinrich II. von Sternberg\", † 1. dubna 1328) byl v letech 1324 až do své smrti v roce 1328 kníže-biskup bamberského kláštera.\n\nJindřich II. ze Šternberka pocházel z českého šlechtického rodu Šternberků. Jméno Jindřich resp. Jan se u Šternberků vyskytovalo často. Jiný \"Jindřich II. ze Šternberka\" byl v letech 1270 až 1290 biskup halberstadtský.\n\nV době jmenování Jindřicha II. ze Šternberka knížetem-biskupem byl na papežském stolci Jan XXII. a císařem Svatořímské říše byl Ludvík IV. Bavor. Do té doby byl mnišským kazatelem. Ten roku 1326 propůjčil obci Kupferberg městské právo, společně s privilegii, že si město smělo vybudovat opevnění a mělo právo zvyšovat daně. V obci, kde dnes žije něco málo přes 1000 obyvatel, žilo tehdy asi 3000 lidí a byla významným střediskem těžby mědi.\n\nBiskup Jindřich II. byl po smrti pohřben (ještě s dalšími bamberskými biskupy Eberhardem I., Egilbertem, Timem a Vulfingem ze Stubenbergu) v kamenné hrobce, která se dnes nachází při jižní stěně krypty pod východním ochozem bamberské katedrály.\n"}
{"id": "1447475", "url": "https://cs.wikipedia.org/wiki?curid=1447475", "title": "Leipäjuusto", "text": "Leipäjuusto\n\nLeipäjuusto je druh sýra, který pochází ze severního Finska a se skandinávskými imigranty se dostal také do Severní Ameriky. Vyrábí se z kravského mleziva (v domácích podmínkách se používá také sobí nebo kozí mlezivo), z něhož se pomocí syřidla odstraní syrovátka a ze vzniklé hmoty se udělá placka o síle maximálně tři centimetry, která se upeče v peci nebo nad otevřeným ohněm. Hotový sýr má nasládlou chuť a gumovitou konzistenci , na povrchu se vytvářejí hnědavé puchýřky vystouplého a připáleného tuku. Může se jíst studený i teplý, nejčastěji jako dezert: podává se s moruškovou nebo brusinkovou marmeládou, se šlehačkou a skořicí nebo se nakrájí na malé kousky, které se namáčejí do kávy. Leipäjuusto se také suší do zásoby a pak se zapéká nebo griluje. Obsahuje dvanáct až dvaadvacet procent tuku. Název pochází z finských slov „leipä“ (chléb) a „juusto“ (sýr), používá se také výraz „narskujuusto“, odkazující na to, že sýr při jídle vrže mezi zuby. Ve Švédsku je známý jako „kaffeost“ (kávový sýr).\n\n"}
{"id": "1447479", "url": "https://cs.wikipedia.org/wiki?curid=1447479", "title": "Jacques-Guillame Thouret", "text": "Jacques-Guillame Thouret\n\nJacques-Guillame Thouret (30. dubna 1746 Pont-I’Éveuxe – 22. dubna 1794 Paříž) byl francouzský právník a politik v období Velké francouzské revoluce.\n\nNarodil se v Pont-I’Éveuxe roku 1746 v rodině notáře. Po vzoru otce se stal právníkem a zpočátku působil jako advokát parlamentu v Rouenu. Roku 1789 byl zvolen do shromáždění generálních stavů a stal se členem Ústavodárného shromáždění, kde se díky svým řečnickým schopnostem stal velmi vlivným mužem. Podílel se na vzniku nového soudního a správního systému. Ostře vystupoval proti církvi a požadoval vůči ní tvrdé kroky. Byl několikrát zvolen předsedou Ústavodárného shromáždění. Významnou měrou se podílel na deklaraci práv člověka a občana. Po zániku ústavodárného shromáždění se stal členem a později předsedou kasačního soudu v Paříži. Podporoval politické uskupení umírněných girondistů a byl mezi ně i řazen. V červnu 1793 byli girondisté svrženi a Thouret byl zatčen, vězněn a 22. dubna 1794 v Paříži popraven.\n\n"}
{"id": "1447486", "url": "https://cs.wikipedia.org/wiki?curid=1447486", "title": "Tereza Spencerová", "text": "Tereza Spencerová\n\nTereza Spencerová (* 3. ledna 1965) je česká novinářka, publicistka a trans aktivistka.\n\nNarodila se v roce 1965. Studovala žurnalistiku na Karlově univerzitě. Poté sedm let působila v zahraniční redakci České tiskové kanceláře (ČTK), mimo jiné letech 1991–1992 byla v Egyptě zpravodajem ČTK pro Blízký východ. Poté pracovala v nakladatelství Reader's Digest Výběr. Psala sloupky pro časopis \"Reflex\". V letech 2003–2005 byla redaktorkou týdeníku \"Mladý svět\". Byla také editorkou časopisu \"MF Plus\", v letech 2013–2016 psala i pro magazín \"Lidé a země\". Nejpozději od června 2009 působila jako redaktorka, komentátorka a editorka v \"Literárních novinách\". Ty opustila v polovině října 2018. \n\nV lednu 2015 se stala první českou novinářkou, jíž poskytl rozhovor syrský prezident Bašár Asad.\n\nV roce 2016 obdržela Krameriovu cenu, kterou vyhlašuje Asociace nezávislých médií (ANM). Za touto asociací stojí mimo jiné lidé z nejvýraznějších českých dezinformačních webů.\n\nKomentátor \"Reflexu\" Jan Jandourek ji v roce 2016 kritizoval jako „nezakrytou aktivistku ruské hybridní propagandy“. Miloš Kadlec ze serveru \"Manipulátoři.cz\" jí v listopadu 2018 na několika příkladech vyčetl neprofesionální práci a označil za „zcela nedůvěryhodnou a v žádném případě kvalitní novinářku“.\n\nZ přelomu 80. a 90. let má syna. V roce 1998 podstoupila operativní změnu pohlaví.\n\nV roce 1998 stála u zrodu občanského sdružení TransForum, první oficiální organizace svého druhu ve východní Evropě. V roce 2003 o ní Andrea Majstorovič natočila díl z dokumentárního cyklu společnosti Febio Zpověď – \"Zpověď matky, která byla otcem\".\n\n\n"}
{"id": "1447487", "url": "https://cs.wikipedia.org/wiki?curid=1447487", "title": "Charles Jean Marie Barbaroux", "text": "Charles Jean Marie Barbaroux\n\nCharles Jean Marie Barbaroux (6. března 1767 Marseille – 25. června 1794 Bordeaux) byl francouzský právník a politik v době Velké francouzské revoluce.\n\nNarodil se roku 1767 v Marseille. Před vypuknutím revoluce působil jako právník. Roku 1792 byl zvolen tajemníkem Marseille. Během svého krátkého působení v Paříži, kam byl vyslán, aby zde zastupoval své město, se seznámil s manželi Rolandovými, kteří ho později přivedli do klubu girondistů. Po návratu do Marseille se významně podílel na potlačení místního royalistického povstání a byl zvolen zástupcem do Zákonodárného shromáždění. Nejprve se přidal k politickému uskupení jakobínů, ale po roztržce umírněných a radikálů se přidal k girondistům. Následně byl zvolen i do Národního konventu, kde na sebe poutal pozornost kvůli své agresivní politice vůči montagardům. Hlasoval pro smrt krále s možností odvolání k lidu a odložení rozsudku. Odsoudil zářijové masakry a vystupoval proti založení revolučního tribunálu i výboru pro veřejné blaho. V červnu 1793 byl s ostatními girondisty svržen a zatknut. Prchl však do Caen, odkud po neúspěšném pokusu o povstání znovu prchl do Saint-Émilien. Zde se pokusil o sebevraždu, ale byl zadržen a v Bordeaux 25. června 1794 popraven.\n\n"}
{"id": "1447489", "url": "https://cs.wikipedia.org/wiki?curid=1447489", "title": "Pomořanské vévodství", "text": "Pomořanské vévodství\n\nPomořanské vévodství (němčina \"Herzogtum Pommern\", polský \"Księstwo Pomorskie\") byl od 12. století do roku 1637 státní útvar na jižním pobřeží Baltského moře rozprostírající se na území Západních Pomořan. Samotné Pomořany jako region byly rozsáhlejší a rozprostíraly se na území mezi ústím Visly a ústím Odry. Rozděleny byly na dvě části: Západní Pomořany, které si ve formě Pomořanského vévodství zachovaly určitý stupeň samostatnosti, a Východní Pomořany neboli Pomoří, které byly už v rané době připojeny k Polsku. Název Pomořan neboli Pomořanska pochází ze staré slovanštiny a je odvozen od slova \"po more\", naznačující přímořskou polohu země.\n\nPomořanskému vévodství vládli vévodové z místní slovanské dynastie Gryfitů (Greifenů). Podobně jako čeští Přemyslovci, ani pomořanští vévodové si nedovedli udržet svou samostatnost navždy; krátce mezi lety 1122–1138 byli vazaly mocnějšího Polska, následně 1164–1181 Saska, ještě po kratší čas byli 1181–1185 připojeni ke Svaté říše římské, následně 1185–1227 se stali vazaly Dánska, a roku 1227 se znovu stali součástí Svaté říši římské (včetně období, kdy bylo Pomořansko podřízeno Braniborskému markrabství), což již takto zůstalo. Došlo také k rozdělení vévodství a vládci Pomořanska soupeřili jeden proti druhému.\n\nV 7. století bylo území osídleno západoslovanskými kmeny Pomořanů, kteří se zabývali obchodem a také pirátstvím. Významnými centry západoslovanských Pomořanů byly Wolin (Volyň) a Štětín. V druhé polovině 10. století byly připojeny k Polsku Měškem I. Za historického prapředka Greifenů se považuje Vartislav I. (\"Warcisław\"), který byl rodovým knížetem svázaným s hrady na řece Parsętě – Białogardem a Budzistowem. To jeho v letech 1120–1123 Boleslav III. Křivoústý učinil svým vazalem a jako léno mu nadal celé Západní Pomořansko. Po smrti Vartislava I. zřejmě v roce 1135 po něm trůn převzal jeho bratr Racibor I. Současný pomořanský vládce z dynastie Greifen – Boguslav I. započal sbližování dynastie s velkopolskými Piastovci, když se oženil s dcerou Měška III. Starého Anastázií. Musel čelit i nájezdům Dánů, kteří v další generaci učinili Greifeny svými leníky.\n\nNa rozdíl od Východních Pomořan si západní Pomořany zachovaly určitý stupeň samostatnosti a několikrát se zcela osamostatnily. Stalo se tak po pádu polského krále Měška II., ale už za vlády Kazimíra I. byly znovu připojeny k Polsku. V pozdější době zase centrální vláda ztratila nad tímto územím kontrolu, ale Boleslav III. Křivoústý opět v Západních Pomořanech obnovil polskou svrchovanost (Greifenové složili polskému vládci lenní přísahu).\n\nPrvní křesťanské biskupství v Západních Pomořanech vytvořilo Polsko už v 11. století, ale šíření víry probíhalo pomalu. Pomořanská knížata přijala křesťanství teprve ve 12. století. Ve 13. století se prohloubilo politické rozdrobení Polska a následkem rostoucího saského tlaku se západopomořanské území stalo součástí Svaté říše římské. Během 13. a 14. století začíná vlivem německé kolonizace začíná germanizace obyvatelstva, která v 16. století zcela pohltila slovanské obyvatelstvo tohoto území. Potomky Pomořanů jsou Kašubové v dnešním Polsku.\n\nVýchodní Pomořany neboli Pomoří se rozprostíraly na území mezi ústím řeky Visly a městem Lęborkem. Od 10. století byly součástí Polska. Po nadvládě Řádu německých rytířů (1308 až 1466) byly nazývány Královské Prusy a po prvním dělení Polska, kdy je získalo Prusko, Západní Prusy. Po první světové válce připadly s výjimkou Gdaňska Polsku, za nacistické okupace náležely pod přímou německou správou. Od roku 1945 jsou součástí Polska.\n\nPo porážce Dánů v bitvě s Němci u Bornhöved v roce 1227 ztratili Dánové nadvládu v Baltu a Greifenové byli podle vůle císaře Fridricha II. Štaufského nuceni uznat závislost na braniborských markrabatech. V té době panoval velmi energický Barnim I., jemuž se podařilo odejmout část Braniborska a znovu sjednotit celé západní Pomořansko. Nemohl však po své smrti v roce 1295 zabránit jeho rozpadnutí na vévodství pomořansko-wolgatské (později tzv. Přední Pomořany) a pomořansko-štětínské (později Zadní Pomořany). V roce 1325 zdědili vévodové z Wolgastu (Volhošti) Rujanské knížectví. Další dělení a množství mužských členů rodů v 14. století způsobily že Wolgatské knížectví bylo děleno ještě několikrát. V roce 1331 štětínský kníže Barnim III. Veliký, chtěje se oddělit vlivu Braniborska, dal se pod ochranu papeže. Wolgatská knížata zase, aby pozvedli svou mezinárodní prestiž, začali hledat spojenectví u nově vzniklého Polského království Vladislava I. Lokýtka. Z Pomořansko-wolgastkého vévodství pocházela například Alžběta Pomořanská, jež se roku 1363 stala manželkou Karla IV.\n\nBlízké kontakty s polskými králi z dynastie Piastovců měly za následek šanci na získání polského trůnu po smrti Kazimíra III. Velikého. Jeho designovaný nástupce Kazimír IV. zvaný \"Knížátko\", jím byl jako vnuk polského monarchy adoptován a držel mnoho nadání, jež mu umožňovala konkurovat Anjouovcům a otevíraly mu reálné šance na získání uherské koruny po Ludvíku I. Velikém. Pozdější vývoj a dynastická politika tyto plány zhatily.\n\nKrálovskou korunu získal jiný Greifen, Erik VII. Pomořanský, který v roce 1397 usedl na třech trůnech, spojených v Kalmarské unii - na trůn Dánska, Norska a Švédska jako dědic a potomek po přeslici dánské dynastie Estridsenů (byl pravnukem posledního dánského krále z této dynastie, Valdemara Atterdaga, vnukem jeho starší dcery Ingeborg). Erikova vláda ve Skandinávii skončila neúspěšně, když byl v letech 1439–1442 sesazen s trůnů všech tří království.\n\nV roce 1368 se vévodství pomořansko-štětínské rozpadlo na dvě části – na východě vzniklo knížectví slupské. V tomtéž století Greifenové participovali ve velké válce s Řádem německých rytířů. V roce 1390 slupský kníže Vartislav VII. (\"Warcisław VII.\") složil lenní přísahu polskému králi a v následující válce mezi Polskem a Řádem německých rytířů jeho Slupské knížectví bojovalo na straně Polska, zatímco Pomořansko-štětínské vévodství bojovalo na straně Řádu. Jak linie wolgatská, tak linie štětínská lavírovaly mezi křižáky a polským králem Vladislavem II. Jagellonským, podporujíce politicky tu jednu, tu druhou stranu. Pomořanská vojska významně zpomalila pochod německých posil z Říše. V době Třináctileté války přinesly tyto diplomatické kličky knížeti Erikovi II. územní zisky ve Východním Pomořansku, v zemích Lauenburg a Bütow (Lęborsko-Bytowsko).\n\nKe konci 15. století visela nad dynastií hrozba vymření. V roce 1478 zemřel bez potomků rujanský a wolgatský kníže Vartislav X. Ještě předtím, v roce 1464, vyhasla knížetem Ottou III. štětínská větev. Jediným představitelem dynastie v mužské linii tak zůstal syn Erika II. kníže Boguslav X. Díky vztahům s polským královstvím a později se Svatou říší římskou se mu podařilo zabránit připojení Západního Pomořanska k Braniborsku. Provedl základní reformu majetkovou, administrativní i vojenskou a posílil pomořanský stát, vytvořil tak z něj jeden státní organismus. Dočkal se rovněž řady dětí, které zajistily trvání dynastie.\n\nZa Bohuslava X. Velikého došlo roku 1478 ke sjednocení Pomořan. Nástupci Bohuslava X., Barnim IX. Pobožný a Jiří I. Pomořanský podporovali hospodářský rozvoj vévodství. Po roku 1525 přes vyhlášení Wormského ediktu začali rovněž tolerovat luteránství. v roce 1534 se na sněmu v Trzebiatowu rozhodli přijmout luteránství jako závazní náboženství v Západním Pomořansku. Reformace měla následně vliv na dynastickou politiku i na zahraniční vztahy vévodství. Greifenové se zapojili do Šmalkaldské ligy a ženili se s členkami rodů Wettinů, Welfů a Hohenzollernů. Přestože vévodství leželo na okraji, významně se rozvíjelo jak hospodářsky, tak kulturně. Nevyhnuly se mu však hrůzy třicetileté války v první polovině 17. století.\n\nKe konci 16. století začal rod vyhasínat. Vévoda Boguslav XIII. sice ještě měl syny, ale žádný z nich se již potomků nedočkal. Poslední mužský představitel Greifenů – Boguslav XIV. – musel ještě krátce před smrtí čelit okupaci Západního Pomořanska císařskými vojsky Albrechta z Valdštejna a později, nemaje šanci na úspěšný odpor, uznat protektorát Švédska. Boguslav XIV. zemřel v roce 1637, aniž reálně vládl ve svém panství. To podle dynastické smlouvy z Grimnitz z roku 1529 mělo připadnout Hohenzollernům. Bylo však rozděleno na dvě okupační pásma – švédské a braniborské.\n\nPo vymření vévodského rodu roku 1637 a dále v důsledku vestfálského míru byly Pomořany rozděleny mezi Švédsko (Přední Pomořany) a Braniborsko (Zadní Pomořany). Poslední představitelka dynastie, dcera Boguslava XIII. Anna Pomořanská (Anna de Croy), zemřela v roce 1660. V roce 1815 se staly Pomořany součástí Pruska. Po druhé světové válce v roce 1945 připadly Zadní Pomořany Polsku.\n\n\n"}
{"id": "1447491", "url": "https://cs.wikipedia.org/wiki?curid=1447491", "title": "Miloslav Bělohlávek", "text": "Miloslav Bělohlávek\n\nMiloslav Bělohlávek (8. října 1923 Plzeň – 28. září 2006 Plzeň) byl český vědec, historik, archivář, zakladatel a organizátor mladší Plzeňské historické školy.\n\nCelý život žil a působil v Plzni. Vystudoval II. státní reálku v Plzni na Mikulášském náměstí, maturoval v roce 1941. V roce 1943 složil doplňující maturitu z latinského jazyka na reálném gymnáziu v Plzni a zároveň ukončil abiturientský kurz na obchodní akademii. Z důvodu uzavřených vysokých škol během 2. světové války nastoupil do zaměstnání jako administrativní pracovník aprovizačního úřadu města Plzně. V letech 1943–1945 byl nuceně nasazen jako dělník ve Škodových závodech v Plzni. Po skončení 2. světové války studoval na Filozofické fakultě Univerzity Karlovy v Praze obor český jazyk – dějepis. Zároveň studoval v letech 1946–1948 Státní archivní školu. V té době se začal věnovat pouze historii. Jeho učiteli byli Zdeněk Kalista, Václav Chaloupecký, Otakar Odložilík. Největší vliv na jeho zájem o historii měl akademik Václav Vojtíšek.\n\nV roce 1948 nastoupil jako archivář do právě vznikajícího samostatného Archivu města Plzně, kde pracoval do 30. dubna 1984, kdy odešel do penze. Z Archivu města Plzně vybudoval moderní instituci s archivem a historickým pracovištěm. V badatelně archivu se setkávali plzeňští dějepisci a vlastivědní pracovníci – Fridolín Macháček, Adolf Zeman, Václav Čepelák, Václav Jílek a další. Tak vznikla Plzeňská historická škola, za jejíž vůdčí osobnost byl považován Miloslav Bělohlávek. V roce 1958 založil historický sborník \"Minulost Plzně a Plzeňska\", od roku 1962 s názvem \"Minulostí Západočeského kraje\", který vychází dosud. Většina Bělohlávkových publikací se věnuje městu Plzni a blízkému okolí. Napsal téměř 700 samostatných studií, statí, monografií, stovky recenzí zpráv, jubilejních článků, nekrologů. Byl popularizátorem historie Plzně. Plzeňskému dějepisectví zasvětil celý svůj život.\n\n\nPřehled celého díla obsahují přílohy sborníků Minulostí Západočeského kraje, sv. 29 a 38.\n\n"}
{"id": "1447506", "url": "https://cs.wikipedia.org/wiki?curid=1447506", "title": "Auroville", "text": "Auroville\n\nAuroville je experimentální město nacházející se v okrese Villuppuram v jižní Indii. V roce 1968 jej založila Mirra Alfassa (známá jako Matka), autorem architektonického návrhu budoucí podoby města připomínající spirální galaxii je Roger Anger. Alfassa je také autorem charty, která vymezuje základní principy fungování Aurovillu. Kromě této charty neplatí ve městě žádné psané zákony.\n\nVe středu města se nachází chrám Matrimandir, který má podobu velkého zlatého míče. Okolí chrámu se nazývá Zóna míru a tvoří ji rozlehlý park. Uvnitř chrámu se nachází klimatizovaná místnost z bílého mramoru, která má sloužit k meditaci.\n\nMatrimandir je vybaven solárním panelem, energie je poté využívána po setmění na osvětlení chrámu.\n\nAčkoli je město projektováno až pro 50 000 lidí, podle posledních údajů (září 2018) je v něm hlášeno 2953 obyvatel 58 různých národností. Nejvíce zastoupeni jsou Indové (1305), následují je Francouzi (419 obyvatel) a Němci (254 obyvatel).\n\n"}
{"id": "1447512", "url": "https://cs.wikipedia.org/wiki?curid=1447512", "title": "Zdobené farmy v Hälsinglandu", "text": "Zdobené farmy v Hälsinglandu\n\nZdobené farmy v Hälsinglandu je název jedné ze švédských kulturních památek chráněných UNESCEM. Jedná se o skupinu 7 zemědělských statků na území historické provincie Hälsingland. Jsou ukázkou tradiční výstavby ze dřeva na švédském venkově. Obytné budovy jsou většinou dvoupodlažní, vícegenerační s bohatou vnitřní výzdobou zdí nástěnými malbami a tapetami. Vnitřní i venkovní dekorací (umělecké ztvárnění vstupních portálů, šambrána oken) dávali majitelé najevo svoje sociální postavení a bohatství. Kromě obytných budov se na statcích nachází stáje, sýpky, sušárny a další hospodářské stavby.\n"}
{"id": "1447513", "url": "https://cs.wikipedia.org/wiki?curid=1447513", "title": "Zamárdi", "text": "Zamárdi\n\nZamárdi je město a letovisko v Maďarsku v župě Somogy, spadající pod okres Siófok, ležící u břehu Balatonu.\n\nRozkládá se na ploše 45,15 km² a žije zde 2 424 obyvatel (2015).\n"}
{"id": "1447515", "url": "https://cs.wikipedia.org/wiki?curid=1447515", "title": "Josef Alexej Eisenberger", "text": "Josef Alexej Eisenberger\n\nJosef Alexej Eisenberger (6. března 1887 Praha – 8. března 1955 Praha) byl český voják, který se vypracoval do hodnosti generála. Vydal zatykač na Jaroslava Haška za velezradu. Prostřední jméno Alexej dostal při válce v Rusku po přestoupení na pravoslavnou víru.\n\nJosef se narodil a studoval v Praze a po maturitě na státním gymnáziu vystudoval práva na Karlo-Ferdinandově Univerzitě. Poté se přihlásil na školu jednoročních dobrovolníků pěchotních zbraní. Poté působil jako právník u tabákové režie v Sarajevu, před vypuknutím 1. svět. války pracoval jako notář v Mnichově Hradišti.\n\nV první světové válce bojoval za Rakousko-Uhersko, v roce 1914 narukoval k 9. pěšímu pluku, jako velitel čety. 1. února 1915 u Medzilaborců padl do ruského zajetí. Do československých jednotek se přihlásil v březnu 1916. Od 1. srpna byl šikovatelem a účetním 8. roty pluku, prodělal úspěšné rozvědky u Stanislavi, od 15. září praporčík a velitel 1. čety, od ledna do května 1917 zástupce velitele roty.\n\nV květnu 1917 byl odvolán do Kyjeva jako delegát 1. pluku k přípravě 3. krajanského sjezdu, jehož se účastnil a byl zvolen členem prezidiální komise a předsedou vojenské komise Odbočky Národní rady československé na Rusi. Zúčastnil se bitvy u Zborova, ale 17. července 1917 ho T. G. Masaryk vyslal s přípisy Odbočky k velitelství Československé brigády, na podzim velel 8. rotě při ústupu od Tarnopolu a v prosinci se v rámci operačního štábu 1. brigády podílel na organizaci evakuace z Ukrajiny.\n\nNemohl se věnovat vedení vojenské komise, a proto požádal v únoru 1918 o demisi, která byla přijata s podmínkou, že zůstane členem Odbočky. Jako delegát se zúčastnil předběžných porad v Čeljabinsku a po vypuknutí války se Sověty byl zvolen předsedou polního soudu Československého armádního sboru. V létě 1918 jednal s bolševickými orgány v Penze.\n\nV hodnosti kapitána se na podzim 1918 stal předsedou revolučního soudního tribunálu vojska, po příchodu generála Štefánika náčelníkem polního soudu a byl povýšen na majora, po smrti Karla Vašátka od 15. ledna 1919 přednostou osobního úřadu při štábu československého vojska a byl povýšen na podplukovníka.\n\nVe stejném roce, kdy byl přijat na práva, se stal členem Slavie, jeho sportovní zaměření byla atletika. Po válce ve Slavii pokračoval funkcionářské pozici, až do roku 1931 se věnoval především vedení sportovního klubu, atletice, fotbalu a lyžování. Se svým přítelem Janem Kesslerem vybudovali klubovou zdravotní komisi s odnoží lékařské péče pro klubovou mládež. Právě důraz na zdraví sportovců, včetně fotbalistů, byl jedním z aspektů proč se Slavia stala nejúspěšnějším sportovním týmem první republiky.\n\nPo druhé světové válce byl nadále členem Staroslávistů (předchůdci Odboru přátel) a chodil na fotbalové zápasy Slavie. Naposledy byl na Slavii při slavnostním otevření stadionu v Edenu 27. září 1953.\n\nKdyž se po válce vrátil do vlasti, byl povýšen na plukovníka a začal pracovat jako přednosta osobního oddělení ministerstva národní obrany. V roce 1926 se stal přednostou 6. oddělení hlavního štábu, v roce 1929 povýšil na náčelníka osobního úřadu stejného ministerstva. V roce 1931 se Josef Eisenberger dosáhl na hodnost brigádního generála. V roce 1939 (některé zdroje tvrdí, že až v roce 1941), když byl vyhlášen protektorát, byl nuceně penzionován. Po druhé světové válce se vrátil na ministerstvo národní obrany, kde pracoval jako právní poradce I. odboru. V roce 1948 si změnil příjmení na Horák a odešel trvale do výslužby.\n"}
{"id": "1447520", "url": "https://cs.wikipedia.org/wiki?curid=1447520", "title": "TJ SKP Gavin Třebíč", "text": "TJ SKP Gavin Třebíč\n\nTJ SKP Gavin Třebíč (celým názvem: Tělovýchovná jednota Sportovní klub policie Gavin Třebíč) byl český policejní sportovní klub, který sídlil v moravské Třebíči. Založen byl v roce 1978 jako Tělovýchovná jednota Rudá hvězda Třebíč. Svůj poslední název nesl od roku 1993.\n\nSvé domácí zápasy hrál od roku 1984 na hřišti v Domcích – \"„na Žižkově“\".\n\nZdroj:\n\n\nČinnost TJ RH Třebíč při okresní správě Sboru národní bezpečnosti byla po několikaleté odmlce obnovena roku 1978. Tělovýchovná jednota zastřešovala šest sportovních odvětví – odbíjenou, stolní tenis, lyžování, sportovní střelbu, autoturistiku a kopanou. V prvním roce existence bylo sehráno několik přátelských utkání, roku 1979 zahájila Rudá hvězda v nejnižší soutěži Třebíčska. Oddíl zanikl po skončení sezony 1994/95 sloučením s FC Slavia Třebíč.\n\nS fotbalem zde začal Filip Trojan. Na začátku 90. let tu jako hrající trenér působil Aleš Křeček. V dorostu za SKP Třebíč nastupoval mj. Patrik Eliáš.\n\nZdroj:\n\n\nZdroj:\n\nPoznámka:\n\nTJ SKP Třebíč „B“ byl rezervním týmem SKP Třebíč, který se na přelomu 80. a 90. let 20. století pohyboval v nejnižší soutěži Třebíčska.\n\nZdroj:\n\nZdroj:\n\n"}
{"id": "1447523", "url": "https://cs.wikipedia.org/wiki?curid=1447523", "title": "Boeing YC-14", "text": "Boeing YC-14\n\nBoeing YC-14 byl transportní letoun vyvíjený americkou společností Boeing jako možná náhrada letounů C-130 Hercules. Celkem byly postaveny dva prototypy. Letouny YC-14 a jejich konkurent McDonnell Douglas YC-15 absolvovaly srovnávací zkoušky, nakonec ale nebyl vybrán ani jeden z typů. Roku 1979 byl vývojový program ukončen.\n\nRoku 1968 americké letectvo zahájilo program \"Advanced Medium STOL Transport\" (AMST) na moderní střední transportní letoun s vlastnostmi STOL, který by nahradil turbovrtulové stroje Lockheed C-130 Hercules. Nabídku podalo pět společností. Roku 1972 byly vybrány projekty Boeing YC-14 (Model 953) a McDonnell Douglas YC-15, aby postavily po dvou prototypech pro srovnávací zkoušky. Boeing postavil dva prototypy (72-1873 a 72-1874). První prototyp poprvé vzlétl 9. srpna 1976. Oba prototypy absolvovaly zkušební program, který prokázal jejich dobré vlastnosti. Po jejich skončení byly roku 1977 vráceny výrobci, aby mohl pokračovat ve vývoji. Roku 1979 ale byl vývoj YC-14 a YC-15 kvůli nedostatku financí zrušen. Převážil názor, že letectvo potřebuje mnohem větší letoun kombinující velkou nosnost, dolet a vlastnosti STOL (C-130 Hercules tak byl dále modernizován). Jeho vývoj probíhal v rámci programu C-X, ze kterého později vzešel McDonnell Douglas C-17 Globemaster III.\n\nYC-15 byl dvoumotorový proudový hornoplošník, jehož křídlo mělo superkritický profil. Podvozek byl příďového typu. Vysoké ocasní plochy měly tvar písmene T. Pro manipulaci s nákladem sloužila záďová rampa. Letoun poháněly dva dvouproudové motory General Electric CF6-50D, každý o tahu 227 kN.\n\nPodle:\n\n"}
{"id": "1447524", "url": "https://cs.wikipedia.org/wiki?curid=1447524", "title": "McDonnell Douglas YC-15", "text": "McDonnell Douglas YC-15\n\nMcDonnell Douglas YC-15 byl transportní letoun vyvíjený americkou společností McDonnell Douglas jako možná náhrada letounů C-130 Hercules. Byl to první vojenský transportní letoun vybavený křídlem se superkritickým profilem. Celkem byly postaveny dva prototypy. Letouny YC-15 a jejich konkurent Boeing YC-14 absolvovaly srovnávací zkoušky, nakonec ale nebyl vybrán ani jeden z typů. Roku 1979 byl vývojový program ukončen. Zkušenosti z programu YC-15 byly brzy zúročeny při vývoji transportního letounu McDonnell Douglas C-17 Globemaster III.\n\nRoku 1968 americké letectvo vyhlásilo soutěž \"Advanced Medium STOL Transport\" (AMST) na moderní střední transportní letoun s vlastnostmi STOL, který by nahradil turbovrtulové stroje Lockheed C-130 Hercules. Nabídku podalo pět společností. Roku 1972 byly vybrány projekty Boeing YC-14 (Model 953) a McDonnell Douglas YC-15, aby postavily po dvou prototypech pro srovnávací zkoušky. McDonell Douglas postavil dva prototypy (72-1875 a 72-1876), které se lišily rozpětím křídla (40,42 m a 33,6 m). První prototyp poprvé vzlétl 26. srpna 1975. Oba prototypy absolvovaly zkušební program v délce 600 letových hodin, který prokázal jejich dobré vlastnosti. Roku 1979 ale byl vývoj YC-14 a YC-15 kvůli nedostatku financí zrušen. Převážil názor, že letectvo potřebuje mnohem větší letoun kombinující velkou nosnost a strategický dolet s vlastnostmi STOL (C-130 Hercules tak byl dále modernizován). Jeho vývoj probíhal v rámci programu C-X. V něm zvítězil McDonnell Douglas C-17 Globemaster III, který svou koncepcí na neúspěšný YC-15 přímo navazoval. Společnost McDonnell Douglas chtěla letoun nabídnout civilnímu sektoru, tam však o něj nebyly kupci.\n\nOba prototypy byly uloženy na úložišti AMARC (Aerospace Maintenance and Regeneration Center) na základně Davis-Monthan v arizonské poušti. Zatímco první prototyp byl zakonzervován, druhý byl roku 1981 přesunut do muzea Pima. Roku 1996, tedy po více než 15 letech, byl první prototyp reaktivován jako technologický demonstrátor ATD (\"Advanced Technology Demonstrator\") zapojený do vývoje letounu C-17 Globemaster III. Letuschopný byl od roku 1997. Podle původních plánů měl být letoun využíván osm let, dne 11. července 1998 však musel kvůli poruše motoru nouzově přistát v Palmdale a jeho oprava se ukázala jako neekonomická. Do roku 2008 zůstal v Palmdale a poté byl vystaven na Edwardsově letecké základně.\n\nYC-15 byl čtyřmotorový hornoplošník, jehož křídlo se superkritickým profilem bylo na 75% svého rozpětí opatřeno dvouštěrbinovými vztlakovými klapkami, které se vysouvaly do proudu plynů z motorů. Využíval některé komponenty existujících typů DC-8 a DC-10. Podvozek byl příďového typu. Vysoké ocasní plochy měly tvar písmena T. Pro manipulaci s nákladem sloužila záďová rampa. Letoun poháněly čtyři dvouproudové motory Pratt & Whitney JT8D-17, každý o tahu 71 kN.\n\nÚdaje platí pro první prototyp YC-15:\n\n"}
{"id": "1447525", "url": "https://cs.wikipedia.org/wiki?curid=1447525", "title": "Svatý Donát Zadarský", "text": "Svatý Donát Zadarský\n\nSvatý Donát ( \"Sveti Donat\", \"Donato di Zara\", druhá polovina 8. století, Zadar – první polovina 9. století) byl dalmatský světec. Přibližně v letech 801 – 806 byl biskupem v Zadaru jako Donát III. a diplomat za dalmatský městský stát Zadar (italsky \"Zara\"). Jeho svátek připadá na 25. únor.\n\nDonát je zmiňován ve franských análech jako vyslanec dalmatských měst z roku 805 ke Karlovi Velikému v Thionville. \n\nDonátovi je připisováno založení nebo možná rozšíření zadarského kostela Nejsvětější Trojice v místě rozvalin někdejšího římského fóra. Kostel byl dokončen na počátku 9., respektive v 15. století. Jeho zasvěcení bylo později v době benátské nadvlády změněno na kostel svatého Donáta.\n\nPodle tradice měl sv. Donát z Konstantinopole, kde pobýval s benátským vévodou Beátem do Zadaru přinést relikvie sirmiánské mučednice svaté Anastázie. Převoz relikvií si vyžádal císař Karel Veliký, aby podpořil vyjednání hranic mezi Byzantskou říší a charvátským územím, která spadala pod správu Karlovy Franské říše.\n\nDonát zemřel kolem roku 811 a byl pochován ve biskupském kostele Nejsvětější Trojice (dnešním kostele svatého Donáta). Po roce 1809, v době francouzské okupace Zadaru, byly jeho ostatky přeneseny do sousední katedrála svaté Anastázie, kde se nacházejí dodnes.\n"}
{"id": "1447530", "url": "https://cs.wikipedia.org/wiki?curid=1447530", "title": "Borovice karibská", "text": "Borovice karibská\n\nBorovice karibská (\"Pinus caribaea\") je druh borovice pocházející ze subtropického a tropického prostředí Střední Ameriky. Pro svůj požadavek na teplotu neklesající k bodu mrazu nebývá v parcích ani botanických zahradách střední Evropy pěstována.\n\nDřevina se vyskytuje v kontinentální Střední Americe i na ostrovech Karibiku ve třech varietách:\n\nBorovice karibská je přizpůsobivá pestrým klimatickým podmínkách, bez újmy ale nesnese pokles teploty pod +4 °C. Za nejvhodnější průměrnou teplotu je považováno 22 až 37 °C. Roste na rozmanitých, obvykle na živiny chudých stanovištích, někde na kyselých substrátech, jinde na vápencích. Dobře se ji daří i na pobřežních, slabě zasolených píscích, kde svým výskytem navazuje na mangrove, na skalnatém terénu vystupuje do nadmořské výšky okolo 700 m. Klima v jejím areálu je různorodé, roční úhrn dešťových srážek se na jednotlivých stanovištích pohybuje od 600 mm do 4000 mm, za ideální je považován 1000 až 3000 mm.\n\nDruh je adaptovaný na periodické počasí, v období dešťů roste a při období sucha růst zastaví, pokácený strom proto nemá klasické letokruhy, ale v reakci na průběh srážek mívá tři až čtyři kroužky ročně.\n\nStrom dorůstá nejvýše do 40 m a jeho rovný, štíhlý kmen může mít výčetní tloušťku od 50 cm do 1 m. Kůra je šedá nebo světle červenohnědá, rozpukaná a ve velkých plátech odlupčivá, ohni dobře odolná. Převážná délka kmene je holá bez větví, koruna je vejčitá nebo nepravidelná, její větvičky jsou zprvu zelené a později dostávají barvu oranžovohnědou, zimní pupeny jsou konické a na koncích mají bílé třásně. Hustě olistěné letorosty jsou tenké, vystoupavé až nicí.\n\nJehlice vyrůstají ve svazečcích ve vytrvalých, asi 1 cm dlouhých pochvách, na mladých stromech obvykle po 4 až 5, na starých po 2 až 3. Okraje jehlic bývají jemně pilovité a světlé průduchy jsou na všech stranách. Barvu mají zelenou, tmavě zelenou nebo světle žlutozelenou, dosahují délky 150 až 250 mm a jsou tlusté asi 1,5 mm. Životnost jehlic bývá 3 roky.\n\nSamčí šištice s pylem jsou válcovité, 2 až 3 cm dlouhé a 5 mm široké, bývají červenohnědé, růžové nebo žluté a vyrůstají v hustých skupinách na bázi nových větviček, obvykle v nižších patrech stromů. Samičí šištice s vajíčky vyrůstají na dlouhých stopkách v párech nebo přeslenech, nejčastěji na vrcholu stromu, jsou oválné až válcovité, 5 až 10 cm dlouhé a 3 až 6 cm široké, hnědé nebo červenohnědé. V šišce uzraje za dva roky po opylení 100 až 200 semen, která jsou tvaru vejčitého nebo kosníkovitého, 6 mm velká a bývají šedá nebo světle hnědě kropenatá. Mají po jednom membránovitém křídle dlouhém asi 2 cm a na velké vzdálenosti jsou šířená větrem. Klíčící semeno mají pět až osm děloh. Poměr samčích a samičích šištic je u jednotlivých stromů nevyrovnaný, některé stromy plodí téměř výhradně samčí a jiné zase větší počet samičích.\n\nKaribská borovice je důležitý komerční druh, který je pěstován také na plantážích. Dřevo stromů je středně až hrubě zrnité, má četné a rovnoměrně rozložené pryskyřičné kanálky, jádro je červenohnědé a běl nažloutle bílá. Měrná hmotnost suchého dřeva je 625 kg/m³, pevnost v tlaku 55 MPa a objemová smrštitelnost 13 %. Při opracování vydává silný pryskyřičný odér. Borovice karibská, hlavně var. 'hondurensis' je důležitou surovinou, používá se jako stavební dřevo, dělají se z ní paluby lodí, přepravky, slouží pro výrobu překližky, buničiny, dřevěného uhlí a z její pryskyřice se destiluje terpentýn.\n\n"}
{"id": "1447533", "url": "https://cs.wikipedia.org/wiki?curid=1447533", "title": "TJ Spartak Třebíč", "text": "TJ Spartak Třebíč\n\nTJ Spartak Třebíč (celým názvem: Tělovýchovná jednota Spartak Třebíč) byl československý fotbalový klub, který sídlil v moravské Třebíči. Založen byl v roce 1953 jako Dobrovolná sportovní organisace Spartak Třebíč.\n\nNejvětším úspěchem oddílu byla druholigová účast v ročníku 1954. V šesti sezonách hrál třetí nejvyšší soutěž (1953, 1955–1956 a 1958/59–1960/61).\n\nSvé domácí zápasy hrál od konce 50. let 20. století na hřišti za nemocnicí – \"„na Radostíně“\".\n\nZdroj:\n\n\nOddíl byl založen v roce 1953 jako DSO Spartak Třebíč a navázal na dlouholetou tradici Dělnického sportovního klubu Třebíč (1910–1952), který byl na Třebíčsku velmi populární a známý pod přezdívkou „Deska“ (ze zkratky DSK).\n\nVe své první sezoně byl nasazen do přeboru Jihlavského kraje (3. nejvyšší soutěž), ve kterém ihned zvítězil a postoupil do druhé nejvyšší soutěže. Po odehrání jednoho ročníku (1954) musel Spartak uhájit druholigovou příslušnost v soubojích s DSO Jiskra Třebíč, což se mu nepodařilo a sestoupil zpět do III. ligy – Oblastní soutěže. S výjimkou „dlouhé“ sezony 1957/58 (jaro 1957, podzim 1957, jaro 1958) – v níž se účastnil I. A třídy a přecházelo se zpět na hrací systém podzim–jaro – hrál v Oblastní soutěži (1955–1956 ve skupině C, 1958/59–1959/60 ve skupině D). Naposled se ve třetí nejvyšší soutěži objevil v ročníku 1960/61.\n\nOd sezony 1961/62 působil klub střídavě v jihomoravské I. A třídě (1961–1965, 1967–1969, 1973–1975, 1976–1979, 1980/81 a 1984/85) a oblastním/župním/krajském přeboru (oblast: 1965/66 a 1966/67, župa: 1969/70, 1970/71 a 1971/72, kraj: 1972/73, 1975/76, 1981/82, 1982/83, 1983/84 a 1985/86) – s výjimkou sezony 1979/80, kdy byl poprvé a naposled ve své historii účastníkem I. B. třídy Jihomoravského kraje. Klub se po celou svoji historii pohyboval mezi druhou a šestou nejvyšší soutěží.\n\nZanikl v roce 1986 sloučením s menšími třebíčskými tělovýchovnými jednotami do TJ Třebíč.\n\nZdroj:\n\n\nZdroj:\n\nPoznámky:\n\nTJ Spartak Třebíč „B“ byl rezervním týmem Spartaku, který se pohyboval v okresních a krajských soutěžích.\n\nZdroj:\n\n\nZdroj:\n\n"}
{"id": "1447534", "url": "https://cs.wikipedia.org/wiki?curid=1447534", "title": "TJ Třebíč (fotbal)", "text": "TJ Třebíč (fotbal)\n\nTJ Třebíč (celým názvem: Tělovýchovná jednota Třebíč) byl československý fotbalový klub, který sídlil v moravské Třebíči. Založen byl v roce 1986 sloučením TJ Spartak Třebíč s několika menšími oddíly (TJ Elitex, TJTL, Sokol, Jiskra a TJ Kožichovice). Zanikl roku 1992 sloučením do FC Slavia Třebíč.\n\nSvé domácí zápasy hrál na hřišti za nemocnicí – \"„na Radostíně“\".\n\nZdroj: \n\n\nNedlouhá historie tohoto klubu se začala psát roku 1986, kdy bylo rozhodnuto o sloučení několika menších tělovýchovných jednot ve městě s tělovýchovnou jednotou Spartak do nově vzniknuvší TJ Třebíč.\n\nPoslední sezonou, kterou A-mužstvo absolvovalo celou, byla 1990/91. Po skončení podzimu 1991 přenechal divizní místo nově vzniknuvšímu klubu FC Slavia Třebíč (založen 1. ledna 1992). B-mužstvo ještě dohrálo jarní část v okresním přeboru.\n\nZdroj: \n\n\nZdroj: \n\nTJ Třebíč „B“ byl rezervním týmem TJ Třebíč, který se pohyboval v okresních soutěžích.\n\nZdroj: \n\n\nZdroj: \n\n"}
{"id": "1447536", "url": "https://cs.wikipedia.org/wiki?curid=1447536", "title": "FC Slavia Třebíč", "text": "FC Slavia Třebíč\n\nFC Slavia Třebíč (celým názvem: Football Club Slavia Třebíč) byl český fotbalový klub, který sídlil v moravské Třebíči. Založen byl 1. ledna 1992 a navázal na tradice klubu SK Horácká Slavia Třebíč. Nastupoval v tradičních červenobílých dresech s pěticípou hvězdou na srdci. Zanikl roku 2002 sloučením s TJ BOPO Třebíč do HFK Třebíč.\n\nSvé domácí zápasy hrál na hřišti za nemocnicí – \"„na Radostíně“\".\n\nSponzorem klubu byla po dva roky Jaderná elektrárna Dukovany.\n\nZdroj: \n\n\nPrvní den roku 1992 byl založen klub FC Slavia Třebíč, který navazoval na tradice Horácké Slavie Třebíč (1928–1948). Na jaře 1992 převzal od TJ Třebíč účast v divizi. Na jaře 1995 přišel sestup a následovalo pětileté období v nejvyšší jihomoravské soutěži završené postupem zpět do divize. Poslední dvě sezony hrál opět v divizi, přičemž 4. příčka z předposlední sezony 2000/01 je největším úspěchem oddílu v jeho historii.\n\nNa konci května 2001 došlo k podpisu smlouvy o spolupráci FC Slavia Třebíč s TJ BOPO Třebíč, která vedla následujícího roku k zániku obou těchto klubů a založení Horáckého fotbalového klubu Třebíč.\n\nZdroj: \n\n\nZdroj: \n\nPoznámka:\n\nFC Slavia Třebíč „B“ byl rezervním týmem Slavie, který se pohyboval v okresních a krajských soutěžích.\n\nZdroj: \n\n\nZdroj: \n\nPoznámka:\n\n\n"}
{"id": "1447539", "url": "https://cs.wikipedia.org/wiki?curid=1447539", "title": "Krupki", "text": "Krupki\n\nKrupki (, ) jsou město v Minské oblasti v Bělorusku. K roku 2017 měly zhruba 8,5 tisíce obyvatel a byly správním střediskem svého rajónu.\n\nKrupki leží na Bobru, přítoku Bereziny v povodí Dněpru. Od Minsku, hlavního města, jsou vzdáleny přibližně 120 kilometrů severovýchodně.\n\nJižním okrajem města prochází železniční trať z Minsku do Orši.\n\nPrvní zmínka o Krupkách je z roku 1575. Od roku 1991 jsou Krupki městem.\n"}
{"id": "1447550", "url": "https://cs.wikipedia.org/wiki?curid=1447550", "title": "DSK Třebíč", "text": "DSK Třebíč\n\nDSK Třebíč (celým názvem: Dělnický sportovní klub Třebíč) byl československý sportovní klub, který sídlil v moravské Třebíči. Založen byl v roce 1910 a tento název nesl až do únorového převratu v roce 1948. Klubovými barvami byly černá a bílá. DSK Třebíč měl po celou historii fotbalové i hokejové mužstvo.\n\nNejvětším úspěchem fotbalového oddílu byla účast ve druhé nejvyšší soutěži (1949 a 1952). V \"Encyklopedii našeho fotbalu\" (viz Literatura) je mužstvo v roce 1949 uvedeno pod názvem \"„Dynamo Třebíč“\". Největším úspěchem oddílu ledního hokeje pak byla jednoroční účast v nejvyšší republikové soutěži v sezóně 1937/38.\n\nSvé domácí zápasy hrál od druhé poloviny 20. let 20. století na hřišti v Domcích – \"„na Žižkově“\".\n\nZdroj: \n\n\nDělnický sportovní klub Třebíč byl založen roku 1910. V polovině 20. let 20. století se \"„Deska“\" přestěhovala na hřiště v Domcích – \"„na Žižkově“\", které je spjato s jejími největšími úspěchy. V roce 1925 absolvoval DSK Třebíč dva zahraniční zájezdy – na jaře do Polska a na podzim jako vůbec první československé mužstvo do Lotyšska a Litvy. V Pobaltí Třebíčané porazili reprezentaci Lotyšska 5:2 a o pár dní později prohráli s reprezentací Litvy 2:4. Roku 1926, kdy začal hrát v župním mistrovství (I. A třída BZMŽF – Bradova západomoravská župa footballová), zvítězil DSK v Třebíči mj. nad SK Viktoria Plzeň 4:3 a dál podnikal zájezdy do zahraničí (Lotyšsko, Litva, Polsko a Finsko). Rostoucí popularita klubu, který se hned v první sezoně v I. A třídě BZMŽF (jedna ze skupin 3. nejvyšší soutěže) umístil na třetí příčce tabulky za SK Židenice a SK Moravská Slavia Brno, vábila další diváky – přátelská utkání s AFK Bohemians či rakouským SK Sturm Graz sledovalo na 1 200 diváků, mistrovské utkání s SK Židenice vidělo nejméně 1 500 lidí. V roce 1927 byl DSK jediným fotbalovým klubem v Třebíči, jelikož ostatní kluby, které byly ve městě zakládány od roku 1907, postupně zanikly a pozdější tradiční rival Horácká Slavia vstoupila na scénu až následujícího roku.\n\nKlub se díky vysokým návštěvám těšil dobré ekonomické kondici. U příležitosti oslav svého 20. výročí si \"„Deska“\" pozvala do Třebíče přední rakouský tým First Vienna, se kterým v neděli 7. září 1930 prohrála 1:3 (poločas 1:1). Ve třicátých letech se klubu dařilo méně, přesto ještě v sezonách 1935/36 a 1936/37 patřil ke špičce I. A třídy BZMŽF. V sezoně 1938/39 však skončila \"„Deska“\" poslední (k závěrečnému utkání do Velkého Meziříčí se nedostavila a prohrála je kontumačně) a nesestoupila jen díky rozšíření soutěže ze 14 na 16 účastníků od ročníku 1939/40. Sestup do I. B třídy nakonec přišel v ročníku 1940/41. Po třech sezonách v I. B třídě se DSK Třebíč vrátil do nejvyšší župní soutěže (1943/44), jelikož se však v ročníku 1944/45 pravidelné soutěže nehrály, na opětovný start v I. A třídě si \"„Deska“\" musela počkat až do sezony 1945/46.\n\nOd ročníku 1946/47 včetně byla I. A třída BZMŽF rozdělena na dvě skupiny – okrsky: I., tzv. brněnský/horácký a II., tzv. slovácký. V sezoně 1947/48 „Deska“ zvítězila v I. okrsku a po úspěšné kvalifikaci s SK Moravia Hodonín (vítěz II. okrsku) si vybojovala právo startu ve druhé nejvyšší soutěži. K tomu však vinou jedné z poúnorových reorganizací nedošlo a do druhé ligy se probila až o rok později už pod názvem DSK Dekva Třebíč. V lednu 1949 byl klub přejmenován na Sokol Třebíč „A“ a poslední dvě sezony působil jako ZSJ Instalační závody Třebíč (zkráceně uváděno jako ZSJ Inzav, nebo Invaz). Zanikl v roce 1952, kdy bylo rozhodnuto o vytvoření DSO Spartak Třebíč (1953–1986).\n\nZdroj: \n\n\nZdroj: \n\nPoznámky:\n\n\nZdroj: \n\n\n\nZdroj: \n\nZávodní sokolská jednota Moravské elektrotechnické závody Třebíč vznikla po nuceném poúnorovém zániku populární Horácké Slavie Třebíč (1928–1948) jako Sokol Třebíč „B“ (1949–1950). Zanikl v roce 1952, kdy bylo rozhodnuto o vytvoření DSO Spartak Třebíč (1953–1986).\n\nZdroj: \n\n\nZdroj: \n\nPoznámky:\n\n\n"}
{"id": "1447557", "url": "https://cs.wikipedia.org/wiki?curid=1447557", "title": "Kyselina 2,3-dihydroxybenzoová", "text": "Kyselina 2,3-dihydroxybenzoová\n\nKyselina 2,3-dihydroxybenzoová je organická sloučenina, která se přirozeně vyskytuje v několika rostlinách, konkrétně ve smutni kyselé a v nepukalce obtížné a rovněž v plodech rostliny \"Flacourtia inermis\".\n\nV přírodě tato látka vzniká během šikimátové dráhy. Je součástí řady přenašečů železa, což jsou molekuly vytvářející stabilní komplexy s ionty železa za účelem jeho přenosu dovnitř bakterie; její molekula obsahuje pyrokatecholovou skupinu, která se po deprotonaci velmi silně naváže na železo, a karboxylovou skupinu, přes kterou se může navázat na různé další molekuly prostřednictvím amidové vazby. Jedním z přenašečů obsahujících tuto kyselinu je enterochelin, v němž jsou tři dihydroxybenzoylové substituenty navázány na molekuly serinu.\n\nKyselinu 2,3-dihydroxybenzoovou je možné použít k chelataci či jako antimikrobiální látku.\n\nKyselina 2,3-dihydroxybenzoová je také meziproduktem metabolismu kyseliny acetylsalicylové v lidském těle.\n"}
{"id": "1447567", "url": "https://cs.wikipedia.org/wiki?curid=1447567", "title": "Lush", "text": "Lush\n\nLush byla anglická rocková skupina, která vznikla v Londýně v roce 1987. Její původní sestavu tvořili Miki Berenyi (zpěv, kytara), Emma Anderson (zpěv), Steve Rippon (baskytara) a Chris Acland (bicí). Rippona v roce 1991 nahradil Phil King. Kapela vydala tři dlouhohrající desky a v roce 1996 se po Aclandově smrti rozpadla. V letech 2015 až 2016 skupina znovu vystupovala, a to v sestavě Berenyi-Anderson-King, přičemž na bicí hrál Justin Welch. V roce 2016 vydala své první nové nahrávky po dvaceti letech v podobě EP \"Blind Spot\". V říjnu 2016 skupinu opustil King a v listopadu bylo oznámeno, že kapela odehraje ještě jeden poslední koncert, při němž bude na baskytaru hrát Michael Conroy, a poté ukončí svou činnost. V roce 2018 založili Berenyi, Welch a Conroy novou skupinu Piroshka.\n"}
{"id": "1447568", "url": "https://cs.wikipedia.org/wiki?curid=1447568", "title": "Italská synagoga (Benátky)", "text": "Italská synagoga (Benátky)\n\nItalská synagoga () je jednou z pěti, a zároveň nejmenší ze synagog v Benátkách. \nItalská synagoga byla postavena v roce 1575 ku potřebě italských Židů, nejchudší skupiny žijící v benátském Ghettu. Jako taková je i nejmenší a poměrně stavebně nejjednodušší ze všech pěti historických synagog. Stejně jako ostatní čtyři benátské synagogy (Německá, Španělská, Levantská a Kantonská) se spíše než \"sinagoga\" (\"synagoga\") užívá označení \"scuola\" (\"škola\"), což je v podstatě italský etnolektický ekvivalent aškenázského \"šůl\". \n\nJendalo se o tzv. toleranční synagogu, tj. benátská vrchnost stavbu i její provoz tolerovala za předpokladu, že nebude nijak provokativně vyčnívat nad rámec profánní zástavby svého okolí. Proto také poměrně nevyýrazná, i když charakteristická, fasáda budovy značně kontrastuje s bohatě zdobeným interiérem v renesančně-barokním slohu.\n\nSynagoga byla obnovena do současné podoby během rozsáhlé rekonstrukce v roce 1970.\n\nSynagoga, která je poměrně malá, pojme pouze dvě desítky věřících. Hlavní rysy místnosti jsou Pódiu a Aron. Pět velkých, půlkruhově lomených oken osvětluje interiér z jižní strany náměstí Campo Ghetto Nuovo.\n\n"}
{"id": "1447569", "url": "https://cs.wikipedia.org/wiki?curid=1447569", "title": "Seznam ministrů kultury Slovenské republiky", "text": "Seznam ministrů kultury Slovenské republiky\n\nSeznam ministrů kultury Slovenské republiky uvádí přehled všech ministrů tohoto resortu ve slovenské vládě.\n"}
{"id": "1447570", "url": "https://cs.wikipedia.org/wiki?curid=1447570", "title": "Fukuisaurus", "text": "Fukuisaurus\n\nFukuisaurus (\"ještěr z (prefektury) Fukui\") byl rod hadrosauroidního ornitopodního dinosaura z raně křídového období (věk barrem, asi před 130 až 125 miliony let). Fosilie tohoto býložravého ptakopánvého dinosaura byly objeveny na území prefektury Fukui (ostrov Honšú, Japonsko).\n\nFosilie tohoto ornitopoda byly objeveny roku 1989 v souvrství Kitadani (skupina Tetori, odtud druhové jméno). Formálně byl typový druh \"F. tetoriensis\" popsán roku 2003. Původně byly známé jen úlomky lebky (typový exemplář s označením \"FPDM-V-40-1\"), později však paleontologové objevili také části postkraniální kostry.\n\nTento hadrosauroid patřil k menším druhům, jeho délka dosahovala jen asi 4,5 metru a hmotnost zhruba 400 kilogramů. Podle amerického paleontologa Thomase Holtze, Jr. byl \"Fukuisaurus\" dlouhý asi 6 metrů a mohl vážit přes půl tuny. Lebka byla robustně stavěná.\n\n\"Fukuisaurus\" byl vývojově primitivním hadrosauroidem, který měl zřejmě blízko k rodům \"Koshisaurus\", \"Equijubus\", \"Xuwulong\", \"Jinzhousaurus\" a \"Altirhinus\".\n\n\n"}
{"id": "1447576", "url": "https://cs.wikipedia.org/wiki?curid=1447576", "title": "Hedvika Dánská", "text": "Hedvika Dánská\n\nPrincezna Hedvika Dánská (5. srpna 1581 – 26. listopadu 1641) byla nejmladší dcera krále Frederika II. Dánského a Žofie Meklenburské. Byla také saskou královnou v letech 1602–1611 díky sňatku s Kristiánem II. Manželství však bylo bezdětné a po jejím manželovi zdědil trůn jeho bratr Jan Jiří I. Saský. Po smrti svého manžela v roce 1611 držela v Sasku velmi vysokou pozici.\n\nHedvika se narodila 5. srpna 1581 v paláci Frederiksborg v Dánsku jako sedmé dítě a čtvrtá dcera krále Frederika II. Dánského a Žofie Meklenburské. Jedna z jejích tří sester, Anna Dánská, se později stala anglickou královnou a její bratr, Kristián IV. Dánský, se stal dánským králem. Stejně jako její sourozenci strávila dětství mimo Dánsko; v jejím případě byla s příbuznými její matky v Meklenbursku.\n\nByla provdána v září 1602 za Kristiána II. Saského, jednoho ze svých bratranců, v Drážďanech. Devítileté manželství bylo bezdětné. Kristián zemřel v září roku 1611.\n\nKdyž její manžel v roce 1611 zemřel, Hedvika se stala ovdovělou vládnoucí kurfiřtou na dvorech. Sdílela vládu společně s novým kurfiřtem, avšak poddaní ji vnímali jako svoji panovnici. Když přišlo na obchodování, byla schopná udržet si svou nezávislost vůči svému švagrovi. Chovala se velmi nezávisle, udělovala písemně volné přechody a vše, co bylo výsadami kurfiřta. Vystavěla kostely a pomáhala chudým, nemocným a invalidům.\n\nJako sestra dánského krále Kristiána IV. a švagrová anglického krále Jakuba I. Stuarta, byla díky těmto vazbám pro svého švagra velmi důležitá. Zorganizovala sňatky pro pět z jeho sedmi dětí. Kvůli své pozici a moci bylo její území velmi těžce zasáhnuto třicetiletou válkou.\n\nJako vdova žila v Lichtenburgu; v roce 1631 navštívila Dánsko kvůli pohřbu své matky a poté v roce 1634 kvůli sňatku svého synovce Kristiána.\n\nZemřela v listopadu 1641 v Lichtenburgu.\n"}
{"id": "1447580", "url": "https://cs.wikipedia.org/wiki?curid=1447580", "title": "Elastica", "text": "Elastica\n\nElastica byla anglická rocková skupina, která vznikla v Londýně v roce 1992. Její původní sestavu tvořili Justine Frischmann (zpěv, kytara), Justin Welch (bicí), Donna Matthews (kytara, zpěv) a Annie Holland (baskytara). Později došlo k několika změnám sestavy, přičemž jedinými stálými členy zůstávali Frischmann a Welch. Občasně se skupinou hostoval také Damon Albarn (klávesy). Během své existence kapela vydala dvě řadové desky, \"Elastica\" (1995) a \"The Menace\" (2000).\n\n"}
{"id": "1447584", "url": "https://cs.wikipedia.org/wiki?curid=1447584", "title": "Kim Scottová", "text": "Kim Scottová\n\nKim Scottová je CEO koučka a autorka knihy \"Radikální otevřenost: Jak být silným lídrem, a přitom neztrácet lidskost\". Publikace se stala bestsellerem podle žebříčku The New York Times a The Wall Street Journal. Česky kniha vyšla v roce 2018. Kim Scottová je spoluzakladatelkou firmy Candor, Inc., která vytváří nástroje, jež manažerům a firmám usnadňují zavádění zásad radikální otevřenosti do praxe.\n\nKim Scottová získala titul BA na Princetonské univerzitě a titul MBA na Harvard Business School. Pracovala pro společnosti, jako je Google nebo Twitter. Později pro Apple připravila semináře o vedení lidí a vytvořila koncept „radikální otevřenosti“, který se stal populárním v Silicon Valley.\n\nDříve pracovala pro společnosti Delta Three nebo Capital Thiniking. Vedla pediatrickou kliniku v Kosovu a zakládala společnost zabývající se těžbou diamantů v Moskvě.\n\nNapsala tři romány. Se svým mužem Andy Scottem má dvojčata. Žije v San Francisku.\n\nKim Scottová vytvořila nové pojetí efektivního managementu – radikální otevřenost. Ta vychází z myšlenky, že dobrý šéf musí projevovat osobní zájem o své přímé podřízené, poskytovat jim zpětnou vazbu a tu také přijímat.\n\nPodle Scottové existují čtyři styly vedení: \n\n\nKonstatuje, že pokud šéfové jdou do přímé konfrontace bez zájmu o druhého, jedná se o útočnou agresi. Pokud jsou naopak příliš měkcí a vyhýbají se otevřenému jednání, jde o ničivou empatii. Když jednání postrádá respekt i upřímnost, jedná se o manipulativní neupřímnost.\n\nScottová prosazuje myšlenku radikální otevřenosti. Říká, že aby se z lídrů stali dobří šéfové, musí o své podřízené projevovat osobní zájem.\n\nPomocí konceptu také definovala tři klíčové úkoly správného lídra:\n\n\nSvé poznatky Scottová shrnula v knize \"Radical Candor: Be a Kickass Boss without Losing your Humanity\", kterou vydalo nakladatelství St Martin’s Press v březnu roku 2017. Česky kniha vyšla v roce 2018 jako „Radikální otevřenost: Jak být silným lídrem, a přitom neztrácet lidskost“ v nakladatelství Jan Melvil Publishing.\n"}
{"id": "1447586", "url": "https://cs.wikipedia.org/wiki?curid=1447586", "title": "Piroshka", "text": "Piroshka\n\nPiroshka je anglická rocková hudební skupina, kterou v roce 2018 založila zpěvačka a kytaristka Miki Berenyi, bývalá členka kapely Lush. Dále v sestavě figurují bubeník Justin Welch, baskytarista Michael Conroy a kytarista KJ McKillop. Welch a Conroy se zpěvačkou působili již v posledním období existence její kapely Lush. McKillop je zase jejím partnerem. Vydání prvního alba kapely \"Brickbat\" proběhlo v únoru 2019. Název kapely \"Piroshka\" pochází z maďarštiny.\n"}
{"id": "1447588", "url": "https://cs.wikipedia.org/wiki?curid=1447588", "title": "Eucladoceros", "text": "Eucladoceros\n\nEucladoceros (\"dobře větvené paroží\") je rod vyhynulých jelenovitých sudokopytníků, žijících v Evropě, na Blízkém Východě a ve Střední Asii v období raného pliocénu až raného pleistocénu (asi před 5 až 2 miliony let). V současnosti je rozeznáváno několik druhů tohoto rodu, jejichž systematika a příbuznost je ale stále poněkud nejasná. Podle některých autorů se jedná o příslušníka rodu \"Cervus\" (jelen). Formálně byl tento rod popsán roku 1868 Hughem Falconerem.\n\n\"Eucladoceros\" byl poměrně velký jelenovitý kopytník, délka jeho těla dosahovala asi 2,5 metru a výška v kohoutku zhruba 1,8 metru. Nápadné bylo jeho velké paroží, dosahující rozpětí až 1,7 metru. Nápadný je také \"hřebenovitý\" tvar paroží, podle kterého dostal tento savec i své rodové jméno.\n\n\n"}
{"id": "1447592", "url": "https://cs.wikipedia.org/wiki?curid=1447592", "title": "Antonín Suchánek (fotbalista)", "text": "Antonín Suchánek (fotbalista)\n\nAntonín Suchánek (6. října 1908 – ) byl český fotbalový záložník, který do roku 1930 nastupoval jako útočník.\n\nV československé lize hrál za SK Židenice (původní název Zbrojovky Brno) ve 25 utkáních, aniž by skóroval (27.08.1933–24.05.1936).\nZa Židenice odehrál jedno utkání ve Středoevropském poháru 1936. V tomto zápase prohrál SK Židenice na půdě Ambrosiany Milán (nynější Inter) 1:8, přičemž Giuseppe Meazza vstřelil pět branek.\n\n"}
{"id": "1447597", "url": "https://cs.wikipedia.org/wiki?curid=1447597", "title": "Serie B 2001/02", "text": "Serie B 2001/02\n\nSoutěžní ročník Serie B 2001/02 byl 70. ročník druhé nejvyšší italské fotbalové ligy. Soutěž začala 26. srpna 2001 a skončila 2. června 2002. Účastnilo se jí 20 týmů z toho se 12 kvalifikovalo z minulého ročníku, 4 ze Serie A a 4 ze třetí ligy. Nováčci ze třetí ligy jsou: US Palermo, Modena FC, Como Calcio, FC Messina Peloro.\n\n\n"}
{"id": "1447602", "url": "https://cs.wikipedia.org/wiki?curid=1447602", "title": "Oborecký rybník", "text": "Oborecký rybník\n\nOborecký rybník je rybník o rozloze vodní plochy 1,0 ha nalézající se na bezejmenném potoce v lese asi 2,5 km JVV od obce Horní Jelení, která se nachází v okrese Pardubice. Blízko leží rybníky Pětinoha a Hanzlíkovec. Založení dosud existujících i již zaniklých jelenských rybníků je přikládáno Vilémovi z Pernštejna, který koupil jelenské obce roku 1495, což je též nejstarší známá zmínka o Horním Jelení. Asi 100 m jižně od rybníka se při lesní cestě nalézá pomník nazývaný U letce vybudovaný na památku letecké katastrofy ze dne 9. srpna 1937.\n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá. Žije zde vydra říční.\n"}
{"id": "1447607", "url": "https://cs.wikipedia.org/wiki?curid=1447607", "title": "U letce", "text": "U letce\n\nPomník nazývaný U Letce se nalézá u lesní cesty asi 100 m jižně od Oboreckého rybníka na katastru města Horní Jelení v okrese Pardubice.\n\nPomník byl vybudován na památku letecké katastrofy, při které dne 9. srpna 1937 zahynul při cvičném letu na jednomístném stihacím letounu Avia B-534 pilot Josef Reichl z vojenského letiště v Hradci Králové ve Věkoších.\n"}
{"id": "1447615", "url": "https://cs.wikipedia.org/wiki?curid=1447615", "title": "WTA Elite Trophy 2018", "text": "WTA Elite Trophy 2018\n\nWTA Elite Trophy 2018, oficiálně Hengqin Life WTA Elite Trophy 2018, představoval jeden ze dvou závěrečných tenisových turnajů ženské profesionální sezóny 2018 pro nejlepší hráčky okruhu, které nestartovaly na předcházejícím Turnaji mistryň, a to podle specifických kritérií. Herní systém dvouhry měl formát čtyř tříčlenných základních skupin, jejichž vítězky postoupily do závěrečné vyřazovací fáze. Ve čtyřhře se hrály dvě základní skupiny o třech párech, jejichž vítězky se utkaly ve finále. Celkové odměny činily 2 349 363 dolarů.\n\nTurnaj se konal mezi 30. říjnem až 4. listopadem 2018 v jihočínském městě Ču-chaj. Dějištěm se počtvrté staly dvorce s tvrdým povrchem v Mezinárodním tenisovém centru Cheng-čchin. Řadil se do kategorie Tour Championships.\n\nTřetí singlový titul na okruhu WTA Tour vybojovala 22letá Australanka Ashleigh Bartyová, která se posunula na nové kariérní maximum, když jí po skončení na žebříčku patřilo 15. místo. Třetí společnou trofej ze čtyřher túry WTA si odvezla dvojice ukrajinských dvojčat, Ljudmila a Nadija Kičenokovy.\nWTA Elite Trophy byl pořádán pro tenistky, které obdržely pozvání od řídící Ženské tenisové asociace (WTA).\n\nVe dvouhře byly žebříčkové body kumulovány ze šestnácti turnajů. Mezi ně se povinně započítávaly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\n\nSoutěž dvouhry byla uspořádána ve formátu dvanácti singlistek z 9.–20. místa žebříčku WTA, s možností zařazení jedné hráčky startující na divokou kartu. Tenistky byly rozděleny do čtyř tříčlenných základních skupin, v nichž každá hráčka hrála dva zápasy proti zbylým členkám skupiny. Vítězka každé skupiny postoupila do semifinále, v němž se rozhodovalo o finalistkách. Do turnaje také mohly zasáhnout i dvě náhradnice z Turnaje mistryň, konaného v předcházejícím týdnu, Darja Kasatkinová a Anastasija Sevastovová. \n\nSoutěže čtyřhry se účastnilo šest dvojic. První čtyři páry měly být určeny dle regulí žebříčkovým pořadím v klasifikaci dvojic WTA, které se neprobojovaly na Turnaj mistryň, tj. umístěným na 9.–12. místě či nižším, pokud na Turnaj mistryň postoupily náhradnice. Systém výběru byl nejasný, když ne všechny řádně startující páry splnily tato kritéria. Dvě zbylá místa byla obsazena dvojicemi, které obdržely divokou kartu. \n\nPáry byly zformovány do dvou tříčlenných skupin, v nichž se utkaly systémem každý s každým. Vítězné páry postoupily do finále.\n\nKonečné pořadí v základní skupině se řídilo následujícími kritérii:\n\nAnbasadorkou čtvrtého ročníku turnaje se potřetí stala Němka Steffi Grafová, 22násobná grandslamová vítězka a bývalá světová jednička, aby podpořila závěrečnou událost.\n\nCelkový rozpočet turnaje mistryň činil 2 349 363 dolarů.\n\nTabulka uvádí sezónní výsledky a odpovídající bodový zisk kvalifikovaných hráček, včetně odhlášených.\n\nNásledující páry obdržely divokou kartu do hlavní soutěže:\n\n\n\n"}
{"id": "1447624", "url": "https://cs.wikipedia.org/wiki?curid=1447624", "title": "Atanáš Kopecký", "text": "Atanáš Kopecký\n\nAtanáš Kopecký, křtěný Athanasius Josef, též Athanas (* 2. května 1812, Chřenovice – 13. září 1871, Hradec Králové) byl učitelem v Kutné Hoře v Čáslavi, v Příbrami, v Praze a na nižší reálné škole v Hradci Králové. V Příbrami založil dětskou opatrovnu. Byl velkým propagátorem pěstování bource morušového, říkalo se mu \"český hedvábník\". Vydal publikaci o chovu bource morušového a pěstování moruší – \"O pěstování moruší a chovu bourců\", která je především určená pro poučení široké veřejnosti. V roce 1863 inicioval vznik hradecké České hedvábnické jednoty. Stal se také prvním místopředsedou tohoto spolku. Je pohřben na hřbitově v Kuklenách.\n\n\n\n"}
{"id": "1447629", "url": "https://cs.wikipedia.org/wiki?curid=1447629", "title": "Václav Švestka", "text": "Václav Švestka\n\nVáclav Švestka (18. září 1921 Čáslav – 16. listopadu 2006 Kolín) byl český katolický kněz a jezuita, vězeň komunistického režimu.\n\n"}
{"id": "1447633", "url": "https://cs.wikipedia.org/wiki?curid=1447633", "title": "Důl McArthur River", "text": "Důl McArthur River\n\nKanadský Důl McArthur River (anglicky McArtur River Uranium Mine) je nejproduktivnější uranový důl na světě. Tento hlubinný důl se nachází v provincii Saskatchewan v centrální části Kanady, na území nejrozlehlejší a nejseverněji položené saskatchewanské divize č. 18 - Saskatchewan Census Division No. 18. Důl leží 620 km vzdušnou čarou směrem na sever od Saskatoonu, největšího města zmíněné provincie. Důl McArthur River je ze 70% ve vlastnictví kanadské společnosti Cameco, zbylých 30% náleží francouzské společnosti Orano Mining, jejíž předchůdkyní byla Areva ( Areva Resources Canada), nástupkyně společnosti COGEMA. \n\nDůl McArthur River se nachází v Athabaské sedimentární pánvi (anglicky \"Athabasca Basin\") při západním okraji Kanadského štítu. \n\nLeží zhruba 230 km jihovýchodně od jezera Athabasca a 80 km směrem na severovýchod od bývalého povrchového uranového dolu a pozdější úpravny uranové rudy Key Lake, který byl vybudován při jižním okraji athabaských uranových ložisek, jež jsou nejbohatší na světě. \n\nNa severovýchod od Dolu McArthur River je v provozu podobně výnosný Důl Cigar Lake (\"Cigar Lake Mine\"), ve stejném směru pak o něco dále ještě leží uranové doly McClean Lake (\"McClean Lake Min\"e) a Rabbit Lake (\"Rabbit Lake Mine\") poblíž jezera Wollaston. Severozápadně od Dolu McArtur River, směrem k jezeru Athabasca, byl v letech 1980 až 2002 činný uranový důl Cluff Lake (\"Cluff Lake Mine\"), kde byl kombinován povrchový a hlubinný způsob těžby.\n\nKanada je s 15% podílem druhým největším světovým producentem uranu. Od roku 2009 první místo na světě náleží Kazachstánu, jehož produkce téměř dvojnásobně převyšuje produkci Kanady.Třetí v pořadí je Austrálie a čtvrtá Namibie. \n\nLožisko na McArthurově řece (McArthur River) bylo odkryto v roce 1988. Těžba, která probíhá v hloubce 500 - 600 metrů, zde byla zahájena v roce 2000. V roce 2012 se Důl McArthur River podílel na světové produkci uranu 13 procenty, což jej zařadilo na první místo na světě. Vzhledem k dlouhodobé stagnaci světových cen uranu společnost Cameco v roce 2017 avizovala, že v následujícím roce 2018 bude v tomto dole těžba uranu částečně utlumena.\n\nSpojení do dolu je zajišťováno především letecky - 2,8 km směrem na východ od těžního prostoru se nachází letiště McArthur River Airport. K dolu vede od jihu též pozemní komunikace. Tato silnice, která je pokračováním Saskatchewan Highway 914, oficiálně končící u Dolu Key Lake, je v soukromém vlastnictví firmy Cameco. \n"}
{"id": "1447638", "url": "https://cs.wikipedia.org/wiki?curid=1447638", "title": "Rudolf Dvořák (botanik)", "text": "Rudolf Dvořák (botanik)\n\nRudolf Dvořák (9. dubna 1874 Třebíč – 10. listopadu 1945 Ostrava) byl učitel, botanik a archeolog. V některý zdrojích se udává narození v roce 1878, nicméně to zjevně není správně.\n\nRudolf Dvořák se narodil v Třebíči, kde také absolvoval tzv. nižší gymnázium. V roce 1893 absolvoval učitelský institut v Brně. \n\nPo ukončení studia nejdříve učil na venkovských školách na Třebíčsku (působil na obecné škole na Nových Dvorech v Třebíči, od roku 1924 na měšťanské škole v Mohelně), poté působil dvacet let na gymnáziu v Třebíči. Roku 1924 se oženil a přestěhoval do Mohelna a začal učit na místní měšťanské škole. V roce 1928 odešel do výslužby a dále se věnoval jen své vědecké činnosti. V roce 1944 po smrti manželky se odstěhoval k nevlastní dceři do Ostravy.\n\nZabýval se především botanikou a dosáhl v tomto oboru vědeckého uznání. Studoval mechorosty, lišejníky a věnoval se výzkumu řas – algologii. V jeho pracích jsou poznatky o houbách a rostlinných nanismech (trpasličím vzrůstu) na stepi, kterých popsal 318 druhů. Byl členem mnoha přírodovědeckých spolků, publikoval více než 40 odborných článků a vědeckých prací, 7 prací vlastivědného a turistického zaměření a mnoho dalších článků v běžném tisku.\n\nZe svého učitelského platu podporoval kulturní instituce i nadějné studenty a umělce. V roce 1930 při Přírodovědeckém klubu založil tzv. „Dvořákův fond\" k podpoře algologického výzkumu Moravy, který R. Dvořák dotoval značným obnosem.\n\nShromáždil ojedinělou sbírku několika set vltavínů, velkou sbírku motýlů, brouků, minerálů, hornin a herbáře rostlin. Jako náruživý kuřák měl také menší sbírku dýmek. Společně s Vilémem Grossem sbíral archeologický materiál v lokalitě „Hradisko\" u Kramolína, která je dnes zatopena vodou Dalešické přehrady. V Mohelně vytvořil a zpřístupnil archeologickou sbírku.\n\nNadšeně popisoval krásy stepi a podílel se na její propagaci ve vlastivědných časopisech. Jako chráněné území byla Mohelenská hadcová step díky jeho snaze a dle jeho návrhu vyhlášena 31. prosince 1933, jako přírodní rezervace byla vyhlášena až po jeho smrti 11. prosince 1952.\n\n\n\n"}
{"id": "1447644", "url": "https://cs.wikipedia.org/wiki?curid=1447644", "title": "Ravenna FC 1913", "text": "Ravenna FC 1913\n\nFC Ravenna 1913 je italský klub hrající v sezóně 2018/19 ve třetí lize a sídlící ve městě Ravenna. Klub byl založen v roce 1913 jako \"Unione Sportiva Ravennate\". V roce 1920 je klub \"Audace FC\" sloučen s klubem \"US Ravenna\" a je vytvořen klub \"Unione Sportiva Ravennate\". Za rok je \"Unione Sportiva Ravennate\" sloučen s \"SG Forti per essere Liberi\" a je vytvořen \"Unione Sportiva Ravennate Forti per essere Liberi\". Další sloučení je v roce 1948 mezi kluby \"AC Ravenna\" s \"SS Edera\". Vznik nového klubu - \"Società Sportiva Edera Ravenna\". Bankrot přichází v roce 2001. Vzniká klub nový \"Ravenna Calcio\" a hraje regionální ligu. Další finanční krach přichází po sezoně 2011/12. Klub končí a je založen nový klub \"Società Cooperativa Ravenna Sport 2019\" a hrají regionální ligu.\nNejvyšší soutěž nikdy nehrál. Největší úspěch je hraní ve druhé lize a to v sedmi sezonách.\n\n"}
{"id": "1447647", "url": "https://cs.wikipedia.org/wiki?curid=1447647", "title": "AC Monza", "text": "AC Monza\n\nSS Monza 1912 je italský klub hrající v sezóně 2018/19 ve třetí lize a sídlící ve městě Monza. Klub byl založen 1. září 1912 jako \"Monza Foot Ball Club\". Bankrot přichází v roce 2004. Vzniká klub nový \"Associazione Calcio Monza Brianza 1912\". Další finanční krach přichází po sezoně 2014/15. Klub končí a je založen nový klub \"Società Sportiva Dilettantistica Monza 1912\" a hrají čtvrtou ligu.\nNejvyšší soutěž nikdy nehrál. Největší úspěch je hraní ve druhé lize a to v 44 sezonách.\n\n"}
{"id": "1447652", "url": "https://cs.wikipedia.org/wiki?curid=1447652", "title": "Turné 2007: Corrida", "text": "Turné 2007: Corrida\n\nTurné 2007: Corrida bylo koncertní turné české rockové skupiny Kabát. Jednalo se o druhé open-air turné v historii skupiny. Celková návštěvnost se pohybovala kolem 240 000 diváků.\n\n\nPřídavek:\n\n25. Burlaci\n\n26. Láďa\n\n27. Colorado\n\n28. Kdoví jestli\n\nKabát\n\n\n"}
{"id": "1447659", "url": "https://cs.wikipedia.org/wiki?curid=1447659", "title": "Šternberská kaple", "text": "Šternberská kaple\n\nŠternberská kaple může být:\n\n"}
{"id": "1447686", "url": "https://cs.wikipedia.org/wiki?curid=1447686", "title": "Srdeční záležitosti", "text": "Srdeční záležitosti\n\nSrdeční záležitosti je sólové studiové album českého hudebníka Michala Pavlíčka. Vydáno bylo v roce 2010 společností Sony Music a jeho producentem byl sám Pavlíček. Jde o trojité album, obsahující celkem 33 písní. Pavlíčka na albu doprovázeli baskytarista Martin Ivan a bubeník Miloš Meier. V různých písní zpívali různí zpěváci, mezi nimiž byli například jeho dlouholeté spolupracovnice Monika Načeva a Bára Basiková, ale také Radek Škarohlíd z kapely Hentai Corporation. Pavlíček je autorem veškeré hudby na albu, texty přispěli například Jan Sahara Hedl, Jáchym Topol, Petr Kolečko, ale také sám Pavlíček.\n\n\n\n\n"}
{"id": "1447691", "url": "https://cs.wikipedia.org/wiki?curid=1447691", "title": "Jaroslav Hrouda", "text": "Jaroslav Hrouda\n\nJaroslav Hrouda (* 16. prosince 1969 Děčín) je český politik a manažer, od roku 2018 primátor města Děčín, člen hnutí ANO 2011.\n\nŽiví se jako osoba samostatně výdělečně činná (OSVČ), působí jako předseda spolku \"Děčínští patrioti\" (spolek spoluzakládal). Od roku 1997 se pohybuje ve vyšším managementu různých společností, např. od roku 2012 je jednatelem a společníkem v konzultační a marketingové agentuře \"\"Good Times\"\".\n\nJaroslav Hrouda žije ve městě Děčín, konkrétně v části Letná.\n\nJe členem hnutí ANO 2011. V komunálních volbách v roce 2018 byl zvolen zastupitelem města Děčín, když vedl tamní kandidátku hnutí ANO 2011. Vítězné hnutí ANO 2011 následně vytvořilo koalici se třetím uskupením \"\"Náš Děčín\"\" (tj. hnutí PRO Zdraví a strana Starostové) a osmou ČSSD. Hrouda pak byl dne 5. listopadu 2018 zvolen novým primátorem města Děčín. Nahradil stranickou kolegyni Marii Blažkovou, která již nekandidovala.\n\nV krajských volbách v roce 2016 kandidoval za hnutí ANO 2011 do Zastupitelstva Ústeckého kraje, ale neuspěl. Stejně tak nebyl zvolen ani ve volbách do Poslanecké sněmovny PČR v roce 2017, kde kandidoval za hnutí ANO 2011 v Ústeckém kraji.\n\nZáhy po svém zvolení opatřil nové služební vozidlo značky Škoda Superb Laurin & Klement (,které bylo pořízeno bez výběrového řízení) registrační značkou \"PRIMATOR\". Jaroslav Hrouda se k tomuto kroku vyjádřil: \"\"Lidé by svého primátora měli znát, měli by mít možnost se s ním pobavit, zastavit ho třeba na ulici, až ta značka vejde ve známost, lidé budou vědět, že toto je primátor a toho můžeme oslovovat,\".\" Registrační značka na jeho osobním vozidle Ford Mustang GT je pak \"The BEA5T\" - the beast, jeho SUV nese jméno \"MONSTER\". Za tento krok sklidil celorepublikovou kritiku.\n"}
{"id": "1447697", "url": "https://cs.wikipedia.org/wiki?curid=1447697", "title": "Aviadvigatěl PS-90", "text": "Aviadvigatěl PS-90\n\nAviadvigatěl PS-90 je ruský dvouproudový motor s vysokým obtokovým poměrem pro civilní použití. Jeho tah se pohybuje okolo 16 000 kgf (157 kN, 35 300 lbf). Použit je v ruských dopravních letounech Iljušin Il-96 a sérii Tupolev Tu-204/Tu-214. Dále v transportních letounech Iljušin Il-76. Vyráběn je ve společnosti Aviadvigatěl, která je následníkem sovětské Solovjovovy konstrukční kanceláře. Zkratka \"PS\" jsou iniciály Pavla Solovjova ().\n\nMotor PS-90 byl vyvinut s nástupem nové generace ruských letadel, aby splnil požadavky na hospodárnost, výkonnost a emise. Oproti předchozím generacím sovětských motorů z 60. let šlo o obrovský pokrok. PS-90 má téměř dvojnásobnou účinnost a je srovnatelný se západními motory z 80. let jako je Pratt & Whitney PW2000.\n\n\n\"Zdroj\".\n\n\n\n\n"}
{"id": "1447699", "url": "https://cs.wikipedia.org/wiki?curid=1447699", "title": "Goat water", "text": "Goat water\n\nGoat water (též \"kiddy stew\", doslovně přeloženo jako \"kozí voda\") je dušený pokrm z oblasti Karibiku. Pochází z ostrova Montserrat a je také národním jídlem tohoto ostrova.\n\nTento pokrm se připravuje dušením kozího masa spolu s plody chlebovníku, zeleninou, cibulí, rajčaty, kořením, bylinkami a moukou. Někdy se přidává i rum, whiskey a různé hlízy. Může se podávat s rýží. Chuťově je goat water pikantní a aromatický.\n\nPředlohou pro goat water byl nejspíše irský pokrm \"Irish stew\", který ale používá hovězí maso.\n"}
{"id": "1447701", "url": "https://cs.wikipedia.org/wiki?curid=1447701", "title": "Smíchov (rozcestník)", "text": "Smíchov (rozcestník)\n\nSmíchov může označovat:\n\n"}
{"id": "1447703", "url": "https://cs.wikipedia.org/wiki?curid=1447703", "title": "Robinsonova anelace", "text": "Robinsonova anelace\n\nRobinsonova anelace je chemická reakce využívaná v organická syntéze k tvorbě cyklů; objevil ji v roce 1935 Robert Robinson jako metodu tvorby šestičlenných cyklů vytvořením tří nových vazeb C-C. Při této reakci reaguje obecný keton s methylvinylketonem za vzniku α,β nenasyceného cyklického ketonu Michaelovou adicí následovanou aldolovou kondenzací. Jedná se o jeden z hlavních postupů přípravy systémů kondenzovaných cyklů.\n\nPříprava a výroba cyklohexenonu a jeho derivátů má velký význam pro syntézu řady přírodních produktů a mnoha dalších sloučenin, jako jsou antibiotika a steroidy. Příkladem konkrétní látky, při jejíž výrobě se mimo jiné provádí Robinsonova anelace, může být kortizon.\n\nRobinsonovu anelaci popsali William Rapson a Robert Robinson, když Rapson studoval na Oxfordské univerzitě, kde byl Robinson v té době profesorem. Před touto jejich prací nebyl znám žádný postup přípravy cyklohexenonu z α,β nenasycených ketonů. Nejprve se podařilo provést reakci methylvinylketonu s naftolem za vzniku naftoloxidu, ovšem tento postup nevedl k požadovanému cyklohexenonu, což bylo přičítáno nevhodným podmínkám reakce.\n\nRobinson s Rapsonem roku 1935 zjistili, že cyklohexenon vznikne interakcí cyklohexanonu a α,β nenasyceného ketonu; tento postup je stále jedním z hlavních postupů přípravy sloučenin s šestiuhlíkatými cykly. Díky širokému využívání byly také prozloumány mnohé parametry a varianty této reakce jako například obměny substrátů a reakčních podmínek.\n\nNa začátku Robinsonovy anelace je bazí odtržen vodík z α-uhlíku cyklohexanonu A, čímž vzniká jeho enolát. Ten vystupuje jako nukleofil při Michaelově adici na konjugovaný keton B. Tento meziprodukt následně podléhá další bazické enolizaci C s následnou intramolekulární aldolizací D. Vzniklý β-hydroxyketon E pak snadno, popřípadě mírným zahřátím poskytuje produkt F tzv. aldolovou kondenzací.\n\nZ důvodu, že je produktem opět konjugovaný keton, může docházet k jeho reakci s dalším enolem. To vede k tomu, že přímá Robinsonova anelace poskytuje zpravidla nízké výtěžky. Tomu lze zabránit izolací aduktů C nebo E s následnou cyklizací a/nebo dehydratací za mírnějších podmínek.\n\nPřestože Robinsonova anelace probíhá zpravidla za bazické katalýzy, stejného výsledku, lze dosáhnou i přes kysele vytvořený enolát, kdy je katalyzátorem například kyselina sírová. Michaelova reakce může probíhat při neutrálním pH, meziproduktem je poté enamin. Michaelův adukt lze rovněž získat zahříváním Mannichovy zásady za přítomnosti ketonu.\n\nJako Michaelův akceptor se většinou používá α,β nenasycený keton, ovšem může jím být i aldehyd nebo derivát karboxylové kyseliny; taktéž se dají použít nitrily, nitrosloučeniny, sulfony a některé uhlovodíky.\n\nWichterlova reakce je variantou Robinsonovy anelace, kde se methylvinylketon nahrazuje 1,3-dichlor-\"cis\"-2-butenem za účelem zabránění nechtěné polymerizaci či kondenzaci v průběhu Michaelovy adice..\n\nPři Hauserově anelaci dochází po Michaelově reakci k Dieckmannově kondenzaci a následně k eliminaci; Dieckmannova kondenzace je obdobná vnitromolekulární reakce diesterů se zásadou za tvorby β ketoesterů. Hauserovým donorem je aromatický sulfon nebo methylensulfoxid s karboxylovou skupinou na pozici \"orto\". Hauserův akceptor je stejný jako Michaelův akceptor.\nV původní Hauserově anelaci reagoval [2-(ethoxykarbonyl)fenyl](fenyl)sulfoxid s pent-3-en-2-onem za přítomnosti diisopropylamidu lithného jako zásady v tetrahydrofuranu při −78 °C.\n\nPři asymetrické syntéze produktů Robinsonovy anelace se jako katalyzátor obvykle používá prolin; bylo popsáno využití L-prolinu stejně jako několika dalších chirálních aminů v&nbso;obou fázích Robinsonovy anelace.\n\nPři použití opticky aktivního prolinu jako katalyzátoru je reakce značně stereoselektivní, enantiomerní přebytek dosahuje 60 až 70 %.\n\nByla popsána příprava chirálních thiochromenů organokatalytickou Robinsonovou anelací.\n\nWielandův–Miescherův keton je produktem Robinsonovy anelační reakce 2-methylcyklohexan-1,3-dionu s methylvinylketonem a používá se při výrobě mnoha steroidů s důležitými vlastnostmi; pomocí prolinových katalyzátorů jej lze získat v enantiomerně čisté formě.\n\nRobinsonova anelace byla též použita k totální syntéze tetracyklického alkaloidu (+)-fawcettiminu, který by bylo možné využít jako inhibitor acetylcholinesterázy.\n\nVe společnosti Merck byla vyvinuta nová látka s potenciálně antibiotickými účinky nazývaná platensimycin (její struktura je na obrázku vpravo).\n\nPři prvních syntézách byla vnitromolekulární etherifikací získávána racemická forma této látky. Později byla popsána alternativní syntéza Robinsonovou anelací, čímž se podařilo dosáhnout enantioselektivní syntézy tetracyklického jádra platensimycinu; jednotlivé dílčí reakce probíhaly v jedné nádobě a jako katalyzátor byl použit L-prolin. Podmínky reakce jsou vyobrazeny na následujícím obrázku: \n"}
{"id": "1447706", "url": "https://cs.wikipedia.org/wiki?curid=1447706", "title": "ŠBK Šamorín", "text": "ŠBK Šamorín\n\nŠBK Šamorín (celým názvem: Šamorínsky basketbalový klub Šamorín) je slovenský ženský basketbalový klub, který sídlí v Šamoríně v Trnavském kraji. Založen byl v roce 1964 pod názvem Telovýchovná jednota Slávia Šamorín. Pod hlavičkou Šamorínského basketbalového klubu působí od roku 1991. Ženský oddíl hraje od sezóny 2010/11 ve slovenské nejvyšší basketbalové soutěži žen. Klubové barvy jsou zelená a bílá.\n\nSvé domácí zápasy odehrává v hale Športcentrum Samaria s kapacitou 369 diváků.\n\nZdroj: \n\n\nZdroj: \n\nZdroj: \n\n\n"}
{"id": "1447712", "url": "https://cs.wikipedia.org/wiki?curid=1447712", "title": "Takzvané divadlo poezie VUS", "text": "Takzvané divadlo poezie VUS\n\nTakzvané divadlo poezie VUS působilo v Praze v letech 1963–1967. Jednalo se o amatérský (převážně studentský) soubor, jehož principálem byl Radim Vašinka. Ten přišel do Vysokoškolského uměleckého souboru z Divadla Na zábradlí v roce 1963 na částečný úvazek jako umělecký vedoucí. Při tomto souboru, zaměřeném zejména na sborový zpěv, vytvořil ze zbytků jeho recitační skupiny „Tak zvané divadlo poezie“, které ve své poetice a způsobu jevištního podání poezie navazovalo na předešlé působení svého principála v brněnském Divadle X koncem padesátých a začátkem šedesátých let.\n\n\nDále pak divadlo uvádělo příležitostná pásma začínajících autorů, naivních básníků, verše Konstanty Ildefonsa Gałczyńského: Divadlélko Zelená husa, atp.\n\nVšechny inscenace divadla sestavil a režíroval Radim Vašinka, s výjimkou \"Hry na zázraky\", jejíž libreto sestavil a režie se ujal Jaroslav Zbyněk Karabec.\n\nDivadlo zkoušelo a jednou týdně hrálo v nehostinném sále Základní školy pro sluchově postižené v Ječné ulici 27 v Praze 2.\n\nDivadlo se zúčastňovalo nejrůznějších festivalů a přehlídek, zejména několika ročníků Wolkrova Prostějova, přehlídky amatérského kabaretu a divadel poezie v Divadle Na zábradlí (jaro 1964), přehlídky amatérského studentského divadla v polské Gliwici (podzim 1964).\n\nS divadlem spolupracovali další umělci, např. skladatel Petr Skoumal, choreograf František Pokorný či výtvarník František Forejt.\n\nSoubor zanikl v roce 1967, kdy Radim Vašinka spolu s kmenovými členy souboru přešel do sklepních prostorů domu č. 9 na Malostranském náměstí a založil zde Divadelní studio Orfeus a posléze Divadlo Orfeus.\n\n\n"}
{"id": "1447713", "url": "https://cs.wikipedia.org/wiki?curid=1447713", "title": "Bitva u Mogyoródu", "text": "Bitva u Mogyoródu\n\nBitva u Mogyoródu bylo vojenské střetnutí mezi uherským králem Šalamounem I. a jeho bratrancem a rivalem Gejzou. Gejza v bitvě dosáhl rozhodujícího vítězství, sesadil Šalamouna z trůnu a stal se uherským králem Gejzou I. Bitva se odehrála 14. března 1074 u vesnice Mogyoród, v dnešní pešťské župě v Maďarsku.\n\nPo úmrtí krále Bély I. v roce 1063 vrtl do Uherska německý král Jindřich IV. a zamezil Bélovu synovi Gejzovi nástup na uherský trůn. Gejza se svým mladším bratrem Ladislavem museli uprchnout do Polska a Jindřich na uherský trůn instaloval jejich bratrance Šalamouna.\n\nV roce 1064 se spolu Šalamoun a Gejza na čas smířili, od roku 1072 se ale mezi nimi objevily rozpory.\n\nBitvě předcházela bitva u Kemeje z 26. února 1074, kde Šalamoun I. Gejzu porazil.\n\nGejza v bitvě Šalamouna porazil a získal trůn, velké podrobnosti ze samotné bitvy ale známy nejsou. Neznáme sílu vojsk ani ztráty jednotlivých stran. Bitva je popsána ve Vídeňské obrázkové kronice.\n\nNa rozdíl od bitvy u Kemeje byl přítomen Gejzův mladší bratr Ladislav a jeho družina. Oba bratry také podpořil znojemský kníže Ota.\n\nŠalamoun se i přes porážku se ztrátou trůnu nesmířil a za pomoci Jindřicha IV. se snažil situaci zvrátit. To se mu ale nepodařilo. Uznal až vládu Gejzova nástupce Ladislava I. roku 1077. Formálně abdikoval až roku 1081.\n"}
{"id": "1447714", "url": "https://cs.wikipedia.org/wiki?curid=1447714", "title": "Kaple svatého Bartoloměje (Hodkovičky)", "text": "Kaple svatého Bartoloměje (Hodkovičky)\n\nKaple svatého Bartoloměje stojí v Praze - Hodkovičkách, u Modřanské ulice a byla postavena v roce 1890.\n\nJe to jednoduchá přízemní stavba obdélníkového půdorysu o rozměrech 4,00 x 3,15 m. V průčelí jsou prosklené dvoudílné dveře se samostatnou umělecky kovanou mříží, nad vchodem je trojúhelníkový štít, v bočních stěnách je po jednom segmentově zaklenutém okně. Na zadní části střechy je umístěna čtyřboká věžička s jehlancovitou stříškou a křížkem na vrcholu. Věžička má malá okénka a je v ní umístěn zvon. Uvnitř kapličky stojí malý oltář.\n\nNa průčelní stěně jsou zasazeny dvě tabulky, které označují výšku hladiny Vltavy v roce 1890 a 2002, kdy byly povodně.\n\nBarokní kaplička se nalézá v Hodkovičkách v parku u zastávky MHD – Černý kůň.\n"}
{"id": "1447717", "url": "https://cs.wikipedia.org/wiki?curid=1447717", "title": "Úpravna zlaté rudy v Kašperských Horách", "text": "Úpravna zlaté rudy v Kašperských Horách\n\nStředověká úpravna zlatých rud v Kašperských Horách je archeologických chráněným objektem (katalogové číslo: 1000124857; památková ochrana: KP; číslo ÚSKP: 11312/4-5075). Jejím vlastníkem je město Kašperské Hory.\n\nZlato na Šumavě objevili Keltové, získávali ho především rýžováním ve zlatonosných řekách a potocích. Rozkvět hlubinné těžby začal až koncem 12. století, vrcholu dosáhla za prvních Lucemburků – Jana a Karla. Jan Lucemburský udělil městu pečeť a znak, zprostil ho daní s výjimku daní ze soli. Karel IV. dal postavit strážní hrad Kašperk a vybudovat třetí větev Zlaté stezky – kašperskohorskou, která městu pomohla k dalšímu rozkvětu. Za husitských válek těžba poněkud poklesla, opakovaně se opět zvyšovala, ale nikdy už nebyla tak výnosná jako ve století 14. S menšími či většími úspěchy těžba pokračovala až do začátku 20. století.\n\nArcheologická lokalita ležící na jižním kraji města je z období vrcholného středověku a je první zjištěnou stavbou na tepelné zpracování zlaté rudy v Čechách.\n\nPři výkopech kanalizace pro novou ulici Krátká v 90. letech 20. století v lokalitě zvané Na Prádle (původní pomístní název – pral se zde křemen) archeologové v hloubce dva metry pod zemí identifikovali jedinečnou technickou památku – patrně nejstarší úpravnu zlatonosných rud na evropském kontinentě. Byla objevena kamenná podezdívka stavby z přelomu 13. a 14. století o rozměrech ca 12 x 12 metrů s kamennou pecí s klenbou uvnitř a hromadami žárem rozpukaného zlatonosného vytěženého křemene. Vedle objektu pece byla objevena cisterna na vodu. V peci docházelo k tepelnému zpracování zlatonosného křemene, který byl několik hodin zahříván a poléván vodou z cisterny, aby snáze pukl. Odtud byl dopravován k drtírnám a zlatomlýnům, kterých pracovalo v době největší těžby v Kašperských Horách asi 300. Úpravna pracovala asi 150 let, o čemž svědčí nálezy keramiky. Na dně cisterny byly objeveny i kahany a zbytky kožených částí oděvů horníků, železné předměty, keramika (včetně importů) a sklo. Na místě byl nalezen i stříbrný parvus Jana Lucemburského.\n\nVšechny nálezy jsou uloženy a vystaveny v Muzeu Šumavy v Kašperských Horách.\n\nAreál byl upraven a zakonzervován Národním technickým muzeem v Praze a Muzeem Kašperské Hory a ohraničen, opatřen informačním panelem a lavičkou. Tudy vede naučná stezka Cestou kašperskohorských zlatokopů a také zde končí vlastivědné vycházky městem pořádané Informačním centrem Města Kašperské Hory. Nejen tuto výjimečnou památku, ale také další místa bývalé těžby (štoly, šachty, jámy tzv. pinky a příkopy lze navštívit na naučné stezce Cestou zlatokopů.  \n\nArcheolog Jiří Waldhauser o tomto nálezu napsal \"„po jejím dokončení se rezervace octne na malém prostranství a bude, doufejme, uvedena do brilantního stavu, aby důstojně prezentovala dřívější slávu kašperskohorského zlata. Konečně, patří k nejstarším v celosvětovém měřítku.“\"\n\n\n"}
{"id": "1447718", "url": "https://cs.wikipedia.org/wiki?curid=1447718", "title": "Hana Storchová", "text": "Hana Storchová\n\nHana Storchová (* 17. listopadu 1936 Praha) je česká grafička, ilustrátorka a malířka. \n\nHana Strochová se narodila v Praze v roce 1936 a již od útlého dětství se u ní projevoval velký výtvarný talent.\n\nSoučasně se studiem střední školy začala studovat malířství u akademické malířky Ludmily Jiřincové, která ji naučila především svědomitému přístupu k práci a precizní kresbě. Po ukončení střední školy navštěvovala na Akademii výtvarných umění přípravku u prof. MIloslava Holého a poté se specializovala na grafiku u prof. Vladimíra Silovského. Po studiích na AVU vstoupila do Sdružení českých umělců grafiků Hollar, v kterém je dodnes aktivně činná.\n\nPro tvorbu Hany Storchové má zásadní význam intenzivní vnímání přírody, především pak láska k říši rostlinné, která je pro ni nekonečným zdrojem inspirace. Přírodu vnímá nejen v celku, ale i v sebenepatrnějších detailech, k čemuž jí napomáhají rozsáhlé přírodopisné vědomosti, zvláště pak znalost systematické botaniky. \n\nHana Storchová se zabývá jak volnou tvorbou, tak i ilustracemi. Ve volné grafické tvorbě se věnuje převážně technice hlubotisku (lept, měkký kryt, suchá jehla). Grafiky vytváří černobílé i barevné, v různých formátech od velkoformátových po velmi drobné (novoročenky, ex libris).\n\nIlustrovala celou řadu přírodovědných především botanických knih, učebnic, atlasů, encyklopedií a také tvořila poštovní známky. Uskutečnila velké množství samostatných výstav a zúčastnila se též výstav kolektivních, vše doma i v zahraničí.\n\n"}
{"id": "1447719", "url": "https://cs.wikipedia.org/wiki?curid=1447719", "title": "BK SOŠŽ Cassovia Košice", "text": "BK SOŠŽ Cassovia Košice\n\nBK SOŠŽ Cassovia Košice (celým názvem: Basketbalový klub Stredná odborná škola železničná Cassovia Košice) byl slovenský ženský basketbalový klub, který sídlil v Košicích ve stejnojmenném kraji. Založen byl v roce 1980. Býval dlouholetým účastníkem slovenské nejvyšší soutěže žen v basketbalu. Klubové barvy byly červená a bílá.\n\nKlub ukončil své několikaleté působení v nejvyšší soutěži žen v polovině sezóny 2017/18. Vše se odehrálo po ztrátě hlavního sponzora a také po realizaci nového slovenského zákonu o sportu, který pro menší sporty bývá často likvidační. Veleúspěšný městský rival Good Angels Košice na témže zákonu skončil v roce 2018. Zbylé mládežnické oddíly Cassovie v roce 2017 přešly pod hlavičku nového mládežnického klubu Young Angels Košice.\n\nSvé domácí zápasy odehrával ve Športové aréně SOŠŽ v Košicích.\n\nZdroj: \n\n\nZdroj: \n\nZdroj: \n\n\n"}
{"id": "1447722", "url": "https://cs.wikipedia.org/wiki?curid=1447722", "title": "Velký Karlov (rybník)", "text": "Velký Karlov (rybník)\n\nRybník Velký Karlov je velký rybník o rozloze vodní plochy 16,8 ha nalézající se v katastrálním území Plchůvky, exklávě města Choceň v okrese Ústí nad Orlicí. Rybník se nalézá na severním okraji obce Korunka. Po koruně hráze prochází silnice III. třídy č. 3173 vedoucí z obce Dolní Jelení do Čermné nad Orlicí.\nRybník Velký Karlov byl spolu s rybníkem Malý Karlov vybudován v 16. století. Po roce 1785 došlo k jejich zrušení a po více jak 100 let nedošlo k obnově. Později byly oba rybníky obnoveny.\n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá. Žije zde vydra říční.\n"}
{"id": "1447735", "url": "https://cs.wikipedia.org/wiki?curid=1447735", "title": "Grand Prix Rakouska 2018", "text": "Grand Prix Rakouska 2018\n\nGrand Prix Rakouska 2018 (oficiálně Formula 1 Eyetime Großer Preis von Österreich 2018) se jela na okruhu Red Bull Ring ve Spielbergu v Rakousku dne 1. července 2018. Závod byl devátým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447738", "url": "https://cs.wikipedia.org/wiki?curid=1447738", "title": "Malý Karlov (rybník)", "text": "Malý Karlov (rybník)\n\nRybník Malý Karlov je rybník o rozloze vodní plochy 4,7 ha nalézající se v katastrálním území Plchůvky, exklávě města Choceň v okrese Ústí nad Orlicí. Rybník se nalézá na východním okraji obce Nová Ves. Po koruně hráze prochází účelová komunikace.\nRybník Malý Karlov byl spolu s rybníkem Malý Karlov vybudován v 16. století. Po roce 1785 došlo k jejich zrušení a po více jak 100 let nedošlo k obnově. Později byly oba rybníky obnoveny.\n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp černý či volavka popelavá. Žije zde vydra říční.\n"}
{"id": "1447744", "url": "https://cs.wikipedia.org/wiki?curid=1447744", "title": "New Breed", "text": "New Breed\n\nNew Breed je páté sólové studiové album americké zpěvačky Dawn Richard. Vydáno bylo 25. ledna 2019 společnostmi Local Action Records a Our Dawn Ent. Na albu se podíleli například Cole M. Greif-Neill, Hudson Mohawke a Kaveh Rastegar. Album bylo do značné míry inspirováno zpěvaččiným dospíváním v New Orleans.\n\n"}
{"id": "1447745", "url": "https://cs.wikipedia.org/wiki?curid=1447745", "title": "Puška pro přesnou střelbu", "text": "Puška pro přesnou střelbu\n\nPuška pro přesnou střelbu či ostrostřelecká puška () je dlouhá palná zbraň, jejímž hlavním určením je mířená střelba na vzdálenost přesahující efektivní dostřel běžných pěchotních zbraní. Pušky kategorie DMR se liší od odstřelovacích pušek důrazem na taktické použití již na úrovni družstva. Rovněž se od nich neočekává dosažení vlastností specializovaných zbraní odstřelovačů, kteří mají obvykle ve výzbroji opakovací pušky.\n\nPušky pro přesnou střelbu většinou vycházejí ze standardních útočných nebo bitevních pušek (\"battle rifle)\". Jejich konstrukce a vlastnosti však zohledňují nutnost dosažení vyšší přesnosti a dostřelu, což vyžaduje některé z následujících úprav: lepší kvalitu zpracování (výrobní tolerance), delší a těžší hlaveň, montáž optického zaměřovače a sklopné dvojnožky či použití výkonnější munice oproti běžně používaným nábojům střední balistické výkonnosti.\n\nZa jednu z prvních moderních zbraní DMR je považována odstřelovací puška Dragunova (SVD), která vznikla v 60. letech na základě požadavku sovětské armády, aby byla pěší družstva schopná vést účinnou palbu na vzdálenost přesahující dostřel automatů Kalašnikova. Pušky SVD se dočkaly širokého rozšíření a v roli pušek pro přesnou střelbu, resp. odstřelovacích pušek na úrovni družstev, je používá i Armáda České republiky. V roli DMR se uplatnily také pušky, které byly původně považovány ve srovnání s novějšími zbraněmi za zastaralé, například americké M14 sloužící po boku útočných pušek M16 a karabin M4. Mezi nejnovější ostrostřelecké pušky patří německé Heckler & Koch HK417 nebo speciální varianty belgických FN SCAR.\n\n"}
{"id": "1447746", "url": "https://cs.wikipedia.org/wiki?curid=1447746", "title": "Petr Měřínský", "text": "Petr Měřínský\n\nPetr Měřínský (* 2. dubna 1970 Přerov) je český politik a manažer, od roku 2018 primátor města Přerov (předtím v letech 2014 až 2018 první náměstek primátora), člen hnutí ANO 2011.\n\nVystudoval Ekonomickou fakultu Vysokou školu báňskou – Technickou univerzitu Ostrava (získal titul Ing.). Následně začal pracovat jako správce počítačové sítě v pobočce Českého Telecomu v Přerově. Postupoval v rámci firmy, až nakonec několik let působil jako marketingový manažer na centrále v Praze. Ze společnosti odešel kvůli rozhodnutí přestat pracovně dojíždět do hlavního města.\n\nPozději se stal ředitelem firmy zabývající se správou nemovitostí, působil také v bankovním sektoru jako franchisant u UniCredit Bank. V letech 2012 až 2014 byl hlavním konzultantem ve Vědeckotechnickém parku Univerzity Palackého v Olomouci.\n\nPetr Měřínský žije ve městě Přerov, konkrétně v části Přerov I - Město.\n\nJe členem hnutí ANO 2011, za něž byl v komunálních volbách v roce 2014 zvolen zastupitelem města Přerov. Následně se v listopadu 2014 stal 1. náměstkem primátora pro oblasti: rozpočet a finance, majetkové záležitosti, hospodářství a komunální služby. Ve volbách v roce 2018 post zastupitele města obhájil, když vedl tamní kandidátku hnutí ANO 2011. Vítězné hnutí ANO 2011 následně vytvořilo koalici s druhou ODS a osmým uskupením \"KDU-ČSL a TOP09\". Měřínský pak byl dne 5. listopadu 2018 zvolen novým primátorem města Přerov. Nahradil Vladimíra Puchalského z uskupení \"\"Společně pro Přerov\"\", který již nekandidoval.\n\nVe volbách do Poslanecké sněmovny PČR v roce 2013 kandidoval za hnutí ANO 2011 na 15. místě kandidátky v Olomouckém kraji, ale neuspěl. Zvolen nebyl ani ve volbách v roce 2017 (kandidoval na 16. místě).\n"}
{"id": "1447754", "url": "https://cs.wikipedia.org/wiki?curid=1447754", "title": "Havortie", "text": "Havortie\n\nHavortie (\"Haworthia\") je rod rostlin z čeledi asfodelovité. Jsou to vytrvalé byliny s dužnatými listy v růžici a dvoustranně souměrnými květy v hroznovitém květenství. Plodem je tobolka. Rod zahrnuje 57 druhů a vyskytuje se výhradně v Jihoafrické republice.\nČást druhů byla v roce 2013 na základě fylogenetických studií přeřazena do nového rodu \"Haworthiopsis\".\nHavortie jsou poměrně často pěstovány jako sukulenty. Některé druhy mají velmi exotický vzhled.\n\nHavortie jsou malé, vytrvalé byliny s růžicí listů, která může být přízemní nebo na vrcholu stonku. U některých druhů vytvářejí růžice husté shluky. Listy jsou obvykle tuhé, spirálně nebo řidčeji dvouřadě uspořádané, trojúhle kopinaté až čárkovité, u některých druhů redukované. Povrch listů je nezřídka hrbolkatý, různě kolorovaný nebo s průsvitnými okénky. Listy jsou celokrajné nebo na okraji zoubkaté, brvité či hrbolkaté, na vrcholu obvykle špičaté.\nKvěty jsou drobné, bílé nebo růžové, dvoustranně souměrné, dvoupyské, uspořádané ve vzpřímených, jednoduchých nebo větvených hroznech vyrůstajících z vrcholu listové růžice. Okvětí má přímou nebo prohnutou trubku zakončenou 6 laloky. Okvětí může být zeleně nebo hnědavě žíhané. Tyčinek je 6 a nevyčnívají z květů. V semeníku jsou 3 komůrky. Čnělka je šídlovitá, zakončená drobnou, trojlaločnou nebo okrouhlou bliznou. Plodem je dřevnatá tobolka, pukající 3 podélnými chlopněmi. Obsahuje černá nebo šedá, zploštělá nebo nepravidelně hranatá semena.\n\nRod zahrnuje 57 druhů a vyskytuje se výhradně v Jihoafrické republice v provinciích Západní Kapsko, Východní Kapsko, Severní Kapsko a Svobodný stát.\n\nRod \"Haworthia\" byl tradičně členěn do dvou sekcí, sekce \"Haworthia\" a sekce \"Hexangularis\". Fylogenetické studie ukázaly, že rod je v tomto pojetí polyfyletický a obě sekce představují samostatné vývojové větve, které nejsou zcela bezprostředně příbuzné. Následně bylo v roce 2013 všech 18 druhů sekce \"Hexangularis\" přeřazeno do nového rodu \"Haworthiopsis\". Tento rod tvoří sesterskou větev rodu \"Aloe\" a spolu s několika malými rody, oddělenými od rodu \"Aloe\", tvoří celá tato skupina sesterský klad rodu \"Haworthia\".\n\nHavortie jsou poměrně často pěstovány jako sukulenty. Mezi běžněji pěstované druhy náleží např. \"H. fasciata\", \"H. arachnoidea\", \"H. truncata\" nebo kříženec \"H. x cuspidata\". Na rozdíl od většiny ostatních sukulentních rostlin jim vyhovuje stinnější stanoviště s rozptýleným světlem. Na slunečním úpalu se vybarvují do oranžových nebo červených odstínů a pomalu rostou, zatímco v polostínu zůstávají zelené a rychle nabývají. Při dlouhých suchých obdobích jim zasychají kořeny. Vyžadují velmi dobře propustný substrát a v zimě suchou periodu. Množí se výsevem semen nebo dělením ve vegetační sezóně. Celá řada druhů je uváděna ze sbírek českých botanických zahrad.\n\n"}
{"id": "1447770", "url": "https://cs.wikipedia.org/wiki?curid=1447770", "title": "Cedric Bixler-Zavala", "text": "Cedric Bixler-Zavala\n\nCedric Bixler-Zavala (* 4. listopadu 1974) je americký zpěvák a bubeník. Narodil se v kalifornském městě Redwood City do rodiny mexických přistěhovalců. V devadesátých letech hrál na bicí a zpíval v kapele Foss, v níž hrál také pozdější politik Beto O'Rourke. V roce 1994 spoluzaložil skupinu At the Drive-In, s níž vydal řadu alb. V letech 2001 až 2012 působil v kapele The Mars Volta, v níž hrál také Omar Rodríguez-López z At the Drive-In. Také zpíval na několika sólových albech Rodrígueze-Lópeze a zároveň s ním hrál ve skupině Antemasque. Spolupracoval i s dalšími hudebníky, mezi něž patří například Mastodon a Thavius Beck.\n"}
{"id": "1447778", "url": "https://cs.wikipedia.org/wiki?curid=1447778", "title": "Grand Prix Velké Británie 2018", "text": "Grand Prix Velké Británie 2018\n\nGrand Prix Velké Británie 2018 (oficiálně Formula 1 2018 Rolex British Grand Prix) se jela na okruhu Silverstone v Silverstonu ve Velké Británii dne 8. července 2018. Závod byl desátým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447783", "url": "https://cs.wikipedia.org/wiki?curid=1447783", "title": "Marcel Rodríguez-López", "text": "Marcel Rodríguez-López\n\nMarcel Rodríguez-López (* 29. září 1983) je americký hudebník-multiinstrumentalista. Je mladším bratrem hudebníka Omara Rodrígueze-Lópeze. V říjnu 2003 se stal členem bratrovy skupiny The Mars Volta, v níž původně hrál na perkuse, později též na klávesy a syntezátory. Hrál s ní až do roku 2012, kdy ukončila svou činnost. Také hrál na více než dvou desítkách sólových alb svého sourozence. Rovněž vydává svá vlastní alba, a to pod jménem \"Eureka the Butcher\".\n\n"}
{"id": "1447788", "url": "https://cs.wikipedia.org/wiki?curid=1447788", "title": "Hirojuki Murakami", "text": "Hirojuki Murakami\n\nHirojuki Murakami (村上 裕幸, * 24. ledna 1971 Tomakomai) je bývalý japonský hokejista, hrající na pozici středního útočníka. Absolvoval práva na Univerzitě Meidži, kde působil v univerzitním týmu, v sezóně 1993/94 byl hráčem Kladna a stal se prvním Japoncem v české nejvyšší soutěži. Odehrál 21 soutěžních zápasů, v nichž vstřelil jednu branku a na dvě nahrál, získal s kladenským týmem třetí místo v extralize. Po návratu do Japonska hrál za Furukawa Denko, v sezóně 1999/2000 nastupoval v české druhé nejvyšší soutěži za HC Junior Mělník, pak se objevil ve švédském Hudinge IK, americkém Macon Whoopee a japonském Sapporo Polaris. Za japonskou hokejovou reprezentaci hrál na Asijských zimních hrách 1999 a mistrovství světa v ledním hokeji 2001 (zúčastnil se také dvou juniorských světových šampionátů nižší divize).\n\n"}
{"id": "1447794", "url": "https://cs.wikipedia.org/wiki?curid=1447794", "title": "Antisymetrická matice", "text": "Antisymetrická matice\n\nAntisymetrická matice je v matematice, zvlášť v lineární algebře, čtvercová matice, jejíž transpozice se rovná záporně vzaté té samé matici, tedy platí formula_1.\n\nV zápisu pomocí elementů matice, kde formula_2 značí element v formula_3-tém řádku a formula_4-tém sloupci, má podmínka tvar formula_5.\n\nNapříklad následující matice je antisymetrická:\n\nformula_6\n\nV tomto odstavci předpokládáme, že všechny elementy matice jsou prvky pole formula_7 které ma charakteristiku odlišnou od 2, tedy předpokládáme formula_8, kde 1 je multiplikativní a 0 aditivní identita v daném poli. Pokud je charakteristika pole rovna 2, potom je antisymetrická matice stejný objekt, jako symetrická matice.\n"}
{"id": "1447805", "url": "https://cs.wikipedia.org/wiki?curid=1447805", "title": "Grand Prix Německa 2018", "text": "Grand Prix Německa 2018\n\nGrand Prix Německa 2018 (oficiálně Formula 1 Emirates Großer Preis von Deutschland 2018) se jela na okruhu Hockenheimring v Hockenheimu v Německu dne 22. července 2018. Závod byl jedenáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447806", "url": "https://cs.wikipedia.org/wiki?curid=1447806", "title": "Piaristická kolej (Litomyšl)", "text": "Piaristická kolej (Litomyšl)\n\nPiaristická kolej v Litomyšli je bývalý řeholní dům Řádu zbožných škol založený v roce 1640 a sloužící svému účelu do roku 1950. Spolu s kostelem Nalezení sv. Kříže, budovou bývalého piaristického gymnázia a klášterními zahradami tvoří litomyšlský piaristický areál. Objekt je od roku 1958 je chráněn jako kulturní památka České republiky, v polistopadové době jej restituoval piaristický řád a v současné době budovu užívá Fakulta restaurování Univerzity Pardubice jako ateliéry a studentskou kolej.\n\nPrvní piaristy do Litomyšle uvedla v roce 1640 Frebonie Herula Eusebie z Pernštejna, poslední majitelka Litomyšle z tohoto rodu. Několik řeholníků zde přišlo z Lipníku. Smlouva mezi provinciálem řádu a Frebonií z Pernštejna byla uzavřena 3. září téhož roku. Alexandr a s. Bernardo, Mikuláš a s. Cruce a Lukáš a s. Ludovico, první tři příslušníci Řádu zbožných škol v Litomyšli, se nejdříve ubytovali v domě na náměstí, kde začali i s výukou.\n\nKe stavbě piaristického areálu se přikročilo až o rok později. 30. května 1641 byl za přítomnosti pražského arcibiskupa Arnošta Vojtěcha z Harrachu položen základní kámen. Plány koleje vypracoval neznámý piaristický stavitel z Mikulova, fundátorka však s jeho plánem nebyla spokojena a stavbou pověřila jistého Šimona, vlašského stavitele z Prahy. V roce 1643 bylo dokončeno jedno křídlo koleje, do kterého se 13. června nastěhovali první otcové, jejichž počet se brzy zvýšil na dvacet. V následujících letech se dostavěla další dvě křídla, čímž kolej získala půdorys písmena „U“. Architekt počítal od samého počátku se čtyřkřídlou dispozicí koleje, což však neumožňoval dům zámeckého hejtmana Kúnika stojící na severovýchodní straně. Tento dům se podařilo odkoupit až v roce 1676 a následně na jeho místě dostavět původně plánované severovýchodní křídlo koleje, čímž se naplnil prvotní záměr architekta a vznikl uzavřený rajský dvůr, obklopený otevřenými arkádami. Tato fáze stavby byla zřejmě dokončena k roku 1685, který je vepsán v chronogramu na portálu.\n\nNa stavbu koleje byl použit zejména kámen pocházející ze starších staveb i z kamenolomů, ale také cihly z litomyšlské cihelny. Kámen na sochařské práce pochází pravděpodobně z Mladějova na Moravskotřebovsku. Celkové náklady na materiál a práci v koleji činily 3400 zlatých.\n\nNásledovaly drobné přestavby a rozšíření, zejména v souvislosti se stavbou nového piaristického kostela v 1. polovině 18. století, kdy byla mimo pořízení mimořádné výzdoby refektáře vystavěna a vysvěcena unikátní očistcová kaple v jihozápadním křídle kolejní budovy. Tato kaple sloužila ke sloužení mší za zemřelé.\n\nDalších úprav se kolejní budova dočkala v 19. století, kdy mj. okenní otvory prvního patra na vnější fasádě získaly současné půlkruhové zaklenutí. V 19. století se také postupně snižoval počet zde žijících piaristů, a to zejména v souvislosti s vydáním nových školských zákonů v 70. letech, které nakonec vedly k postátnění piaristického gymnázia. Největší útlum řeholního života pak nastal v období První republiky, kdy žil v koleji po většinu času pouze rektor a zbytek budovy byl využíván k ubytování sociálně slabých rodin.\n\nPo komunistickém únorovém převratu proběhl v Litomyšli v říjnu 1950 vykonstruovaný politický proces s posledním rektorem koleje Františkem Ambrožem Stříteským a tzv. teroristickou skupinou ATA. Rektor Stříteský byl odsouzen k pětadvaceti letům tvrdého žaláře, čímž v Litomyšli skončilo více než třísetleté působení Řádu zbožných škol. Kolej byla následně zkonfiskována a využívána jako internát Střední pedagogické školy. Cely někdejších piaristů byly přeměněny na kamny vytápěné studentské pokoje a z refektáře se stala školní jídelna. Za tímto účelem bylo z vedlejší místnosti, zařízené nově jako kuchyně, probouráno výdejní okénko. V kolejní budově vznikly rovněž velkokapacitní umývárny. To však nebyly ani zdaleka jediné stavební zásahy do budovy, která byla často nevhodně upravována pro účely svého aktuálního využití již od 19. století. Celkově byl objekt ve špatném stavu, bojoval zejména se značnou vlhkostí, která narušovala zdivo.\nTeprve po sametové revoluci se utvořily předpoklady pro zlepšení situace, ve které se kolej nacházela, a pro zajištění péče o tuto významnou památku. V 90. letech byl objekt navrácen Řádu zbožných škol, mezi lety 1997–2000 byla kompletně opravena fasáda budovy, která však sloužila i nadále jako ubytování pro středoškolské studentky a studenty pedagogické školy. Tento účel kolej plnila až do r. 2003, kdy Litomyšl získala novou, moderní budovu internátu. Piaristickou kolej začal na základě dohody s piaristy užívat Institut restaurování a konzervačních technik Litomyšl, o.p.s. Studenti školy, která se v roce 2005 stala jednou z fakult Univerzity Pardubice, v rámci svých kvalifikačních prací postupně zrestaurovali zanedbaný refektář, kapli Očistec i další prostory a umělecké prvky koleje.\n\nV letech 2008–2015 bylo v rámci projektu revitalizace zámeckého návrší v Litomyšli přikročeno k celkové rekonstrukci kolejní budovy podle návrhu ateliéru Burian – Křivinka architekti. Kolej byla uzpůsobena pro potřeby ateliérů, a byla provedena rekonstrukce ubytovací části, která nyní splňuje současné standardy. V koleji současné době sídlí Ateliér restaurování papíru, knižní vazby a dokumentů, Ateliér restaurování uměleckých děl na papíru, Ateliér restaurování nástěnné malby a sgrafita a Katedra humanitních věd. Část prvního patra slouží jako vysokoškolská kolej.\n\nV rámci revitalizace se objekt dočkal také přístavby k severovýchodnímu křídlu. V patře se nachází odborná univerzitní knihovna, v přízemí nová městská obřadní síň. Pavilon se střešní terasou užívá fakulta jako zasedací místnost.\n\nVe spojující chodbě severovýchodního křídla a přístavby našla své umístění v dobových barokních skříních původní knihovna litomyšlské piaristické koleje. Mimořádně komplexní a téměř v ucelené podobě dochovaný knihovní fond, systematicky budovaný od 17. století, byl po roce 1989 navrácen řádu a čítá více než 4000 svazků z oblasti přírodních i humanitních věd, nachází se zde však i beletrie. \n\nBudova koleje má tradiční podobu ambitu obíhajícího rajský dvůr a čtyř přiléhajících jednopatrových křídel kvadratury. Na jihozápadní straně objekt navazuje na chrám Nalezení sv. Kříže, severozápadní křídlo je průčelím obráceno k veřejnému prostranství, které z protější strany uzavírá plot zámecké zahrady, a z boků slepé průčelí zámeckého pivovaru na jedné a průčelí bývalého piaristického gymnázia (dnes Regionálního muzea v Litomyšli) na druhé straně. Severozápadní křídlo, doplněné mezi lety 2010–2014 přístavbou univerzitní knihovny, lemuje Zámecká ulice a křídlo jihozápadní je plně obráceno do prostoru klášterních zahrad.\n\nVnější i vnitřní fasády jsou střízlivě řešené a hladké, dekorované pouze na rozích hladkou bosáží a polokruhově zakončenými okny v patře (půlkruhové zakončení oken doplněno během rekonstrukce v roce 1821). Střecha koleje je valbová.\n\nJediným výrazně dekorativním prvkem na fasádě koleje je vstupní portál na vnější zdi severozápadního křídla. Jedná se údajně o dílo bratra Simona a bratra Urbana Kaupeho. Portál je zhotoven z pískovce, tvoří pravoúhlé ostění s uchy v horní a s postranními boltci v dolní části. Více zdobená je jeho horní partie, kde dva andílci nesou kartuši se dvěma skříženými ratolestmi a znakem Řádu zbožných škol. Ve výklenku nad portálem je umístěná kopie sochy Madony s dítětem (originál je od r. 2000 umístěn v kostele Povýšení sv. Kříže), po stranách niky se nacházejí dva pískovcoví andělé opření o kartuše. V jedné z nich je znázorněn strom života, ve druhé roh hojnosti. V portálu jsou osazeny dubové dveře s bohatou řezbou a datací 1681 odkazující na zhotovení portálu (samotné dveře byly nasazeny až roku 1685). Kresebný návrh těchto dveří pochází již z roku 1680.\n\nAmbit je široký 2,5 metru a je sklenutý křížem s lunetami. Rajský dvůr má téměř čtvercový půdorys (25,10 × 24,10 metrů). Na severovýchodní fasádě rajského dvora jsou namalované sluneční hodiny z 18. století. Uprostřed dvora je umístěna soudobá kamenná fontána.\n\nBývalý refektář je umístěn na rohu jihovýchodního křídla objektu. Svou současnou podobu (navrženou pravděpodobně Františkem Maxmiliánem Kaňkou) s bohatým štukovým dekorem a nástropními malbami získal roku 1726. Prostor je sklenut valenou klenbou zdobenou štukem v podobě páskovým a akantových větvic, které tvoří rámce pěti segmentových stropních zrcadel s nástropními malbami. V prvním zrcadle spatřujeme anděla v červeném rouchu hrajícího na lyru a obklopeného různými hudebními nástroji. Druhá malba zachycuje vztyčený kůl opletený bílou růží s nápisem „Amore“ a dále erb rodu Trautmannsdorfů s nápisem „Recte Conveniunt“. Další malba představuje Pannu Marii s anděli a v malba v následujícím zrcadle upomíná na zakladatelku kláštera Frebonii z Pernštejna v podobě donátorky s piaristickou kolejí. Posledním vyobrazením je anděl držící v ruce tabulku s Desaterem, nad andělem je symbol nejsvětější Trojice a pod ním knihy jako symbol vzdělanosti, o kterou piaristé usilovali. Stěny refektáře zdobí malované florální motivy. \n\nKaple zvaná \"Očistec\" (\"Sacellum mortuorum\") se nachází v jihozápadním křídle koleje a je přístupná jak z ambitu, tak z prostoru piaristického kostela. Jde o umělecky nejhodnotnější a nejpozoruhodnější prostor piaristické koleje a o mimořádný doklad kultu smrti (resp. dušičkového kultu) v barokní době. Kaple byla dokončená roku 1732 a jedná se o téměř čtvercový prostor s centrálním hranolovým pilířem sklenutý čtyřmi klenebními poli.\n\nBohatá štuková, ale především malovaná výzdoba prostoru se svou tematikou vztahuje ke smrti, duším v očistci, ale i vzkříšení. Mělo umocňovat dojem z církevního obřadu, jako kulisy dokreslují děj divadelní hry. Výjevy lze rozdělit do tří sfér: ve spodní části najdeme symboliku záhuby, pomíjivosti lidského času, beznaděje a marnosti (duše trpící v očistcových plamenech, destruovaná nebo křovím zarostlá architektura, zazděné brány a schodiště neumožňující únik a mnoho dalšího). Prostor směrem vzhůru nabývá jak na barevnosti, tak na naději – v pěti lunetách spatřujeme konkrétní přísliby naděje pro trpící duše (prosba o světlo, sbírka pro padlé vojáky, naděje přinášená archandělem Michaelem, předpověď naplnění času v očistci a také modlitba za zde trpící duše). Poslední sféra je zachycena na dvou nástropních malbách v zrcadlech a je vlastně sférou nebeskou – jedná se o výjev zmrtvýchvstání a rozhovor Hospodina s Ezechielem.\n\n\n\n"}
{"id": "1447807", "url": "https://cs.wikipedia.org/wiki?curid=1447807", "title": "Grand Prix Maďarska 2018", "text": "Grand Prix Maďarska 2018\n\nGrand Prix Maďarska 2018 (oficiálně Formula 1 Rolex Magyar Nagydíj 2018) se jela na okruhu Hungaroring v Mogyoródo v Maďarsku dne 22. července 2018. Závod byl dvanáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447808", "url": "https://cs.wikipedia.org/wiki?curid=1447808", "title": "Rütli", "text": "Rütli\n\nRütli (dříve Grütli) je horská louka ve Švýcarsku. Nachází se na území obce Seelisberg v kantonu Uri v nadmořské výšce 480 m nad Lucernským jezerem. Je známá jako místo, kde podle legendy složili zástupci států Uri, Schwyz a Unterwalden v roce 1307 tzv. Přísahu z Rütli (\"Rütlischwur\"), která položila základ k vytvoření Švýcarského spříseženství. V roce 1859 uspořádala organizace Schweizerische Gemeinnützige Gesellschaft veřejnou sbírku a z jejího výtěžku pozemek vykoupila, aby zabránila jeho komerčnímu využívání. Rütli pak přešla do vlastnictví švýcarského státu, který ji vyhlásil národní památkou. Každoročně se zde o švýcarském státním svátku 1. srpna koná slavnostní shromáždění navštěvované nejvyššími představiteli země (v roce 2005 došlo ke skandálu, když akci narušila skupina příznivců krajní pravice). V roce 1940 zde generál Henri Guisan přednesl projev známý jako \"Rütlirapport\", v němž vyzval Švýcary k obraně své země před případným útokem ze strany nacistického Německa. Louka Rütli má rozlohu okolo pěti hektarů, nachází se zde hostinec a muzeum, je také výchozím bodem naučné turistické stezky Švýcarská cesta.\n\n"}
{"id": "1447811", "url": "https://cs.wikipedia.org/wiki?curid=1447811", "title": "Římskokatolická farnost Zlámanka", "text": "Římskokatolická farnost Zlámanka\n\nŘímskokatolická farnost Zlámanka je územní společenství římských katolíků s farním kostelem svatého Jiří v děkanátu Kroměříž.\n\nNejstarší písemnou zprávou o obci je zmínka o faře Zlámanka při panství zdouneckém v zemských deskách z roku 1561. V roce 1596 nechal zbudovat zdounecký pán, později nejvyšší písař Markrabství moravského, Vilém Zoubek ze Zdětína spolu se svou druhou manželkou Magdalenou Stošovnou z Kounic, kostel zasvěcený svatému Jiří. \nSoučasným administrátorem je od července 2017 R. D. Mgr. Marek Franciszek Jarosz.\nVe farnosti se pravidelně koná tříkrálová sbírka.\nPro farnosti Kvasice, Těšnovice a Zlámanka vychází několikrát ročně farní občasník.\n\n"}
{"id": "1447812", "url": "https://cs.wikipedia.org/wiki?curid=1447812", "title": "Seznam evropských druhů ptáků", "text": "Seznam evropských druhů ptáků\n\nToto je seznam druhů ptáků, kteří se pravidelně vyskytují nebo byli pozorováni v Evropě. Neřadí se sem uprchlíci z chovů nebo druhy, které nemají v Evropě stálou populaci.\n"}
{"id": "1447813", "url": "https://cs.wikipedia.org/wiki?curid=1447813", "title": "Chou Siao-sien", "text": "Chou Siao-sien\n\nChou Siao-sien také Hou Hsiao-Hsien (; 8. duben 1947 Mej-sien, Kuang-tung) je tchajwanský režisér, scenárista, producent a herec. Spolu s dalšími režiséry Edward Yang a Tsai Ming Liang patří k předním filmovým tvůrcům tchajwanské nové vlny a tchajwanské kinematografie.\n\nNarodil se v roce 1947 v okresu Mej (v provincii Kuang-tung) v občanskou válkou zmítané Číně, což o rok později vedlo jeho rodinu k tomu opustit domov a přesídlit se na Tchaj-wan. Zde Chou vyrůstal na venkově v obci Feng-šan. Od roku 1969 studoval film na National Taiwan Arts Academy (dnešní National Taiwan University of Arts) v Tchaj-peji a po dokončení studia v roce 1972 se po krátkém působení jako obchodník začal věnovat filmařině. \n\nMnoho jeho filmů se zaobírá historií Tchaj-wanu 20. století. Ale na rozdíl od Edwarda Yanga, jehož příběhy se odehrávají ve velkoměstě, se Chou soustředí více na tchajwanský venkov. Snímek \"Čas žít a čas zemřít\" (1985) například zachycuje vyrůstání na venkově v 50. letech a je inspirován vlastním životem autora. \n\nHistorické drama \"Město smutku\" (1989), za které Chou převzal cenu Zlatého lva, zachycuje bouřlivé poválečné období, kdy se na Tchaj-wan uchýlíl Kuomintang. Byl to vůbec první tchajwanský film, který se zabývá Incidentem 28. února a začátky bílého teroru.\n\nJeho desátý film, \"The Puppetmaster\" (1993) sleduje život legendárního loutkaře Li Tien-lu a skrze jeho vyprávění nepřímo líčí období, kdy Tchaj-wan byl pod japonskou koloniální nadvládou (1895–1945). Sám Li ve filmu vystupuje jako vyprávěč, jeho mladší podoby jsou hrány herci. Film byl oceněn cenou poroty na festivalu v Cannes a cenou FIPRESCI.\n\nU jeho nejnovějšího díla, filmu \"Assassin\" (2015), se jedná o žánr \"wu-sia\" (východoasijský epos bojového umění s prvky fantasy). Film vnikl na základě povídky \"Nie Jin-niang\" spisovatele Pchej Singa, který žil v období dynastie Tchang. Za tento film převzal Chou v Cannes cenu za nejlepší režii. \n\nFilmy Chou Hsiao-hsiena se vyznačují omezeným pohybem kamery a dlouhými záběry, kde je kladen velký důraz na pozadí a krajinu, což podle něho přispívá k lepšímu zachycení reality..\n\n"}
{"id": "1447814", "url": "https://cs.wikipedia.org/wiki?curid=1447814", "title": "Grand Prix Belgie 2018", "text": "Grand Prix Belgie 2018\n\nGrand Prix Belgie 2018 (oficiálně Formula 1 2018 Johnnie Walker Belgian Grand Prix) se jela na okruhu Circuit de Spa-Francorchamps v Stavelotu v Belgii dne 26. srpna 2018. Závod byl třináctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1447823", "url": "https://cs.wikipedia.org/wiki?curid=1447823", "title": "Den blomstertid nu kommer", "text": "Den blomstertid nu kommer\n\nProsinec 2005. Alex žije se svou matkou a násilnickým nevyrovnaným otcem na vesnici, stýká se často se svoji nejbližší kamarádkou Annou. Po tom, co se Anna odstěhuje a matka opustí rodinu kvůli hádkám s otcem, osamělý Alex od otce uteče.\n\nDěj filmu se náhle ocitá o několik let dále, kdy je Alex úspěšným pianistou. Ve Stockholmu propuká záhadná vlna explozí, při jedné z nich zemře i Alexova matka. Alex se znovu setkává s Annou, ta už má ale svoji rodinu. Mezitím se začíná Bjorn, otec Alexe, zabývat stopou jistého muže, o kterém je přesvědčen, že je ruský agent, který má co do činění s probíhajícími útoky na Švédsko.\n\nÚtoky se prohlubují a narušena je dodávka elektřiny, radio i telefonní síť. Na silnicích se množí záhadné bouračky aut, vybuchují stále další objekty. Alex s Annou se snaží dostat do podzemní trafostanice, od které si slibují ochranu a tam se setkají s Alexovým otcem, který mezitím odrazil útok neznámých mužů na tuto stanici.\n\nUkazuje se, že déšť v sobě nese určitou bojovou chemikálii, která lidem maže paměť a vzpomínky. V okolí jsou všude lidé potřísnění touto látkou. Na neinfikované lidi útočí cizí vojáci. Po třech dnech se dává všechno do pořádku.\n"}
{"id": "1447827", "url": "https://cs.wikipedia.org/wiki?curid=1447827", "title": "Josef Buřič", "text": "Josef Buřič\n\nJosef Buřič (16. července 1934, České Budějovice – 12. listopadu 2009) byl československý hokejový útočník. \n\nReprezentoval Československo 27. listopadu 1955 v utkání s Německem. Na klubové úrovni hrál za Slavoj České Budějovice (1953-1954) a (1956-1966) a během vojny za ÚDA Praha (1954-1956). V lize dal za České Budějovice za 7 sezón 73 gólů.\n\n"}
{"id": "1447831", "url": "https://cs.wikipedia.org/wiki?curid=1447831", "title": "Severočeský krajský přebor 1966/67", "text": "Severočeský krajský přebor 1966/67\n\nV soubojích Severočeského krajského přeboru 1966/67 se utkalo 14 týmů dvoukolovým systémem podzim – jaro. Tento ročník skončil v červnu 1967.\n\nZdroj:\n\nPoznámky:\n"}
{"id": "1447838", "url": "https://cs.wikipedia.org/wiki?curid=1447838", "title": "Steven Wright (vrah)", "text": "Steven Wright (vrah)\n\nSteven Gerald James Wright (* 24. dubna 1958, Norfolk) je anglický sériový vrah známý jako suffolský škrtič. Od října do prosince roku 2006, znásilnil a zavraždil v okolí města Ipswich 5 prostitutek. \n\nSteven se narodil v roce 1958 a byl jedním ze čtyř dětí vojáka, který pracoval u vojenské policie, a matky, která pracovala jako veterinářka. Když Steveův otec sloužil na Maltě nebo v Singapuru, byla jeho rodina s ním. V roce 1960 se rodiče Steva rozvedli a oba měli nové rodiny. Po rozvodu Steven žil se svým otcem, který měl nové dvě děti s druhou ženou. V roce 1974 Steven absolvoval střední školu a brzy se připojil k zaměstnancům obchodní flotily a brzy začal pracovat jako kuchař na trajektech plujících z Felixstowe. V roce 1979 se oženil a o čtyři roky později se narodil jeho syn Michael. Pár se rozvedl v roce 1987. Po rozvodu Steven postupně pracoval jako správce na QE2, řidič kamionu a barman. V roce 1992 se opět stal otcem s další ženou. Krátce poté ztratil svou práci jako barman kvůli svému hazardu a ukradl 80 liber. Během devadesátých let měl obrovské dluhy, kvůli kterým se pokusil dvakrát spáchat sebevraždu. V roce 2001 se Steven setkal se ženou, se kterou se roku 2004 přestěhoval do Ipswich. V posledních měsících roku 2006 v okolí tohoto města Wright brutálně znásilnil a uškrtil pět prostitutek. Média byla informována o všem. Zpráva vyvolala paniku nejen mezi prostitutkami, ale také mezi ostatními obyvateli Ipswiche. Steven byl zadržen 19. prosince roku 2006 kolem páté hodiny ráno. Následující den policie hlásila veřejnosti, že se jistý Steven Wright přiznal ke všem pěti vraždám. Wrightův proces začal dne 14. ledna roku 2008. Během soudního procesu se Steven domníval, že je vinen a přiznal se ke všem činům, kvůli kterým byl obviněn. Hlavním důkazem v dizertační práci byly stopy Stevenovy DNA, která zůstala na místě činu. Dne 21. února roku 2008 soud prohlásil, že Steven Wright je vinen ze všech zločinů a odsoudil ho k doživotnímu vězení. Dne 19. března roku 2008 se Wright odvolal k soudu, aby zmírnil trest. Steven Wright je podezřelý z vraždy Suzy Lamplughové, s níž pracoval na QE2 a na výletní lodi v 80. letech Suzy zmizela v roce 1986 a byla považována za mrtvou v roce 1994, ale její tělo nebylo nalezeno dodnes. Policie podezřívá Stevena Wrighta z její smrti.\n"}
{"id": "1447840", "url": "https://cs.wikipedia.org/wiki?curid=1447840", "title": "Velký zálešský rybník", "text": "Velký zálešský rybník\n\nVelký Zálešský rybník je velký rybník o rozloze vodní plochy 47,8 ha nalézající se v katastrálním území obce Zálší v okrese Ústí nad Orlicí. Rybník se nalézá na západním okraji obce Zálší. Rybník je nejlépe dosažitelný ze silnice III. třídy č. 3176 vedoucí ze Zálší do vesnice Zaháj, místní části obce Tisová. Pod silnicí se nalézá další rybník Malá strana.\nRybník je součástí rybniční soustavy vybudované počátkem 16. století za vlády Viléma z Pernštejna a doposud využívané k intenzívnímu chovu ryb. Odtok z rybníka je veden do Betlémského potoka přes rybník Lačnov. \n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp bílý či volavka popelavá. Žije zde vydra říční.\n\n"}
{"id": "1447845", "url": "https://cs.wikipedia.org/wiki?curid=1447845", "title": "Malá Strana (rybník)", "text": "Malá Strana (rybník)\n\nMalá strana je rybník o rozloze vodní plochy 5,95 ha nalézající se v katastrálním území obce Zálší v okrese Ústí nad Orlicí. Rybník se nalézá na západním okraji obce Zálší. Rybník je nejlépe dosažitelný ze silnice III. třídy č. 3176 vedoucí ze Zálší do vesnice Zaháj, místní části obce Tisová. Na druhé straně silnice se nalézá Velký zálešský rybník.\nRybník je součástí rybniční soustavy vybudované počátkem 16. století za vlády Viléma z Pernštejna a doposud využívané k intenzívnímu chovu ryb. Soustava obsahuje dále rybníky Velký Zálešský, Lačnov a Vračovické rybníky.\n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp bílý či volavka popelavá. Žije zde vydra říční.\n\n"}
{"id": "1447855", "url": "https://cs.wikipedia.org/wiki?curid=1447855", "title": "Lačnov (rybník)", "text": "Lačnov (rybník)\n\nRybník Lačnov je velký rybník o rozloze vodní plochy 13,0 ha nalézající se v katastrálním území obce Zálší v okrese Ústí nad Orlicí. Rybník je nejlépe dosažitelný polní cestou odbočující ze silnice III. třídy č. 3176 vedoucí ze Zálší do vesnice Zaháj, místní části obce Tisová. Pod hrází rybníka se nalézá mlýn Betlém, chráněný jako kulturní památka.\nRybník je součástí rybniční soustavy vybudované počátkem 16. století za vlády Viléma z Pernštejna a doposud využívané k intenzívnímu chovu ryb. Soustava obsahuje dále rybníky Velký zálešský rybník, Malá strana a Vračovické rybníky.\n\nRybník je využíván pro chov ryb a současně je i stanovištěm mnoha druhů vodních ptáků např. kachna divoká, polák velký, často sem zalétá čáp bílý či volavka popelavá. Žije zde vydra říční.\n\n"}
{"id": "1447858", "url": "https://cs.wikipedia.org/wiki?curid=1447858", "title": "Kaple Sutlepa", "text": "Kaple Sutlepa\n\nKaple Sutlepa (estonsky: \"Sutlepa kabel\") je stavbou ze 17. století postavenou ve vesnici Sutlepa, kde žili estonští rolníci švédského původu. Od roku 1970 se nachází v estonském muzeu v přírodě. Je filiální kaplí talinské farnosti svatého Jana Evangelisty estonské evangelicko-luteránské církve (EELK). Patří k nejstarším dřevěným kaplím v Estonsku.\n\nKaple Sutlepa je jednou z nejstarších dřevěných budov v Estonsku a jedinou sakrální stavbou svého druhu. První písemný údaj o kapli pochází z roku 1627. Kaple byla původně postavena v obci Rooslepa. \n\nV kostele probíhaly bohoslužby v estonštině a švédštině. V roce 1834 byla přestěhována do vesnice Sutlepa. Kaple byla rozložená a znovu sestavena s použitím dřevěných dílů z kaple z Rooslepa. Kapacita kaple byla asi 150 osob, podle tradice muži seděli na epištolní straně a ženy na evangelijní straně. \n\nKaple byla znovu vysvěcena v roce 1989. Bohoslužby se konají v estonštině o významných církevních svátcích a významných národních dnech.\n\nU hlavní brány hřbitova v Sutlepa na místě, kde stála kaple, byla postavena v roce 1996 zvonice.\n\nJednolodní roubená dřevěná stavba zakončená s pravoúhlým kněžištěm. Na západním průčelí vystupuje věžička s jehlanovou střechou. Vstup do kaple je otevřeným zápražím, které je kryt doškovou střechou opřenou o dva dřevěné sloupy. Rozměr kostela 16,71 x 8,78 m. Orientační rozměr lodi je 9 x 8 m. Střecha je dvouhřebenová sedlová krytá doškovou krytinou.\n\nInteriér kaple je založen na selských tradicích z počátku 19. století, které jsou dovedně kombinovány s barokními prvky. V roce 1837 truhlář Johannes Klingberg zhotovil kazatelnu, která připomíná dílo talinského barokního mistra Tobiase Heintze (1589-1635). Oltář pochází z roku 1810 a křtitelnice na osmibokém podstavci pochází z roku 1802. Obraz Krista nad oltářem daroval kapli zámecký pán C. von Taube v roce 1831. Na oltářní stěně je okno s vitrážemi v cínových rámech. Nedaleko dveří je pokladnička, do které můžete vkládat peníze jak zevnitř kaple tak i z venku. Na stěnách visí cínové věnce na památku těch, kteří zemřeli na moři. V kněžišti, na obou stranách oltáře, jsou takzvané \"německé\" lavice, kde seděli zástupci bohatých a respektovaných rodin. \n\n"}
{"id": "1447862", "url": "https://cs.wikipedia.org/wiki?curid=1447862", "title": "Betlém (vodní mlýn)", "text": "Betlém (vodní mlýn)\n\nVodní mlýn Betlém představuje cenný areál venkovského roubeného podrybničního mlýna z počátku 19. století (po roce 1806), s drobným hospodářským příslušenstvím a s dochovaným technologickým vybavením z doby od 2. poloviny 19. století do 20.–30.let 20. století. Areál stojí na samotě pod hrází rybníka Lačnov asi 1 km jihozápadně od centra obce Zálší v okrese Ústí nad Orlicí. Areál je od roku 1981 chráněn jako kulturní památka pod registračním číslem 15130/6-4552.\n\nJádrem mlýnského areálu je obytné stavení s mlýnicí, situované rovnoběžně s hrází. Ve mlýně se zachovalo vybavení, byť ne v původní poloze, kromě mlýnského kola. Zachován rovněž mlýnský náhon. Vedle budovy se nachází nevelká stodola zděná z kamene (převážně dřevěná), se sedlovou střechou a bedněným štítem, s bránou. Mezi mlýnem a stodolou se nalézá drobná zděná užitková stavba spojující funkci prasečího chlívku a kurníku v patře; chlívky jsou kamenné a klenuté.\n\n"}
{"id": "1447869", "url": "https://cs.wikipedia.org/wiki?curid=1447869", "title": "Orlan-10", "text": "Orlan-10\n\nOrlan-10 je bezpilotní průzkumný letoun určený k provozu v extrémních klimatických podmínkách. Pomocí vestavěné kamery umožňuje tento dron sledovat rozsáhlé území. Je poháněný dvoulistou vrtulí umístěnou v přední části. Vzlet je zajištěn pomocí katapultu a přistání pomocí padáku. Systém Orlan-10 je ovládán dvou nebo tříčlennou posádkou. Byl vyvinut Speciálním technologickým centrem v Petrohradě.\n\nPři stavbě byla použita modulární architektura, která umožňuje velmi rychle měnit vybavení letadla a přepravovat ho v rozloženém stavu. Dron je vybaven fotoaparátem a gyroskopicky stabilizovanou televizní kamerou. Pozemní řídící stanice umožňuje ovládat až 4 drony současně. Jeden z nich může být použit k přenosu signálu z řídící stanice směrem k dalším, které již nejsou v jejím dosahu. Dosah signálu z řídící stanice je 180 - 200 km.\n\nPo vyplnění stanovené úlohy je dron naveden operátorem do určité oblasti, kde přistane pomocí zabudovaného padáku. Kromě toho má integrované ještě dva bezpečnostní systémy, které chrání palubní přístroje v případě tvrdého přistání.\n\nBenzínový motor umožňuje dronu letět maximální rychlostí 170 km/h a vydržet ve vzduchu až 18 hodin. Maximální vzletová hmotnost stroje je 18 kg, z toho užitečné zatížení představuje 5 kg.\n\nV dubnu 2015 Rusko dislokovalo drony Orlan-10 v Arktidě. Používají se tam ke sledování námořních tras a na pomoc při záchranných operacích. Při teplotách klesajících až na -30 °C je Orlan-10 jedním z mála dronů, schopných operovat v arktickém prostředí.\n\nPodle prohlášení ukrajinské armády byly ruské drony vícekrát zaznamenány nad válečnou oblastí v okolí Donbasu. V květnu 2014 bylo sestřeleno jedno z těchto průzkumných zařízení, které je údajně modifikací ruského bezpilotního letounu Orlan-10. Bylo vybaveno přístroji na 3D mapování území a monitorování bojů v reálném čase. Podle ukrajinských záznamů bylo od začátku konfliktu na Donbasu sestřeleno nebo spadlo celkem osm těchto bezpilotních letadel.\n\nJak potvrdil mluvčí ruské armády Igor Konašenkov, ruské drony monitorují ze vzduchu území bojů v Sýrii. 16. října 2015 sestřelila turecká stíhačka na syrsko-turecké hranici letadlo Orlan-10.\n\n\n"}
{"id": "1447870", "url": "https://cs.wikipedia.org/wiki?curid=1447870", "title": "Zooarcheologie", "text": "Zooarcheologie\n\nZooarcheologie (termín pochází z řeckých slov: \"zóon\" =„tvor; živočich“, \"archaios\" =„starobylý“ a \"lógos\" =„řeč, nauka“) je odvětví archeologie, které se zabývá studiem živočišných pozůstatků v určitých archeologických lokalitách). Význam těchto pozůstatků tkví zejména v jejich vztahu k lidem v dané lokalitě. Cílem zooarcheologie je studium a porozumění vztahu člověka a okolního prostředí, především pak vztah a vzájemné ovlivňování mezi člověkem a živočichy.\n\nHlavním materiálem pro studium zooarchologie jsou například kosti, kůže, chlupy, ploutve, šupiny, zbytky tkání nebo DNA extrahovaná z těchto pozůstatků. Z těchto typů pozůstatků se nejčastěji nalézají mušle (a další vápenaté živočišné schránky) a kosti.\n\nZ těchto pozůstatků živočichů je možné se leccos dozvědět například o lidské stravě. Kupříkladu která zvířata byla nejvíce konzumována a co naopak konzumovala tato zvířata. Jak kupříkladu probíhal lov a následné zpracování těla zvířete včetně stažení z kůže a porcování. Nebo zda měla konzumace určitých druhů zvířat dopad na kulturní a technologické postupy dané společnosti. Zvířata však nebyla využívána pouze k jídlu, díky domestikaci získala také jinou podstatnou úlohu v každodenním životě tehdejších lidí, a to jako pracovní nástroj.\n\nStudium zooarchologie nepomáhá jen pro porozumění životu v minulosti, ale má také významný přesah do současnosti. Díky zooarcheologickým poznatkům z výzkumů je možné předcházet problémům spojeným především s ohroženými živočišnými druhy, kterým hrozí úplné vyhynutí.\n\nJako jednu z metod, které zooarcheologie využívá můžeme uvést kupříkladu tafonomii. Tato metoda zkoumá například, jak jsou předměty uložené v nalezišti, v jakých podmínkách se můžou zachovat nálezy nebo naopak jak se stalo, že byly tyto předměty zničeny.\nDalší důležitou metodou je laboratorní analýza. Zde se porovnávají nové kostry s už prozkoumanými kostmi. Díky laboratorní analýze jsou archeologové schopni identifikovat jak samotné zvíře, tak i to, zda bylo domestikováno či ne.\n\nUžitečnou metodou je i kvantifikace spočívající v interpretaci založené na množství a rozměrech nalezených kostí. Tato metoda umožňuje kupříkladu zjistit, jakou roli v jídelníčku pradávných lidí sehrávaly určité druhy zvířat.\n"}
{"id": "1447872", "url": "https://cs.wikipedia.org/wiki?curid=1447872", "title": "Boy Azooga", "text": "Boy Azooga\n\nBoy Azooga je velšská indierocková hudební skupina z Cardiffu. Jejím frontmanem je Davey Newington (zpěv, kytara) a dále v ní hrají Sam Barnes (baskytara), Dylan Morgan (klávesy) a Dafydd Davies (bicí). První vystoupení měla kapela v prosinci 2016 v domovském Cardiffu. Své první album kapela vydala v červnu 2018 pod názvem \"1, 2, Kung Fu!\" V listopadu toho roku bylo album oznámeno jako vítězná deska ocenění Welsh Music Prize. Roku 2018 kapela také vystupovala v pořadu \"Later... with Jools Holland\".\n\n"}
{"id": "1447873", "url": "https://cs.wikipedia.org/wiki?curid=1447873", "title": "1, 2, Kung Fu!", "text": "1, 2, Kung Fu!\n\n1, 2, Kung Fu! je první studiové album velšské rockové skupiny Boy Azooga. Vydáno bylo v červnu roku 2018 společností Heavenly Recordings. Jeho producentem byl Eddie Al-Shakarchi. Všechny nástroje na album nahrál lídr kapely Davey Newington (ostatní se na něm nepodíleli). Výjimku tvoří pouze smyčcové nástroje v některých písních, které nahrál jeho otec Richard Newington. Album se stalo velšským albem roku – získalo cenu Welsh Music Prize.\n\n\n"}
{"id": "1447875", "url": "https://cs.wikipedia.org/wiki?curid=1447875", "title": "Radžakapotásana", "text": "Radžakapotásana\n\nRadžakapotásana ( राजकपोतासन) neboli Holubí král je jednou z ásan. \n\nNázev pochází ze sanskrtského slova \"radža\" (राज) král, \"kapota\" (कपोत) holub a \"asana\" (आसन) posed/pozice.\n\n\n"}
{"id": "1447879", "url": "https://cs.wikipedia.org/wiki?curid=1447879", "title": "Uštrásana", "text": "Uštrásana\n\nUštrásana (उष्ट्रासन;) neboli Velbloud je jednou z ásan. \n\nNázev pochází ze sanskrtského slova \"uštra\" (राज) velbloud a \"asana\" (आसन) posed/pozice.\n\n\nNedoporučuje se při nadměrná funkci štítné žlázy, vysokém krevním tlaku, akutních břišních onemocněních a poranění páteře.\n"}
{"id": "1447881", "url": "https://cs.wikipedia.org/wiki?curid=1447881", "title": "Rudolf de la Vigne", "text": "Rudolf de la Vigne\n\nRudolf de la Vigne (23. prosince 1920 Česká Lípa – 2004 Německo) byl profesionální fotbalista, útočník a pozdější fotbalový trenér německé národnosti pocházející z Československa. Otec Karl de la Vigne byl železničářem, rodina bydlela v Manušicích u České Lípy v čp. 42.\n\nPřed druhou světovou válkou hrál Rudolf v českolipském fotbalovém klubu (\"Deutschen Sportverein Böhmisch Leipa\"), později hrál i za tým Skalice u České Lípy. Od podzimu 1938 až do nástupu do Wehrmachtu v roce 1940 hrál již profesionálně nejvyšší fotbalovou soutěž za Varnsdorf tzv. Sudetskou ligu. V roce 1940 byl jako parašutista zajat a deportován jako válečný zajatec do Kanady. Tam vytvořil ze zajatců fotbalový tým a sám používal přezdívku „Bella“. Po návratu z kanadského zajetí působí od roku 1948 jako útočník ligového týmu VfR Mannheim. Pracoval a žil v Manheimu, kde provozoval obchod s cigaretami a barvířský obchod. Později působí také jako fotbalový trenér. Jeho mladší bratr Karli padl v bitvě o Berlín.\n"}
{"id": "1447882", "url": "https://cs.wikipedia.org/wiki?curid=1447882", "title": "Hasta Utanásana", "text": "Hasta Utanásana\n\nHasta Utanásana ((हस्तउत्तानआसन) neboli Velbloud je jednou z ásan. \n\nNázev pochází ze sanskrtského slova \"hasta\" (हस्त) ruka, Utana (उत्तान) natažení, \"asana\" (आसन) posed/pozice.\n\nStoj spojný (dotýkají se chodidla i kolena) a obě ruce vztyčit nahoru. Jde o pozici v Surya Namaskar.\n"}
{"id": "1447887", "url": "https://cs.wikipedia.org/wiki?curid=1447887", "title": "Tadásana", "text": "Tadásana\n\nTadásana ((ताडासन) neboli Hora je jednou z ásan. Stejná pozice se nazývá i Samašíti (समस्थिति).\n\nNázev pochází ze sanskrtského slova \"tadaताड\" (हस्त) hora a \"asana\" (आसन) posed/pozice.\n\n"}
{"id": "1447888", "url": "https://cs.wikipedia.org/wiki?curid=1447888", "title": "Jeff Astle", "text": "Jeff Astle\n\nJeff Astle (13. května 1942 Eastwood – 19. ledna 2002 Burton upon Trent) byl anglický fotbalista, hrající na postu středního útočníka. Od sedmnácti let byl profesionálem, v letech 1964 až 1974 hrál za West Bromwich Albion FC, za který zaznamenal 174 branek (z toho 137 ligových), což je klubový rekord. V sezóně 1969/70 byl se 25 góly nejlepším střelcem anglické nejvyšší soutěže. Přispěl k vítězství WBA v ligovém poháru 1966 a v FA Cupu 1968, kde vstřelil v prodloužení jedinou branku finálového utkání. Odehrál pět zápasů za anglickou reprezentaci, zúčastnil se také mistrovství světa ve fotbale 1970. Po ukončení kariéry provozoval úklidovou firmu.\n\nZemřel ve věku 59 let na onemocnění mozku; podle výroku koronera byla choroba způsobena častými nárazy koženého míče do hlavy. To vedlo k založení Nadace Jeffa Astlea, požadující odškodnění pro fotbalisty, kteří hráli v dobách, kdy se užívaly tvrdé a těžké kožené míče, a nebyli informováni o možných zdravotních rizicích. Astleova dcera Dawn navrhla, aby se hlavičkování ve fotbale zakázalo, minimálně v žákovských kategoriích. \n\n"}
{"id": "1447890", "url": "https://cs.wikipedia.org/wiki?curid=1447890", "title": "Trikonásana", "text": "Trikonásana\n\nTrikonásana ((त्रिकोणासन) neboli „trojúhelník“ je jednou z ásan. \n\nNázev pochází ze sanskrtského slova \"trikona\" (त्रिकोणासन) trojúhelník a \"asana\" (आसन) posed/pozice.\n\n\n"}
{"id": "1447908", "url": "https://cs.wikipedia.org/wiki?curid=1447908", "title": "Alaverdi", "text": "Alaverdi\n\nAlaverdi ( Ալավերդի) je město v Arménii. Nachází se v provincii Lorri 169 km severně od Jerevanu a žije v něm okolo 13 000 obyvatel.\n\nMěsto leží v hlubokém údolí řeky Debed a prochází jím hlavní dopravní spojení mezi Arménií a Gruzií. Od starověku se zde těžila měď a v roce 1770 byl založen velký podnik na její zpracování, pro jehož zaměstnance vznikla roku 1899 nová osada, nazvaná původně \"Manes\" podle francouzského ředitele továrny a později přejmenovaná na \"Alaverdi\" (z tureckého „Allah verdi“ = „Bůh dal“). Roku 1938 bylo Alaverdi povýšeno na město. Rozvoj metalurgie vedl k rozsáhlé bytové výstavbě (v roce 1979 zde žilo přes 26 000 obyvatel), Alaverdi má také přehradu s hydroelektrárnou, moderní divadlo, četná vzdělávací a zdravotnická zařízení, problémem je však značné zamoření ovzduší těžkými kovy. Po osamostatnění Arménie v roce 1991 nastal útlum výroby a počet obyvatel se snížil na polovinu.\n\nVe městě se nachází kamenný most ze 12. století, dopravě po strmých srázech slouží kabinová lanovka. Sídlil zde fotbalový klub FC Debed Alaverdi, který zanikl v roce 1993. Administrativní součástí Alaverdi je také vesnice Sanahin, známá středověkým klášterem zařazeným na seznam Světového dědictví, narodili se v ní komunistický politik Anastáz Ivanovič Mikojan a letecký konstruktér Arťom Mikojan.\n\n\n"}
{"id": "1447910", "url": "https://cs.wikipedia.org/wiki?curid=1447910", "title": "Saab 201", "text": "Saab 201\n\nSaab 201 bylo dočasné označení pro letoun Saab 91A Safir použitý jako experimentální pro zkoušky šípového křídla vyvíjeného stíhacího letounu Saab 29 Tunnan. Před jeho stavbou nebyly dostupné informace k letovým vlastnostem letounů se šípovými křídly, a aby byly získány, byl jeden Saab 91 vybaven křídlem odpovídajícím projektu Saabu 29 zmenšeným v polovičním měřítku. Nejdůležitějším předmětem výzkumu bylo zjištění funkce klapek. Jejich nastavování bylo prováděno na zemi, protože křídlo nebylo vybaveno jejich mechanizací, která by umožnila změnu pozice během letu.\n\nZkoušky byly prováděny během několika měsíců na přelomu let 1947 a 1948. Později po jejich skončení byl týž drak osazen výkonnějším motorem a křídly určenými pro Saab 32 Lansen, pod označením Saab 202.\n\n"}
{"id": "1447911", "url": "https://cs.wikipedia.org/wiki?curid=1447911", "title": "Esad Kulović", "text": "Esad Kulović\n\nMahmud Esad-efendija Kulović (1859, někdy uváděno 1854, Sarajevo, osmanská říše – 22. července 1917 Sarajevo, Bosna a Hercegovina) byl osmanský a bosenskohercegovský úředník a politik bosňáckého původu.\n\nNarodil se do středostavovské muslimské rodiny, jejíž mužští členové tradičně sloužili v janičářských oddílech. Jeho otcem byl sarajevský kádí Sulejman Rušdi-efendija a matkou Fatima.\n\nVzdělání Esad Kulović zřejmě získal v mektebu a medrese, muslimských konfesních školách. Poté se vzdělával soukromě, nezřídka během svých četných cest. Vedle turečtiny, arabštiny a perštity si osvojil i znalost francouzštiny.\n\nKulović se podílel na po potírání křesťanského povstání v Bosně, které vypuklo roku 1875. Bojoval například v bitvě u vsi Šepak, kde 4. září 1875 muslimské oddíly porazily mnohonásobně početnější jednotky, která pronikly na bosenské území ze Srbska.\n\nPo habsburském záboru Bosny a Hercegoviny v létě roku 1878 se rodina Kulovićů jako jedna z prvních zorientovala v novonastalé situaci a začala intenzivně spolupracovat s okupačními úřady. Roku 1881 Esad Kulović společně s Mustafou-ef. Sarićem a Salih-agou Softićem odcestoval do Vídně, kde osm měsíců vyjednával se společným ministerstvem financí, které mělo v gesci správu Bosny a Hercegoviny, autonomní postavení zdejší muslimské komunity. Jediným hmatatelným výsledkem jejich činnosti byla volba reisu-l-ulemy, nejvyššího duchovního představitele islámského společenství v Bosně a Hercegovině, a rady starších (ulema medžlis) o rok později. Roku 1886 Kulović neúspěšně vystoupil proti vyjmutí sarajevského hřbitova Čekrčnica z majetku islámské nadace, vakufu, a jeho přeměně na městský park. Do pozdějšího boje o náboženskou a školskou autonomii muslimů, započatého roku 1899 v Mostaru, se ovšem nezapojil. Roku 1908, na rozdíl od většinové muslimské společnosti, uvítal anexi Bosny a Hercegoviny a za tento čin coby člen městské deputace v listopadu poděkoval císaři na zvláštní audienci.\n\nRoku 1884 byl v prvních volbách od záboru provincie zvolen do sarajevského zastupitelstva (mandát obhájil i v dalších volbách roku 1887, 1890, 1893, 1896, 1899, 1902, 1905, 1908, 1910 a 1913). Po smrti starosty Nezira Škaljiće roku 1905 zaujal jeho post a na tomto setrval až do roku 1910. Dlouhodobě udržoval dobré vztahy s okupační mocí, a proto byl mimořádně neoblíbený mezi představiteli muslimského autonomistického hnutí a jejich Muslimské národní organizace. Sám po habsburské anexi Bosny a Hercegoviny spoluzaložil Muslimskou pokrokovou stranu (1908), později transformovanou do Muslimské samostatné strany (1910), jejímž byl předsedou (od 1910). V prvních volbách do bosenskohercegovského zemské sněmu jeho strana propadla. Stejně neúspěšné byly jeho pokusy získat větší vliv Sarajevu – navrhl rozšíření volebního práva i na početné přistěhovalce z Rakouska-Uherska –, kde sice roku 1910 vyhrál komunální volby, ale pro neshody se Zemskou vládou rezignoval na úřad starosty. Od té doby spolu s dalšími spolustraníky úspěšně obstruoval činnost zastupitelstva, až byli nakonec všichni zbaveni mandátu. Roku 1911 odmítl spojení dvou muslimských stran do jediné, Sjednocené muslimské strany, a pokračoval v činnosti MSS. Roku 1913 znovu postavil kandidátku do sarajevského zastupitelstva, přičemž ve volebním klání se utkal se svým bývalým spolustraníkem a nyní exponentem Sjednocené muslimské strany Fehimem Ćurčićem. Zřejmě jen kvůli volebním machinacím prohrál, načež se zcela stáhl z politického kolbiště.\n\nZádušní mše za zesnulého Kuloviće proběhla 23. července 1917 v sarajevské Gazi Husrev-begově mešitě. Tělesné ostatky byly podle muslimské tradice neseny na ramenou smutečních hostů z jeho domu v Kulovićově ulici, pojmenované po jeho dědovi, do mešity v centru města a odtud na hřbitov u sarajevské Hadži Džaferovy mešity v ulici Provare, kam byla dříve pohřbena i jeho matka Fatima. Nad jeho hrobem byla o něco později postavena otevřená hrobka, \"turbe\".\n\nEsad Kulović se roku 1893 oženil s Rašide Gradašćević Tuzlić. Spolu přivedli na svět jediného potomka, syna Sead-bega (1897–1945), úspěšného velkostatkáře a mecenáše (v letech 1938–1943 působil v Hlavním výboru spolku \"Narodna uzdanica\"), kterého popravili komunisté krátce po skončení války za údajnou kolaboraci s ustašovským režimem. Sňatkem s Rašide Esad vyženil rozsáhlé pozemky v severovýchodní Bosně, úhrnem asi 563 000 ha, a menší polnosti po celé Bosně a Hercegovině. O tyto pozemky, až na menší statek s 300 ha, rodina přišla po první světové válce, kdy byla provedena pozemková reforma.\n\nKulović roku 1908 obdržel řád Františka Josefa II. třídy, komtur s hvězdou.\n"}
{"id": "1447912", "url": "https://cs.wikipedia.org/wiki?curid=1447912", "title": "Aero Ae-04", "text": "Aero Ae-04\n\nAero Ae-04 byl československý dvouplošný stíhací letoun vyrobený v roce 1921. Navázal na stroj Ae-02, a podobně jako on nedokázal získat objednávku na sériovou výrobu, stal se však základem pro vývoj pozdější sériové stíhačky Aero A-18. Již v roce 1921 prototyp pilotovaný Rudolfem Polaneckým získal první československý národní rekord v dostupu v hodnotě 6 361 m.\n\nÚdaje podle\n\n"}
{"id": "1447913", "url": "https://cs.wikipedia.org/wiki?curid=1447913", "title": "Pololáník", "text": "Pololáník\n\nČeské příjmení Pololáník má více nositelů:\n\n"}
{"id": "1447917", "url": "https://cs.wikipedia.org/wiki?curid=1447917", "title": "Utthitapáršvakónásana", "text": "Utthitapáršvakónásana\n\nUtthitapáršvakónásana ((त्रिकोणासन) neboli Poloviční trojůhelník je jednou z ásan. \n\nNázev pochází ze sanskrtského slova \"utthia\" rozšířený, \"trikona\" (त्रिकोणासन) trojúhelník a \"asana\" (आसन) posed/pozice.\n\n\n"}
{"id": "1447919", "url": "https://cs.wikipedia.org/wiki?curid=1447919", "title": "Bell X-9 Shrike", "text": "Bell X-9 Shrike\n\nBell X-9 Shrike (také znám jako RTV-A-4, firemním označením Model 59) byl americký prototyp řízené střely země-vzduch poháněný raketovým motorem na kapalné pohonné látky, který vznikl jako technologický demonstrátor v rámci vývoje střely vzduch-země s jadernou hlavicí GAM-63 RASCAL. \"Shrike\" v angličtině znamená ťuhýk.\n\nMezi dubnem 1949 a lednem 1953 bylo dodáno celkem 31 střel, z 93 původně objednaných. Cílem programu bylo získání dat k aerodynamice a stabilitě za vysokých rychlostí, a testování řídících a pohonných systémů, nezbytných pro vývoj bojových řízených střel. Program byl považován za mnohem úspěšnější než další tehdy prováděné zkoušky raketových zbraní, ale návrh společnosti Bell na vývoj bojové verze X-9 nebyl USAF přijat, vzhledem k nedostatečným výkonům.\n\nŽádná z testovaných střel se nedochovala, a jediným známým fragmentem X-9 je část kýlovky zachované v Muzeu Larryho Bella v indianském městě Mentone.\n\nÚdaje podle\n"}
{"id": "1447922", "url": "https://cs.wikipedia.org/wiki?curid=1447922", "title": "Vírabhadrásana I", "text": "Vírabhadrásana I\n\nVírabhadrasána I ((वीरभद्रासन) neboli „bojovník“ je jednou z ásan. Virabhadrásana je energetizující poloha, která naplňuje tělo silou.\n\nNázev pochází ze sanskrtského \"vira\" hrdina, \"bhadra\" přítel \"asana\" (आसन) posed/pozice.\n\n\n"}
{"id": "1447924", "url": "https://cs.wikipedia.org/wiki?curid=1447924", "title": "Changchunsaurus", "text": "Changchunsaurus\n\nChangchunsaurus (\"ještěr od města Čchang-čchun\") byl rod malého ornitopodního dinosaura, žijícího na území dnešní provincie Ťi-lin v severovýchodní Číně v období spodní až svrchní křídy (geologické stupně apt až cenoman (asi před 125 až 94 miliony let).\n\nFosilie tohoto dinosaura byly objeveny v sedimentech souvrství Quantou (typový exemplář nese označení \"JLUM L0403-j–Zn2\"). Formálně byl popsán v roce 2005. V roce 2018 byla publikována obsáhlá studie o vývoji dentice tohoto dinosaura.\n\nTento ornitopod dosahoval podle paleontologa Thomase R. Holtze, Jr. délky asi 4 metrů a hmotnosti ovce. Badatel Gregory S. Paul uvádí podstatně menší rozměry, a sice délku 1,5 metru a hmotnost 10 kilogramů.\n\nMezi nejbližší vývojové příbuzné tohoto rodu patřili zřejmě ornitopodní dinosauři \"Haya\" a \"Jeholosaurus\".\n\n\n"}
{"id": "1447929", "url": "https://cs.wikipedia.org/wiki?curid=1447929", "title": "Virabhadrásana II", "text": "Virabhadrásana II\n\nVírabhadrasána II ((वीरभद्रासन) neboli „bojovník 2“ je jednou z ásan. Jde o energetizující polohu, která naplňuje tělo silou a současně druhá varianta bojovníka, kdy ruce jsou roztažené po obou stranách. Navazuje na polohu bojovníka I (Vírabhadrásana I).\n\nNázev pochází ze sanskrtského \"vira\" – hrdina, \"bhadra\" – přítel \"asana\" – (आसन) posed/pozice.\n\n\n"}
{"id": "1447934", "url": "https://cs.wikipedia.org/wiki?curid=1447934", "title": "Filipa Azevedová", "text": "Filipa Azevedová\n\nFilipa Azevedová, celým jménem Filipa Daniela Azevedo de Magalhães (* 31. července 1991 Porto) je portugalská zpěvačka, zaměřená na latin pop a rhythm and blues. Studovala hru na příčnou flétnu na konzervatoři v Portu, pak přešla na hudební školu v Londýně. V roce 2007 zvítězila v televizní soutěži \"Família Superstar\". V roce 2009 vydala u společnosti Cherry Entertainment debutové album \"Filipa Azevedo\". Nazpívala rovněž ústřední píseň portugalské telenovely \"Meu amor\". V roce 2010 vyhrála Festival da Canção s písní Augusta Madureiry „Há dias assim“ a byla pověřena reprezentací Portugalska na Eurovision Song Contest 2010 v Oslo, kde obsadila ve finále osmnácté místo se ziskem 43 bodů. V roce 2015 se zúčastnila soutěže \"The Voice Portugal\", kde vypadla ve třetím pokračování.\n\n"}
{"id": "1447935", "url": "https://cs.wikipedia.org/wiki?curid=1447935", "title": "Bell X-14", "text": "Bell X-14\n\nBell X-14 (firemním označením Type 68) byl experimentální letoun vlastností VTOL vzniklý ve Spojených státech v 50. letech 20. století. Hlavním cílem projektu bylo demonstrovat schopnost vektorování tahu při horizontálním i vertikálním startu, visu, přechodu do vodorovného letu a svislém přistání. Jednalo se o první letoun dosahující schopnosti svislého startu a přistání výhradně vektorováním tahu.\n\nSpolečnost Bell zkonstruovala X-14 pro USAF jako celokovový (duraluminový) středoplošník s otevřeným kokpitem. Pohon zajišťovaly dva proudové motory Armstrong Siddeley Viper 8 vybavené deflektory tahu v těžišti letadla, umožňujícími přechod z vertikálního do horizontálního letu. \nPři konstrukci byly využity komponenty ze sériově vyráběných letounů firmy Beechcraft: křídla, křidélka a podvozek typu Beechcraft Bonanza a zadní část trupu a ocasní plochy z T-34 Mentor.\n\nStroj dosahoval maximální rychlosti 180 mph (289,7 km/h) a dostupu 20 000 stop (6 096 m). \n\nX-14 poprvé vzlétl 19. února 1957 a po svislém vzletu následoval vis, a poté svislé přistání. K prvnímu přechodu do vodorovného letu došlo 24. května 1958. V roce 1959 byly původní motory Viper nahrazeny typem General Electric J85-5. Téhož roku také byl letoun pod označením X-14A předán do Ames Research Center NASA. Jako zkušební letoun sloužil u NASA až do konce své kariéry. Během vývoje britského Hawker Siddeley P.1127 s ním zde létali i zkušební piloti společnosti Hawker Siddeley Bill Bedford a Hugh Merewether, aby se před prvními lety s prototypem P.1127 seznámili s ovládáním proudového letounu se svislým startem a přistáním.\n\nProjekt X-14 vedl k získání velkého objemu dat k vlastnostem letounů této kategorie, jejich pilotování a ovládacích systémech. Kromě toho byl NASA využit i k výzkumu manévrů pro přistání na Měsíci. Řídicí systémy X-14A byly podobné těm navrženým pro Lunární modul a typ jednou pilotoval i Neil Armstrong, později první člověk na povrchu Měsíce.\n\nV roce 1971 byly motory nahrazeny verzí General Electric J85-GE-19 a stroj byl přeznačen na X-14B. Byl mu také instalován palubní počítač a systém řízení fly-by-wire, umožňující simulovat letové vlastnosti jiných letounů VTOL.\n\nX-14 byl jako zkušební užíván až do 29. května 1981 kdy byl poškozen při nehodě a následném požáru během přistání. V té době existovaly plány na vývoj variant X-14C s uzavřeným kokpitem a cvičné X-14T, které ale nepřekročily projektové stádium.\n\nBěhem celé operační kariéru X-14 jej pilotovalo více než 25 pilotů, přičemž nedošlo k žádné závažnější nehodě nebo zranění.\n\nAčkoliv vznikl jen jeden drak, jeho sériové číslo se změnilo po každé významné modifikaci.\n\nX-14 byl do roku 1989 dočasně skladován v Ames Research Center a poté byl předán do depozitáře United States Army Aviation Museum ve Fort Rucker v Alabamě. Odsud jej v roce 1999 získala soukromá sbírka Ropkey Armor Museum v západní Indianě, kde podstoupil renovaci. \n\nÚdaje podle\n\n\n"}
{"id": "1447952", "url": "https://cs.wikipedia.org/wiki?curid=1447952", "title": "Státní meliorační správa", "text": "Státní meliorační správa\n\nStátní meliorační zpráva (dále SMS) byla bývalá složka státní správy, mající ve své gesci správu a péči o vodu v krajině (téměř výhradně na zemědělské půdě). Historie vzniku spravovaného majetku (úpravy na drobných vodních tocích a meliorace) sahá až do let okolo roku 1895. \n\nByla zřízena a založena k 1. 1. 1970 jako účelová a rozpočtová organizace MZe na základě zřizovací listiny MZVc ČR č.j. 860/69-1/3 ze dne 26. 11. 1969 ministra zemědělství. Ke dni 1. 1. 1990 byla novelizována MZe ČR 31. 12. 1998 pod č.j.2428/98-3030. Posledním ředitelem SMS, statutárním zástupcem, před její transformací na ZVHS, byl Ing. Karel Runštuk. Prameny uvádí počet zaměstnanců až 424. \n\nÚstředí SMS bylo v Brně na adrese Hlinky 60. Později zde měla sídlo i ZVHS a Oblast povodí Moravy a Dyje. Technický a ekonomický úsek sídlil ke konci existence SMS v Praze na adrese V Jámě 8.\nOrganizační uspořádání Státní meliorační správy odpovídalo tehdejšímu uspořádání krajů (5 krajů v Čechách a 2 na Moravě) a okresů (na rozdíl od současného pohledu na správu toků podle povodí – změna v letech 2003 až 2004). Každá Regionální kancelář (dále RK) či region, se skládala z Územních pracovišť (ÚP), které měly působnost v rámci každého okresu – co okres, to Územní pracoviště. RK měly každá svého ředitele a ÚP svého vedoucího.\n\n\n\n(Po roce 2015 začal stát opět tyto závlahy schraňovat a vykupovat zpět – přes státní podniky Povodí a Státní pozemkový úřad).\n\nJejí hlavní činností byla správa určených vodních toků, což obnášelo provoz, údržbu a opravy. Jako majetek státu pak i správu databáze HIM (hlavní investiční majetek). Hodnota tohoto majetku v době 30. výročí činila 6,9 miliard korun českých.\nSMS se starala i o již zmíněné hlavní meliorační zařízení (HMZ) nebo jinak i HOZ (hlavní odvodňovací zařízení) – což je ve stručnosti řečeno stavba otevřeného nebo zatrubněného kanálu (běžný průměr DN 300-1200 mm), který odvádí vodu z melioračního detailu (jednotlivá tzv. meliorační pera nebo jinak i \"větve\", jež odvodňuje vlastní zemědělský pozemek). \n\nVěnovala se investičním i neinvestičním opatřením v oboru své působnosti, dále vykonávala inženýrské a koncepční práce včetně odborné pomoci (projekční kanceláře), zajišťovala monitoring vodních toků (schválené projekty MZe ČR půda-voda-krajina), dále se podílela na různých krajinotvorných programech té doby (\"Program péče o krajinu\", \"Program revitalizace říčních systémů\",\"Program obnovy venkova\") a také se podílela na návrzích komplexních pozemkových úpravách (dále KPÚ) – (od roku 2013 je garantem těchto KPÚ Státní pozemkový úřad).\nNemalou měrou se podílela i na vzniku, úpravách a revizích technických norem, zásad a doporučení v oboru meliorací a vodního hospodářství – vše ve spolupráci s výzkumnými ústavy (viz níže). \n\nStátní meliorační správa spolupracovala s:\n\nZánikem SMS se začala psát historie ZVHS. Ta vydržela fungovat od roku 2001 do roku 2010 (zbytková organizace do 30.6.2012). Poté byla sloučena s Pozemkovým fondem. Pozemkový fond byl k 31.12.20112 zrušen, stejně jako Pozemkové úřady a Centrální pozemkový úřad a k 1.1.2013 z nich vznikl tzv. \"superúřad\" – Státní pozemkový úřad. Takže po době transformací, zánicích a vzniku nových organizací, které se zabývaly a zabývají zmíněným vodohospodářským oborem a ochranou vod i zemědělských půd\nje nyní správa vodohospodářského majetku a správa drobných (DVT) a významných (VT) vodních toků rozdělena mezi: \n\n\n"}
{"id": "1447955", "url": "https://cs.wikipedia.org/wiki?curid=1447955", "title": "Karibský soudní dvůr", "text": "Karibský soudní dvůr\n\nKaribský soudní dvůr (angl. \"Caribbean Court of Justice\", zkr. CCJ; nizoz. \"Caribisch Hof van Justitie\"; franc. \"Cour Caribéenne de Justice\") je mezinárodní soudní instituce, zřízená v rámci Karibského společenství (CARICOM). Ustaven byl na základě mezinárodní smlouvy z roku 2001 v dubnu 2005. Jeho sídlem je Port of Spain.\n\nDo jeho výlučné pravomoci spadá interpretace Smlouvy z Chaguaramas, kterou bylo Karibské společenství založeno. Dále působí jako soud poslední instance v trestních a civilních věcech těch karibských států, které na něj tuto pravomoc přenesly (Barbados, Belize, Dominica, Guyana).\n\nSoud může mít nejvýše 10 soudců.\n\n"}
{"id": "1447960", "url": "https://cs.wikipedia.org/wiki?curid=1447960", "title": "Severochangajský ajmag", "text": "Severochangajský ajmag\n\nSeverochangajský ajmag ( – \"Archangaj ajmag\") je jedním z jednadvaceti ajmagů, na které je členěno Mongolsko. Je pojmenován podle pohoří Changaj, od kterého leží na sever. Má plochu 55 300 čtverečních kilometrů a k roku 2016 v němž žilo přibližně 93 tisíc obyvatel, z toho přibližně 21 tisíc v jeho hlavním městě Cecerlegu.\n\nSeverochangajský ajmag leží ve středí části Mongolska a hraničí na severovýchodě s Bulganským ajmagem, na jihovýchodě s Jihochangajským ajmagem, na jihu s Bajanchongorským ajmagem, na západě se Zavchanským ajmagem a na severozápadě s Chövsgölským ajmagem.\n\nPřes Severochangajský ajmag tečou řeky pramenící v Changaji a tekoucí do Selengy, například Čulút gol a Chanuj gol. Na východním okraji spadá do ajmagu také krátký úsek Orchonu a na jeho západním břehu zde jsou trosky města Ordu Balık.\n\nVýchodní ajmag se skládá ze 18 somonů.\n"}
{"id": "1447961", "url": "https://cs.wikipedia.org/wiki?curid=1447961", "title": "Marie Kinsky", "text": "Marie Kinsky\n\nHraběnka Marie Kinsky, rozená Marie de Crevoisier d'Hurbache (* 4. září 1963 Salon de Provence) je tanečnice, choreografka, producentka, pedagožka, popularizátorka současného tance. Je zakladatelka a ředitelka neziskové organizace Centrum choreografického rozvoje SE.S.TA a mezinárodního festivalu současného tance KoresponDance. Dlouhodobě se věnuje podpoře a rozvoji současného umění v České republice v mezinárodním a mezioborovém kontextu. S manželem Constantinem je zakladatelkou kulturního programu na Zámku Žďár nad Sázavou a Muzea nové generace, kde má na starosti kulturní a vzdělávací program.\n\nVystudovala taneční konzervatoř v Boulogni a dále studovala tanec a historii na pařížské Sorbonně, v roce 1995 založila vlastní taneční skupinu Coriolis, v roce 1997 se přestěhovala z Francie do České republiky s manželem českým šlechticem Constantinem Kinským, od druhé poloviny devadesátých let tak žije střídavě v Praze a Žďáru nad Sázavou.\nZámek Žďár nad Sázavou, se kterým je rod Kinských svázán od počátku 20. století, získala rodina zpět v restituci v roce 1994 a od roku 2011 se Marie Kinsky aktivně podílí na jeho rekonstrukci a revitalizaci, zejména po kulturní a duchovní stránce.\n\nOd roku 1998 vyučuje současný tanec a Feldenkraisovu metodu, učila na konzervatoři Duncan Centre, vede odborné stáže na HAMU, ve Studio ALTA a také v regionech na pozvání např. NIPOS ARTAMA.\n\nV roce 1999 založila a řídí Centrum choreografického rozvoje SE.S.TA (Setkávání současného tance), neziskovou organizaci, která se pod jejím vedením věnuje rozvoji současného tance v mezinárodním a mezioborovém kontextu.\n\nOd roku 2009 pořádá mezinárodní festival současného tance, pohybového divadla a nového cirkusu KoresponDance, který v roce 2013 přesunula z Prahy do Žďáru nad Sázavou na rodinný zámek.\n\nOd roku 2013 do roku 2016 působobila jako členka umělecké rady Českých center. Je zakládající členkou sdružení Vize tance, jehož cílem je větší státní podpora oblasti současného tance, pohybového divadla a interdisciplinárních umění. Vede odborné konference věnované tanci, příležitostně píše články pro odborná periodika a oponuje doktorandské práce. Pravidelně je zvána jako členka poroty u různých choreografických konkurzů a platforem (Česká taneční platforma, přehlídky NIPOS ARTAMA apod.)\n\nV roce 2015 Kinští otevřeli na zámku interaktivní multimediální expozici Muzeum nové generace, kde se Marie Kinsky podílela na definici projektu, dozorovala ideový koncept, obsah expozic a jejich scénografickou podobu, založila zde lektorské oddělení a dlouhodobě se angažuje v realizaci kulturních projektů. Muzeum získalo v roce 2016 cenu Živa Award za nejinovativnější muzeum slovanských zemí.\n\nMarie Kinsky prostřednictvím projektů Centra choreografického rozvoje, Muzea nové generace a dalších aktivit nejen na Zámku Žďár nad Sázavou dlouhodobě působí v oblasti kulturního rozvoje regionu Vysočina i rozvoje současného umění v celorepublikovém i celoevropském kontextu. Její aktivity, respektive aktivity organizací pod jejím vedením, směřují k propojování historické památky se současným uměním, k propojování uměleckého světa se světem diváků, jsou platformou pro rozvoj profesionálů i publika, pracují s dětmi i seniory, kteří se společně s umělci podílejí na řadě projektů a vystoupení a kteří dále šíří myšlenky a zkušenosti získané díky této umělecké práci. Marie Kinsky a její vize stojí za řadou víceletých projektů – KoresponDance, Muzeum nové generace, Škola tančí, spolupráce zahraničních umělců s dětským sborem Žďáráček, LOStheULTRAMAR & Vysočina Seniors a dalších.\n\nJako interpretka vystoupila v desítce evropských zemích a v Japonsku (se soubory: Martine Salmon, Les Odes Bleues, Mercedes Chanquia Aguires, cie. Noel Cadagiani, cie. Déjà Donné: Lenka Flory & Simone Sandroni, Sumako Koseki, Léone Cast Baril, Jan Komarek a další).\n\nVyučuje současný tanec a Feldenkraisovu metodu rovněž mimo Českou republiku – Slovinsko, VŠMU v Bratislavě, pařížská univerzita Paris VIII a další. V roce 2005 byla přizvána k aktivní účasti na odborných sympoziích věnovaných tanci v Centre National de la Danse de Paris (Národní taneční centrum v Paříži). V roce 2005 se podílela na programové přípravě festivalu v Rouenu - Val de Rueil (FR) a v roce 2007 2008, 2009 a 2010 na pařížském festivalu Jamais Vu!\n\nJe členkou správní rady skupiny Fetes Galantes ve Francii. Pravidelně je zvána jako člen poroty u zkoušek (konzervatoř v Goussainville, školy v Boulogne, Asniere, Gdansk).\n\nV roce 2016 se Marie Kinsky stala rytířkou Řádu umění a literatury Francie, vyznamenání, které vyjadřuje vděk Francie za trvalou podporu\na šíření francouzské kultury. Ve stejném roce spolu s manželem obdržela nejvyšší ocenění Kraje Vysočina, Skleněnou medaili. V roce 2018 se stala Ženou regionu Vysočina.\n\nManželem Marie Kinsky je Constantin Kinský, český šlechtic, mecenáš a finanční poradce, který pochází ze starého šlechtického rodu Kinských a je prvorozeným synem zakladatele reprodukční imunologie Radslava Kinského a jeho manželky, původem gruzínské princezny Thamary Amilakvari.\n\nSama Marie Kinsky ale také pochází ze šlechtického rodu, ve Francii má její rodina baronský titul od 15. století.\n\n"}
{"id": "1447962", "url": "https://cs.wikipedia.org/wiki?curid=1447962", "title": "Siula Grande", "text": "Siula Grande\n\nSiula Grande je hora vysoká 6 344 m n. m. nacházející se v peruánských Andách.\n\nPrvovýstup provedli 28. července 1936 dva rakouští horolezci Arnold Awerzger a Erwin Schneider přes severní hřeben.\n\nV roce 1985 Joe Simpson a jeho partner Simon Yates provedli prvovýstup západní stěnou na vrchol Siula Grande. Během sestupu si Simpson zlomil nohu, přesto ho Yates postupně spouštěl na laně dolů. Simpson se během spouštění dostal přes převis a zůstal bezmocně viset na laně. Yates, kterému hrozil pád a nevěděl, co se s jeho partnerem stalo, lano přeřízl. Simpson pád přežil a dokázal se i se zlomenou nohou vrátit zpět do tábora. Joe Simpson napsal o této události knihu, kterou se proslavil a v roce 2003 byla natočena i filmová adaptace.\n"}
{"id": "1447973", "url": "https://cs.wikipedia.org/wiki?curid=1447973", "title": "Seznam hor a kopců v Bulharsku", "text": "Seznam hor a kopců v Bulharsku\n\nToto je seznam významných hor a kopců v Bulharsku řazený podle jejich nadmořské výšky.\n"}
{"id": "1447982", "url": "https://cs.wikipedia.org/wiki?curid=1447982", "title": "Abraham Kiptum", "text": "Abraham Kiptum\n\nAbraham Kiptum (nar. 15. září 1989) je keňský vytrvalostní běžec, specializující se na dlouhé tratě. V současnosti je držitelem světového rekordu v půlmaratónském běhu časem 58:18 minut. Tohoto výkonu dosáhl dne 28. října 2018 ve Valencii. Předchozí světový rekord Eritrejce Zersenaye Tadeseho z roku 2010 překonal o 5 sekund.\nKiptum běhá také maratónské běhy, poprvé se na této trati objevil v Rabatu v roce 2015. V roce 2017 si v Amsterdamu zaběhl osobní rekord časem 2:05:26 hod.\n\n"}
{"id": "1447983", "url": "https://cs.wikipedia.org/wiki?curid=1447983", "title": "Vánoční noc", "text": "Vánoční noc\n\nVánoční noc může označovat:\n"}
{"id": "1447985", "url": "https://cs.wikipedia.org/wiki?curid=1447985", "title": "Lokomotíva Košice (basketbal)", "text": "Lokomotíva Košice (basketbal)\n\nLokomotíva Košice (celým názvem: Basketbalový klub Lokomotíva Košice) byl slovenský basketbalový klub, který sídlil v košické městské části Sever ve stejnojmenném kraji. Založen byl v roce 1946 společně s fotbalovým a stolnotenisovým oddílem do nově založeného Športového klubu Železničiari. Ženský oddíl býval dlouholetým účastníkem československé a později i slovenské nejvyšší soutěže. Na zlatou medaili ovšem Lokomotíva nikdy nedosáhla. Zanikla v roce 2001 po přetvoření původního klubu do nově vzniklé organizace Delta VODS Košice (později Good Angels). Klubové barvy byly modrá a bílá.\n\nSvé domácí zápasy odehrával v basketbalové hale Lokomotíva v košickom Čermeli.\n\nZdroj: \n\n\nZdroj: \n\nZdroj: \n\n\n"}
{"id": "1447988", "url": "https://cs.wikipedia.org/wiki?curid=1447988", "title": "Ha Long (město)", "text": "Ha Long (město)\n\nHa Long (vietnamsky:\"Thành phố Hạ Long\") je hlavní město provincie Quang Ninh v severním Vietnamu. V roce 2013 zde žilo téměř 230 tisíc obyvatel. Nedaleko města se nachází stejnojmenná slavná zátoka Ha Long, která je zařazena od roku 1994 na seznam Světového dědictví UNESCO. Na pobřeží je několik letovisek pro turisty díky krásným plážím.\n"}
{"id": "1447989", "url": "https://cs.wikipedia.org/wiki?curid=1447989", "title": "Wabi", "text": "Wabi\n\nWabi může označovat:\n\n"}
{"id": "1447991", "url": "https://cs.wikipedia.org/wiki?curid=1447991", "title": "Veřejně prospěšný poplatník", "text": "Veřejně prospěšný poplatník\n\nVeřejně prospěšný poplatník (dále jen „VPP“) je v zákoně č. 586/1992, Sb., o dani z příjmu (dále jen „ZDP“) definován v § 17a jako poplatník, který v rámci své hlavní činnosti nevykonává podnikatelskou činnost, tuto činnost musí mít zakotvenu ve svém zakládajícím dokumentu. Mezi VPP patří zejména spolky, nadace a nadační fondy, ústavy, veřejné vysoké školy aj.\n\nDaňová soustava v České republice dělí daně do kategoriích daní přímých a nepřímých. Daň z příjmu, ve které je veřejně prospěšný poplatník právně upraven, patří do skupiny daní přímých, specificky do kategorie daních důchodových. Zákon o dani z příjmu se vztahuje na fyzické osoby i právnické osoby. Nejprve jsou v něm definovány ustanovení pro zdanění fyzických osob, poté ustanovení pro zdanění právnických osob, kam patří i veřejně prospěšní poplatníci, v neposlední řadě a v největším rozsahu zákona jsou společná ustanovení pro obě ze dvou výše uvedených skupin.\n\nV ZDP nalezneme tři režimy zdanění u nestátních neziskových organizací:\n\n1.      Neziskové organizace, které nejsou považovány za veřejně prospěšné poplatníky\n\nPředevším se jedná o profesní komory, rodinné nadace a společenství vlastníků jednotek, u kterých je režim zdanění nastaven stejně jako u obchodních korporací.\n\n2.      Veřejně prospěšní poplatníci se širokým základem daně\n\nDo této kategorie patří hlavně veřejné vysoké školy, veřejné výzkumné organizace, poskytovatelé zdravotních služeb aj. V ZDP jsou tyto subjekty taxativně vymezeny. U této kategorie jsou předmětem daně všechny příjmy vyjma příjmů z investičních dotací. V procesu výpočtu daňové povinnosti poplatníka, mohou tyto subjekty uplatnit odpočet dle § 20 odst. 7, dále mají rozšířené možnosti uplatnit náhrady pohonných hmot paušálem dle § 24 odst. 2 písm. zt), navíc si mohou uplatnit ztrátu minulých období jako odčitatelnou položku dle § 34 odst. 3 ZDP.\n\n3.      Veřejně prospěšní poplatníci s úzkým základem daně\n\nV této kategorii se nachází všechny ostatní VPP, kteří nebyli zařazeni do žádné z předchozích kategorií. V této kategorii je zjištění základu složitějším procesem. Výchozím krokem je rozdělení hlavní a hospodářské činnosti.\n\nKaždý VPP musí své příjmy nejprve roztřídit na příjmy které jsou nebo nejsou předmětem daně. Pokud tyto příjmy jsou předmětem daně, pak zohlednit, jestli je daný příjem osvobozen nebo je zdaněn srážkou zvláštní sazbou daně.\n\nJak už bylo napsáno dříve, nejprve musí poplatník roztřídit své příjmy na příjmy pocházející z hlavní a hospodářské činnosti. Pokud jsou příjmy z hlavní činnosti ziskové, tudíž po odečtení nákladů k nim příslušejících, je zůstatek kladný, musí být tyto příjmy přeúčtovány do hospodářské činnosti. Vždy je toto posuzováno za každou podkategorii činností spadajících do hlavního poslání poplatníka.\n\nA)    Příjmy, které jsou předmětem daně vždy nebo jsou zdaněny podmíněně\n\nVPP vždy daní příjmy z reklam, členský příspěvků, úroků a nájemného. Podmíněně zdaněny jsou příjmy z hlavní činnosti, tedy pokud je hlavní činnost zisková.\n\nB)    Příjmy, které nejsou předmětem daně\n\nPředmětem daně u VPP není ztrátová hlavní činnost, dotace, příspěvky, podpory z veřejných rozpočtů, podpora z Vinařského fondu, výnos daně, poplatku plynoucí obci nebo kraji, nájem a prodej státního majetku, příjmy získané z tzv. církevních restitucí, dále dle § 18a ZDP. Pro VPP s úzkým základem daně to platí zcela, pro VPP se širokým základem daně neplatí ustanovení o ztrátové hlavní činnosti a nejsou pro něj příjmem ke zdanění příjmy z investičních dotací.\n\nC)    Příjmy, které jsou od daně osvobozeny nebo zdaněny zvláštní srážkou daně\n\nU VPP jsou od daně z příjmů osvobozeny zejména příjmy plynoucí ze členských příspěvků a bezúplatně nabytých příjmů.\n\nČlenské příspěvky jsou osvobozeny v případech, kdy jsou ustanoveny v zakládajícím dokumentu subjektu. Tyto členské příspěvky nesmějí býti podmínkou k podnikání nebo vykonávání činnosti. Spolkem, který není organizací zaměstnavatelů, odborovou organizací ani hnutím, profesní komorou s nepovinným členstvím, s výjimkou Hospodářské a Agrární komory ČR, jsou příspěvky také osvobozeny. U posledních dvou zmíněných nejsou členské příspěvky osvobozeny, protože ten, kdo jej hradí, si je může uplatnit jako daňově účinný náklad.\n\nBezúplatné příjmy jsou od daně z příjmů osvobozeny v případech, kdy je příjemcem VPP. U VPP je tento příjem osvobozen, pokud je poplatník užije na vědu, vzdělávání, výzkum, vývoj, kulturu, školství, ochranu a podporu mládeže, sociální, zdravotní, ekologické, humanitární a charitativní účely, dále pokud je poplatník využije na kapitálové dovybavení aj. dle § 15 odst. 1 nebo § 20 odst. 8 ZDP. Poplatník má na výběr, zda osvobodí nebo ne, toto rozhodnutí nelze zpětně změnit.\n\nV souvislosti s osvobozeným příjmem jsou náklady vždy považovány za daňově neúčinné.\n\nPříjmy zdaněné srážkovou daní jsou v obecném měřítku definovány v § 36 ZDP. U VPP je uvedena specifikace v § 36 odst. 9 ZDP týkající se úrokových příjmů. Toto ustanovení se nevztahuje na VPP se širokým základem daně, obce a kraje. Zvláštní sazba daně činí 19 %. V praxi daň odvede banka. Vztahuje-li se na poplatníka povinnost podat daňové přiznání, tyto příjmy musí vyloučit ze zdanitelných příjmů.\n\nVýsledek hospodaření (VH) je určen rozdílem výnosů a nákladů (pokud poplatník vede účetnictví) nebo rozdílem příjmů a výdajů. U VPP platí zákaz kompenzace ztrát mezi jednotlivými činnostmi.\n\nZáklad daně (ZD) je definován jako rozdíl mezi příjmy a výdaji. Jedná se tedy o proces transformace výsledku hospodaření, který je dán přesným procesem. Nejprve se VH navýší o položky zvyšující ZD, poté se sníží o položky snižující ZD. Tyto úpravy nám dají ZD nebo daňovou ztrátu. Poté se pokračuje snížením o:\n\n·        odčitatelné položky dle § 34 ZDP,\n\n·        položky snižijící ZD dle § 20.\n\nTakto získaný ZD se zaokrouhlí na celké tisíce korun dolů a vynásobí příslušnou sazbou daně, která v současné době činí 19 %. Od takto vypočtené daně se odčítají slevy na dani dle § 35 ZDP. Touto poslední operací se získá daňová povinnost poplatníka, od které se odčítají zaplacené zálohy a dostane se tak daň k úhradě nebo přeplatek na dani. \n\nPro potřebu veřejně prospěšných poplatníků je potřeba větší identifikace výše popsaných kroků:\n\nA)   Položky zvyšující základ daně\n\nV této kategorii jsou specifikovány příjmy, které jsou neoprávněně kráceny, nedaňové náklady aj. Neoprávněně krácenými příjmy jsou dle § 23 odst. 3 ZDP u VPP zejména:\n\n·        v minulých zdaňovacích období uplatněné osvobozené příjmy a přijatá bezúplatná plnění, pokud byly porušeny podmínky jejich využití,\n\n·        částka, o kterou byl v minulých zdaňovacích období ponížen základ daně dle § 20 odst. 7 ve výši nevyčerpané úspory, došlo-li k porušení podmínek čerpání nebo ukončení činnosti.\n\nDále se v tomto kroku rozlišuje mezi daňovými a nedaňovými náklady, které jsou definovány v § 24 a § 25 ZDP. Obecná úprava je na rozsah i pochopení velmi široká. Pro VPP platí víceméně všechna u stanovení, pokud není uvedeno jinak.\n\nSpecifická úprava v oblasti daňově účinných nákladů se VPP týká zejména v § 24 odst. 2 písmene zr) a zt).\n\nÚprava písmene zr) se týká výdajů veřejných vysokých škol a veřejně výzkumných organizací na tvorbu fondu kulturních a sociálních potřeb max. do 1,5 % úhrnů vyměřovacích základů zaměstnance na sociální pojištění. U veřejných vysokých škol se tato úprava vztahuje i na tvorbu fondu provozních prostředků a stipendijního fondu.\n\nNa VPP se širokým základem daně dopadá navíc úprava písmene zt), kdy si mohou uplatnit paušální náhrady na dopravu silničním motorovým vozidlem. Výše této paušální částky je stanovena na 5000 Kč na jedno vozidlo za každý kalendářní měsíc, kdy je využíváno k dosažení a udržení příjmů. Použití tohoto paušálu je omezeno na maximálně 3 vozidla evidované v obchodním majetku.\n\nV oblasti nedaňových nákladů je specificky upravena problematika nákladů na dosažení úroků, které jsou u VPP zdaněny srážkovou daní. Přestože se jedná o náklady související s vyloučeným příjmem, tyto náklady nebudou vyloučeny, na VPP se totiž nevztahuje ustanovení § 25 odst. 1 písm. i), pokud jsou příjmy z úroků uplatněny na kapitálové dovybavení. Na VPP taktéž nedopadají ustanovení § 25 odst. 1 písm. w) a zl) týkající se finančních výdajů.\n\nB)   Možnosti snížení základu daně\n\nV oblastí položek snižujících základ daně dopadá na VPP obecná úprava § 23 ZDP. Zejména se jedná o vyloučení osvobozených příjmů a příjmů zdaněných zvláštní srážkou daně.\n\nOdčitatelnými položkami dle § 34 mimo jiné jsou odpočet daňové ztráty, odpočet výdajů při realizaci projektů výzkumu a vývoje a odpočet na podporu vzdělávání. Daňovou ztrátu si mohou uplatnit pouze VPP se širokým ZD po dobu 5 let následujících po období, kdy ztráta vznikla. U VPP s úzkým základem daně může být daňová ztráta uplatněna pouze na tu část základu daně, která plyne z hospodářské činnosti. Odpočty výdajů na realizaci projektů výzkumů a vývoje a odpočtů na podporu vzdělávání nejsou specificky upraveny pro VPP, vztahuje se tedy na ně obecná úprava příslušných ustanovení.\n\nPoložkami snižující základ daně dle § 20 odst. 7 se rozumí tzv. reinvestiční odpočet, který byl nahrazen tzv. 30 % odpočtem, který je uplatňován dodnes. Podstatou tohoto ustanovení je, že se vypočtený základ daně snižuje o 30 % tohoto základu daně při minimální výši 300 000 Kč, maximální hodnotou tohoto odpočtu je samostatná výše základu daně nebo hranice 1 000 000 Kč. Veřejná vysoká škola, obecně prospěšná společnost nebo ústavy, které jsou soukromou vysokou školou mohou uplatnit tento odpočet v minimální výši \n\n1 000 000 Kč maximálně do výše 3 000 000 Kč. Tímto odpočtem se nemůže poplatník dostat do ztráty ale pouze na nulovou hladinu výše základu daně. Takto vzniklou daňovou úsporu (hodnota odpočtu*aktuální sazba daně) musí v bezprostředně následujících 3 zdaňovacích období využít ke krytí výdajů souvisejících s nepodnikatelskou činností. Pokud tato podmínka není splněna musí být v posledním zdaňovacím období navýšen základ daně o nevyčerpanou úsporu. Důkazní břemeno leží na poplatníkovi.\n"}
{"id": "1448004", "url": "https://cs.wikipedia.org/wiki?curid=1448004", "title": "Seznam bamberských biskupů a arcibiskupů", "text": "Seznam bamberských biskupů a arcibiskupů\n\nTento seznam bamberských arcibiskupů a biskupů zahrnuje chronologické pořadí biskupů od založení bamberského biskupství v letech 1007 až 1303. Po roce 1303 byli biskupové zároveň světskými panovníky bamberské diecézní správy. 29. září 1802 bylo ústředí diecézní správy v Bamberku obsazeno bavoským vojskem a následně došlo k vynucenému odstoupení Kryštof František z Busecku, který se tak stal posledním knížetem-biskupem. Po sekularizaci diecéze následovali – od roku 1818 – arcibiskupové bamberské arcidiecéze.\n\nJelikož je bamberské biskupství metropolitní diecézí, má rovněž tři podřízená sufragánní biskupství s následujícím seznamem biskupů:\n\n\nUvedená biskupství jsou sufragánními vůči arcidiecézi bamberské na základě cirkumskripce buly papeže Pia VIII., která v roce 1821 zavedla nové rozčlenění jednotlivých diecézí v Bavorském království.\n"}
{"id": "1448008", "url": "https://cs.wikipedia.org/wiki?curid=1448008", "title": "ZŤS Košice (basketbal)", "text": "ZŤS Košice (basketbal)\n\nZŤS Košice (celým názvem: Telovýchovná jednota Závody ťažkého strojárstva Košice) byl československý basketbalový klub, který sídlil v Košicích ve Východoslovenském kraji. Klubové barvy byly modrá a žlutá.\n\nZaložen byl v roce 1951 společně s ostatními oddíly nově založeného továrního klubu VSS Košice. Mužský oddíl působil na přelomu padesátých a šedesátých let dvacátého století v nejvyšší soutěži mužů. Výraznějších úspěchů v nich nedokazoval. Za to ženský oddíl patřil především v osmdesátých letech k tradičnímu medailovému aspirantovi soutěže. V roce 1992 došlo k fúzi basketbalového oddílu s městským rivalem Lokomotívou Košice z důvodu zkvalitnění košického basketbalu.\n\nZdroj: \n\n\nZdroj: \n\nZdroj: \n\n"}
{"id": "1448011", "url": "https://cs.wikipedia.org/wiki?curid=1448011", "title": "Centrum choreografického rozvoje SE.S.TA", "text": "Centrum choreografického rozvoje SE.S.TA\n\nCentrum choreografického rozvoje SE.S.TA, z. s., (zkráceně SE.S.TA) je nezisková organizace, kterou založila hraběnka Marie Kinsky v dubnu roku 1999 pod názvem Česko-francouzské setkávání současného tance (ČFSST), později s rozvojem širší mezinárodní spolupráce byla přejmenována na Setkávání současného tance (SE.S.TA) a od roku 2010 působí jako Centrum choreografického rozvoje SE.S.TA – jako první centrum tohoto typu v České republice.\n\nSE.S.TA se systematicky věnuje kontinuálnímu vzdělávání tanečních profesionálů v širokém slova smyslu, realizuje stáže, semináře, umělecké koučinky, poskytuje rezidence, pořádá oborové kulaté stoly, kolokvia a konference a produkuje nejrůznější představení a mezioborové performance. Dále se věnuje také práci s publikem a projektům pro děti. Od roku 2009 pořádá mezinárodní festival současného tance KoresponDance.\n\nSE.S.TA za dobu svého působení iniciovala a řídila několik evropských projektů, produkovala přes dvacet představení jak s českými, tak zahraničními umělci, dalších téměř 50 představení uvedla v ČR a řadu představení uvedla na festivalech v Evropě. V rámci dalšího vzdělávání realizovala SE.S.TA desítky master classes, rezidencí, seminářů, konferencí a diskusí z nichž některé jsou každoročně součástí hlavního programu SE.S.TA.\n\nHlavním záměrem organizace je pomáhat současnému tanci v zapojování do mezinárodního kontextu a v otevírání mezioborové spolupráce a diskuse.\n\nV roce 2018 získala organizace podporu z programu Kreativní Evropa na realizaci projektu Roundabout Europe.\n\n„\"SE.S.TA má unikátní postavení ve světě současného tance u nás. Od svého vzniku kontinuálně přispívá k dalšímu vzdělávání a uměleckému rozvoji tanečních profesionálů. Vedle vzdělávacího programu vynikající úrovně se však také podílí na realizaci a produkci profesionálních představení. Svým komplexním přístupem se blíží konceptu fungování choreografických center tak, jak je to obvyklé v dalších velkých ecropských městech. Důraznou měrou přispívá k dialogu mezi českými a mezinárodními umělci a také k popularizaci současného tance u nás.\"“ Markéta Perroud, spoluředitelka festivalu TANEC PRAHA\n\nManželé Marie a Constantin Kinští spravují rodinné panství ve Žďáru nad Sázavou, které získali zpět v restituci, v rámci rekonstrukce zámku vytvořili prostory, kde dnes SE.S.TA poskytuje umělecké rezidence. Každoročně je rezidenční program otevřen deseti až patnácti umělcům/skupinám, kteří zde mohou v dostatečném zázemí pro tvorbu pracovat na svých projektech.\n\nOd roku 2007 realizuje SE.S.TA projekt Rezidence pro choreografy s koučinkem, zve zahraniční umělecké kouče, kteří po dobu deseti dnů pracují s vybranými mladými choreografy z celého světa na rozvoji jejich tvorby. V roli kouče na rezidenci působili například Jean Gaudin, Jean-Christophe Paré, Rivca Rubin, Mara Serina, Tomeo Verges, Günther Grollitsch, Christine Erbé, Dominique Rebaud a další.\n\nRezidence se účastnili choreografové z České a Slovenské republiky, z Francie, USA, Velké Británie, Itálie, Arménie, Polska, Rakouska, Belgie, Maďarska, Německa, Srbska, Argentiny, Turecka, Portugalska a dalších zemí. Z České republiky se účastnili například Markéta Stránská, Eva Urbanová, Agáta Jarošová, Anna Polívková, Halka Třešňáková, Lucia Kašiarová, Marie Gourdain či Mirka Eliášová.\n\nPilotním projektem SE.S.TA zaměřeným na rozvoj umělecké kreativity dětí je Škola tančí. Metodiku převzala organizace z francouzského „Dance au cour“, projektu, který ve Francii funguje již 30 let s podporou Ministerstva kultury, školství a regionů a který byl dále aplikován v Belgii, Norsku či Anglii. Základním kamenem konceptu je, že pohyb – tanec může pomoci žákům při osvojování poznatků napříč učivem a může rozšířit jejich rámec kompetencí. Projekt stojí na mezioborové spolupráci choreografa a pedagoga a od roku 2012 je každoročně realizován na několika školách.\n\nMezinárodní festival současného tance, pohybového divadla a nového cirkusu, který SE.S.TA pořádá od roku 2009, od roku 2013 na zámku ve Žďáru nad Sázavou.\n\nTanec v galerii je projekt, na kterém SE.S.TA spolupracuje s Národní galerií Praha a Galerií hlavního města Prahy od roku 2012. Jedná se o nenavazující cyklus performancí v galerijních prostorech - v expozicích, který si klade za cíl představit výtvarné dílo návštěvníkovi nově a prostřednictvím nezvyklých výrazových prostředků.\n\n\n"}
{"id": "1448014", "url": "https://cs.wikipedia.org/wiki?curid=1448014", "title": "Nebozízek", "text": "Nebozízek\n\nNebozízek může být: \n"}
{"id": "1448015", "url": "https://cs.wikipedia.org/wiki?curid=1448015", "title": "Igor Mirenkov", "text": "Igor Mirenkov\n\nIgor Alexandrovič Mirenkov (1969 – 19. června 1996 Minsk) byl běloruský sériový vrah a pedofil známý jako Světlahorská noční můra, který v letech 1990-1993 znásilnil a zavraždil v Světlahorsku šest chlapců. \n\nMirenkov se narodil v roce 1969 v Světlahorsku. Po skončení školy se dostal do armády. Mirenkov byl poslán, aby sloužil v severní flotile. Během služby se u něho začaly projevovat homosexuální tendence a začal sexuálně napadat ostatní vojáky. Mirenkov řekl, že když byl v armádě, tak byl znásilněn dalšími vojáky, toto tvrzení nebylo nikdy potvrzeno. Na počátku 90. let dvacátého století došlo ve Světlahorsku k sérii únosů chlapců. První dvě zmizení proběhla v letech 1990 a 1991 a proběhla bez větší publicity. Panika vypukla, když v roce 1993 čtyři chlapci za pár měsíců zmizeli. Obyvatelé města protestovali pod budovou výkonného výboru a požadovali od milice rozhodné kroky. Občanské hlídky byly zřízeny, aby věnovaly zvláštní pozornost dětem. Ministerstvo vnitra poslalo další vyšetřovatele do Světlahorsku, aby objasnili jejich zmizení. Jedna teorie byla, že chlapci byli uneseni, aby z nich mohli dostat orgány k transplantaci. V říjnu roku 1993 houbař našel tělo dítěte, skryté hluboko v lese. Pozůstatky patřily Siarhei Kuranienkovi, který před pololetím chyběl. V prosinci roku 1993 našli policisté mrtvolu Anatola Radkouva. Patolog ma jeho tělo zjistil, že chlapec byl znásilněn. Po nalezení těla Radkouva, vyšetřovatelé dospěli k závěru, že všichni chybějící chlapci jsou mrtví, a zodpovědný za jejich smrt je seriový vrah a pedofil. Po nálezu těla dalších dvou chlapců nahlásil mladík policii, že byl v roce 1990 znásilněn motocyklistou, který mu nabídl jízdu. Útočník řekl mladíkovi, že ho zabije, ale mladík ho prosil, aby to neudělal. Útočník byl oblečen ve vojenském oblečení a jel na motocyklu značky Jawa. Věci byly okamžitě spojeny s chybějícími důkazy, protože svědek viděl, že jeden z chlapců se dostal na motorku. Pak byl jako podezřelý vybrán Mirenkov, který byl vojákem a měl motocykl značky Jawa. Mirenkov byl zatčen v dubnu roku 1994. Ukázalo se, že od roku 1991 si odpykávál trest ve vězení za podvádění, ale v roce 1993 byl Mirenkov propuštěn. Mirenkov se přiznal k vraždám a popisoval, jak nalákal chlapce, které se dostal na motocykl a pak je odvezl hluboko do lesa, kde je znásilnil a zavraždil. Mirenkov označil místa kde leží další oběti. Mirenkov neměl žádné výčitky a připustil, že spáchá další vraždu, pokud bude propuštěn. Soud odsoudil Mirenkova k smrti. Rozsudek byl vykonán dne 19. června roku 1996 v Minsku.\n"}
{"id": "1448016", "url": "https://cs.wikipedia.org/wiki?curid=1448016", "title": "Grand Prix Itálie 2018", "text": "Grand Prix Itálie 2018\n\nGrand Prix Itálie 2018 (oficiálně Formula 1 Gran Premio Heineken d'Italia 2018) se jela na okruhu Autodromo Nazionale Monza v Monze v Itálii dne 2. září 2018. Závod byl čtrnáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448019", "url": "https://cs.wikipedia.org/wiki?curid=1448019", "title": "Velká pagoda divoké husy", "text": "Velká pagoda divoké husy\n\nVelká pagoda divoké husy () je 64 metrů vysoká pagoda ve městě Si-an v provincii Šen-si v Čínské lidové republice. Nachází se v městském obvodě Jen-tcha jižně od historického centra.\n\nByla postavena v roce 652 za vlády císaře Kao-cunga z říše Tchang, po zřícení byla v roce 704 za vlády Wu Ce-tchien přestavena a zvýšena. V roce 1556 byla významně poničena velkým zemětřesením v Šen-si (na rozdíl od Malé pagody divoké husy, která byla poničena jen málo) a pak byla částečně renovována za dynastie Ming.\n\nJedním z jejích použití bylo uložení súter a sošek Buddhy, které přivezl z Indie cestovatel a učenec Süan-cang.\n"}
{"id": "1448020", "url": "https://cs.wikipedia.org/wiki?curid=1448020", "title": "Těšínské jazzové trojčení", "text": "Těšínské jazzové trojčení\n\nTěšínské jazzové trojčení je další jazzová akce, která probíhá v květnu v Českém Těšíně. \nJde o setkání předních jazzových hudebníků, zpěváků a zpěvaček.\nNázev vymyslel Ruda Marek a odvodil jej od jména hlavního pořadatele Trojaka, tedy \"Trojčení\". \n\nJe to akce, která probíhá od roku 2003. Dříve se konala i 4krát za rok. Hlavním pořadatelem a sponzorem byl ředitel FIN clubu Jan Trojak,†. Teď akce probíhá v Jazzklubu KaSS Střelnice v Českém Těšíně.\n\nV roce 2018 se konal 24. ročník.\nTěšínské jazzové trojčení<br>\nČeský Jazzký Těšín\n\n"}
{"id": "1448022", "url": "https://cs.wikipedia.org/wiki?curid=1448022", "title": "Grand Prix Singapuru 2018", "text": "Grand Prix Singapuru 2018\n\nGrand Prix Singapuru 2018 (oficiálně Formula 1 2018 Singapore Airlines Singapore Grand Prix) se jela na okruhu Marina Bay v Marina Bay v Singapuru dne 16. září 2018. Závod byl patnáctým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1448034", "url": "https://cs.wikipedia.org/wiki?curid=1448034", "title": "Bitevní puška", "text": "Bitevní puška\n\nBitevní puška () či bojová puška (dle novější české terminologie)<ref name=\"SR 11/2018\"></ref> je vojenská samonabíjecí nebo samočinná dlouhá palná zbraň s odnímatelným zásobníkem používající výkonné puškové náboje 7,62 × 51 mm NATO nebo civilní .308 Winchester, což tyto zbraně odlišuje od útočných pušek pro munici střední balistické výkonnosti. Jako bitevní pušky se začaly (často až zpětně) označovat především „západní“ zbraně jako například FN FAL, M14 nebo Heckler & Koch G3.\n\nÚtočné pušky se počínaje StG 44 a masově vyráběnými AK-47 či M16 staly ve druhé polovině 20. století hlavními zbraněmi pěchoty namísto dosavadních opakovacích a samonabíjecích pušek. Útočné pušky sice nenabízejí dostřel zbraní na puškový náboj, ale díky méně výkonnému střelivu a menšímu zpětnému rázu umožňují kontrolovanou střelbu dávkou.\n\nNavzdory trendu k přechodu na menší ráži jako je 5,56 × 45 mm NATO nebo „východní“ 5,45 × 39 mm přijaly v období studené války některé státy do výzbroje moderní samočinné (automatické) pušky ráže 7,62 × 51 mm NATO. Ty sice neumožňovaly kontrolovanou střelbu dávkou, resp. zvládnutí střelby dávkou vyžadovalo zkušeného střelce (proto byly některé z nich jen samonabíjecí), ale nabízely větší dostřel a lepší průbojnost.\n\nK určité renesanci bitevních pušek došlo na základě zkušeností z protipovstaleckých a protiteroristických operací, kdy dochází k přestřelkám na delší vzdálenost (například v horách), případně je nutné eliminovat protivníka v neprůstřelné vestě. Nedostatečné výkony útočných pušek ráže 5,56 mm vedly ke znovuzavedení zbraní kalibru 7,62 mm. V roce 2018 pak americká armáda oznámila záměr přejít do budoucna na ráži 6,8 mm.\n\nMezi nejnovější bitevní pušky představené v roce 2018 patří CZ BREN 2 BR (BR – Battle Rifle) či AK-308 (ráže .308 Winchester, resp. 7,62 × 51 mm NATO).\n\n"}
{"id": "1448041", "url": "https://cs.wikipedia.org/wiki?curid=1448041", "title": "Republika sedmi ostrovů", "text": "Republika sedmi ostrovů\n\nRepublika sedmi ostrovů (řecky Ἑπτάνησος Πολιτεία) byl ostrovní stát na území Jónského souostroví, který pod společným protektorátem Ruska a Osmanské říše existoval v letech 1800 až 1807 a poté jako francouzská država v letech 1807 až 1815. Byl prvním územím po pádu byzantské říše v 15. století, které bylo spravováno Řeky. Republiku tvořilo především sedm velkých ostrovů, Korfu, kde sídlila vláda, Paxos, Lefkada, Kefalonia, Ithaka, Zakynthos a Kythéra, a dále řada menších ostrůvků. Šlo o následnický stát revoluční Francií obsazeného území a v roce 1807 byla republika opět postoupena Francii císaře Napoleona. Francie dosavadní řeckou vládu a správní instituce ponechala ve funkci a území spravovala pod jménem République Septinsulaire nebo République des Sept-Îles. Území během napoleonských válek postupně obsadili Britové, kterým ostrovy formálně připadly Pařížskou mírovou smlouvou roku 1815. Ti pak zde pod svou ochranou zorganizovali Spojené státy Jónských ostrovů.\n"}
{"id": "1448043", "url": "https://cs.wikipedia.org/wiki?curid=1448043", "title": "Breznica", "text": "Breznica\n\nBreznica může označovat:\n\n"}
{"id": "1448046", "url": "https://cs.wikipedia.org/wiki?curid=1448046", "title": "Charles Valentine Riley", "text": "Charles Valentine Riley\n\nCharles Valentine Riley (18. září 1843 Chelsea, Londýn – 14 září 1895 Washington, D.C.) byl britsko-americký entomolog a umělec. Je považován za otce biologického boje proti škůdcům.\n\nV roce 1860 odešel z Anglie do USA a v roce 1863 začal publikovat entomologické záznamy v chicagském zemědělském časopise \"Prairie Farmer\". Později se stal jeho redaktorem, kromě svých reportáží také publikoval četné kresby.\n\nPříčinou Rileyova úmrtí byla nehoda na jízdním kole.\n"}
{"id": "1448047", "url": "https://cs.wikipedia.org/wiki?curid=1448047", "title": "Charakteristika", "text": "Charakteristika\n\nCharakteristika může být:\n"}
{"id": "1448050", "url": "https://cs.wikipedia.org/wiki?curid=1448050", "title": "Františkánský kostel", "text": "Františkánský kostel\n\nFrantiškánský kostel může označovat kostel v duchovní správě františkánů, příp. klášterní kostel tohoto řádu:\n"}
{"id": "1448057", "url": "https://cs.wikipedia.org/wiki?curid=1448057", "title": "Vojenský historický archiv", "text": "Vojenský historický archiv\n\nVojenský historický archiv (VHA) je specializovaný archiv Ministerstva obrany České republiky. Archiv je část Vojenského ústředního archivu (VÚA), který je řízen ředitelem bezpečnostního odboru ministerstva. VÚA zastřešuje vedle VHA, dva správní archivy a bezpečnostní archiv MO (pro archiválie podléhající utajení).\n\nČeské (resp. československé) archivnictví bylo budováno od roku 1919 v souvislosti s potřebou dokumentovat činnost legií. Přímým předchůdcem archivu byl archiv Ministerstva národní obrany zřízený roku 1920, od roku 1926 sídlící v karlínské Invaldiovně (budova sloužila archivu dlouho, ovšem byla zasažena při povodních roku 2002, od té doby byla hledána vhodnější archivní budova). Od roku 2015 sídlí archiv v budově bývalého vojenského gymnázia v Praze-Ruzyně.\n\nSoučasný archiv se člení na tři oddělení. 1. oddělení se zaměřuje na starší dokumenty před rokem 1945, 2. oddělení novodobých fondů a sbírek na dokumenty po roce 1945 a 3. oddělení služeb se věnuje badatelské činnosti, sem patří i digitalizace.\n\n\n\n"}
{"id": "1448058", "url": "https://cs.wikipedia.org/wiki?curid=1448058", "title": "Pojištění osob", "text": "Pojištění osob\n\nPojištění osob je takový druh pojištění, při kterém je pojištěncem fyzická osoba:\n\n\nV užším smyslu se pojištěním osob může rozumět pouze pojištění zdraví a života osob, tedy nikoli jejich majetku nebo příjmů.\n"}
{"id": "1448059", "url": "https://cs.wikipedia.org/wiki?curid=1448059", "title": "KoresponDance", "text": "KoresponDance\n\nMezinárodní festival současného tance, pohybového divadla a nového cirkusu KoresponDance je vůbec prvním outdoorovým festivalem tance v České republice, na scéně je od roku 2009, kdy se začal formovat v rámci mezinárodního projektu KoresponDance Europe.\n\nPořadatelem festivalu je nezisková organizace Centrum choreografického rozvoje SE.S.TA, kterou založila a řídí, stejně jako festival, hraběnka Marie Kinsky.\n\nV letech 2009 až 2012 se festival odehrával nejprve pouze v Praze, pak v Praze a v Brně a v roce 2012 i v Jablonci nad Nisou. Od roku 2013 hostí festival pravidelně panství manželů Kinských Zámek Žďár nad Sázavou, přestěhováním na zámek se tak stal festival nejen jediným festivalem současného tance v regionu Vysočina, ale zároveň největším site-specific festivalem v České republice.\n\nKoresponDance propojuje genia loci historického místa se současným uměním, řada představení je připravováva speciálně pro festival a odehrávají se tak ve světové premiéře.\n\nNa festivalu se již během jeho prvních sedmi ročníků objevili umělci ze tří kontinentů a osmnácti zemí, mezi nimi například Dominique Boivin, Paco Decina, Béatrice Massin, Jordi Galí, Joseph Nadj, skupiny Barely Methodical Troupe či Foco alAire producciones a řada dalších.\n\nFestival proslavila mimo jiné performance Něžný bagr (2013), duet choreografa Dominiqua Boivina a bagru.\n\nFestival získal pro roky 2017 a 2018 značku EFFE (Europe for Festivals, Festivals for Europe) a záštitu hejtmana Kraje Vysošina MUDr. Jiřího Běhounka, zároveň je zařazen mezi VIP akce Kraje Vysočina.\n\nV roce 2018 získal festival podporu v rámci projektu Roundabout Europe z programu Kreativní Evropa.\n\n"}
{"id": "1448060", "url": "https://cs.wikipedia.org/wiki?curid=1448060", "title": "Henry Bergman", "text": "Henry Bergman\n\nHenry Bergman (23. února 1868 San Francisco – 22. října 1946 Hollywood) byl americký filmový a divadelní herec. Proslavila ho zejména dlouholetá spolupráce s Charlie Chaplinem.\n\nNarodil se v San Franciscu, ale svou hereckou započal v roce 1888 v Bostonu v divadle na Hollis Street. V letech 1892 – 1893 působil v herecké společnosti, která objížděla Spojené státy s tehdy velmi populární hrou \"The Senator\". Na Broadwayi debutoval v roce 1899 společně s Annou Heldovou ve hře \"Papa’s Wife\" \n\nVrchol jeho herecké dráhy je nesl ve spolupráci s Charlie Chaplinem. Prvním Chaplinovým filmem, ve kterém si zahrál menší roli, byla groteska \"Chaplin obchodním příručím\" z roku 1916. Tato spolupráce trvala až do konce Bergmanovy herecké kariéry a objevil se tak i v Chaplinových nejslavnějších filmech na sklonku němé filmové éry, jako např. \"Cirkus\" (1928), \"Světla velkoměsta\" (1931) a \"Moderní doba\" (1936). Vedle herecké dráhy působil též jako asistent režie a v Hollywoodu provozoval restauraci nazvanou jeho jménem \"Henry's\", kterou mu Chaplin pomáhal financovat, a která byla ve své době populárním místem, kde se scházely známé osobnosti.\n\n\n"}
{"id": "1448062", "url": "https://cs.wikipedia.org/wiki?curid=1448062", "title": "Svastikásana", "text": "Svastikásana\n\nSvastikásana (स्वस्तिकासन) je jednou z ásan. Je to relativně dostupná meditační pozice. V Indii se používá u lidí s křečovými žilami a při únavě nohou. Její obtížnější varianta zahřívá nohy.\n\nNázev pochází ze sanskrtských slova \"svastika\" (स्वस्तिक) – příznivý a \"āsana\" (आसन) – posed/pozice.\n\n\n"}
{"id": "1448065", "url": "https://cs.wikipedia.org/wiki?curid=1448065", "title": "Zvon Bartoloměj Ondřej", "text": "Zvon Bartoloměj Ondřej\n\nZvon Bartoloměj Ondřej, všeobecně však znám pod původně místním lidovým názvem „Vondra”, visí ve výšce 40 m nad zemí na Černé věži v městě Klatovy. Zvon pochází z roku 1759 a patří mezi deset největších zvonů (\"pozor: nikoliv však mezi deset nejtěžších!)\" v České republice. Zvon má několik zvláštností. Především jde o (\"z neznámého důvodu\") dodatečně vytvořený otvor v jeho plášti. Druhou výjimečností zvonu Vondra je velikost jeho výkyvu při zvonění (\"jedna z největších u českých tzv. „velkých zvonů”\"). \n\nZvon Vondra zvoní při významných příležitostech, státních a církevních svátcích (viz níže). Zvon Vondra je zvoněn ručně, což je u tak velkého zvonu pochopitelnou samozřejmostí. \n\nKlatovská Černá věž byla dostavěna v roce 1557 po deseti letech stavby. Pochopitelně byla věž osazena novým zvonem. Z té doby se však nedochovaly žádné záznamy o tom, jak tento zvon vypadal nebo kdo byl jeho autorem. Jistý pramen uvádí, že to byl jakýsi zvonař z Bavorska, neboť místní konšelé chtěli na zvonu ušetřit,nemohli se dohodnout se zvonařem klatovským na oboustranně přijatelných podmínkách. Roku 1579 však téměř celé město lehlo popelem. Při tomto jednom z nejhorších požárů města shořelo i schodiště věže a zvon se roztavil. Hned v následujícím roce byla zadána zakázka na nový zvon jistému kočovnému německému zvonaři ze Švýcarska. Jelikož i v tomto případě se snažilo město co nejvíce šetřit, nebyl tento zvon kvalitní a tak tento druhý zvon po roce používání pukl.\n\nA tak roku 1582 dostal od města objednávku slavný klatovský mistr zvonař Martin Jindra. Byl to nejen vážený klatovský zvonař, ale jeho zvony byly známé po celých Čechách, dokonce odlíval zvony i pro německé Řezno. Konečně byl pro Černou věž ulit kvalitní a velkolepý zvon. Jméno dostal také velkolepé - Bartoloměj Ondřej, lidově se mu však neřeklo jinak než „Vondra”. Na věž byl za velké slávy pověšen ve středu 6. dubna 1583. Zvon byl vyzdoben českými a latinskými nápisy o historii zvonu a jeho tvůrci. Dle pramenů vážil 4 950 kg. Zvon měl dlouhou dobu štěstí, neboť přežil další dva městské požáry (6. 7. 1615 a 8. 6. 1689). Nakonec se však i tento krásný zvon nenávratně poškodil se při velkém požáru v roce 1758.\n\nCelkem tedy čtvrtý zvon (\"dle některých pramenů chybně uváděn jako třetí\") byl ulit hned rok po požáru (1759) italským zvonařem Peterem Antoniem Jacominim. Samotné odlití zvonu bylo provedeno v jámě hned vedle věže na nádvoří Jezuitské koleje. Dle zdrojů byla na odlití nového zvonu použita zvonovina roztaveného předchozího zvonu Vondra. Nový zvon je o něco lehčí než ten předchozí – kroniky sice uvádějí, že váží 4 382 kg, ale údaj z roku 1940, kdy byl zvon v rámci opravy zvážen, jasně říká hodnotu 3 915 kg! Dolejší průměr zvonu ve věnci činí 195 cm a na výšku zvon měří 180 cm. Zavěšen byl zvon na Černou věž následujícího roku, tedy roku 1760. Asi i kvůli zvonovině ze svého předchůdce, dostal zvon jméno stejné jako zvon předchozí, tudíž Bartoloměj Ondřej, čili opět lidově: „Vondra”.\n\nParametry zvonu:\n\n\nPopis zvonu\n\nZvon je opatřen latinskými nápisy a jmény radních v čele s primasem Johanem Forstmaierem. Dále je zdoben akantovým a kartušovým zdobením, včetně výjevů dvou andělů, sesláním Ducha svatého, apoštolského shromáždění a znakem města. Součástí zdobení je stříbrná soška ukřižovaného Ježíše. Soška je od 2. března 1891 poškozena, kdy zloděj Josef Koptík z Běhařova urazil Ježíšovi nohy a ty následně prodal. \n\nZvon má nezvykle hluboký hlas laděný do Fis. Podle klatovské pověsti prý byl hlas zvonu tak silný, že rušil měšťany až v 40 km vzdálené Plzni, proto byl do zvonu udělán otvor, aby se jeho silný hlas utlumil. Pokud přijmeme fakt, že zvon opravdu rušil měšťany, tak rozhodně ne ty plzeňské, ale nejspíš ty klatovské. Ale i tak vytvoření otvoru do zvonu by tento problém neřešilo, spíše by to zvon nenávratně poškodilo. Zvláštní také je, že otvor vyrazili právě v místě vrchnostenského erbu, to spíše vypadá na nějaký akt vzdoru. Díky tomu o původu otvoru ve zvonu existují i jiné pověsti. Faktem jen, že skutečný důvod (a přesná doba) vzniku otvoru je stále opředena tajemstvím. \n\nDle mistra zvonaře Petra Rudolfa Manouška tento otvor není poškozením zvonu, hlas zvonu je i přes tuto úpravu čistý. V každém případě se tak díky tomu jedná mezi zvony o skutečný unikát.\n\nDlouhá desetiletí dodával hlas zvonu lidem ve městě a okolí a pocit klidu a bezpečí. Jenže – jak to v pověstech bývá - v předtuše zlých časů se stalo, že tento zvon 6. prosince 1938 praskl. Stalo se to zrovna, když věžný Antonín Kubík údery na zvon (tzv. šturmováním) ohlašoval požár v Pražské ulici v dílně řemeslníka Krauskopa. Druhý den za denního světla se poškození zvonu potvrdilo. Od té doby se zvon na dlouhé dva roky odmlčel a nic se nedělo.\n\nVelkolepou událostí byl pro zvon 8. únor 1940, kdy byl zvon za účasti lidí spuštěn po jižní straně věže. Poté byl po nějaký čas vystaven na náměstí a posléze odeslán k opravě. Aby mohl zvon být sundán kladkostrojem, muselo být několik kamenných bloků kolem okna vyndáno. Dodatečné zazdění je na této straně patrné díky jiné skladbě dozděných kamenů v dolní části okolo okna. Sundaný zvon byl po železnici dopraven do Brna Husovic, kde ve Svitavské ulici sídlila firma zvonaře Rudolfa Manouška (staršího), který prasklý zvon opravil vyvařováním. Tento proces je velmi náročný, zvon musí být dán do pece a velmi pomalým zvyšováním teploty (až na 500 °C) celý rovnoměrně zahřát. Tento proces trval skoro tři týdny. Poté je předtím vysekaná prasklina vylita zvonovinou a zvon musí být pomalu, aby nenastalo pnutí, zchlazen. Toto chladnutí trvalo celé další dva týdny. Ukázalo se, že příčinou poškození bylo nesmyslně tvrdé a především těžké srdce (180 kg), které do zvonu několik let před poškozením zvonu zavěsili. Asi aby zvon zněl silněji. Bylo tedy v rámci této opravy vykováno nové srdce, které nyní váží 131 kg. Po dopravení zvonu zpátky do Klatov byl zvon 21. března 1940 zavěšen zpět na věž a již na Bílou sobotu opět po několika letech zvonil.\n\nPoprvé měl zvon Vondra namále za první světové války, kdy bylo Rakousko-Uherskem v Čechách zabaveno mnoho zvonů pro válečné účely. Do Klatov byl vyslán inženýr, který měl sundávání a výkup zvonů na starosti. Klatovští, kteří se Vondry nechtěli vzdát, ubytovali inženýra na místní faře, kde mu bylo neskutečně podstrojováno. V době válečného nedostatku bylo pochopitelné, že se inženýrovi z Klatov nechtělo. A tak se jeho původně několikadenní pobyt protáhl na několik měsíců. A zvon Vondra dále visel na Černé věži. Mizely však zvony jinde! Je jasné, že inženýr musel své setrvání ve městě ospravedlnit vůči nadřízenému generálovi, který jej do Klatov vyslal. Přísun cenného kovu tedy zajišťovaly zvony ze zvonic v okolí Klatov. To je též důvod, proč v některých okolních obcích viní za zrekvírování svého zvonu právě zvon Vondra, a tak ho nemají zrovna rádi. Nakonec došla generálovi trpělivost a inženýra z Klatov odvolal. Jako „vzpomínka” na tuto záchranu zvonu Vondra zbyly v Klatovech prázdné zvonice kostela sv. Vavřince (tzv. Studentský kostel), jehož zvony svou zvonovinou definitivně vykoupily zvon Vondra.\n\nJe zajímavé, že za druhé světové války v době rekvírování zvonů pro válečné účely byl zvon Vondra tohoto uchráněn. Říká se, že to bylo díky dobrým stykům starosty města A. Rauschera a děkana Kropáčka s velícím německým důstojníkem. Pro vyšší nadřízené v německé armádě bylo prý poskytnuto sdělení, že by akce sundávání zvonu byla velmi technicky náročná a že by mohlo dojít k narušení statiky věže. Jelikož věž měla důležitý strategický význam jako pozorovací bod, bylo od toho upuštěno. Je skutečně zajímavé, že tomuto hlášení někdo uvěřil, když dva roky před tímto hlášením byl zvon sundán, dopraven do Brna na opravu a opět zavěšen na věž. A tak snad jen souhra šťastných náhod již podruhé zachránila pro další generace klatovský zvon před roztavením.\n\nZvon Vondra zvoní osm krát za rok při následujících významných příležitostech, státních a církevních svátcích:\n\n\nPo dostavbě Černé věže v roce 1557 byl do věže zavěšen i zvon. V horní části bydlel v minulosti věžný, který znělkou hlásné trubky ohlašoval večerní čas, zvláště od 22 hodin do čtvrté hodiny ranní obcházel po ochozu, obhlížel město, okolí a každou hodinu troubil do všech stran, aby lidé věděli, že skutečně bdí. Při zjištění požáru vyhlásil věžný poplach úderem srdce zvonu a podle počtu úderů lidé poznali, ve které čtvrti hoří. \n\nPo odchodu do důchodu posledního věžného Antonína Kubíka v roce 1962 již tato funkce nebyla obnovena. Zvon Vondra se od té doby již moc nepoužíval. Vzácnou výjimkou byl 22. říjen 1984, kdy bylo na zvon Vondra zvoněno při pohřbu předsedy Městského národního výboru Milana Mazucha. \n\nZásluhou skupiny lidí kolem pana Zdeňka Tichého po roce 1989 zvon Vondra opět ožil. V současné době se vytvořila parta zvoníků, která v tradici ručního zvonění pokračuje - říkají si Klatovští zvoníci. Klatovští zvoníci je parta nadšenců, kteří pod hlavičkou Městského kulturního střediska Klatovy dobrovolně zajišťují ruční zvonění na zvon Vondra.\n"}
{"id": "1448066", "url": "https://cs.wikipedia.org/wiki?curid=1448066", "title": "Laskavec bílý", "text": "Laskavec bílý\n\nLaskavec bílý (\"Amaranthus albus\") je světle šedá, jednoletá, jednodomá bylina z čeledi laskavcovitých, která je považovaných za plevel. Pochází ze Severní Ameriky a v České republice je hodnocen jako zdomácnělý neofyt. Je jedním z přibližně dvaceti příležitostně nebo pravidelně se v české přírodě vyskytujících druhů rodu laskavec.\n\nRostlina původně pochází z polopouští a ruderálních stanovišť na jihu Spojených států amerických a severu Mexika. V období před příchodem Evropanů a krátce nato se rozšířila na velkém území zabírajícím jižní oblasti Kanady a téměř celé Spojené státy i Mexiko.\n\nDo Evropy byl laskavec bílý postupně zavlékán s dováženými plodinami, např. s obilninami, kukuřicí a bavlnou, následně byl dále šířen také přepravou vlny a transportem hromadných surovin. Nejstarší údaj o jeho evropském výskytu pochází z roku 1723 z Itálie. V Evropě, s výjimkou nejsevernějších území, se postupně zcela rozšířil a v současnosti je zavlečen do zemí mírného podnebného pásma ve všech světadílech.\n\nV Česku byla tato rostlina se silným potenciálem invazního šíření zaznamenána již roku 1893 v okrese Ústí nad Orlicí. V teplejších a průmyslových oblastech se vyskytuje častěji, na chladnějším území je vzácný či zcela chybí. Ve vyšší nadmořské výšce roste jen ojediněle, nejvýše vystupuje do 600  m n. m. v podhůří v okolí [Mariánské Lázně|Mariánských Lázních]] a Žďáru nad Sázavou. Jeho lokality v Polabí mají pravděpodobně úzký vztah k labské migrační vodní cestě, zatímco lokality na jižní Moravě jsou nejčastěji spojovány s jeho souvislým rozšířením v Panonské pánvi. Laskavec bílý roste hlavně v rostlinných společenstvech pozměňovaných lidskou činnosti.\n\nTeplomilná, světlomilná a suchomilná rostlina vyskytující se hlavně na suchých hlinitých, písčitých i kamenitých půdách. Je silně nitrofilní a snáší i zasolené okolí silnic a dálnic i blízkost septiků. Roste na městských i vesnických vysychajících ruderálních stanovištích, v dlažbě ulic, podél komunikací, na návsích vesnic, zanedbaných dvorech průmyslových objektů, na nádražích i podél železničních tratí, na rumištích, skládkách a kompostech. Je také rostlinou úhorů i obdělávaných polí, kde je častou především v okopaninách a zeleninových zahradách, tam na dusíkem obohacené půdě vyrůstá do velkých rozměrů.\n\nLaskavec bílý je pozdně jarní plevel a jeho hlavní rozvoj spadá do druhé poloviny léta. Je rostlinou snášející sucho a právě v suchých létech, kdy zůstávají plodiny řídké, se silně rozmáhá. Kořenem dlouhým i přes 1 m snadno dosáhne k hluboko uložené spodní vodě. Kvete v červenci a srpnu a semena dozrávají v září a říjnu. Ploidie druhu je 2n = 32.\n\nJednoletá rostlina s lodyhu 10 až 50 cm dlouhou, přímou, vystoupavou nebo poléhavou a od spodu bohatě větvenou; boční větve často od centrální lodyhy vystupují téměř v pravém úhlu. Kořen rostliny může sahat až do hloubky 1 m. Lodyha bývá lysá, bělavá či načervenalá, na průřezu je okrouhlá a celá hustě porostlá střídavými, dlouze řapíkatými listy. Jejich lysé čepele jsou široce obkopinaté, bývají dlouhé 1 až 5 cm, jsou na bázi klínovité a na vrcholu tupě zakončené, po obvodě celistvé a někdy vlnité a střední žilku mají protaženou v osinu. Listy na postranních větvích jsou menší, stejně jako jejích řapíky.\n\nKvěty jsou jednopohlavné a vyrůstají v nevýrazných květenstvích v klubíčkách v úžlabí listů. Jsou kryty šídlovitými, na koncích krátce ostnitými listenci dvakrát delšími než trojčetná, asi 1 mm dlouhá, nazelenalá, membránovitá okvětí. Samčí květy mají okvětní lístky kopinaté, ostře špičaté a jejich tři volné tyčinky ční z okvětí. Samičí květy mají lístky podlouhlé, na koncích tupé a nestejně dlouhé, svrchní semeník má tři blizny. Květy se opylují větrem, v květu se vytvoří jediné semeno. Samčí i samičí květy jsou v květenství promíšeny.\n\nPlod je vřetenovitá, vrásčitá, 1,2 mm velká tobolka otvírající se víčkem. Tobolka je delší než vytrvalé okvětí a obsahuje jediné, lesklá, pod 1 mm velké, černé či hnědé kulovité semeno. Rostlina vyprodukuje několik tisíců semen, hmotnost tisíce semen je 3 gramy.\n\nLaskavec bílý se rozmnožuje výhradně semeny, která na konci podzimu z již zcela suchých rostlin obvykle vypadají na okolní půdu. Silné větry někdy rostlinu ulomí a ta je větrem po polích odnášena a nárazy se semena vytřásají.\n\nSemena mají osemení velmi tvrdé a proto klíčí nepravidelně, narušením osemení se klíčivost zlepšuje. Dokážou vzklíčit z hloubky až 5 cm, v půdě si podržují klíčivost po desetiletí. Na jaře se začínají prvé semenáče objevovat při minimální teplotě 12 °C, optimální růst nastává až za teploty 28 °C.\n\nLaskavec bílý je znám jako plevel vyskytující se hlavně v širokořádkových plodinách. Na polích a v zahradách České republiky však činí větší potíže jen v nejteplejších oblastech. V některých zemích, například v Německu a Kanadě, se jeho mladé listy používají do zeleninových salátů.\n\nJe rostlinou rostoucí nejčastěji v soužití s člověkem, na místech pozměněných lidskou činností. Jeho pronikáni do jiných než synantropních společenstev se jeví jako málo pravděpodobné a proto není považován za příliš nebezpečný plevel. Případná ohniska jeho výskytu lze spolehlivě omezovat herbicidy nebo podmítkou strnišť.\n\n"}
{"id": "1448068", "url": "https://cs.wikipedia.org/wiki?curid=1448068", "title": "Nanyang Technological University", "text": "Nanyang Technological University\n\nNanyang Technological University (NTU Singapore) je univerzita v Singapuru. Times Higher Education ji v roce 2015 vyhlásil za nejrychleji rozvíjející se mladou univerzitu. V roce 2018 byla zvolena QS University Rankings 12. nejlepší univerzitou světa a nejlepší univerzitou v Asii. Její nejznámější fakulty jsou fakulta inženýrství a fakulta obchodu.\n\nHlavní část kampusu NTU má 2 km² a sousedí s rezidenčním městem Jurong West. NTU byla založena v roce 1955. V roce 1980 došlo ke spojení se současnou National University of Singapore. O rok později byl založen Nanyang Technological Institute (NTI), který měl za cíl vzdělat většinu inženýrů Singapuru. NTI se postupně rozrostl natolik, že se z něho v roce 1991 stala samostatná univerzita Nanyang Technological University (NTU).\n\nV roce 2013 byla ve spolupráci s Imperial College London založena Lee Kong Chian School of Medicine.\n\n"}
{"id": "1448069", "url": "https://cs.wikipedia.org/wiki?curid=1448069", "title": "Římskokatolická farnost Morkovice", "text": "Římskokatolická farnost Morkovice\n\nŘímskokatolická farnost Morkovice je územní společenství římských katolíků s farním kostelem Narození svatého Jana Křtitele v děkanátu Kroměříž.\n\nMorkovice se poprvé připomínají v roce 1222 (\"Morckwycz\"). První zmínky o dnes barokním kostele jsou již ze 14. století.\n\nNejstarší zmínka o Slížanech se vztahuje k roku 1353 (\"de Slezan\").\n\nSoučasným administrátorem je od listopadu 2014 R. D. Mgr. Jan Ston.\nVe farnosti se pravidelně koná tříkrálová sbírka.\n\nV dubnu 2018 ve farnosti uděloval svátost biřmování biskup Antonín Basler. \n\n"}
{"id": "1448072", "url": "https://cs.wikipedia.org/wiki?curid=1448072", "title": "Římskokatolická farnost Pačlavice", "text": "Římskokatolická farnost Pačlavice\n\nŘímskokatolická farnost Pačlavice je územní společenství římských katolíků s farním kostelem Narození svatého Martina v děkanátu Kroměříž.\n\nVes, doložená poprvé k roku 1131 (\"Pacezlauicih\", „v Pačeslavicích“), byla 26. února 1538 povýšena králem Ferdinandem I. na žádost Viléma Prusinovského z Víckova na městečko. \n\nV roce 1841 věnovala hraběnka Ernestina z Arenbergu panství Pačlavice Kongregaci Milosrdných sester svatého Vincence de Paul.\n\nSoučasným administrátorem je od listopadu 2014 R. D. Mgr. Jan Ston.\nVe farnosti se pravidelně koná tříkrálová sbírka.\n\n"}
{"id": "1448077", "url": "https://cs.wikipedia.org/wiki?curid=1448077", "title": "Liebich", "text": "Liebich\n\nPříjmení Liebich má více nositelů:\n\n"}
{"id": "1448079", "url": "https://cs.wikipedia.org/wiki?curid=1448079", "title": "Vilém Müller", "text": "Vilém Müller\n\nVilém Müller (9. září 1921 Praha – 8. září 2005 Kutná Hora) byl český katolický kněz, dlouholetý administrátor arciděkanství Kutná Hora a vikář.\n\nNarodil se v Praze. Po absolvování teologického studia a formace byl královéhradeckým biskupem Mořicem Píchou 29. června 1947 vysvěcen na kněze. Ihned po vysvěcení byl ustanoven jako farní vikář v Kutné Hoře. Zde zažil únor 1948. Byl svědkem zrušení kutnohorského kláštera a gymnázia sester voršilek a jejich odvezení do internace. V roce 1951 převzal místo administrátora arciděkanství po nemocném arciděkanu Kohelovi. Po celou dobu svého působení se věnoval opravám církevních objektů.\n\nV letech 1950-1951 byl pod jeho dohleden opraven hřbitovní kostel Všech svatých. Mezi roky 1952-1959 proběhla generální oprava kostela Panny Marie Na Náměti. Nechal také vytvořit novou křížovou cestu ve farním kostele sv. Jakuba Staršího. Tam také pokřtil budoucího kněze Yvo Josefa Ryndu, jehož byl kmotrem. V obdobích po liturgických reformách druhého vatikánského koncilu začal v polovině šedesátých let budovat v kostelích obětní stoly a přizpůsobovat posvátné prostory, liturgii i pastorační přístup novému církevnímu duchu. Zasazoval se též o kvalitní chrámovou i koncertní hudbu, díky čemuž byl znám a ceněn i v širokém okolí Kutné Hory.\n\nVzhledem k jeho diplomatické a nekonfliktní povaze se mu podařilo udržovat dobré vztahy s církevním tajemníkem i komunistickým vedením města. Díky tomu byly možné nejen opravy chrámů, ale také udržení živé farnosti. Za jeho působení se tak podařilo udržet setkávání ministrantů, založení schol v Kutné Hoře a v Gruntě, kde později fungoval skautský oddíl, a každoročně uspořádat i eucharistický průvod na slavnost Těla a Krve Páně.\n\nV roce 1985 odešel do Zbraslavic a Bohdanče, kde ještě v důchodovém věku 10 let pokračoval v kněžské službě. Umřel 8. září 2005 v Kutné Hoře. Pohřební mši celebroval biskup Josef Kajnek 15. září v arciděkanském kostele sv. Jakuba, o jehož opravu se zasloužil. Byl uložen do kněžského hrobu na hřbitově v Kutné Hoře.\n"}
{"id": "1448082", "url": "https://cs.wikipedia.org/wiki?curid=1448082", "title": "Vladimir Bělousov", "text": "Vladimir Bělousov\n\nVladimir Pavlovič Bělousov (Влади́мир Па́влович Белоу́сов, * 14. července 1946 Vsevoložsk) je bývalý sovětský skokan na lyžích, člen klubu SKA Leningrad. Na Zimních olympijských hrách 1968 v Grenoblu obsadil 8. místo na středním můstku a vyhrál soutěž na velkém můstku, v níž těsně porazil Jiřího Rašku. Stal se tak jediným skokanským olympijským vítězem v historii, pocházejícím ze Sovětského svazu nebo jeho nástupnických států (přitom na mistrovství SSSR konaném před olympiádou skončil až na šestnáctém místě). Vyhrál Holmenkollenský lyžařský festival v letech 1968 a 1970, byl šestý v celkovém hodnocení turné čtyř můstků 1968/69 stejně jako na mistrovství světa v klasickém lyžování 1970 na středním můstku. Absolvoval armádní tělovýchovný institut a působil jako trenér a funkcionář. Získal titul zasloužilý mistr sportu SSSR, medaili Za vynikající práci a Řád přátelství. \n"}
{"id": "1448083", "url": "https://cs.wikipedia.org/wiki?curid=1448083", "title": "Třída U1", "text": "Třída U1\n\nTřída U1 byla třída ponorek švédského námořnictva. Celkem bylo postaveno devět jednotek této třídy. Ve službě byly v letech 1942–1976. V 60. letech bylo šest ponorek modernizováno na třídu Abborren. Ponorka U3 byla zachována jako muzejní loď v Malmö.\n\nByly to malé pobřežní ponorky, o jejichž stavbě bylo rozhodnuto po vypuknutí druhé světové války. Jejich konstrukce byla co nejvíce zjednodušena za účelem zrychlení stavby a úspory nákladů. Celkem bylo postaveno devět jednotek této třídy. Pět jich postavila švédská loděnice Kockums v Malmö a čtyři loděnice Örlogsvarvet v Karlskroně. Do služby byly přijaty v letech 1942–1944.\n\nJednotky třídy \"U1\":\nPonorky byly vyzbrojeny jedním 20mm kanónem a čtyřmi 533mm torpédomety (tři na přídi a jeden na zádi) se zásobou osmi torpéd. Pohonný systém tvořil jeden diesel-generátor MAN o výkonu 1350 hp a dva elektromotory, pohánějící dva lodní šrouby. Nejvyšší rychlost dosahovala 13,8 uzlu na hladině a 7,5 uzlu pod hladinou.\n\nV letech 1962–1964 byly ponorky U4–U9 modernizovány pro boj s nepřátelskými ponorkami. Zároveň dostaly nová jména. Odstraněn byl kanón a záďový torpédomet. Trup a velitelská věž dostaly vylepšený tvar. Do přepracované zádě za velitelskou věží byl umíštěn rotační zásobník pro po kabelu naváděná protiponorková torpéda. Příďové torpédomety zůstaly zachovány. Celkem bylo na palubě 12 torpéd. Do přídě byl instalován sonar. Zásadně byl přestavěn také pohonný systém. Tvořily dva diesel-generátory MAN o výkonu 1500 hp a dva elektromotory o výkonu 750 hp. Lodní šroub byl pouze jeden. Nejvyšší rychlost ponorky se zvýšila na 14 uzlů na hladině a 9 uzlů pod hladinou.\n"}
{"id": "1448084", "url": "https://cs.wikipedia.org/wiki?curid=1448084", "title": "Třída Sjölejonet", "text": "Třída Sjölejonet\n\nTřída Sjölejonet byla třída ponorek švédského námořnictva. Celkem bylo postaveno devět jednotek této třídy. Ve službě byly v letech 1938–1964. V 50. letech ponorky prošly modernizací. Všechny byly vyřazeny.\n\nByly to první ponorky vyvinuté přímo švédskými loděnicemi (předcházející třídy byly stavěny s německou pomocí). Švédská loděnice Kockums v Malmö postavila v letech 1935–1942 celkem devět jednotek této třídy.\n\nJednotky třídy \"Sjölejonet\":\nPonorky byly vyzbrojeny dvěma 40mm kanóny, třemi příďovými a jedním záďovým 533mm torpédometem a dvojhlavňovým otočným 533mm torpédometem, který umožňoval střelbu do boku. Neseno bylo celkem 10 torpéd. Pohonný systém tvořily dva diesely MAN o výkonu 2100 hp a dva elektromotory o výkonu 1000 hp, pohánějící dva lodní šrouby. Nejvyšší rychlost dosahovala 16,2 uzlu na hladině a 10 uzlů pod hladinou.\n\nV 50. letech byla třída modernizována. Odstraněny byly kanóny a dvojitý otočný torpédomet. Velitelská věž měla upravený tvar a ponorky byly vybaveny schnorchelem.\n"}
{"id": "1448086", "url": "https://cs.wikipedia.org/wiki?curid=1448086", "title": "Spolek pro vojenská pietní místa", "text": "Spolek pro vojenská pietní místa\n\nSpolek pro vojenská pietní místa (zkráceně Spolek pro VPM) je občanské sdružení, které vzniklo 4. června 2007. \n\nSpolek je nezávislé apolitické sdružení lidí se zájmem o historii, kteří mapují vojenská pietní místa a vkládají je na spolkové webové stránky www.vets.cz. Pod pojmem vojenská pietní místa, rozumíme památníky, pomníky, pamětní desky a podobné památky, upomínající na padlé a zemřelé ve válečných konfliktech, také na události, týkající se naší vojenské a válečné historie. Dále pak se jedná o válečné hroby, hroby vojáků, legionářů a odbojářů zemřelých v míru, osob zahynulých v koncentračních táborech, popravených, zabitých při náletech a hroby partyzánů. Mapuje hlavně na území České republiky, ale i v zahraničí. Zde pak místa spojená s čs. vojáky a obětmi válečných konfliktů. Jedná se o největší nestátní databázi techto památek v ČR, která vhodně doplňuje informace v Centrální evidenci válečných hrobů Ministerstva obrany ČR (CEVH MO ČR). Ke dni 1.11.2018 se v databázi nachází 51 288 VPM v 8.462 obcích z 34 států a obsahuje 85 649 fotografií.\n\nSpolek pořádá jednou ročně semináře a vydává čtvrtletně zpravodaj \"Monument\" (volně ke stažení na webu), kde informuje o své činnosti. V současné době má necelé tři desítky platících členů a je otevřený všem, kdo mají o podobné aktivity zájem.\n\nInformace z databáze spolku jsou využívány mj. i na Encyklopedii města Brna, na webu ÚMČ Prahy 7 aj.\n\n"}
{"id": "1448088", "url": "https://cs.wikipedia.org/wiki?curid=1448088", "title": "Joe Manchin", "text": "Joe Manchin\n\nJoseph Anthony „Joe“ Manchin III. ( 24. srpna 1947 Farmington) je americký politik za Demokratickou stranu, v letech 2005–2010 guvernér Západní Virginie a od roku 2010 senátor Senátu Spojených států amerických za Západní Virginii.\n\nCeloživotně patří mezi středovější členy Demokratické strany a v Senátu spolupracuje a hlasuje i se svými kolegy z Republikánské strany, například na podzim 2018 jako jediný člen Demokratické strany hlasoval pro kandidaturu Bretta Kavanaugha do Nejvyššího soudu Spojených států amerických.\n\nPo otci je italského původu (příjmení je odvozeno od italského \"Mancini\"), jeho prarodiče z matčiny strany byli přistěhovalci z Československa. Vystudoval bakaláře v oboru obchodní administrativy na Západovirginské univerzitě a v mládí i po skončení studií pracoval v obchodě s nábytkem a koberci, který patřil jeho otci.\n\nJe ženatý a s manželkou mají tři děti.\n"}
{"id": "1448112", "url": "https://cs.wikipedia.org/wiki?curid=1448112", "title": "Miloslav Kolář", "text": "Miloslav Kolář\n\nMiloslav Kolář (14. října 1936 – 28. listopadu 2016) byl československý hokejový obránce. Od osmdesátých let 20. století žil v Německu\n\nReprezentoval Československo 27. listopadu 1955 v utkání s Německem. Na klubové úrovni hrál za Baník/VTŽ Chomutov (1953–1955) a (1958–1966) a během vojny za ÚDA Praha (1955–1956) a Duklu Jihlava (1956–1957), kde byl prvním kapitánem týmu. Za Chomutov dal 70 gólů.\n\n"}
{"id": "1448113", "url": "https://cs.wikipedia.org/wiki?curid=1448113", "title": "Blažkovec", "text": "Blažkovec\n\nRybník Blažkovec je rybník o rozloze vodní plochy 1,12 ha nalézající se asi 0,5 km západně od centra obce Koudelka - místní části města Holice v okrese Pardubice. \n\nRybník je využíván členy místní organizace Českého rybářského svazu pro sportovní rybolov. U rybníka se nalézá i skautská klubovna.\n"}
{"id": "1448117", "url": "https://cs.wikipedia.org/wiki?curid=1448117", "title": "Rybník u Poběžovic", "text": "Rybník u Poběžovic\n\nRybník u Poběžovic je rybník o rozloze vodní plochy 0,5 ha nalézající se asi 1 km východně od centra obce Poběžovice u Holic - místní části města Holice v okrese Pardubice. Rybník se nalézá u silnice III. třídy č. 3057, po které vede cyklotrasa č. 4151 vedoucí z Podlesí do Žďáru nad Orlicí.\n\nRybník je využíván členy místní organizace Českého rybářského svazu pro sportovní rybolov. \n"}
{"id": "1448122", "url": "https://cs.wikipedia.org/wiki?curid=1448122", "title": "Novoveský rybník (Albrechtice nad Orlicí)", "text": "Novoveský rybník (Albrechtice nad Orlicí)\n\nNovoveský rybník je velký rybník o rozloze vodní plochy 20,1 ha nalézající se asi 0,5 km jižně od centra obce Nová Ves v okrese Rychnov nad Kněžnou. Po hrázi rybníka vede cyklotrasa č. 4158 spojující obec Albrechtice nad Orlicí s městem Borohrádek. Rybník je využíván pro chov ryb a v létě i pro koupání.\n\nVýstavba rybníka proběhla v letech 1571 až 1573 pod vedením pardubického fišmistra Matouše Křižanovského z Živanic. Nyní je na břehu rybníka chatová oblast, najdou se tu i zbytky starých roubených chalup. \n"}
{"id": "1448123", "url": "https://cs.wikipedia.org/wiki?curid=1448123", "title": "Prague Startup Centre", "text": "Prague Startup Centre\n\nPrague Startup Centre je oficiální podnikatelský inkubátor hlavního města Prahy podporující pražský startupový ekosystém, spojuje mladé inovativní firmy s vhodnými partnery.\n\nSlavnostně byl otevřen 3.3.2016 za účasti pražské primátorky Adriany Krnáčové, ministra financí Andreja Babiše atd. Sídlo centra je v paláci Adria na Jungmannově ulici vedle pražského magistrátu.\n\nV roce 2017 6 inkubovaných startupů získalo investice přes 110 miliónů korun, nejvyšší byla 32 milionů korun.\n\n"}
{"id": "1448124", "url": "https://cs.wikipedia.org/wiki?curid=1448124", "title": "Henryk Kukuła", "text": "Henryk Kukuła\n\nHenryk Kukula (* 1966 Chořov) je polský sériový vrah a pedofil, známý jako Monstrum z Chořova. Od září roku 1980 do července roku 1990 znásilnil a zavraždil 4 děti. V roce 2020 má být propuštěn. \n\nKukula se narodil v roce 1966 v Chořově. Kukula byl od dětství problémový. Byl agresivní vůči svým vrstevníkům. Podle svědectví jeho matky, když byl Kukula dítětem, narazil hlavou o stůl. Matka ho nevzala do nemocnice a kvůli špatně zahojenému zranění to mohlo způsobit chlapcovu agresivitu. Byl hospitalizován na klinice duševního zdraví, ale jeho matka mu nedávala předepsané léky. O rok později v roce 1980 když bylo Kukulovi 14 let, zavraždil pětiletou dívku. Po smrti zneužil její mrtvolu vložením prstů do vagíny. Mladý vrah byl umístěn do zařízení pro duševně choré v Krupském Mlýně. Během svého pobytu v centru zabil devítiletého syna vychovatelky. Kukula znásilnil mrtvého chlapce. Za vraždu byl odsouzen na 15 let do vězení. Kukula je ve vězení se svými spoluvězni. Podle amnestie z prosince roku 1989 byl trest snížen na 10 let. V dubnu roku 1990 Kukula opustil vězení a v červenci roku 1990 znásilnil a zavraždil dva bratry v Rudé Śląstě. Za tento zločin byl odsouzen na 25 let do vězení. Zůstaly mu 3 roky a 9 měsíců odnětí svobody, z předchozího trestu. Za další rok ve vězení dostal Kukula za útok na vězeňskou stráž. Jeho trest skončí v roce 2020.\n"}
{"id": "1448125", "url": "https://cs.wikipedia.org/wiki?curid=1448125", "title": "Žďárský rybník", "text": "Žďárský rybník\n\nŽďárský rybník je velký rybník o rozloze vodní plochy 13,5 ha nalézající se v lese asi 0,7 km jihozápadně od centra obce Žďár nad Orlicí v okrese Rychnov nad Kněžnou. Samotný rybník se však nalézá na katastru obce Nová Ves. Po hrázi rybníka vede cyklotrasa č. 4158 spojující obec Albrechtice nad Orlicí s městem Borohrádek. Rybník je využíván pro chov ryb a v létě i pro koupání.\n"}
{"id": "1448127", "url": "https://cs.wikipedia.org/wiki?curid=1448127", "title": "NTU", "text": "NTU\n\nZkratka NTU může mít více významů:\n\n"}
{"id": "1448131", "url": "https://cs.wikipedia.org/wiki?curid=1448131", "title": "Oblastní přebor – Praha-město 1966/67", "text": "Oblastní přebor – Praha-město 1966/67\n\nV soubojích Oblastního přeboru – Praha-město 1966/67 se utkalo 14 týmů dvoukolovým systémem podzim – jaro. Tento ročník skončil v červnu 1967.\n\nZdroj:\n\nPoznámky:\n"}
{"id": "1448133", "url": "https://cs.wikipedia.org/wiki?curid=1448133", "title": "Hoděčínský rybník", "text": "Hoděčínský rybník\n\nHoděčínský rybník je velký rybník o rozloze vodní plochy 3,85 ha nalézající se na severním okraji obce Hoděčín v okrese Rychnov nad Kněžnou. Po hrázi rybníka vede silnice III. třídy č. 3187 spojující Hoděčín s obcí Ledská. Po silnici zároveň vede cyklotrasa č. 4313 spojující město Kostelec nad Orlicí s městem Týniště nad Orlicí. Rybník je využíván pro chov ryb. V roce 2018 byla provedena jeho revitalizace a odbahnění.\n\nPod hrází rybníka se nalézá budova bývalého mlýna, který ukončil svoji činnost po II. světové válce.\n"}
{"id": "1448134", "url": "https://cs.wikipedia.org/wiki?curid=1448134", "title": "Ombrone", "text": "Ombrone\n\nOmbrone je řeka v Itálii. S délkou 161 km je druhou nejdelší řekou Toskánska po Arnu, její povodí zaujímá plochu 3494 km². Pramení v pahorkatině Chianti, protéká městy Rapolano Terme, Asciano, Montalcino, Scansano a Grosseto a vlévá se do Tyrhénského moře na území přírodního parku Maremma. Hlavními přítoky jsou Arbia, Crevole, Merse a Orcia. Řeka často mění koryto a unáší množství sedimentů, stav vody v průběhu roku výrazně kolísá. V listopadu 1966 se řeka mimořádně rozvodnila (průtok dosahoval až 3500 m³/s) a napáchala ve městě Grosseto značné škody.\n\nÚdolí řeky Valle dell'Ombrone je turistická oblast s četnými středověkými hrady a kláštery, pěstuje se zde kaštanovník jedlý a dub korkový.\n\nMístní ichtyofaunu tvoří jelec italský, parma teverenská, hlaváč černavý nebo introdukovaný kapr obecný, z moře sem proniká placka skvrnitá a cípal pyskatý. V bažinách okolo ústí řeky hnízdí množství vodních ptáků, např. husice liščí, bukač velký nebo dytík úhorní.\n\n"}
{"id": "1448137", "url": "https://cs.wikipedia.org/wiki?curid=1448137", "title": "František Vodák", "text": "František Vodák\n\nFrantišek Vodák (11. srpna 1941, Praha – 2013) byl český malíř, spisovatel a teoretický fyzik.\n\nIniciátor, malíř, spisovatel, badatel v oboru teoretické fyziky. Vedl katedru na ČVUT, kde působil jako pedagog. Spolupracoval se surrealistickou skupinou v letech 1963–1969 a opět od roku 1990 (od roku 1994 byl členem redakční rady revue Analogon) a se samizdatovou edicí Auroboros (1971-1989).\n\nMimoto vyšly tiskem jeho podivuhodně invenční skripta o fyzice.\n\n\nJako host vystavoval v r. 1987 a 1988 na happeningu SOS v Klánovicích, na výstavě \"Z jednoho těsta\" (Staroměstská radnice, Praha 1997) a na výstavš \"Svatokrádež\" (1999 Salmovský palác, Praha, gal. Maecenas, Plzeň).\n"}
{"id": "1448138", "url": "https://cs.wikipedia.org/wiki?curid=1448138", "title": "Nad Hutěmi (Praha)", "text": "Nad Hutěmi (Praha)\n\nNad Hutěmi je ulice v lokalitě Hutě (Na Hutích) v katastrálním území Hloubětín na Praze 14, která spojuje zahrádkářskou osadu Bažantnice s křižovatkou ulic Vírská a Stropnická. Protíná ji ulice Za Černým mostem a ústí do ní ulice Římovská. Má přibližný západovýchodní průběh.\n\nNazvána je podle lokality Hutě, kde probíhala těžební činnost a kterou také připomíná ulice K Hutím. Ulice vznikla a byla pojmenována v roce 1988.\n\nV západním úseku jsou na jižní straně chatové objekty, na severní straně jsou pole a zeleň, ulice zde má charakter polní cesty. Ve středním úseku jsou na jižní straně rodinné domy s bazény, na severní straně je zeleň a servis pro automobily, povrch silnice je ze zámkové dlažby. Ve východním úseku mezi ulicemi Za Černým mostem a Stropnická jsou jednopatrové rodinné domy, které mají všechny jednotnou podobu, částečně z neomítnutých cihel se zahradami a samostatně stojícími garážemi, povrch ulice je také ze zámkové dlažby.\n\nUlice je opatřena dopravní značkou \"obytná zóna\" a protíná ji cyklistická trasa KB-KY, která vede podél ulice Za Černým mostem.\n\n\n"}
{"id": "1448139", "url": "https://cs.wikipedia.org/wiki?curid=1448139", "title": "Nad Hutěmi", "text": "Nad Hutěmi\n\nNad Hutěmi může být ulice\n"}
{"id": "1448141", "url": "https://cs.wikipedia.org/wiki?curid=1448141", "title": "Švandrlík (rybník)", "text": "Švandrlík (rybník)\n\nRybník Švandrlík je rybník o rozloze vodní plochy 0,3 ha nalézající se na okraji lesa asi 0,5 km severozápadně od centra obce Ledská v okrese Rychnov nad Kněžnou. Rybník je využíván pro chov ryb. \n\nPod hrází rybníka se nalézá menší násadový rybníček.\n"}
{"id": "1448145", "url": "https://cs.wikipedia.org/wiki?curid=1448145", "title": "K Náhonu", "text": "K Náhonu\n\nK Náhonu může být ulice:\n"}
{"id": "1448147", "url": "https://cs.wikipedia.org/wiki?curid=1448147", "title": "Rochovská", "text": "Rochovská\n\nRochovská může být:\n\n\n"}
{"id": "1448152", "url": "https://cs.wikipedia.org/wiki?curid=1448152", "title": "Buoys", "text": "Buoys\n\nBuoys je šesté sólové studiové album amerického hudebníka Noaha Lennoxe, který vystupuje pod pseudonymem Panda Bear. Vydáno bylo 8. února roku 2019 společností Domino Records. Album vznikalo v Lisabonu a spolu s Lennoxem jej produkoval a mixoval Rusty Santos, který s ním spolupracoval již na desce \"Person Pitch\" (2007). Dále se na albu podílela chilská diskžokejka Lizz a portugalský hudebník Dino D'Santiago. Vydání alba bylo oznámeno v listopadu 2018, kdy byla zároveň zveřejněna první píseň „Dolphin“.\n\n"}
{"id": "1448158", "url": "https://cs.wikipedia.org/wiki?curid=1448158", "title": "Štiavnica", "text": "Štiavnica\n\nŠtiavnica může označovat:\n\n"}
{"id": "1448163", "url": "https://cs.wikipedia.org/wiki?curid=1448163", "title": "Smlouvy o zamezení dvojího zdanění", "text": "Smlouvy o zamezení dvojího zdanění\n\nSmlouvy o zamezení dvojího zdanění (angl. \"Double Tax Treate\") jsou mezinárodní smlouvy, které jsou uzavřeny mezi dvěma nebo více státy s cílem zejména:\n\n\nZákladní charakteristikou smluv o zamezení dvojího zdanění je tedy skutečnost, že nezavádějí nové typy daní, ale pouze mění nebo doplňují ustanovení národních daňových systémů jednotlivých států. Obecně lze tedy říci, že cílem smluv o zamezení dvojího zdanění je určit, který stát má právo daný příjem zdanit.\n\nPodle smluvních stran existují dva typy smluv o zamezení dvojího zdanění a to bilaterální, kde smluvními stranami jsou pouze dva státy a multilaterální, kde je smlouva uzavřena mezi více státy.\n\nPro uzavírání bilaterálních komplexních smluv o zamezení dvojího zdanění existují v současné době dvě modelové konvence týkající se daně z příjmů nebo majetku, které se odlišují zejména kritérii, podle kterých se stanovuje stát, jenž má právo daný příjem zdanit. Jedná se o:\n\n\nVzorová smlouva OECD je asi nejvýznamnějším dokumentem vypracovaným OECD v daňové oblasti. Text vzorové smlouvy spolu s Komentářem ke smlouvě představuje podrobný návod ke sjednávání takových smluv a zejména pak jejich interpretaci. Rada OECD doporučuje, aby státy při uzavírání nových smluv nebo při novelizaci stávajících smluv vycházely z této Vzorové smlouvy a při interpretaci jejich ustanovení akceptovaly její Komentář.\n\nCílem Komentáře je vyložit jednotlivé pojmy uvedené v modelové smlouvě tak, aby poskytly uživatelům podrobný výklad termínů obsažených ve smlouvě a rovněž i výklad k situacím, které při aplikaci smlouvy o zamezení dvojího zdanění mohou nastat. Komentář však nepředstavuje mezinárodní smlouvu, ale pouze „doporučení“ výkladu. V případě interpretačních potíží se tedy postupuje podle způsobu, který předpokládá Vídeňská úmluva o smluvním právu, která v článku 31 uvádí, že smlouva musí být vykládána v dobré víře, v souladu s obvyklým významem, který je dáván výrazům ve smlouvě v jejich celkové souvislosti, a s přihlédnutím k předmětu a účelu smlouvy.\n\nPodpis smluv o zamezení dvojího zdanění zajišťuje zpravidla ministr financí, ministr zahraničních věcí, příslušný velvyslanec v druhém státě nebo zvláštní zmocněnci. Projednávání a schvalování smluv o zamezení dvojího zdanění Poslaneckou sněmovnou a Senátem je jednodušší než u daňových zákonů. Není zde dáno pořadí. Smlouvy o zamezení dvojího zdanění jsou pravidelně zahraničním a rozpočtovým výborem Poslanecké sněmovny a senátním výborem pro hospodářství, zemědělství a dopravu a výborem pro zahraniční věci, obranu a bezpečnost.\n\nSmlouvy o zamezení dvojího zdanění zpravidla dávají každému státu možnost vypovězení smlouvy. V praxi však k výpovědi nedochází a státy hledají řešení prostřednictvím sjednání nové smlouvy.\n\nV literatuře se lze setkat se zjednodušeným konstatováním, podle kterého jsou smlouvy o zamezení dvojího zdanění nadřazeny českému zákonu o daních z příjmů, nebo dokonce že mají vyšší právní sílu. Smlouvy o zamezení dvojího zdanění i zákon o daních z příjmů však mají charakter originárního, primárního právního předpisu. Z toho vyplývá, že neexistuje vztahová hierarchie mezi smlouvou o zamezení dvojího zdanění a zákonem o daních z příjmů, ale ustanovení smlouvy o zamezení dvojího zdanění mají aplikační přednost před zákonem o daních z příjmů.\n\nVýše uvedené vyplývá také ze zákona o daních z příjmů, který v § 37 stanoví: „\"Ustanovení tohoto zákona se použije, jen pokud mezinárodní smlouva, kterou je Česká republika vázána, nestanoví jinak.“\"\n\nVztah smlouvy o zamezení dvojího zdanění a zákona o daních z příjmů daleko lépe vystihuje zásada \"lex specialis derogat generali\", která říká, že v případě naplnění podmínek aplikace konkrétní smlouvy o zamezení dvojího zdanění se ustanovení zákona o daních z příjmů nepoužije v rozsahu, v jakém je v rozporu se smlouvou o zamezení dvojího zdanění.\n\nObsahem smluv je soubor kritérií, které umožňují jednoznačně stanovit stát, který má právo zdanit jmenovitě určené druhy příjmu. Dále stanovuje povinnost druhému státu provést opatření zamezující dvojímu zdanění. Obsahově smlouvy vychází z modifikace daňových zákonů smluvních států. Z hlediska rozsahu příjmů, které smlouvy zahrnují, členíme smlouvy na dílčí (nejčastěji zaměřené na příjmy z mezinárodní letecké, námořní a silniční přepravy) a komplexní. Výše zmíněné vzorové smlouvy OECD a OSN jsou modelem při uzavírání právě komplexních smluv.\n\nOsobní působnost\n\n\nVěcná působnost\n\n\nDefinice\n\n\nZdanění příjmů\n\n\nZdanění majetku\n\n\nZvláštní ustanovení\n\n\nZávěrečná ustanovení\n\n"}
{"id": "1448169", "url": "https://cs.wikipedia.org/wiki?curid=1448169", "title": "US Pistoiese 1921", "text": "US Pistoiese 1921\n\nUS Pistoiese 1921 je italský klub hrající v sezóně 2018/19 ve třetí lize a sídlící ve městě Pistoia. Klub byl založen 21. dubna 1921 jako \"Unione Sportiva Pistoiese\" sloučením klubů \"FBC Pistoia\" a \"FBC Audace\". Po sezoně 1987/88 se klub dostává do bankrotu a končí. Je založen klub nový \"Associazione Calcio Nuova Pistoiese 1988\" a hraje regionální ligu. Další krach je v roce 2009. Klub je vyloučen a končí. Je založen klub nový \"Unione Sportiva Pistoiese 1921 S.r.l. Società Dilettantistica\". Začíná hrát regionální ligu.\n\nNejvyšší soutěž hráli prvně v sezoně 1928/29. Serii A hráli jednou a to v sezoně 1980/81. Obsadili v ní 16. místo a sestoupili.\n\n"}
{"id": "1448182", "url": "https://cs.wikipedia.org/wiki?curid=1448182", "title": "Montenils", "text": "Montenils\n\nMontenils je francouzská obec v departementu Seine-et-Marne v regionu Île-de-France. Žije zde obyvatel.\n\nObec leží u trojmezí departementů Seine-et-Marne – Aisne – Marne, tedy i u trojmezí regionů Île-de-France – Hauts-de-France – Grand Est.\n\n"}
{"id": "1448189", "url": "https://cs.wikipedia.org/wiki?curid=1448189", "title": "Kolíkování (truhlářství)", "text": "Kolíkování (truhlářství)\n\nKolíkování označuje v truhlářství druh spojování dvou dílů, které jsou opatřeny otvory, do kterých zapadá krátký dřevěný válcový kolík. Pevnost spojení je zajištěno lepením, ale stejný princip bez lepidla se používá i pro zpevnění šroubovaných spojů montovaného nábytku. Kolíkování představuje méně náročnou a méně robustní alternativu čepování.\n\nPři kolíkování se používá \"kolíkovací přípravek\" (\"kolíkovačka\"), vrtací šablona, která zajišťuje přesnou osovou souměrnost otvorů obou spojovaných dílech. Každá strana spoje je opatřena dvěma nebo více otvory o průměru závisejícím na tloušťce dílů, nejčastěji 6, 8 nebo 10 mm. Průměru otvorů odpovídá i průměr kolíku nazývaného také dřevěná hmoždinka nebo týbl (z něm. \"\"), který bývá pro lepší pevnost opatřen rýhováním.\n\nTypické použití kolíkování je pro spojování jednotlivých dílů nábytku do jednoho celku.\nVedle jednoduchého kolíkování existují i speciální kolíkovací systémy. K nim patří švýcarský systém \"Lamello\" vyvinutý v 50. letech 20. století, který používá ploché oválné kolíky (respektive pera) zasazené do podélných drážek vyřízlých malým řezný kotoučem pomocí speciálního stroje. Dalším příkladem je systém \"Domino\" německé firmy Festool z roku 2007, který používá speciální frézku pro vytváření různě velkých oválných otvorů, do kterých zapadají kolíky odpovídajícího průřezu.\n"}
{"id": "1448194", "url": "https://cs.wikipedia.org/wiki?curid=1448194", "title": "Phil X", "text": "Phil X\n\nPhil X, vlastním jménem Phil Theofilos Xenidis, (* 10. března 1966 Toronto) je kanadský kytarista řeckého původu. V roce 1982 založil skupinu Sidinex, s níž o tři roky později vydal EP \"Forever Young\". Roku 1987 se skupina přejmenovala na Flip City a nedlouho poté se rozpadla. Později hrál například na deskách Alice Coopera, Avril Lavigne či Adama Lamberta. V roce 2011 dočasně nahradil Richieho Samboru ve skupině Bon Jovi. V roce 2013 se stal stálým koncertním členem kapely a v roce 2016 stálým členem kapely. V roce 2018 nahrál kytarové sólo do skladby „Nejlepší, kterou znám“ na album \"EvoLucie\" české kapely Lucie.\n"}
{"id": "1448197", "url": "https://cs.wikipedia.org/wiki?curid=1448197", "title": "Jiří Jakub Dašický", "text": "Jiří Jakub Dašický\n\nJiří Jakub Dašický, či z Dašic ( \"Georg Jakob Daschitzky\" či \"von Daschitz\", \"Georgius Jacobus de Daschitz\", fl. po roce 1560) byl český grafik a rytec.\n\nV roce 1577 na základě svědectví Petra Codicilla Tulechovského zaznamenal průlet Velké komety nad Prahou. Známá je také jeho rytina \"Poprava dvou vrahů na Moravě\".\n"}
{"id": "1448204", "url": "https://cs.wikipedia.org/wiki?curid=1448204", "title": "Steve Railsback", "text": "Steve Railsback\n\nStephen Hall Railsback (* 16. listopadu 1945, Dallas, Texas) je americký divadelní, filmový a televizní herec a režisér. \n\nProslavil se díky rolím ve filmech \"Hosté\" (1972), \"V roli kaskadéra\" (1980), \"Krvavý tábor\" (1982), \"Zlatý tuleň\" (1983), \"Síla života\" (1985), \"Ozbrojení a nebezpeční\" (1986), \"Inseminátor\" (1987), \"Nůžky\" (1991), \"\" (1991), \"S nasazením života\" (1993), \"Barb Wire\" (1996), \"Zátaras\" (1997), \"Podezřelé chování\" (1998), \"Profesionální lhář\" (1999), \"Zrůda Ed Gein\" (2000), \"Storytelling\" (2001), \"Krvavé žně\" (2002), \"\" (2003), \"Vyvrženci pekla\" (2005), \"Neo Ned\" (2005), \"Král ztraceného světa\" (2005), \"\" (2008) či \"\" (2009). \n\nObjevil se též v seriálech \"Čarodějky\", \"Akta X\" a \"Lovci duchů\". V roce 1976 ztvárnil Charlesa Mansona v televizním filmu \"Helter Skelter\".\n"}
{"id": "1448205", "url": "https://cs.wikipedia.org/wiki?curid=1448205", "title": "Křovinář růžkatý", "text": "Křovinář růžkatý\n\nKřovinář růžkatý (\"Bothrops ammodytoides\") je jedovatý had z podčeledi chřestýšovitých, který je rozšířený ve střední a jižní části Argentiny. Nemá známé poddruhy.\n\n\n\"Křovinář růžkatý\" je druh průměrné velikosti s tlustým, zploštělým tělem a úzkým ocasem. Jeho průměrná délka se pohybuje mezi 45 až 75 centimetry, přičemž samičky jsou značně větší a těžší. Někdy dosahují délky až 1 metru.\n\nMá výrazný krk a hlavu ve tvaru trojúhelníku; je viditelně odlišný od druhu bothrops alternatus díky vyvýšené tlamě a tmavou kresbou ve tvaru obráceného U na vrchu hlavy. Po stranách hlavy má svislou podlouhlou tepločivnou jamku, umístěnou mezi okem a tlamou. Tato jamka slouží k odhalení kořisti, která vyzařuje infračervené záření. Tuto vlastnost \"křovinář\" sdílí s ostatními druhy z podčeledi chřestýšovitých.\n\nHřbet má zbarvený do světle hněda nebo šedava, což doplňují velké tmavě hnědé až černé kosočtverce či mřížkovitá kresba. U některých exemplářů může mít tmavé zbarvení tvar proužků anebo klikatých čar. Břicho má \"křovinář\" růžkatý nažloutlé nebo bělavé s růžovým nádechem. Vždy má ale hnědé body. Je silně pokrytý šupinami.\n\nBěhem 20. století byl \"křovinář růžkatý\" zařazen do rodu \"křovináři\", kdy byl součástí skupiny druhu „alternatus“, ale roku 2009 byl přemístěn do rodu Rhinocerophis. Nakonec byl po přešetření stavby těla, fylogeneze a taxonomie jihoamerických \"křovinářů\" přeřazen zpět k rodu \"křovináři\" v roce 2012.\n\nTento druh je rozšířený v Argentině, kde jej můžeme najít v provinciích Buenos Aires, Catamarca, Córdoba, Chubut, La Pampa, La Rioja, Mendoza, Neuquén, Río Negro, San Juan, San Luis, Santa Cruz a Tucumán.\n\nJe rozšířený mezi hladinou moře až po 2 000 m n. m.\n\nUpřednostňuje suché oblasti, jako například prostředí savany a stepi. Někdy jej můžeme sut na hranicích lesnatých oblastí, ale ve všeobecnosti se nachází ve skalnatém nebo písčitém prostředí, včetně pobřežních dun, břehů řek a salinách. Pokud se hýbe na písčitém podloží, plazí se přímkově za pomoci smrštění břišních svalů a ne klikatě.\n\nTím, že \"křovinář růžkatý\" obydluje severní Patagonii, včetně severních pohoří a středu provincie Chubut a někdy jej lze spatřit i v Santa Cruz, vydobyl si titul nejjižněji žijícího jedovatého hada na Zemi.\n\nJe aktivní za soumraku a v noci. Živí se ještěrkami a malými savci. Je vejcoživorodý a může mít mezi 15 a 40 mláďaty. Ta opouští těsně po narození. Nepatří k útočným hadům a zaútočí pouze pokud se cítí ohrožen. Ve většině případů jsou útoky a/anebo agresivní chování způsobeny obtěžováním či náhodným zakopnutím o jeho tělo. To se stává celkem běžně venkovanům a turistům při návštěvách neobydlených oblastí.\n\nUštknutí \"křovinářem růžkatým\" patří k těm běžným, i když méně častým jako je tomu u druhu \"bothrops alternatus\". Jeho uštknutí je málokdy smrtelné, ale často způsobují bolest přilehlého tkaniva.\n\nPodle stránky zabývající se toxikologií, kterou spravuje Univerzita v Adelaide, jed těchto hadů se převážně skládá ze směsi koagulantů, hemoraginů, nekrotoxinů a pravděpodobně i nějakého antikoagulantu, který nezanechává pozorovatelné klinické příznaky.\n\nMezi klinické příznaky patří:\n\n\nPokud se po uštknutí nevyhledá okamžitá lékařská pomoc, může nastat během 72 hodin smrt.\n\n"}
{"id": "1448207", "url": "https://cs.wikipedia.org/wiki?curid=1448207", "title": "Velká kometa z roku 1577", "text": "Velká kometa z roku 1577\n\nVelká kometa z roku 1577 (oficiální název: C/1577 V1) byla kometa, která proletěla okolo Země v roce 1577. Pozorovali ji lidé v celé Evropě, včetně slavného dánského astronom Tychona Braheho a tureckého astronom Takího ad-Dína. Ze svých pozorování komety Brahe zjistil, že komety a podobné objekty prolétají na hranici zemské atmosféry.\n\nV současnosti se soudí, že kometa se nachází přibližně 320 AU od Slunce, podle analýzy pozorování Braheho trvající 74 dnů (ve dnech 13. listopadu 1577 až 26. ledna 1578) \n\nTycho de Brahe, je považován za prvního, kdo kometu spatřil krátce před západem slunce 13. listopadu, poté, co se vracel po celém dni rybaření. V každém případě byl nejfundovanějším pozorovatelem, jenž zdokumentoval průlet komety.\n\nZáznamy nalezené v jednou z Braheových zápisníků zřejmě poukazuje na to, že kometa zřejmě putovala směrem k Venuši. Tyto záznamy zobrazují Zemi uprostřed Sluneční soustavy, se Sluncem a Měsícem na oběžné dráze a dalšími planetami, obíhajícími okolo Slunce, přesto, že v té době již existoval model, který popisoval heliocentristickou představu světa. \n"}
{"id": "1448209", "url": "https://cs.wikipedia.org/wiki?curid=1448209", "title": "Avia BH-8", "text": "Avia BH-8\n\nAvia BH-8 byl prototyp stíhacího letounu postavený v roce 1923 československou firmou Avia. Jednalo se o dvouplošník s křídly o nestejném rozpětí, vycházející z konstrukce stroje BH-6, zničeného při havárii, která byla vylepšena ve snaze napravit nedostatky. S BH-6 typ sdílel neobvyklý pylon nesoucí centroplán horního křídla. Během zkušebních letů typ jevil lepší letové charakteristiky než jeho předchůdce, a překonal i konkurenční typy Aero A-20 a Letov Š-7. V červnu 1924 byla objednána sériová výroba 24 kusů mírně odlišných od prototypu, pod označením Avia BH-17. \n\nÚdaje podle\n\n\n"}
{"id": "1448210", "url": "https://cs.wikipedia.org/wiki?curid=1448210", "title": "All Stars Cup", "text": "All Stars Cup\n\nAll Stars Cup je mezinárodní fotbalový turnaj pro kategorii do 16 let, pořádaný od roku 2009 v Česku. Jde o akci, jíž se účastní špičkové domácí i zahraniční kluby.\n\nAll Stars Cup pořádají sportovní agentura All Stars Team a Fotbalová asociace České republiky (FAČR), ve spolupráci s fotbalovými kluby SK Slavia Praha a Bohemians Praha 1905. Strategickými partnery turnaje jsou Magistrát hlavního města Prahy, městská část Praha 10 a FAČR. Vedoucí představitelé těchto subjektů zpravidla přejímají nad turnajem záštitu. Patrony turnaje jsou Vladimír Šmicer a Karol Kisel.\n\nTurnaj má za cíl zprostředkovat setkání českých i zahraničních týmů v dané věkové kategorii, umožnit zápasovou konfrontaci mezi nejrůznějšími fotbalovými styly a školami, které na sebe v dorosteneckém věku často ani nenarážejí. Turnaj je také ukazatelem a měřítkem pro výběr domácích hráčů do juniorských reprezentací. All Stars Cup je otevřený turnaj, který umožňuje start týmům z celého světa. V každém ročníku představuje nové účastníky, kteří v Praze dosud nestartovali.\n\nV roce 2010 se turnaj konal 19. a 20. června v areálu Eden v Praze.\n\nV roce 2011 se turnaj konal 17. a 19. června v areálu Eden v Praze.\n\nV roce 2012 se turnaj konal 15. a 17. června v areálu Eden v Praze \n\nV roce 2013 se turnaj konal 14. a 16. června v areálu Eden v Praze.\n\nV roce 2014 se turnaj konal 13. a 15. června v areálu Eden v Praze.\n\nV roce 2015 se turnaj konal 12. a 14. června v areálu Eden v Praze.\n\nV roce 2016 se turnaj konal 17. a 19. června v areálu Eden v Praze.\n\nV roce 2017 se turnaj konal 16. a 18. června v areálu Eden v Praze.\n\nV roce 2018 se turnaj konal 15. a 17. června v areálu Eden v Praze.\n\nV roce 2019 se turnaj konal ve dnech 14.-16.6. 2019. Turnaj je určen kategorii U16, tj. hráčům narozeným v roce 2003.\n\nV roce 2020 se turnaj bude konat ve dnech 12.-14.6. 2020. Turnaj je určen kategorii U16, tj. hráčům narozeným v roce 2003.\n\n"}
{"id": "1448213", "url": "https://cs.wikipedia.org/wiki?curid=1448213", "title": "Aero A-20", "text": "Aero A-20\n\nAero A-20 byl dvouplošný stíhací letoun vyrobený v roce 1923 v Československu a konstrukčně navazující na typ A-18. Československé letectvo jej porovnávalo s konkurečními typy Avia BH-8 a Letov Š-7, ale stroj A-20 v této soutěži neuspěl a zůstal jen v jednom prototypu.\n\nÚdaje podle\n\n"}
